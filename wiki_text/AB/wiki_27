<doc id="205935" url="https://sk.wikipedia.org/wiki?curid=205935" title="TEDOM C12 G">
TEDOM C12 G

TEDOM C12 G je mestský nízkopodlažný autobus vyrábaný firmou TEDOM sídliacou v Třebíči v Česku. Je poháňaný na stlačený zemný plyn. Koncepčne vychádza z autobusu Tedom Kronos 123, ktorý má pôvod v talianskej firme Mauri. Od typu Kronos sa autobus odlišuje množstvom konštrukčných úprav (napr. úpravou predného čela).
Prevádzka na Slovensku.
V Košiciach boli v prevádzke 19 autobusov tohto typu. Prevádzka autobusov tohto typu v Košiciach bola ukončená v roku 2022. Dodávky týchto vozidiel boli realizované v rokoch 2007 až 2008. Dostali evidenčné čísla 5601 – 5619. 
Ďalších 30 autobusov bolo sprevádzkovaných v Bratislave, dodávky prebehli v rokoch 2009 až 2010. Dopravný podnik ich obstaral formou prenájmu na 8 rokov s možnosťou odkúpiť si vozidlá po uplynutí nájomnej lehoty, ktorú využil. Vozidlá boli dodané v celočervenom nátere, postupne obdržali nálepky s motívom mesta Bratislava. V súčasnosti sú všetky vozidlá vyradené. 
Pričom jeden autobus na linke 32 pod číslom 2127 čelná zrážka s osobným vozidlom znaćky SEAT na Majerníkovej ulici dňa 22.5.2017. Vozidlo bolo vyradené dňa 17.9.2018. V roku 2018 bol ponúknutý na predaj, ale následne dňa 9.10.2019 bol v areáli Depa Jurajov Dvor/Trnávka. zošrotovaný. 
Autobus priamo v premávke pod číslom 2105 mal požiar na linke 65/1 na moste Vajnory-Nadjazd dňa 22.11.2016 pričom zhorel do tla. V roku 2018 bolo vozidlo zošrotované v areáli Depa Jurajov dvor/Trnávka 
Vo februári 2021 boli na predaj ponúknuté už čiastočne rozobraté vozidlá #106, 2114, 2119 a 2126. Vraky týchto autobusov odkúpila česká spoločnosť Retrobus a neskôr boli zošrotované. V lete roku 2022 ponúkol DPB na predaj už nepojazdné autobusy #1102, 1104, 1105, 2108, 2112, 2113, 2123 a 2125, ale nikto o ne neprejavil záujem a tak boli následne v septembri 2022 zošrotované. Počas leta 2023 bolo na predaj ponúknutých ďalších 13 autobusov (1101, 1103, 1107, 1109, 2104, 2111, 2115, 2116, 2117, 2118, 2121, 2122 a 2124), väčšinou v pojazdnom stave. Osem z nich odkúpila zbrojárska firma, ďalšie dve vozidlá boli predané súkromnej osobe. 
Autobus 1108 bol po vyradení z prevádzky zachovaný do zbierky historických autobusov DPB. 
Autobus 2107 bol po vyradení z prevádzky zachovaný a využívaný ako technologické vozidlo autobusov DPB. 
Pred tým vozidlá jazdili na linkách: 

</doc>
<doc id="205936" url="https://sk.wikipedia.org/wiki?curid=205936" title="Fenylketonúria">
Fenylketonúria

Fenylketonúria (PKU) alebo Föllingova choroba, fenylketonurická oligofrénia je vrodená porucha látkovej premeny aminokyseliny fenylalanín, charakterizovaná vylučovaním kyseliny fenylpyrohroznovej močom. Je dedičná. 
Bežne je fenylalanín v ľudskom tele premieňaný na tyrozín enzýmom fenylalanín-hydroxylázou, ktorého gén sa nachádza na q-ramienku 12. chromozómu. Neodbúraný fenylalanín sa premieňa na kyselinu fenylpyrohroznovú, ktorá sa vylučuje v moči, ale jej prebytky sa hromadia v telesných tekutinách a tkanivách. Najcitlivejšie na zvýšené množstvo tejto kyseliny sú neuróny, duševný vývoj sa oneskoruje, vzniká slabomyselnosť (fenylpyrohroznová oligofrenia). Postihnutí jedinci sú menej pigmentovaní (nedostatok tyrozínu, čo je prekurzor melanínu). Ide o autozomálne recesívnu mutáciu, tzv. pleitropný efekt génu.
28. jún je vyhlásený za Medzinárodný deň fenylketonúrie s cieľom zvýšiť povedomie verejnosti o tomto ochorení.
Liečba.
Liečba pozostáva z prísnej celoživotnej nízkobielkovinovej diéty, na ktorú pacienti nastupujú čo najskôr po narodení. Nedodržiavanie nízkobielkovinovej diéty vedie k zastaveniu mentálneho vývoja dieťaťa a trvalému poškodeniu mozgu. Ochorenie je včas diagnostikované vďaka povinnému novorodeneckému skríningu. Dieťa narodené matke, ktorá má zle liečenú fenylketonúriu, môže mať problémy so srdcom, malú hlavu a nízku pôrodnú hmotnosť. Ochorenie je dedičné.

</doc>
<doc id="205937" url="https://sk.wikipedia.org/wiki?curid=205937" title="Babiogórski Park Narodowy">
Babiogórski Park Narodowy

Babiogórski Park Narodowy () je národný park, založený v roku 1954, v južnom Poľsku na hranici zo Slovenskom. Je jedným z 23 národných parkov v Poľsku. Park bol vyhlásený 30. októbra 1954 a v rokoch 1977, 1997 rozšírený. Od roku 1976 patrí medzi biosférických rezervácií programu UNESCO "Človek a biosféra" a táto rezervácia sa rozrástla v roku 2001.
Chráni hlavne severný a východný svah masívu Babia hora, čo je najvyšší vrchol Beskýd. Lesy zaberajú väčšinu územia, až .

</doc>
<doc id="205944" url="https://sk.wikipedia.org/wiki?curid=205944" title="Heisei">
Heisei

Heisei môže byť:

</doc>
<doc id="205946" url="https://sk.wikipedia.org/wiki?curid=205946" title="Tadeusz Dołęga-Mostowicz">
Tadeusz Dołęga-Mostowicz

Tadeusz Dołęga-Mostowicz (* 10. august 1898, Okuniew, Bielorusko – † 18., 20. alebo 22. september 1939, okolie mesta Kuty, Ukrajina) bol poľský spisovateľ, prozaik a scenárista. 

</doc>
<doc id="205948" url="https://sk.wikipedia.org/wiki?curid=205948" title="Cavan">
Cavan

Cavan môže byť:

</doc>
<doc id="205953" url="https://sk.wikipedia.org/wiki?curid=205953" title="Cavan (mesto v Írsku)">
Cavan (mesto v Írsku)

Cavan (ír. "An Cabhán") je mesto v severovýchodnej časti Írska, v grófstve Cavan. Žije tu 3 954 obyvateľov , spolu s predmestiami 4 796 obyvateľov. Je to správne stredisko rovnomenného grófstva a zároveň jeho najľudnatejšie sídlo.
Mesto sa nachádza na križovatke regionálnych ciest R188, R198 a R212, obchvatom ho obchádza cesta I. triedy N3, na ktorú sa na východnom okraji mesta napája cesta II. triedy N55. Najbližšími väčšími mestami sú Longford ( na juhozápad), Navan ( na juhovýchod), Monaghan ( na severovýchod). severne od mesta prechádza hranica Severného Írska.
V 13. storočí vznikol na mieste dnešného mesta hrad i františkánsky kláštor. Od 15. storočia sa tu usporadúvali trhy, v roku 1610 získal Cavan mestské práva. Začiatkom 19. storočia bol vybudovaný hlavný mestský bulvár (dodnes nesie názov Farnham Street), ktorý lemujú viaceré dôležité budovy (napr. budova súdu z roku 1825) a kostoly. Na konci 19. storočia sa mesto stalo dôležitou železničnou križovatkou, ktorá spájala Midlands so západným a so severným Írskom. Budova miestnej radnice bola dokončená v roku 1909. V roku 1938 začali práce na kostole sv. Patrika a Felima historizujúceho charakteru. V roku 1960 bola zrušená železničná doprava do mesta.

</doc>
<doc id="205958" url="https://sk.wikipedia.org/wiki?curid=205958" title="Reštaurácia na konci vesmíru">
Reštaurácia na konci vesmíru

Reštaurácia na konci vesmíru (orig. "The Restaurant at the End of the Universe", 1980) je druhé pokračovanie hexalógie od spisovateľa Douglasa Adamsa.
Dej.
Reštaurácia na konci vesmíru je pokračovanie príbehu, kde skončila prvá časť. Arthur Dent, Ford Prefect, Trillian a Zaphod Beeblebrox práve opúšťali planétu Magrathea, keď na nich zaútočila Vogonská loď. Ich nepravdepodobnostný pohon práve prestal fungovať, pretože Arthur sa snažil aby mu počítač na vyrábanie nápojov vyrobil čaj. Tento počítač si privolal na pomoc hlavný počítač. Spoločne sa ponorili do úvahy ako vyrobiť „sušené lístie máčané vo vode“. Našťastie, praotec Zaphoda, Zaphod Beeblebrox Štvrtý, ich nakoniec zachránil.
Zaphod a Marvin sa prebúdzajú na Malej medvedici Beta, pred kanceláriami Stopárovej príručky. Hľadajú Zarnivúpa, ktorý je práve na intergalaktickej ceste vo svojej kancelárii, vo svojom virtuálnom vesmíre. Arthur, Trillian a Ford sa prebúdzajú na palube Srdca zo zlata. Hlavný počítač je vypnutý a na stole ich čaká iba stručný odkaz „Čakajte“ spolu z najlepším čajom, aký kedy Arthur pil.
Keď Zaphod a Marvin dôjdu na pätnáste poschodie, polovica budovy je vytrhnutá zo základov skupinou Žabých bojovníkov. Záhadný muž menom Roosta ich zavedie do Zarnivúpovej kancelárie. Po pristátí budovy na Žabej planéte B, najhoršej planéte vo vesmíre, im tento záhadný muž povie predtým ako odíde, aby kanceláriu opúšťali cez okno, nie cez dvere. Zaphod ho poslúchne a na planéte stretáva Gargravarr, myseľ ktorá nemá telo. Zaphod zisti, že má byť poslaný do najpekelnejšieho mučiaceho prístroja, aký kedy bol vymyslený a to do Víru Absolútnej Perspekívy. Tento stroj mu má ukázať aký je maličký v porovnaní z celým vesmírom, ale keď Zaphod doňho vstúpi, tak mu ukáže iba to, ako veľmi je dôležitý pre celý vesmír. Zaphodovi sa podarí utiecť a skrýva sa na 900 rokov starej kozmickej lodi, na ktorej stretáva Zarniúpa.
Zaphod zisťuje že sa nachádza vo virtuálnej realite ktorú Zarnivúp vytvoril iba pre Zaphoda takže je najdôležitejšia bytosť v nej. Je načase aby Zaphod zistil, že Srdce zo zlata mal celý čas vo svojom vrecku. Po zväčšení do plnej veľkosti sa Zaphod opäť stretáva s Trillian, Arthurom a Fordom. Spoločne utekajú pred Zarnivúpom, potom čo požiadali hlavný počítač, aby ich dostal ku najbližšej reštaurácii. Reštaurácia na konci vesmíru bola postavená na ruinách Žabieho sveta B, takže je teoreticky najbližšie, ibaže existuje až o mnoho, mnoho rokov neskôr. Tam opäť stretávajú Marvina, o ktorom si mysleli, že zomrel. Marvin ostal v časovom pásme z ktorého pochádzali, no všetko ten čas prečkal a parkoval auta na parkovisku pri reštaurácii a čakal na nich. Keď opúšťali reštauráciu Zaphod a Ford ukradli hviezdnu loď, ktorá mala naraziť do slnka počas rockového koncertu.
Jediný spôsob ako sa dostať z tej lode bol teleport, ktorý mal poškodené ovládanie, takže ich to mohlo preniesť kdekoľvek. Arthur a Ford skončili na Golgafrinchamskej Hviezdnej Arche typu B, ktorá stroskotala na prehistorickej Zemi. Po zistení, že človek nepochádza z opice ale skôr je to potomok Golgafrinchamoch bol Arthur otrasený a snažil sa naučiť nejakej logike pôvodných obyvateľov Zeme. Počas pobytu na pravekej Zemi sa snažil prísť na pôvodnú otázku všetkého na ktorú poznal iba odpoveď a to 42. Pri náhodnom vzťahovaní písmeniek z vrecúška, ktoré vyrobil zo zajačej kože mu vyšla táto veta „čo dostaneš ak vynásobíš šesť a deväť“ a potom mu došli písmenka. Tu nastala ďalšia otázka, kto sa pomýlil lebo 6 krát 9 je 54 a nie 42, Čo je odpoveď na základnú otázku.
Zaphod a Trillian sa vrátili na Srdce zo zlata, ktoré kormidloval Zarnivúp aby dokončili jeho misiu: objaviť, kto v skutočnosti ovláda vesmír.
Postavy.
Postavy sú také isté ako v prvej knihe - Stopárov sprievodca galaxiou

</doc>
<doc id="205959" url="https://sk.wikipedia.org/wiki?curid=205959" title="Život, vesmír a všetko">
Život, vesmír a všetko

Život, vesmír a všetko (orig. "Life, the Universe and Everything", 1982) je kniha, tretie pokračovanie hexalógie Stopárov sprievodca galaxiou Douglasa Adamsa.
Dej.
Nešťastný Arthur Dent je uviaznutý a opustený na Zemi v prehistorickom období. Čoskoro sa zjavuje jeho starý priateľ Ford Prefect, ktorý ho stiahne do víru v časopriestorovom kontinuu, pričom pristanú na Lordovom kriketovom ihrisku dva dni predtým, ako sa Vogoni chystajú zničiť Zem. Nanešťastie práve to ihrisko má byť miestom hrozivého intergalaktického teroristického útoku. Pristáva vesmírna loď a robotické komando ukradne kriketovú trofej The Ashes. Slartibartfast, bývalý úspešný návrhár planét z Magrathey, prichádza príliš neskoro na to, aby zabránil násiliu, no požiada Forda a Arthura o pomoc.
Na Slartibartfastovej lodi sa Arthur dozvedá históriu planéty Krikkit. Kedysi dávno boli obyvatelia Krikkitu pokojným a tichým ľudom. Ich planéta a slnko boli neustále obkolesené oblakom prachu, a keďže kvôli nemu nikdy nevideli hviezdy, nenapadlo im, že by niekde ešte mohol existovať život.
Keď raz na Krikkite havarovala vesmírna loď, všetci obyvatelia boli nevýslovne prekvapení. Po tom, ako priznali existenciu vonkajšieho sveta, sa rozhodli vybudovať flotilu na jeho zničenie. Vyslali množstvo vojnových lodí a robotov, aby vyvraždili všetky ostatné druhy. No po dlhom krviprelievaní boli obyvatelia Krikkitu porazení a odsúdení na izoláciu, až pokým zvyšok sveta nezanikne, pričom ich čas plynul oveľa pomalšie. Avšak jednej krikkitskej lodi sa podarilo uniknúť a jej posádka hľadá kľúč k oslobodeniu svojej planéty.
Počas prenasledovania krikkitskej lode sa Arthur zatúla do temnej jaskyne, kde sa stretáva s rozhnevaným tvorom Agrajagom. Tento tvor bol vraj v mnohých reinkarnáciách zabitý Arthurom, nakoniec nadobudol svoju finálnu odpornú formu a postavil Chrám nenávisti špeciálne na to, aby sa tam konečne pomstil Arthurovi. Keď mu opisuje, ako Arthur mnohokrát zavinil jeho smrť, spomenie aj pokus o Arthurovu vraždu na mieste zvanom Stavromula Beta, pri ktorom bol on zasiahnutý guľkou určenou Arthurovi. Arthur však tvrdí, že on na tom mieste nikdy nebol a Agrajag si uvedomí, že priviedol Arthura do Chrámu priskoro. No i tak sa ho pokúsi zabiť, pričom sám znova nešťastnou náhodou zomiera. Pri úteku z rúcajúcej sa jaskyne Arthur zistí, že vie lietať. Neskôr sa znova spojí s Fordom a Slartibartfastom.
Spoločne sa pokúšajú zastaviť posádku krikkitskej lode, aby sa im nepodarilo obnoviť kľúč k oslobodeniu svojej planéty, no zlyhajú. Avšak sa zdá, že obyvatelia Krikkitu v priebehu storočí stratili svoju krvilačnosť. Pokiaľ ide o oblak, ktorý zahaľoval ich planétu, boli to vlastne rozdrvené pozostatky superpočítača s názvom Hactar, ktorý vyrobili bojovní Silastic Armorfiends. Mal pre nich vytvoriť zbraň, ktorá by zničila celý svet tak, že by z každého slnka vo vesmíre naraz urobila supernovu. Hactar ich požiadavku splnil, no náročky pri tom urobil malú chybu a dúfal, že keď sa zbrani nepodarí zničiť svet, Armorfiends si uvedomia vlastnú nerozumnosť a vyberú si radšej život v mieri. No oni namiesto toho rozbili Hactara na molekuly a hľadali ďalšie spôsoby, ako sa navzájom vyvraždiť. No každá z Hactarových molekúl si zachovala kúsok "vedomia", čiže napriek svojmu stavu bol Hactar stále funkčný. Keď Armorfiends vymreli, Hectar sa premiestnil k mierumilovným Krikkiťanom a znovu sa pustil do svojej pôvodnej úlohy. V priebehu storočí riadil psychologický vývoj obyvateľov planéty, neskôr vytvoril napodobeninu vesmírnej lode, aby vyvolal ich xenofóbiu. Na začiatku pôvodných krikkitských vojen bol však Hactarov vplyv oslabený a obyvatelia planéty sa mohli vrátiť k pokojnému spôsobu života.
Keď je svet zdanlivo zachránený, Ford, Arthur a Slartibartfast sa vrátia. Arthur nedokáže nevyužiť príležitosť hodiť loptou na Lordovom kriketovom ihrisku, keďže vo svojom vaku nájde červenú loptu. Len čo začne hádzať, čas sa spomalí a on si uvedomí naraz niekoľko vecí – zvláštny pocit, ktorý cítil vo vaku, keď sa rozprával s Hactarom; to, že lopta v jeho vaku je tá zbraň, ktorá má všetko zničiť a ktorú mu podstrčil Hactar; že pálkar na ihrisku je krikkitský robot, ktorý sa chystá trafiť loptu a tým odpáliť bombu a zničiť svet. Zmätený z toho všetkého Arthur zakopne a pošle loptu neškodne do diaľky namiesto do zeme.
Postavy.
Postavy sú také isté ako v prvej knihe - Stopárov sprievodca galaxiou

</doc>
<doc id="205960" url="https://sk.wikipedia.org/wiki?curid=205960" title="Zbohom a ďakujeme za ryby">
Zbohom a ďakujeme za ryby

Zbohom a ďakujeme za ryby (orig. "So Long, and Thanks for All the Fish", 1984) je štvrté pokračovanie hexalógie od spisovateľa Douglasa Adamsa.
Dej.
Kniha začína Arthurom Dentom, blúdiacim po celej galaxii, pričom sa snaží nájsť „posledné miesto vo vesmíre, kde by očakával všetko, okrem 3,976,000,000 ľudí ktorí sa mu budú zdať povedomí“ menovite Zem, ktorá bola zdemolovaná v prvej knihe.
Po tom ako Arthur vysadol z vesmírnej lode na planéte do dažďa v strede poľa, sa dostal na cestu, po ktorej by sa mal dostať až domov. Na ceste ho ošpliechalo auto, ktoré malo na nárazníku napísané „Moje druhé auto je tiež Porsche“ – čo bolo prvá známka toho, že je opäť na Zemi. Ďalšie auto, ktoré ho ošpliechalo, šoféroval Rob McKenna – človek, ktorý privolával dážď, pretože to bol Kráľ dažďa a on sám o tom nevedel. Ešte niekoľko áut ho ošpliechalo, pokiaľ si stopol auto, ktoré šoféroval chlapík menom Russel.
Ford Perfect sa práve vtedy nachádzal v Han Dold City, kde skoro prišiel o život. Príčina pokusu o odobratie jeho života spočívala v tom, že Ford sa snažil zaplatiť enormne veľké množstvo nápojov platobnou kartou American Experss (samozrejme, dávno neplatnou). Zachránil sa iba tým, že napísal článok do Sprievodcu. Neskôr stretáva na ulici prostitútku, ktorá hovorí boháčom, že byť bohatý je ok. Chcel jej ukázať v Sprievodcovi svoje dielo („Prevažne neškodná“), za ktoré mu Sprievodca dlží 15-ročný plat a ktoré bude o 5 minút vymazané. No namiesto toho, aby sa heslo, ktoré opisovalo Zem vymazalo, sa updatol celý jeho opis Zeme. To bolo dôvodom, prečo okamžite musel opustiť tento svet a vydať sa na Zem.
Arthur čoskoro zistil, že nemá rád Russela, no na prvý pohľad sa mu zapáčila dievčina, ktorá ležala vzadu na sedadlách. Arthur zistil, že sa volá Fenny. Fenny trpí nejakou „mentálnou“ vadou po tom, čo on nazval „halucinácia s veľkými žltými vesmírnymi loďami“ – všetci totiž veria, že demolácia Zeme bola iba halucinácia vyvolaná CIA.
Russel ho vysadil neďaleko jeho nezničeného domu. Po tom, ako sa dostal do domu cez hromadu letákov, si Arthur všimol malé dekoratívne akvárium, na ktorom bolo napísane „Zbohom a ďakujeme“. Keďže nemohol zaspať, lebo sa mu zdalo, že je nejakou silou spojený zo Zemou ako takou a neustále myslel na Fenny, išiel si polietať po okolí (naučil sa to v predchádzajúcej knihe).
Nasledujúci deň sa Arthur cítil odpočinutý a preto začal pratať svoj dom, zavolal do práce (Jednoducho povedal, že sa zbláznil, ale teraz je to už lepšie, tak sa chce opäť vrátiť. Zobrali ho späť.), obvolal všetky nemocnice v okolí, či nemajú nejaký záznam o dievčati, ktoré sa volá Fenny, no neúspešne.
O 2 mesiace neskôr Arthur uvidel Fenny, ako stopuje. Ponúkol jej odvoz až do Londýna, ale odmietla, tak ju zviezol aspoň na vlakovú stanicu. Na vlakovej stanici si Arthur kúpil tombolu od veľmi dotieravej pani, ktorá sa miešala do jeho rozhovoru s Fenny. Chcel jej vyznať lásku, ale nestihol to, lebo jej vlak už odchádzal. Jediné Arthurovo štastie bolo, že Fenny mu dala svoje telefónne číslo. Stihol sa ešte dozvedieť, že jej meno je Fenchurch podľa Fenchurch Street (vlakového nástupišťa), kde bola Fenny počatá. Arthur vyhral v tombole zbierku piesní. Neskôr si ale uvedomil svoj omyl. Na tombolovom lístočku, ktorý vymenil za výhru, bolo Fennyno číslo. Arthur znovu upadá do depresie.
Arthur stretáva Roba McKenna. Rob mu povie o svojom prekliatí, že kadiaľ cestuje, tak tam prší a že si o tom vedie denník už dobrých 15 rokov. Arthur mu poradí, aby ten denník niekomu ukázal a nesťažoval sa. Neskôr sa táto knižka stala známa pod názvom Boh Dažďa a Robovi zarobila dosť peňazí.
V predchádzajúcej knihe Arthur strávil 5 rokov svojho života na prehistorickej Zemi. Nikdy sa poriadne nezaujímal, kde je tá jaskyňa kde strávil tých 5 rokov a keďže mal dostatok času, začal sa o to zaujímať. Kúpil si počítač (samozrejme Apple, Douglas bol veľkým fanúšikom Apple techniky) a zadal približné súradnice, ktoré boli náhodou celkom presné a vyšla mu adresa niekde v Islingtone. Chcel vidieť to miesto a tak sa vybral na malý výlet. Keď zaklopal na dvere tej adresy, otvorila mu Fenny. Tak sa začal vzťah medzi nimi dvoma.
V nastávajúcich konverzáciách sa dozvedeli veľa detailov o sebe navzájom. Arthur zistil, že Fenny sa akosi cíti spojená zo všetkým. Taktiež mu prezradí, že neverí tej historke ohľadom halucinácií a myslí si, že Zem bola zničená. Povie mu, že predtým, ako sa to stalo, sedela v kaviarni a zrazu jej niečo obrovské napadlo, no nevedela si spomenúť čo. Vedela, že v ten moment, ako bola Zem zničená, zmizli zo Zeme všetky delfíny.
Potom čo Arthur zistil, že Fennyne nohy sa nedotýkajú zeme, jej ukázal ako lietať. Vyleteli vysoko na Londýn a tam sa milovali vo vzduchu. V ďalšiu noc to zopakovali s tým rozdielom, že mali Sony Walkman. Hľadajúc odpovede cestovali Arthur a Fenny do Kalifornie na stretnutie Wonka Príčetného (skutočným menom John Watson). Wonko je vedec, ktorý ako jediný vie, čo sa v skutočnosti stalo z delfínmi. Jeho dom bol na pláži a vyzeral dosť čudne. Podobal sa naruby otočenému domu. Volal sa Vonku z Útočišťa, vonku bolo dnu.
Wonko im ukázal dekoratívne akvárium, rovnaké ako to, ktoré našiel Arthur vo svojom dome, s vyrytým nápisom "Zbohom a ďakujeme za ryby". Fenny prezradí, že má také isté. Wonko tvrdí, že akváriá sú dary na rozlúčku od delfínov, a že sa môžu dozvedieť, čo sa stalo s delfínmi a so Zemou, keď si akváriá priložia k ušiam. Arthur a Fenchurch tak urobia a zistia, že táto nová Zem je "tieňová" Zem, pravdepodobne Zem z alternatívnej časovej línie, ktorú do vesmíru priniesli delfíny. Tie potom odišli zo Zeme, ešte pred jej zničením a preniesli z nej všetko na novú Zem, ktorú potom tiež rýchlo opustili. Posledná správa znela “Táto nádoba bola zakúpená spoločnosťou Kampaň za záchranu ľudí pre Vás”.
Na spiatočnej ceste sa rozhodnú opustiť Zem, aby uvideli odkaz Bohov k ich stvoreniam". Čakajú na lietajúci tanier, ktorý pri pristátí zničí veľkú časť Londýna a nesie so sebou obrovského robota a Forda Prefecta. Ford navštívi Arthura a vysvetlí mu, ako a prečo predavača Sirius Cybernetics Corporation zneškodnil. Ten mal očividne za úlohu, nájsť nové civilizácie a predávať Advanced Music Substitute Systems reštauráciám, výťahom a (vínnym) barom. A ak civilizácie neboli natoľko vyspelé, mal umelo zrýchliť ich rast, až kým neboli dostatočne rozvinuté.
Ford pomohol Arthurovi a Fenny ukradnúť lietajúci tanier a nasmerovať ho na planétu, kde je Odkaz Bohov k ich Stvoreniam. Počas tejto cesty mal Ford možnosť vidieť všetky filmy, ktoré si nestihol pozrieť počas svojho pobytu na Zemi. Keď dorazili na planétu, stretli umierajúceho Marvina (umieral, pretože bol 37-krát starší ako vesmír) a pomohli mu prečítať správu. Správa znela „OSPRAVEDLŇUJEME SA ZA SPÔSOBENÉ ŠKODY“. Marvinove posledné slová boli „„Myslím,” zabrblal z hĺbky drnčiaceho zhrdzaveného hrudníku, “že z toho mám celkom dobrý pocit.”“
Postavy.
Postavy sú také isté ako v prvej knihe – Stopárov sprievodca galaxiou.

</doc>
<doc id="205961" url="https://sk.wikipedia.org/wiki?curid=205961" title="Zväčša neškodná">
Zväčša neškodná

Zväčša neškodná (orig. "Mostly Harmless", 1992) je piate pokračovanie hexalógie od spisovateľa Douglasa Adamsa.
Dej.
Udalosti v knihe Zväčša neškodná niekedy prichádzajú po udalostiach v Zbohom a ďakujeme za ryby. Nápadnou zmenou je absencia Fenchurch, Arthurovej lásky, ktorá sa objavila v predošlej knihe. 
Zápletka sa točí okolo predstavy paralelných vesmírov (podľa knihy vlastne nie sú skutočne paralelné, sú iba modelom pre zachytenie spojitosti priestoru, času a pravdepodobnosti). V alternatívnom vesmíre sa Tricia McMillan vrátila po kabelku a tak nikdy neopustila Zem so Zaphodom pred začiatkom prvej knihy; teda, všetky udalosti predošlej knihy sa nestali v tomto vesmíre. Postavy sa navzájom nepoznajú, a následkom toho je Trillianino meno stále Tricia McMillan.
Príbeh sa začína vo vesmíre, kde je Grebulonská loď zasiahnutá meteorom. Všetky informácie lode sú stratené, vrátane pamätí Grebulonov na palube, ktoré boli uložené v počítači. Neskôr núdzovo pristáli na desiatej planéte slnečnej sústavy, prezývanej Rupert (planéta sa skutočne volala Persephone, ale častejšie je nazývaná Rupert, po papagájovi jej objaviteľa). 
Potom príbeh sleduje televíznu moderátorku, ktorá je zároveň alternatívnou verziou Trillian predtým, ako opustila Zem so Zaphodom. Po tom, ako nedostala prácu v správach v New Yorku, vrátila sa do Anglicka a navštívili ju Grebuloni, ktorí ju vzali na Rupert. Vysvetlili jej, že sa veľmi zaujímajú o astrológiu a poprosili ju o vyrobenie pohybového modelu slnečnej sústavy, keďže stratili pamäť (doslova) a nepamätajú si, ako ho vyrobiť. Na ceste na Rupert zbadala veže. Na ceste späť zmenili polohu. Na dôkaz nahrala celú svoju návštevu. 
V knihe sa potom odohráva príbeh Arthura Denta. Fenchutch, jeho láska z predošlej knihy, sa stratila pri hyperpriestorovom lete. Po jej strate Arthur strávi veľa času cestovaním z jedného sveta do druhého snažiac sa nájsť miesto, kam patrí. Arthur sa cíti bezpečne vo svojej nerozvážnosti, vediac, že nemôže zomrieť, kým nepríde na miesto zvané "Stavromula Beta", ako bolo odhalené v Život, vesmír a Všetko pomäteným Agrajagom. Prešiel cez planétu zvanú NowWhat, pustú a močaristú planétu, ktorá je, ako napokon zistil, alternatívnou verziou Zeme. Nespokojný sa vrátil na cestu. 
Arthur nakoniec našiel život, z ktorého mal potešenie, keď jeho loď havarovala na planéte Lamuella, zapadnutej, netechnologickej planéte, a po tom, ako si pre seba urobil jednoduchý sendvič sa stal celebritou, Sendvičiarom. Trillian sa dala na kariéru galaktickej novinárky a Ford pokračoval v práci pre sprievodcu. 
Späť na Lamuelle, Trillian prichádza s dievčaťom menom Random, ktorá je v Arthurovej starostlivosti po tom, čo mu Trillian vysvetlí, že je jeho biologickou dcérou. Trillian, túžiac po dieťati navštívila spermobanku, pričom jedinou zhodou s jej druhom bol Arthur, ktorý daroval spermie na výmenu za lístky na vesmírne lety. Avšak Trillian, unavená svojou schizofrenickou dcérou, chcela postúpiť v kariére, a tak nechala Random Arthurovi so slovami: "je čas vziať na seba zodpovednosť". Random je neposlušná , opakovane ničí Arthurov majetok a má krízu totožnosti kvôli jej zvláštnym predstavám. 
Medzitým Ford vrátil Sprievodcu, nahnevaný zistením, že na seba vzali nový "korporatívny" image. Ford dostal v tomto image nové pracovné miesto a to ako reštauračný kritik. To sa mu vôbec nepáčilo a tak sa trošku pohral z nastaveniami Sprievodcu, rozhodnutý pomstiť sa novému vedeniu. Po zvláštnej sérii udalostí, priamo unikol smrti vyskočením z okna a neskôr sa dostal do izby na 13. poschodí, v ktorej sa nachádzala nová, rozšírená verzia sprievodcu. Ford ju poslal Arthurovi pod ochranu. 
Keď ju Arthur dostal, odložil ju preč, nechcel s tým mať nič spoločné, ale Random, frustrovaná svojou nezodpovednou matkou, ktorá ju odložila k Arthurovi, ukradla Sprievodcu a ušla z domu. Zistila, že Sprievodca 2.0 je všemohúci a vševedúci a použila jeho zvláštne schopnosti na ukradnutie Fordovej lode, a prenasledovaná Arthurom a Fordom cestovala na alternatívnu Zem.
Späť v alternatívnom vesmíre Trícia preskúmala nahrávku svojho vesmírneho dobrodružstva, ale Grebuloni ju zahmlili, a povedala že by nikdy nemohla sfalšovať nič lepšie ako toto. Neskôr ju zavolajú, aby podala správu o cudzej lodi, ktorá práve pristála. Na lodi sa nachádzala Random, ktorá Triciu spoznala a začala na ňu kričať.
Ford a Arthur prišli na Zem so zmätenou Triciou, ktorá nikdy v živote Random nevidela a už vôbec neporodila žiadne dieťa, nemohla porozumieť tomu, ako by mohla byt jej matkou. Ford a Arthur sa s Triciou stretli v bare zvanom Stavro Mueller Beta, v tom čase, ako sa objavila Trillian. Počas cesty Random vzala zbraň, ktorú na lodi ukradla Fordovi. Omylom z nej vystrelila a zasiahla muža stojaceho za Arthurom, majiteľa baru Stavra Muellera, a Arthur si uvedomil, že je vlastne konečnou podobou Agrajaga. Tiež si uvedomil, že Stavromula Beta je bar "Stavro Mueller Beta" a preto jeho smrť je otvorenou možnosťou. Potom sa Vogonská flotila priblížila k Zemi. Bez možnosti úniku, Arthur prijal svoj osud. Vogóni vlastne nie sú tí, ktorí mali zničiť Zem, mali sa iba ubrzpečiť, že sa tak stane. V skutočnosti je to dielom Grebulonov, ktorí verili, že zničenie Zeme je pozitívna činnosť, ktorú potrebovali k zlepšeniu svojej situácie. Vogoni v tom možno mali prsty plnením Grebulonských počítačov falošnými dátami ("Keďže všetko Grebulonské pozorovacie zariadenie bolo zamerané na Zem, zlyhalo to na zistení, že sa v slnečnej sústave teraz nachádzal iný zdroj dát.")
Kniha sa končí ako sa prvá kniha začala, Zem bola zničená. "Pre dobro" tentoraz – dodatočne boli zničené všetky možné verzie Zeme a Sprievodca zomrel. Keďže boli Arthur, Ford a ostatné hlavné postavy na Zemi, zomreli tiež. Zaphodovo približné miesto pohybu počas explózie je záhadou, takže je jediným, kto prežil koniec série, Kniha nakoniec naplnila sľub daný na začiatku, že osudy Arthura a Sprievodcu sú prepletené. 
Postavy.
Postavy sú také isté ako v prvej knihe - Stopárov sprievodca galaxiou

</doc>
<doc id="205962" url="https://sk.wikipedia.org/wiki?curid=205962" title="Alpidy">
Alpidy



</doc>
<doc id="205963" url="https://sk.wikipedia.org/wiki?curid=205963" title="Archeóny">
Archeóny

Archeóny alebo archebaktérie (lat. "Archaea" alebo "Archae(o)bacteria" - ďalšie slovenské a vedecké názvy pozri nižšie) sú doména z taxónu bunkovce (=bunkové organizmy; lat. "Cellulata"). Do roku 1977 sa považovali za normálnu integrálnu súčasť baktérií a ako celok nemali osobitné pomenovanie.
Archeóny sú rozsiahla a veľmi stará skupina organizmov. Ich telo tvorí jediná prokaryotická bunka. Archeóny sú charakteristické tým, že žijú v extrémnych prírodných podmienkach. 
Názvy.
Slovenské názvy tohto taxónu sú: archeóny, archea, archaebaktérie, archebaktérie, archeobaktérie
Vedecké názvy tohto taxónu sú: 
Systematika.
Zaradenie v systéme.
Do roku 1977/1978 sa to, čo dnes označujeme ako archeóny, zaraďovalo ako úplne bežná (a teda osobitne nepomenovaná) súčasť baktérií, a to na viacerých miestach v systéme baktérií. 
V roku 1977 C. R. Woese to, čo dnes voláme archeóny, odčlenil od baktérií ako osobitnú skupinu, dal jej meno archebaktérie a navrhol rozdeliť živé organizmy do troch "praríš": archebaktérie (Archaebacteria), eubaktérie a eukaryoty. V roku 1990 Woese toto delenie upravil pozmenením názvov a zmenou taxonomickej úrovne, čím vzniklo delenie do troch domén: archeóny (Archaea), baktérie a eukaryoty. Toto delenie na tri domény je dodnes v literatúre najbežnejším systémom, hoci niekedy sa namiesto domén hovorí o impériách či nadríšach. Už pomerne krátko po objavení archeónov viacerí autori zastávali názor, že z uvedených troch domén sú eubaktérie a eukaryoty sesterské skupiny a niekedy sa preto spoločne označovali ako Neomura. Neskôr začal v rôznych textoch prevládať názor, že eukaryoty nielenže sú príbuzné s archeónmi, ale že sa z archeónov vyvinuli a teda vlastne do nich aj patria (aspoň podľa fylogenetickej taxonómie). Preto od konca 2. desaťročia 21. storočia niektoré systémy používajú upravené delenie organizmov: (a) buď sa organizmy delia na len 2 domény: baktérie a archeóny v rozšírenom ponímaní (staršie synonymum: Neomura; t.j. tradičné archeóny plus eukaryoty), (b) alebo sa organizmy delia na 3 pozmenené domény: baktérie, archeóny v zúženom ponímaní (t.j. tradičné archeóny bez taxónu Asgard) a Eukaryomorpha (t.j. Asgard + eukaryoty). 
Alternatívne sa archebaktérie už od čias ich objavu zaraďujú ako veľký podtaxón (napr. oddelenie či podríša či ríša) prokaryotov resp. baktérií v širšom zmysle (porov. napr. práce Cavalier-Smith 1981, 1. vydanie Bergey's Manual of Systematic Bacteriology, 9. vydanie Bergey's Manul of Determinative Bacteriology, Ruggiero et al. 2015). 
Bez ohľadu na detaily ich zaradenia, tvoria archeóny spolu s baktériami a eukaryotmi taxón bunkovce (=bunkové organizmy; lat. "Cellulata"), ktorý spolu s nebunkovcami (=nebunkové organizmy, t.j. najmä vírusy) tvorí taxón Biota (=Vitae, t.j. súhrn všetkých organizmov na Zemi).
Vnútorná systematika.
Systém okolo roku 2020.
doména archeóny (Archaea): 
Poznámka: Proteoarchaeota je taxón používaný v závislosti od autora v niektorom z týchto významov: a) synonymum pre Thermoproteota (prípadne Thermoproteota + Lokiarchaeota), b) synonymum pre Thermoproteota + Asgard.
Systém podľa 1. vydania Bergey's Manual of Systematic Bacteriology (1984-1989).
oddelenie Mendosicutes - jediná trieda Archaebacteria - jediná sekcia archebaktérie:
Charakteristika.
Telo archeónov tvorí jediná bunka prokaryotického typu, ktorá má rôzne zloženie. Väčšinou mávajú bunkovú stenu, ktorá ale na rozdiel od baktérií nikdy neobsahuje peptidoglykán. Ich bunkové steny sú zložené z polysacharidov a proteínov. Ich bunkové steny obsahujú tiež tzv. pseudopeptidoglykán, čo je látka podobná peptidoglykánu. Rozdiel je v tom, že pseudopeptidoglykán obsahuje kyselinu N-acetyltalozaminurónovú, zatiaľčo peptidogylkán obsahuje namiesto nej kyselinu N-acetylmuramovú a zvyšky D-aminokyselín. 
Pod bunkovou stenou sa nachádza cytoplazmatická membrána, ktorá obsahuje membránové lipidy zložené z rozvetvených reťazcov ethericky viazaných na glycerol. Štartujúca aminokyselina v proteosyntéze je metionín (baktérie majú formylmetionín). Ďalšie odlišné znaky oproti baktériám sú necitlivosť na antibiotiká a chýbajúca slučka na rRNA. Ich rRNA sa neviaže na ribozómový proteín.
Ich rozmery dosahujú veľkosť 0,1 do 15 mikrometrov, ale niektoré agregáty alebo vlákna môžu dosiahnuť veľkosť až 200 mikrometrov. Rozmnožujú sa priečnym delením.
Výskyt.
Archeóny sú schopné obývať veľmi koncentrované roztoky soli, veľmi kyslé prostredia alebo horúce pramene. Ekologicky významné sú obligátne anaeróbne metanogénne archeóny, čo sú baktérie schopné existovať výlučne v prostrediach bez prístupu kyslíka a produkujú metán. Metanogénne Archaea spájajú vodík a oxid uhličitý za vzniku metánu, ktorý sa môže použiť na výrobu elektrickej energie. V americkom štáte Idaho sa podarilo objaviť metanogénne Archaea v horúcom prameni v hĺbke 200 metrov pod zemou. 
Medzi archeóny schopné žiť v extrémnych roztokoch soli (tzv. extrémne halofily) patria rody Halobacterium a Halococcus.

</doc>
<doc id="205964" url="https://sk.wikipedia.org/wiki?curid=205964" title="Archaebacteria">
Archaebacteria



</doc>
<doc id="205966" url="https://sk.wikipedia.org/wiki?curid=205966" title="Spektrum (budova)">
Spektrum (budova)

Spektrum (predtým TP S.A. Tower alebo Twarda Tower) je výšková budova vo Varšave na ulici Twarda 14/16 v mestskom obvode Warszawa-Śródmieście v centrálnej obchodnej štvrti. Sídli tu investor stavby, telekomunikačný operátor Telekomunikacja Polska S.A. (TP S.A.), a iné spoločnosti.
Má 30 nadzemných podlaží a 5 podzemných, celková výška je 128 metrov a hĺbka pod zemou 16,5 m. Celková úžitková plocha budovy je 50 000 m², z čoho využiteľných je 41 000 m². Postavená bola v roku 2003.

</doc>
<doc id="205967" url="https://sk.wikipedia.org/wiki?curid=205967" title="Dom kultúry Ružinov">
Dom kultúry Ružinov

Dom kultúry Ružinov (DK Ružinov) je kultúrne zariadenie v Bratislave nachádzajúce sa v mestskej časti Ružinov. Konajú sa tu pravidelné kultúrne a spoločenské podujatia, ako aj výstavy a veľtrhy. 
Najvýznamnejšími miestnosťami DK Ružinov sú Dolný vestibul, Veľká sála, a Malá sála.

</doc>
<doc id="205968" url="https://sk.wikipedia.org/wiki?curid=205968" title="DK Ružinov">
DK Ružinov



</doc>
<doc id="205970" url="https://sk.wikipedia.org/wiki?curid=205970" title="Holotúria">
Holotúria



</doc>
<doc id="205971" url="https://sk.wikipedia.org/wiki?curid=205971" title="Oxford Tower">
Oxford Tower

Oxford Tower alebo Intraco II je mrakodrap vo Varšave na ulici Chałubińskiego 8 v mestskej štvrti Warszawa-Śródmieście. Postavený bol v rokoch 1975-1979.
Má 46 poschodí, výška po strechu je 140 m a po vrchol 150 m.

</doc>
<doc id="205972" url="https://sk.wikipedia.org/wiki?curid=205972" title="Intraco II">
Intraco II



</doc>
<doc id="205973" url="https://sk.wikipedia.org/wiki?curid=205973" title="Intraco I">
Intraco I

Intraco I je výšková budova vo Varšave, ktorá bola postavená v roku 1975.
Má 39 poschodí a výšku 138 metrov. Nachádza sa na ulici Stawki 2 v mestskom obvode Warszawa-Śródmieście.

</doc>
<doc id="205975" url="https://sk.wikipedia.org/wiki?curid=205975" title="Belturbet">
Belturbet

Belturbet (ír. "Béal Tairbirt") je mesto v severovýchodnej časti Írska, v grófstve Cavan. 
V roku 2011 tu žilo 1 378 obyvateľov.
Mesto leží na rieke Erne, od hranice so Severným Írskom, na ceste I. triedy N3. Najbližšími mestami sú Ballyconnell ( na ZSZ), Killeshandra ( na JJZ), Clones ( na severovýchod); do Cavanu je to JJV smerom a do Enniskillen v Severnom Írsku (SSZ smerom).
Mesto vzniklo pri jednom z brodov cez rieku Erne. Začiatkom 13. storočia tu stála malá pevnosť, v 17. storočí sa Belturbet stal významným obchodným strediskom. 28. decembra 1972 tu pri bombovom atentáte zahynuli dvaja mladí ľudia (Geraldine O'Reilly a Patrick Stanley). 
V súčasnosti je hlavným zdrojom príjmov mesta cestovný ruch (rybolov, plavby po rieke, turistika). Každoročne posledný júlový týždeň sa tu koná festival "Belturbet Festival of The Erne". Severne od mesta je pri rieke vybudovaná lodenica.

</doc>
<doc id="205976" url="https://sk.wikipedia.org/wiki?curid=205976" title="Stadio Giuseppe Meazza">
Stadio Giuseppe Meazza

Stadio Giuseppe Meazza známy tiež pod názvom San Siro je futbalový štadión v talianskom Miláne. Je to domáci štadión dvoch futbalových veľkoklubov: AC Miláno a Inter Miláno. Štadión má kapacitu 80 018 divákov a je jedným z 23 európskych päťhviezdičkových štadiónov. Meno nesie na počesť slávneho milánskeho futbalistu 30. rokov Giuseppe Meazzu. Na tomto štadióne sa odohrali MS vo futbale v roku 1934.

</doc>
<doc id="205981" url="https://sk.wikipedia.org/wiki?curid=205981" title="Cootehill">
Cootehill

Cootehill (ír. "Muinchille") je mesto v severovýchodnej časti Írska, v grófstve Cavan. Žije tu 1 892 obyvateľov .
Nachádza sa na ľavom brehu rieky Dromore v nadmorskej výške Severne od mesta prechádza hranica grófstva Monaghan. Mesto leží na križovatke ciest R188, R189 a R190. Cavan je vzdialený na juhozápad, Shercock na juhovýchod, Bailieborough na JJV, Clones na severozápad, Monaghan na SSV.
Cootehill vznikol na konci 17. storočia ako stredisko obchodu a remesiel, s tradíciou spracovania ľanu. V 19. storočí mesto ekonomicky prekvitalo, v roku 1837 tu otvorila Ulster Bank jednu zo svojich prvých pobočiek. V meste sídli spoločnosť Abbott Laboratories, ktorá sa zaoberá výrobou detskej stravy. 
Mesto je dnes strediskom cestovného ruchu, okolie mesta ponúka možnosti rybolovu, plávania, kajakingu, turistiky. VJV od mesta, pri ceste do Shercocku, sa nachádza megalitické pohrebisko.

</doc>
<doc id="205983" url="https://sk.wikipedia.org/wiki?curid=205983" title="Archebaktérie">
Archebaktérie



</doc>
<doc id="205988" url="https://sk.wikipedia.org/wiki?curid=205988" title="Łucka City">
Łucka City

Łucka City je obytná výšková budova vo Varšave na adrese Łucka 15 v mestskom obvode Wola. Je to najvyššia obytná budova v Poľsku, obsahuje 342 bytov s výmerou od 37 do 243 m². 
Jej výška po strechu je 106 m, po vrchol 120 m. Má 30 poschodí, postavená bola v rokoch 2000-2004.

</doc>
<doc id="205989" url="https://sk.wikipedia.org/wiki?curid=205989" title="Lucka City">
Lucka City



</doc>
<doc id="205991" url="https://sk.wikipedia.org/wiki?curid=205991" title="STS-125">
STS-125

STS-125 alebo HST-SM4 bola misia amerického raketoplánu Atlantis. Išlo o piatu a poslednú servisnú misiu k Hubblovmu vesmírnemu ďalekohľadu (HST) a zároveň o jediný let raketoplánu po havárii Columbie, ktorého cieľom nebola Medzinárodná vesmírna stanica (ISS).
Bol to jediný let orbitera Atlantis k HST, pretože predchádzajúce štyri misie absolvoval dvakrát Discovery, raz Endeavour a raz Columbia. Pôvodne malo ísť aj o poslednú misiu raketoplánu Atlantis, ktorý ako jediný zo zostávajúcich orbiterov nemal systém SSPTS (Station-to-Shuttle Power Transfer System) na čerpanie elektrickej energie z ISS. NASA však svoje rozhodnutie zmenila a po tejto misii Atlantis absolvoval ešte tri lety k ISS. Hlavným cieľom misie STS-125 bolo zvýšiť obežnú dráhu ďalekohľadu, nainštalovať nové prístroje ("Cosmic Origins Spectrograph" a "Wide Field Camera 3"), gyroskopy a batérie, zvýšiť tepelnú ochranu a zaistiť tak ďalekohľadu životnosť minimálne do roku 2013. V priebehu letu prebehlo päť výstupov do otvoreného vesmíru a všetky hlavné úlohy misie boli splnené.
Kvôli tomu, že Hubblov vesmírny ďalekohľad obieha po dráhe s iným sklonom a výškou, ako Medzinárodná vesmírna stanica, v prípade problémov počas misie sa Atlantis nemohol s ISS spojiť. Z tohto dôvodu na rampe 39-B nachádzal druhý raketoplán (Endeavour), aby mohol prípadne odštartovať na pomoc posádke Atlantisu. Prípadná záchranná misia Endeavouru bola pomenovaná STS-400 a mala mať štvorčlennú posádku. Nijaké vážne problémy sa však v priebehu letu nevyskytli a misia STS-400 preto neprebehla.
Užitočné zaťaženie.
V nákladovom priestore raketoplánu sa nachádzali
História poslednej servisnej misie.
Raketoplán Columbia mal pôvodne navštíviť Hubblov ďalekohľad vo februári 2005. Hlavnou úlohou misie mala byť náhrada navádzacích senzorov a dvoch nefunkčných gyroskopov, umiestnenie ochrannej "pokrývky" na poškodenú izoláciu, výmena kamery Wide Field and Planetary Camera 2 novším modelom Wide Field Camera 3 a inštalácia prístroja Cosmic Origins Spectrograph ("COS"). Columbia sa však vo februári 2003 rozpadla pri vstupe do atmosféry. Vtedajší riaditeľ NASA Sean O'Keefe preto rozhodol, že aby sa zamedzilo podobnej tragédii, všetky budúce lety raketoplánov musia byť naplánované tak, aby raketoplán mohol dosiahnuť 'bezpečný dosah' Medzinárodnej vesmírnej stanice (ISS). Na ISS by bolo možné opraviť niektoré poruchy, aby sa raketoplán mohol bezpečne vrátiť na Zem. Raketoplány nie sú schopné dosiahnuť zároveň obežnú dráhu Hubbla a počas rovnakej misie sa dostať aj na obežnú dráhu ISS, ktorá má rozdielnu výšku a sklon. Všetky budúce pilotované lety k teleskopu boli preto zrušené. Toto rozhodnutie však kritizovalo mnoho astronómov, ktorí považovali hodnotu Hubblovho ďalekohľadu za dostatočne veľkú nato, aby človek podstúpil určité riziko. 
V januári 2004, uviedol administrátor NASA O´Keefe, že sa na základe veľkého nesúhlasu verejnosti a žiadosti Kongresu Spojených štátov amerických prehodnotil svoje rozhodnutie o zrušení poslednej servisnej misie HVD. 13. júna 2004 vydal panel Národnej akadémie vied Spojených štátov amerických odporúčanie, podľa ktorého má byť Hubble zachovaný aj napriek zjavným rizikám. V súhrne toto odporúčanie hovorilo, že by sa „"NASA nemala žiadnym spôsobom pokúšať brániť vo vykonaní servisnej misie na Hubblovom vesmírnom ďalekohľade"“. V auguste 2004 O´Keefe oficiálne požiadal Goddardovo centrum pre vesmírne lety, aby pripravilo detailný návrh na robotickú servisnú misiu HVD. Tieto plány však boli neskôr zrušené, pretože robotická misia bola opísaná ako „nereálna“. Ku koncu roka 2004 sa niekoľko členov Kongresu USA vedených senátorkou Barbarou Mikulski rozhodlo viesť verejnú diskusiu. S veľkou podporou verejnosti sa pustili do „boja“ s administratívou prezidenta George W. Busha a NASA. Ich cieľ bol zvrátiť rozhodnutie o zrušení záchrannej servisnej misie Hubblovho ďalekohľadu.
S príchodom nového administrátora NASA, Michaela D. Griffina, sa zmenil prístup k poslednej servisnej misii. Griffin uviedol, že je ochotný znovu zvážiť možnosti uskutočniť servisnú misiu za pomoci ľudskej posádky. Krátko po svojom uvedení do úradu požiadal Goddardovo centrum pre vesmírne lety, aby pokračovalo v prerušených prípravách servisnej misie s ľudskou posádkou. V októbri 2006 Griffin vydal konečné rozhodnutie a dal misii STS-125 definitívne zelenú.
Prípravy na štart.
22. augusta 2008 sa raketoplán Atlantis premiestnil z hangáru OPF (Orbiter Processing Facility) do montážnej haly VAB (Vehicle Assembly Building). Tam bol pripojený k zostave vonkajšej palivovej nádrže (ET) a štartovacích motorov (SRB). 4. septembra bol celý komplex premiestnený na rampu 39-A. V dňoch 22. až 24. septembra 2008 prebehla skúška odpočítavania, tzv. TCDT (Terminal Count Down Test). Štart bol naplánovaný na 15. október 2008.
29. septembra však riadiaci počítač Hubblovho vesmírneho teleskopu prešiel do bezpečnostného módu a boli prerušené všetky vedecké pozorovania. V dôsledku tejto poruchy bol štart misie odložený na február 2009, neskôr až na máj 2009. Z tohto dôvodu musel Atlantis uvoľniť rampu raketoplánu Endeavour, ktorý mal najprv uskutočniť zásobovaciu servisnú misiu STS-126 k Medzinárodnej vesmírnej stanici. Atlantis sa teda v októbri 2008 vrátil do haly VAB.
31. marca 2009 sa celá štartovacia zostava Atlantisu presunula opäť na rampu 39-A v rámci príprav na štart plánovaný na 11. máj 2009 v čase 20:02 SELČ. 
Priebeh letu.
Atlantis úspešne odštartoval 11. mája v čase 18:01:56 UTC. Necelé dve minúty po vzlete narazil do dlaždíc tepelnej ochrany pravého krídla úlomok, ale podľa prvých analýz tímom DAT (Damage Assessment Team) poškodenie nebolo hlboké a preto nevzbudzovalo obavy. V čase 18:10:39 UT boli vypojené motory SSME. Vzápätí (18:10:46 UT) nasledovalo odhodenie nádrže ET. Manéver dvojicou orbitálnych motorov OMS (Orbital Maneuvering System) v čase 18:45:41 UT dostal Atlantis na stabilnú obežnú dráhu. Nasledovala bežná kontrola systémov orbitera a otvorenie jeho nákladového priestoru, aby sa umožnila správna činnosť radiátorov umiestnených v dverách do nákladového priestoru. V deň štartu došlo ešte k oživeniu manipulátoru RMS a jednému korekčnému manévru.
Druhý deň letu bol venovaný kontrole tepelnej ochrany stroja. Manipulátor RMS vybral z nákladového priestoru predlžovaciu tyč s prístrojmi OBSS (Orbiter Boom Sensor System) a postupne snímal povrch raketoplánu. Posádka tiež skontrolovala skafandre pre výstup do otvoreného priestoru a pripravila montážny stôl FSS (Flight Support System) na pripojenie ďalekohľadu. Hubble sa zatiaľ pripravoval na prílet raketoplánu tým, že uzavrel svoj tubus.
Priebeh letu po spojení s Hubblom.
13. mája pokračovali približovacie manévre a napokon v čase 19:14 SELČ, s miernym oneskorením oproti plánu, Atlantis zachytil Hubblov vesmírny ďalekohľad. Následne ho posádka za pomoci robotického manipulátoru pritiahla do nákladového priestoru raketoplánu a v čase 18:12 UT ho pevne ukotvila na montážnom stole FSS. Zasunutím diaľkove ovládaného konektoru bol HST napojený na energetickú, povelovú a telemetrickú sieť raketoplánu. Predtým, než sa pre posádku začal odpočinok, ešte stihli vykonať jeho dvojhodinovú inšpekciu.
EVA-1.
Nasledujúceho dňa po skončení odpočinku Grunsfelda a Feustela čakal prvý z piatich montážnych výstupov do kozmu. Výstup EVA-1 sa oficiálne začal v čase 12:52 UT a trval 7 hodín, 20 minút, čo bolo o viac než o hodinu viac, ako hovoril plán. Astronauti najprv vybrali z ďalekohľadu starý prístroj WFPC2 (Wide Field Planetary Camera 2), aby namiesto neho namontovali novú kameru WFC-3 (Wide Field Camera 3). Pri demontáži WFPC-2 sa objavili problémy s uvoľnením skrutky pridržiavajúcej kameru vnútri ďalekohľadu. Problematickú skrutku sa podarilo uvoľniť až v čase 14:47 UT. Nasledovala výmena starej poškodenej jednotky SI C&amp;DHU. V nadpláne ešte nainštalovali do ďalekohľadu zariadenie LOCK (Latch Over Center Kit), ktoré umožnili rýchlejšie otváranie a zatváranie dverí do ďalekohľadu a tým úsporu času pri nasledujúcich výstupoch.
EVA-2.
Druhý výstup do kozmu prebehol hneď nasledujúci deň (15. mája) a absolvovala ho dvojica Massimino a Good. Počas ich príprav na výstup prebehla vizuálna kontrola niektorých dlaždíc tepelnej ochrany na prednej časti raketoplánu, v miestach, ktoré neboli v plnom rozsahu monitorované ešte pred spojením s HST. Druhý výstup do otvoreného vesmíru sa začal v čase 12:29 UT. Prvá úloha, ktorá čakala dvojicu astronautov po opustení prechodovej komory, bola výmena troch jednotiek RSU, ktoré obsahujú gyroskopy. Good otvoril dvierka do služobnej sekcie ďalekohľadu a zaistil ich v otvorenej polohe. Massimino potom s Goodovou pomocou vybral prvú starú jednotku RSU a God začal inštaláciu prvého páru nového súboru gyroskopov. Počas inštalácie druhej jednotky RSU sa vyskytol problém s jej správnym umiestnením vnútri ďalekohľadu. Astronauti napokon museli druhý nový súbor vymeniť za posledný zo zostávajúcich nových súborov. Druhý súbor potom skúšali pripevniť na miesto tretieho, ale ani to sa im nepodarilo. Na miesto tretej jednotky preto museli namontovať záložný RSU. Po skončení tejto úlohy si Massimino doplnil zásoby kyslíka v prechodovej komore. Nasledovala výmena batérií ďalekohľadu, ktorá prebiehala bez problémov. Potom sa Massimino a Good vrátili do prechodovej komory a v čase 20:45 UT (plán 18:02 UT) sa EVA-21 oficiálne skončil. Trval 7 hodín 56 minút, čím sa zaradil medzi desať najdlhších výstupov do vesmíru.
EVA-3.
16. mája dvojica astronautov Grunsfeld a Feustel vykonala tretí výstup do kozmu (EVA-3). Oficiálne bol výstup začatý v čase 13:35 UT. Astronauti demontovali z ďalekohľadu korekčnú optiku COSTAR (Corrective Optics Space Telescope Axial Replacement), ktorá korigovala optickú chybu ďalekohľadu už od roku 1993, kedy ju tam namontovala posádka prvej údržbárskej misie STS-61. Nakoľko všetky súčasné prístroje ďalekohľadu majú svoju vlastnú korekčnú optiku, COSTAR sa stal nepotrebným. Po demontáži ho uložili do schránky v nákladovom priestore Atlantisu, aby mohol byť prepravený na prevoz na Zem. Na jeho miesto bol namontovaný spektrograf COS (Cosmic Origins Spectrograph). Posledným bodom v programe výstupu bola prvá časť opravy kamery ACS (Advanced Camera for Surveys). Výstup sa skončil v čase 20:11 UT a trval 6 hodín 36 minút.
EVA-4.
Štvrtý výstup uskutočnila opäť dvojica Massimino a Good. Výstup začal v čase 13:45 UT. Prvým bodom programu bola oprava spektrografu STIS (Space Telescope Imaging Spectrograph). Pri tejto operácii však nastali problémy, pretože sa nepodarilo povoliť jednu zo skrutiek držiacich na STIS madlo, ktoré bránilo otvoreniu krytu elektroniky. Massiminomu zlyhal skrutkovač a musel si ísť po náhradný do prechodovej komory. V čase 20:11 UT riadiace stredisko začalo oživovanie STIS. Pre nedostatok času už astronauti nestihli prejsť k druhej úlohe výstupu (inštalácii vonkajšej tepelnej izolácie) a v čase 21:47 UT výstup skončil. So svojou dĺžkou 8 hodín 2 minúty prekonal výstup EVA-2. Pred koncom výstupu Massimino oznámil poškodenie dlane rukavice svojho skafandru, skafander však nestratil hermetickosť.
EVA-5.
Piaty a posledný výstup so začiatkom v čase 13:16 UT vykonala dvojica Grunsfeld a Feustel. Ako prvá prebehla výmena starých batérií ďalekohľadu za nové. Súbor starých batérií zaistil Feustel v transportnom kryte na nosiči nákladu. Po zatvorení a zaistení prístupových dvierok k batériám sa Grunsfeld pokúsil otvoriť prístupové dvierka k pointačnému senzoru FGC, ktorý bolo potrebné vymeniť. Narazil však pritom na problémy. Ďalšie problémy nastali pri uvoľňovaní zámku, ktorý držal starý FGC na mieste. Až o 14:46 UT sa podarilo zámok uvoľniť a starý senzor vytiahnuť. Potom astronauti vyzdvihli z nákladového priestoru nový FGC (FGS-2R) a namontovali ho do ďalekohľadu. Poslednou úlohou výstupu bola výmena starej tepelnej izolácie za novú NOBL (New Outer Blanket Layer). Novú izoláciu sa podarilo namontovať aj na tých miestach ďalekohľadu, ktoré sa nestihli obaliť izoláciou pri predchádzajúcom výstupe. Na záver Grunsfeld ešte demontoval podložku na nohy MFR (Manipulator Foot Restraint) z manipulátoru SRMS a zložil ochranný kryt zo všesmerovej antény ďalekohľadu, ktorý tam bol namontovaný počas prvého výstupu. Pri tomto úkone však Grunsfeld nechtiac vrazil do antény vakom na chrbte skafandra a odrazil v nej viečko slúžiace ako tepelná izolácia. Ako náhradu zaň preto riadiace stredisko rozhodlo vrátiť kryt na anténu. Výstup skončil v čase 19:22 UT a trval 7 hodín 2 minúty.
Vypustenie HST.
Nasledujúci deň sa začali prípravy na odpojenie ďalekohľadu od raketoplánu. Massimino a Good boli pripravení vystúpiť do otvoreného priestoru v prípade, že by nastali problémy s odpájaním ďalekohľadu, ktoré by si vyžadovali zásah astronautov. Ďalekohľad bol však bezproblémovo vypustený 19. mája 2009. Najprv ho manipulátor RMS vyzdvihol nad nákladový priestor, potom sa otvoril hlavný poklop zrkadla. Odpojenie ďalekohľadu sa odložilo o niekoľko minút kvôli lepšiemu komunikačnému spojeniu. K uvoľneniu Hubblovho vesmírneho ďalekohľadu došlo v čase 14:57 SELČ. Atlantis potom vykonal úhybný manéver a pohotovosť pre núdzový výstup do vesmíru skončila. 
Priebeh letu po odpojení od ďalekohľadu.
Po druhom separačnom manévri vykonal raketoplán motormi OMS ešte manéver na zníženie perigea. Posádka potom manipulačným ramenom opäť vyzdvihla z nákladového priestoru predlžovaciu tyč s prístrojmi OBSS a znova začala kontrola celistvosti tepelnej ochrany stroja. Prieskum neukázal žiadne poškodenia.
20. mája mala posádka odpočinkový deň. Uskutočnila sa tlačová konferencia, rozhovor medzi posádkou Atlantisu a posádkou Medzinárodnej vesmírnej stanice, ako aj rozhovor posádky s prezidentom USA Barackom Obamom. Pristátie bolo plánované na 22. mája. Nasledujúci deň teda začali prebiehať prípravy na pristátie, čiže upratovanie vnútorných priestorov raketoplánu a kontrola systémov a skúšobné spustenie motorov RCS aj hydraulického čerpadla APU (Auxiliary Power Units). Pre zlé počasie na Floride ale bolo pristátie odvolané a preložené na ďalší deň. Ani 23. mája počasie nevyhovovalo, no pretože sa objavili náznaky jeho zlepšovania, riadiace stredisko rozhodlo o ďalšom jednodennom odklade. 24. mája zlé poveternostné podmienky pretrvávali a tak bola zvolená núdzová možnosť – pristátie na kalifornskej základni Edwards Air Force Base. 
Raketoplán teda začal uzavieranie dverí do nákladového priestoru, ktoré skončilo v čase 10:19 UT. V čase okolo 11:20 UT si posádka začala obliekať oranžové skafandre. O 14:07 UT riadiace stredisko vydalo súhlas s vykonaním brzdiaceho manévru pre pristátie na Edwards AFB. Orbiter sa vzápätí natočil do polohy pre brzdiaci manéver (tzn. zadnou časťou do smeru letu) a v čase 14:23:41 prebehol vyše dvojminútový zážih motorov OMS, ktorý znížil perigeum dráhy tak, aby Atlantis začal zostupovať do atmosféry. Prelet raketoplánu atmosférou bol bezproblémový. Hlavný podvozok dosadol na pristávaciu dráhu 22 v čase 15:39:05 UT, predný v čase 15:39:15 UT a po minútu trvajúcom dojazde sa raketoplán zastavil.
Ďalekohľad po oprave.
Takmer mesiac po oprave ďalekohľadu zlyhal novovymenený počítač SI C&amp;DHU (Science Instrument Command and Data Handling Unit). Technici ho uviedli opäť do chodu hardvérovým reštartom a nasledujúceho dňa sa podarilo obnoviť jeho normálne funkcie.
Po odlete raketoplánu prebiehali niekoľko nasledujúcich týždňov kontroly a kalibrácie ďalekohľadu. V júli 2009 sa však tieto testy prerušili a Matt Mountain, riaditeľ Space Telescope Science Institute v Baltimore, pridelil pozorovací čas tímu astronómov, ktorí chceli skúmať novovytvorenú tmavú škvrnu na Jupiteri. Táto škvrna vznikla pravdepodobne po dopade kométy do atmosféry tejto planéty. Nová kamera WFC3, napriek tomu, že v tom čase ešte nebola celkom kalibrovaná, urobila detailné snímky tejto škvrny.

</doc>
<doc id="205992" url="https://sk.wikipedia.org/wiki?curid=205992" title="San Siro">
San Siro



</doc>
<doc id="205996" url="https://sk.wikipedia.org/wiki?curid=205996" title="Föllingova choroba">
Föllingova choroba



</doc>
<doc id="205997" url="https://sk.wikipedia.org/wiki?curid=205997" title="Fenylketonurická oligofrénia">
Fenylketonurická oligofrénia



</doc>
<doc id="206001" url="https://sk.wikipedia.org/wiki?curid=206001" title="Reliéf">
Reliéf

Reliéf môže byť:

</doc>
<doc id="206002" url="https://sk.wikipedia.org/wiki?curid=206002" title="Basreliéf">
Basreliéf



</doc>
<doc id="206003" url="https://sk.wikipedia.org/wiki?curid=206003" title="Hautreliéf">
Hautreliéf



</doc>
<doc id="206004" url="https://sk.wikipedia.org/wiki?curid=206004" title="Reliéf en creux">
Reliéf en creux



</doc>
<doc id="206005" url="https://sk.wikipedia.org/wiki?curid=206005" title="Nízky reliéf">
Nízky reliéf



</doc>
<doc id="206006" url="https://sk.wikipedia.org/wiki?curid=206006" title="Vysoký reliéf">
Vysoký reliéf



</doc>
<doc id="206007" url="https://sk.wikipedia.org/wiki?curid=206007" title="Vhĺbený reliéf">
Vhĺbený reliéf



</doc>
<doc id="206008" url="https://sk.wikipedia.org/wiki?curid=206008" title="Austroslavizmus">
Austroslavizmus

Austroslavizmus bol politický smer 19. a 20. storočia hlásajúci orientáciu na vyriešenie problémov slovanských národov v Rakúskom cisárstve a neskôr Rakúsko-Uhorsku jedine pod vedením viedenského cisárskeho dvora.
Bol rozšírený najmä medzi českými liberálmi v polovici 19. storočia. Ako prvý ho navrhol Karel Havlíček Borovský v roku 1846 ako protinávrh k panslavizmu. Neskôr ho rozvinul do uceleného politického konceptu český politik František Palacký. Austroslavizmus bol tiež čiastočne podporovaný ďalšími slovanskými národmi v Rakúskom cisárstve.
Program.
Austroslavizmus predpokladal mierovú spoluprácu menších slovanských národov strednej Európy žijúcich na území Habsburskej monarchie, ktorým by nedominovali po nemecky hovoriace elity. Palacký navrhoval federáciu ôsmich národných krajov s výraznou samosprávou. Po porážke českej revolúcie v Prahe v júni 1848 tento program prestal byť dôležitým. Premena Rakúskeho cisárstva na Rakúsko-Uhorsko v roku 1867 tento program len oslabila, pretože Slovania na rozdiel od Maďarov nezískali toľko túženú samosprávu pri rakúsko-maďarskom vyrovnaní.
Ako politický koncept pretrval austroslavizmus až do pádu Rakúsko-Uhorska v roku 1918. Táto myšlienka bola niekoľkokrát použitá v neveľmi významných návrhoch federalizácie Rakúsko-Uhorska.

</doc>
<doc id="206013" url="https://sk.wikipedia.org/wiki?curid=206013" title="Portrét">
Portrét

Portrét je vo výtvarnom a sochárskom umení popisné zobrazenie konkrétneho jedinca, najčastejšie človeka, veľmi výnimočne aj zvieraťa, ktoré má dlhú a bohatú históriu. 
Maliarstvo.
Prvé portréty vznikali už v staroveku, v stredoveku ich obľuba veľmi klesla a vznikali len veľmi výnimočne, aj to väčšinou až v období neskorej gotiky. Zobrazenia významných osobností (napríklad panovníkov, svätcov) sú väčšinou zidealizované a nezakladajú sa na skutočnej podobe, ani vtedy ak ide o portrét žijúceho človeka. V tomto období sa teda väčšinou nehovorilo o portrétoch, ale o portrétnych rysoch zobrazenia. Mohutný rozvoj zaznamenal portrét v období renesancie, ešte výraznejší dôraz sa naň kládol v období baroka, ktoré doviedlo umenie portrétovania na hranicu jeho možností. No záujem o portrét bol v každom období umenia. Obľúbené formy portrétu boli v maliarstve kresba alebo maľba (na drevo, plátno, sklo).
Sochárstvo.
V sochárstve je významný prvok rímsky sochársky portrét, ale stretávame sa s ním aj v neskoršom období, a to aj v podobe náhrobnej plastiky (náhrobný kameň, hrobka) alebo na pamätných tabuliach. Môže mať podobu busty, voľne stojacej sochy, súsošia alebo reliéfu.
Iné oblasti.
S portrétmi sa stretávame aj na minciach, pamätných medailách, známkach alebo bankovkách. 
Súčasné portrétovanie.
V 19. storočí sa s nástupom fotografie stal klasický maliarsky či sochársky portrét skôr výnimočnou záležitosťou. Najrozšírenejší druh portrétu je v súčasnosti fotografický portrét, ale dokumentárnu funkciu portrétu prebral aj film, televízia a ďalšie elektronické médiá.
Prenesený význam slova.
V prenesenom slova zmysle ide aj o akékoľvek iné vystihnutie konkrétneho jedinca, napríklad v literatúre je to "literárny portrét" (v podobe biografií, opisov), vo filme "filmový portrét", v oblasti hudby "hudobný portrét" a podobne. Použitie slova v tomto prípade vždy záleží na celkovom kontexte patričného vyjadrenia.

</doc>
<doc id="206026" url="https://sk.wikipedia.org/wiki?curid=206026" title="Carl Ritter">
Carl Ritter

Carl Ritter (* 7. august 1779, Quedlinburg, Nemecko – † 28. september 1859, Berlín) bol nemecký geograf. Spolu s Alexandrom von Humboldtom je považovaný za spoluzakladateľa modernej geografie. Od roku 1825 až do do smrti viedol prvé geografické pracovisko na Berlínskej univerzite.
Životopis.
Narodil sa v rodine uznávaného lekára F. W. Rittera ako jedno zo šiestich detí. Jeho otec zomrel, keď mal len dva roky.
Od roku 1785 získaval vzdelanie v Durýnsku na veľmi progresívnej škole (Salzmannschule Schnepfenthal), kde podľa životopiscov bol žiakom Johanna Christopha Friedricha GutsMthsa, inovátora športovej edukológie a zemepisu. Výučba na škole bola ovplyvnená dielami Jean-Jacques Rousseaua, ktoré sa týkali výchovy detí. Táto skúsenosť ho mohla ovplyvniť, keďže neskôr sa zaujímal o nové spôsoby vyučovania, vrátane tých od Johanna Pestalozziho. Väčšina jeho prác bola založená na troch Pestalozziho štádiách vyučuvania, a to: zber materiálu, porovnávanie materiálu a založenie všeobecného systému.
Po skončení štúdií bol predstavený Bertmannovi Hollwegovi, bankárovi vo Frankfurte. Neskôr sa dohodlo, že Ritter začne vyučovať jeho deti a zároveň počas toho bude navštevovať univerzitu, ktorá bude zaplatená Hollwegom. Vyučovať začal v roku 1798 a pokračoval pätnásť rokov. V rokoch 1814 – 1819 pôsobil v Göttingene. Tu sa zoznámil s Lilli Kramerovou z Duderstadtu, ktorú si neskôr zobral za ženu a vydal prvé dva zväzky jeho diela – Erdkunde (Zemepis).
V roku 1819 sa stal profesorom histórie na gymnáziu vo Frankfurte a v roku 1820 získal miesto na Univerzite v Berlíne. V roku 1821 tu získal doktorát, a v roku 1825 bol menovaný mimoriadnym profesorom (professor extraordinarius). Taktiež vyučoval na vojenskom kolégiu. Veľmi sa zaujímal o objavovanie Afriky a udržoval kontakty s Britskými odbornými a vedeckými kruhmi ako Kráľovská Geografická Spoločnosť. Bol jedným z učiteľov bádateľa Heinricha Bartha, ktorý precestoval severnú a západnú Afriku v mene Britskej vlády, ktorá chcela zrušiť dohody týkajúce sa transsaharského obchodu s otrokmi. Sám Carl Ritter bol veľký odporca otroctva a rasizmu. 
V roku 1822 bol zvolený do Pruskej Akadémie Vied, v roku 1824 sa stal korešpondujúcim členom Parížskej Ázijskej Spoločnosti. V roku 1828 založil Berlínsku Geografickú Spoločnosť. V roku 1856 bol menovaný na post riaditeľa Kráľovského Kartografického Inštitútu Pruska.
Dielo.
Ritterove 19-zväzkové veľdielo, "Zemepis (Geografia) vo vzťahu k prírode a dejiny ľudstva", napísané v rokoch 1817 – 1859 rozvinulo v obdivuhodnej dĺžke tému vplyvu okolia na ľudskú aktivitu. Napriek svojej dĺžke bolo nedokončené v čase jeho smrti. Obsiahlo len Áziu a Afriku.
Ritterov vplyv na geografiu bol pozoruhodný, pretože priniesol novú koncepciu predmetu geografie. V jeho pohľade bola geografia druh fyziológie a porovnávacej anatómie Zeme, do ktorej patria lúky, hory, ľadovce atď. ako orgány, každý so svojimi vlastnými funkciami a ak jej rámec je základom pre človeka vymedzujúci priestor jeho života, tak štruktúra každej krajiny je vedúcim elementom v historickom vývoji národa. 
Zem je vesmírne indivíduum s vlastnou organizáciou a progresívnym vývojom. Úlohou geografie je skúmanie tejto individuality Zeme.
Ritterove diela taktiež ovplyvnili aj politické teórie. Jeho koncepcia orgánov mohla byť zneužitá na dokázanie snahy Lebensraumu, na účet existencie iného štátu, pretože víťazstvo bolo videné ako biologická nevyhnutnosť pre rast štátu. Jeho myšlienky pretvorené na expanzívnu ideológiu nemeckým geostratégom Friedrichom Ratzelom.

</doc>
<doc id="206029" url="https://sk.wikipedia.org/wiki?curid=206029" title="Banco Ambrosiano">
Banco Ambrosiano

Banco Ambrosiano je bývalá milánska banka, ktorej väčšinový podiel vlastnila Vatikánska banka.
Propaganda Due a krach banky.
Hrala dôležitú úlohu v sprisahaní v súvislosti s Propaganda Due v Taliansku v 70. a 80. rokoch. Počas neskoršieho vyšetrovania nekalých praktík v Banco Ambrosiano bolo zistené, že jej prezident Roberto Calvi a jeho pomocníci založili viac ako 200 fiktívnych bánk, aby sťažili transparentnosť transakcií. Kľúčovú úlohu pri tom hrala banka Cisalpina na Bahamách. Banka zrejme slúžila na pranie špinavých peňazí a umožnila pomocou firmy World Finance Corporation v Miami investovať peniaze z predaja kokaínu z latinskej Ameriky na legálnych finančných trhoch.
Cisalpina bola popri Calvim spravovaná aj arcibiskupom Paulom Casimirom Marcinkusom, šéfom Vatikánskej banky (Istituto per le Opere di Religione), ktorá bola spoluvlastníkom Banco Ambrosiano. Ilegálne aktivity sa ale zjavne vymkli spod kontroly. V Banco Ambrosiano vznikla miliardová finančná diera, ktorá znamenala jej koniec. V roku 1972 sa pokúsili majitelia banky zrealizovať myšlienku, že zaplátajú vzniknutú dieru pomocou falšovaných cenných papierov. Na ich nákup malo byť použitých 950 miliónov dolárov, papiere boli zjavne obstarané cez taliansku mafiu.
Prezident banky Roberto Calvi mal výborné kontakty na Vatikán. Údajne dokázal previesť obrovské sumy do socialistického Poľska, ktorými bola podporovaná odborová organizácia Solidarita. Predovšetkým mal ale vynikajúce kontakty na taliansku Mafiu. V roku 1982 bol obžalovaný z prania špinavých peňazí, sprenevery a spoluúčasti na dlhom zozname politických a finančných zločinov, spolu s Michele Sindonom, prezidentom Franklin National Bank a arcibiskupom Marcinkusom.
Calvi ušiel motorovým člnom do Juhoslávie, potom do Rakúska a odtiaľ súkromným lietadlom do Anglicka. 18. júna, 1982, deň po tom, ako sa musel vzdať funkcie predsedu predstavenstva Banco Ambrosiano, bol nájdený obesený pod mostom Blackfriars Bridge v Londýne. V ten istý deň vypadla Calviho sekretárka Graziella Corrocher z okna banky v Miláne a pád neprežila. V obidvoch prípadoch sa hovorilo o samovražde alebo vražde.
Banka v roku 1987 skolabovala a Vatikán vykázal približne 3 miliardy dolárov ako nedobytné pohľadávky.
Licio Gelli, zakladateľ lóže P2, bol na úteku zatknutý vo Švajčiarsku, ale podarilo sa mu ujsť z väzenia a po premlčaní trestného stíhania sa znova vrátil do Talianska. Pri vyšetrovaní celého komplotu prišli o život piati vyšetrovatelia talianskej polície.
Obnova.
Banka bola koncom 80. rokov obnovená ako Nuovo Banco Ambrosiano. Po fúzii s Banca Cattolica del Veneto vystupovala istý čas pod názvom Banco Ambrosiano Veneto, nazývanej tiež Banco Ambroveneto. Po fúzii s Milánskou sporiteľňou Cassa di Risparmio delle Provincie Lombarde sa v roku 1998 rozvinula do novej veľkej banky Banca Intesa (banka, ktorá sprivatizovala slovenskú VÚB).
Filmy a filmové citáty.
Škandál bol v upravenej podobe spracovaný v roku 1990 do filmu Krstný otec 3 na motívy slávnej knihy Maria Puza - Krstný otec.
Externé odkazy.
 

</doc>
<doc id="206033" url="https://sk.wikipedia.org/wiki?curid=206033" title="Henrich V. (Anglicko)">
Henrich V. (Anglicko)

Henrich V. (* 16. september 1387, Monmouth, Wales – † 31. august 1422, Bois de Vincennes, Francúzske kráľovstvo) bol kráľ Anglicka.
Životopis.
Narodil sa ako najstarší syn Henricha IV. Bol vzdelaný a zručný vo všetkých vtedajších športoch. Okrem iného bol aj dobrým muzikantom. 
Na trón zasadol roku 1413. Už vo svojich dvadsiatich šiestich rokoch bol považovaný za zdatného bojovníka. Osvedčil sa v dlhej kampani proti Walesu. 
Roku 1415 obrátil svoju pozornosť na Francúzsko a obsadil Harfleur. Jeho vojenská misia na území Francúzska vyvrcholila slávnou bitkou o Agincourt, kde Henrich porazil veľkú presilu francúzskeho vojska a takmer vyhladil francúzsku šľachtu. Tá prišla po fatálnej strategickej chybe o vyše 5000 mužov modrej krvi a ďalších 1000 z nich bolo zajatých.
Roku 1417 sa opäť vrátil do Francúzska, kde v troch krátkych kampaniach zdolal Normandiu. Roku 1420 po dohode v Troyes si vzal za manželku dcéru francúzskeho kráľa a de facto sa tým stal virtuálnym vládcom Francúzska. Miesto na francúzskom tróne má patriť jeho synovi.
Politika.
V domácom prostredí bol Henrich považovaný za zdatného vládcu, zbožného a ťažko pracujúceho muža. Vynikal v administratíve ako aj vo veciach zahraničnej politiky.
Smrť a následník.
Henrich V. zomrel v roku 1422 na dyzentériu vo Francúzsku, kde sa vrátil kvôli udržaniu si pozície. Rok pred ním tu v boji zomrel jeho brat, gróf z Clarence.
Nasledovníkom na tróne sa stal jeho iba 9 mesačný syn Henrich VI., zdediac tak neutešenú situáciu vlády na dvoch podlomených stoličkách.

</doc>
<doc id="206034" url="https://sk.wikipedia.org/wiki?curid=206034" title="Another World">
Another World

Another World (známa v USA pod názvom Out of this World a v Japonsku ako Outer World) je akčná plošinovka s prvkami adventúry, prekladaná krátkymi filmovými scénami, vytvorená programátorom a dizajnérom menom Eric Chahi v roku 1991 na Amige. Zdrojový kód, grafiku a obrázok na krabicu vytvoril Eric Chahi, hudbu skomponoval jeho krajan Jean-François Freitas.
Hra pri svojom vydaní upútala svojim netradičným inovatívnym a umeleckým spracovaním, ako napríklad chýbajúci HUD, kompletná vektorová grafika, filmové scény a zabezpečila si tak status kultovej hry medzi fanúšikmi aj kritikmi.
Od svojho vzniku bola portovaná na takmer všetky známe platformy počítačov, konzol aj mobilných telefónov. V roku 2006 došlo k jej znovuvydaniu pre Windows XP vo vyšších rozlíšeniach.
Jediné pokračovanie s názvom Heart of the Alien: Out of this World parts I and II vyšlo v roku 1994 iba na platforme Sega Mega-CD. Hra bola označená ako jedna z najlepších DOSových hier všetkých čias na serveri MobyGames.
Príbeh.
Hlavným hrdinom hry je Lester Knight Chaykin, mladý, športovo založený profesor fyziky s ryšavými vlasmi. V úvode Lester počas búrky prichádza na svojom ferrari do supermoderného podzemného laboratória, aby pokračoval v najnovšom experimente s použitím obrovského urýchľovača častíc. Avšak prv ako sa pokus ukončí, udrie do budovy blesk, ktorý sa dostane až do urýchľovača a spôsobí teleportáciu Lestera aj s kusom miestnosti na neznámu mimozemskú planétu. Hra začína v okamihu, keď sa Lester aj s kancelárskym stolom objaví niekoľko metrov pod vodou z ktorej musí čo najskôr vyplávať na povrch, kde pokračuje jeho boj o prežitie. Keď sa mu podarí uniknúť nebezpečným miestnym živočíchom stretne sa prvýkrát s neznámou humanoidnou rasou mimozemšťanov, ktorí ho odvedú ako otroka do bane. Pri úteku z klietky zavesenej na strope sa spriatelí s mimozemským spoluväzňom a pri úteku si vzájomne pomáhajú na ceste plnej nástrah, pascí, nepriateľov a logických hádaniek. Záver hry je naozaj atmosférický a dojímavý, keď ťažko zranený Lester jedným zo strážcov, zachráni život svojmu mimozemskému priateľovi, ktorý ho vezme na ruky a spolu odlietajú za horizont na veľkom vtákovi podobnom pterodaktylovi.
Gameplay.
Hráč počas celej hry ovláda Lestera kurzorovými klávesmi pre pohyb a dvoma akčnými pre beh/streľbu a skok. Akčný kláves môže mať rôzny význam podľa toho kde sa Lester nachádza, alebo s akým objektom na obrazovke má manipulovať.
Počas prvej úrovne je hlavný hrdina neozbrojený a preto namiesto streľby Lester rozdáva kopance, ktorými ničí jedovaté červy. Po získaní zbrane na začiatku druhej úrovne už môže strieľať a táto sa stane jeho jedinou hlavnou zbraňou počas celej hry. Má tri rôzne módy podľa toho ako dlho hráč drží akčný kláves:
Počas akčných prestreliek musí hráč vhodne kombinovať vytváranie štítov pre vlastnú ochranu, rušenie nepriateľských štítov a streľbu. V niektorých častiach bude Lester tiež plávať, kotúľať sa v šachte, alebo riadiť vozidlo. Herná obrazovka postráda HUD, takže chýbajú všetky rušivé prvky ako ukazovatele životov, zdravia a iné textové informácie, ktoré sú hráčovi zobrazované prostredníctvom diania na obrazovke a zvukov. Ak Lester zomrie, hráč začína od posledného checkpointu a každý je reprezentovaný aj svojim kódom, takže po skončení hry je možné pokračovať.
Technické spracovanie.
Táto hra bola označovaná aj ako "cinematická" pretože obsahovala veľa animovaných filmových sekvencií cez celú obrazovku. Hneď na začiatku je pomerne rozsiahly úvod, kompletne vektorový. Vektorové spracovanie celej hry bolo jednou z najväčších odlišností oproti ostatným hrám, ktoré využívali sprajtovú animáciu a bitmapové pozadia. V Another World je všetko vytvorené z polygónov a vďaka tomu vyzerali animácie plynulejšie, mali viac variácií a všetky dáta zaberali niekoľkonásobne menej priestoru. Eric takto predbehol svoju dobu a vytvorením vhodného enginu by hra mohla byť zobrazovaná prakticky na čomkoľvek a v akomkoľvek rozlíšení.
Grafika originálnej hry bola vytvorená v rozlíšení 320x200 bodov a v 16 farbách, avšak pri pohľade na krásne obrazovky sa to zdá až neuveriteľné, ako sa dajú pri vhodnom zvolení palety nakresliť obrazy. Toto bola parketa Erica Chahiho, ktorý bol skôr grafik - umelec ako programátor a sám vytvoril všetky pozadia, animácie a dokonca aj obrázok na krabicu v ktorej sa hra predávala.
Vývoj.
Eric Chahi sa v roku 1989 inšpiroval animáciami v Amiga verzii hry Dragon's Lair, a rozmýšľal nad tým vytvoriť podobnú 2D animáciu čisto vektorovým spôsobom čo by znížilo nároky na zaberaný priestor. Na počítači Atari ST napísal v 68000 assembleri rutinu na zobrazovanie polygónov (10 polygónov pri 50 snímkoch za sekundu) a plánoval vytvoriť hru zo sci-fi prostredia v podobnom štýle ako Karateka alebo Impossible Mission.
Začiatkom roku 1990 dokončil úvodnú animáciu (intro) a začal pracovať na prvej úrovni. Pretože chcel vytvoriť dramatickú, filmovú atmosféru zavrhol všetky rušivé prvky ako HUD, dialógy, informatívne texty a sústredil sa na krátke filmové animácie, prostredníctvom ktorých by hráč vnímal príbeh. Hru bola dokončená v roku 1991, a sprevádzal ju výstižný podnadpis "It took six days to create the Earth. Another World took two years".
Na vývoj finálnej verzie použil Eric počítač Amiga 500 s 1MB Ram + 20MB Hdd, kamkordér, genlock a video rekordér na vytváranie animácií pomocou techniky nazývanej "rotoskopická animácia", a páskový magnetofón na záznam zvukov. Na programovanie vektorového enginu hry použil Devpac Assembler a nástroj (editor) na vytvorenie hry bol napísaný v GFA BASICu. Pri animáciách nahrával na kazety svojho mladšieho brata a pomocou rotoskopie vytváral realistické vektorové animácie hlavného hrdinu. Pozadia všetkých obrazoviek najskôr nakreslil v programe Deluxe Paint a potom prevádzal do vektorov pomocou vlastného herného editoru. Je to prvá 2D hra, v ktorej je všetko vrátane pozadí tvorené polygónmi, čo v tej dobe umožňovalo aj na slabšom počítači zobrazovať animácie cez celú obrazovku (Amiga 500, Atari ST, PC s procesorom 80286...).
Verzie.
Originálna hra bola vytvorená pre počítače Amiga v roku 1991, s rozlíšením obrazovky 320x200 bodov. Táto skorá verzia trpela niektorými chybami, pretože bola najmenej testovaná, avšak zvuková stránka amigy bola najkvalitnejšia zo všetkých. Takáto verzia bola portovaná aj na počítače Atari ST. V originálnej Amiga verzii si Lester po zachytení sa na lianu zakričí, čo nebolo do väčšiny verzií importované.
Po prvých kritických reakciách Chahi pridal do hry novú oblasť a zopár nových myšlienok a s týmito úpravami vyšla koncom roka 1991 verzia pre MS-DOS, ktorej port vytvoril Daniel Morais.
Cez distribútorskú firmu Interplay vyšli v roku 1992 verzie pre SNES, Sega Mega Drive, a Apple IIgs, ktoré programoval Bill Heineman. Kvôli technickým možnostiam týchto platforiem bežala na nich hra v nižšom rozlíšení.
Verzia pre Apple Macintosh bola zhodná s MS-DOS verziou, až na podporu vyššieho rozlíšenia na Macu.
Interplay vytvorili aj verziu pre 3DO, ktorá obsahovala oveľa detailnejšie a prepracovanejšie pozadia a nový soundtrack.
V roku 1994 vyšla verzia hry pre Sega Mega-CD, kde bola hra pridaná ako bonus k jej pokračovaniu s názvom Heart of Alien. Hra obsahovala veľa vylepšení v podobe nových hlasov Lestera a mimozemšťanov, a novej hudby. 
V roku 1995 bola vytvorená verzia pre Windows 3.x, ktorá obsahovala hudbu z úvodu a záveru v MIDI formáte.
V roku 2004 vznikla neoficiálna verzia hry pre Game Boy Advance, ktorú pomocou reverzného inžinierstva vytvoril programátor "Foxy" Cyril Corgordan z Atari ST verzie. Nakoniec bola jeho verzia autorizovaná Ericom a zdrojový kód v jazyku C bol použitý ako základ pre port na Symbian do mobilných telefónov.
Bola vytvorená aj neoficiálna verzia pre 8-bitové Atari (Atari 400/800, XL, XE), o ktorú sa postaral poľský programátor, známy ako Robert Drag. Tento port je však iba Demoverzia s viacerými chybami a na začiatku druhého levelu končí (zhodená klietka nezabije strážcu a nie je tak možné pokračovať ďalej). 
Verzia pre Windows XP s názvom vyšla v roku 2006, a môže sa pochváliť krásnymi, plnofarebnými pozadiami (ktoré sú však už ako bitmapy), kompletne prekreslenými samotným Ericom. Túto verziu je možné hrať vo vysokom rozlíšení, až 2048x1536 bodov. Hru distribuuje online firma Magic Productions a stojí zhruba 7 eur.

</doc>
<doc id="206038" url="https://sk.wikipedia.org/wiki?curid=206038" title="Au Café">
Au Café

Au Café je reštaurácia v Bratislave v mestskej časti Petržalka na Viedenskej ceste pri Tyršovom nábreží a Sade Janka Kráľa. Nachádza sa v budove z roku 2003, ktorá bola postavená ako voľná replika pôvodnej budovy, asanovanej v roku 1966. 
Au Café bola postavená v roku 1827, odkedy slúžila ako obchod s kávou. Neskôr k nej bola pridaná aj reštaurácia. Vyše 100 rokov Au Café fungovala ako reštaurácia a obchod s kávou. V polovici 20. storočia začala budova chátrať a upadať, čo viedlo k jej asanácii začiatkom roku 1966. Traduje sa historka, podľa ktorej budovu dali asanovať preto, lebo sa počas otváracích hodín prepadol strop. Po asanovaní budovy sa na jej mieste plánovala výstavba polyfunkčnej budovy, zo zámeru sa nakoniec upustilo. Po zmene režimu v roku 1989 sa viackrát uvažovalo o jej znovupostavení. Prvou fázou bola stavba základov pre novú budovu (s odlišnou dispozíciou oproti pôvodnej budove) v prvej polovici 90. rokov. Z dôvodu nedostatku finančných prostriedkov vtedajší majiteľ vo výstavbe nepokračoval. Až na začiatku 21. storočia odkúpil pozemok Ľubo Roman (majiteľ neďalekého Leberfingeru ), ktorý nechal budovu dostavať a otvoril v nej reštauráciu nadväzujúcu na tradíciu starého Aucafé. Budova sa nachádza na brehu rieky Dunaj, odkiaľ ponúka výhľad na historické centrum Bratislavy a na Bratislavský hrad.

</doc>
<doc id="206041" url="https://sk.wikipedia.org/wiki?curid=206041" title="Magnetický náboj">
Magnetický náboj

Magnetický náboj (Qm ) je hypotetická fyzikálna veličina, analogická k elektrickému náboju, ktorá vyjadruje mieru schopnosti telesa pôsobiť magnetickou silou.
Charakteristika.
Nosičom magnetického náboja je hypotetická elementárna častica zvaná magnetický monopól. Predstavuje žriedla magnetického poľa, zdroj magnetických siločiar. Veličinu predpovedal Paul Dirac pri pokuse skĺbiť kvantovú mechaniku a všeobecnú teóriu relativity. 
Elektrodynamika s magnetickými nábojmi.
Variant elektrodynamiky s existenciou magnetických nábojov popisujú rovnice, ktoré sa niekedy nazývaju Diracove. Index e označuje veličiny zodpovedajúce elektrickému náboju, index m magnetickému. 
Maxwellove rovnice sú teda limitou Diracovych pri formula_1 = 0. Teoretický podklad pre existenciu magnetického náboja vyplýva v klasickej teórii z fenoménu kvantovania elektrického náboja a singularity Maxwellových rovnic v špecifických prípadoch. V prospech existencie magnetického náboja hovoria aj niektoré najmodernejšie fyzikálne teórie. 
Elementárne kvantum magnetického náboja.
Vysvetliť kvantovanie elektrického náboja sa ukázalo ako veľmi zložitá vec. Zatiaľ jediným uspokojivým sa ukázalo Diracovo zdôvodnenie "Qm × Qe = r" kde "r" je elementárne kvantum momentu hybnosti. Elektrický náboj v Diracovom zdôvodnení sa dá nahradiť ťažiskom všetkých vo vesmíre, a tak platí, že ak vo vesmíre je aspoň jeden bodový magnetický náboj, všetky elektrické náboje sú kvantované. Elementárne kvantum magnetického náboja súvisí s elementárnym kvantom elektrického podľa vzťahu 
"Qe / Qm = α / 2" , kde "α" je konštanta jemnej štruktúry.

</doc>
<doc id="206050" url="https://sk.wikipedia.org/wiki?curid=206050" title="Au café">
Au café



</doc>
<doc id="206052" url="https://sk.wikipedia.org/wiki?curid=206052" title="Ján Greguš (hudobník)">
Ján Greguš (hudobník)

Ján Greguš (* 1951, Handlová) je slovenský spevák, skladateľ a textár. Jeho dcérou je speváčka Yvette Gregušová.
Zo života.
V 80. rokoch vystupoval s hudobnou skupinou Metrum.
S piesňou "Daniela" niekoľkokrát vystupoval v televíznej relácii Repete.
Medzi známe piesne, ku ktorým napísal text patrí "Veľmi Ťa ľúbim, mama", na ktorej hudobne spolupracoval s Pavlom Zajáčkom. Pieseň naspievala ako 8-ročná jeho dcéra Yvette Gregušová a v určitých slovenských rozhlasových staniciach sa hrá na želanie pre jubilantov.
Väčšina jeho piesni má náboženský charakter. Redakcia náboženského vysielania Slovenského rozhlasu v 90. rokoch pripravila reláciu o jeho živote.

</doc>
<doc id="206054" url="https://sk.wikipedia.org/wiki?curid=206054" title="Yvette Gregušová">
Yvette Gregušová

Yvette Gregušová je slovenská speváčka, dcéra speváka Jána Greguša.
Ako 8-ročná naspievala pieseň „Veľmi Ťa ľúbim, mama“, ktorá vyšla na albume "Láska z neba". Text k piesni napísal Ján Greguš a hudbu k nej napísali Ján Greguš spolu s Pavlom Zajáčkom. Pieseň sa v určitých slovenských rozhlasových staniciach hrá na želanie pre jubilantov.
Naspievala aj pieseň „Ocko môj“, ktorá vyšla na albume "Ján Greguš a Yvette". Spolu s otcom Jánom naspievali viacero piesní. Napríklad „Pieseň pre Ivetku“ z albumu "Láska z neba", „Ježiško spi“ na albume "Láska, nádej, spása" a „Zvoňte zvony“ na albume "Ján Greguš a Yvette."
Účinkovala aj v relácii STV – "Objavy Majstra N".

</doc>
<doc id="206055" url="https://sk.wikipedia.org/wiki?curid=206055" title="Lemur">
Lemur

Lemur môže byť:
Lemury môže byť:

</doc>
<doc id="206058" url="https://sk.wikipedia.org/wiki?curid=206058" title="Lemury">
Lemury



</doc>
<doc id="206061" url="https://sk.wikipedia.org/wiki?curid=206061" title="Mochovce">
Mochovce

Mochovce môže byť:

</doc>
<doc id="206066" url="https://sk.wikipedia.org/wiki?curid=206066" title="Láska z neba">
Láska z neba

Láska z neba je album spevákov Jána Greguša a dcéry Ivety Gregušovej z roku 1998, ktorý vyšiel na CD aj MC.

</doc>
<doc id="206069" url="https://sk.wikipedia.org/wiki?curid=206069" title="Láska, nádej, spása">
Láska, nádej, spása

Láska, nádej, spása je album Jána Greguša, ktorý vyšiel na CD v roku 1999.

</doc>
<doc id="206072" url="https://sk.wikipedia.org/wiki?curid=206072" title="Jana z Arcu">
Jana z Arcu



</doc>
<doc id="206073" url="https://sk.wikipedia.org/wiki?curid=206073" title="Bicorn">
Bicorn

Bicorn, niekedy zvaný tiež krivka trojrohého klobúka (Cundy and Rollett 1989, s. 72), je názov pre súbor kriviek štvrtého stupňa, ktorých štúdiu sa venovali James Joseph Sylvester v roku 1864 a Arthur Cayley v roku 1867 (archív MacTutor). Bicorn je určený parametrickými rovnicami: 
formula_1
formula_2
a karteziánskou rovnicou.
formula_3
Oblasť ohraničená krivkou z intervalu formula_4 je
formula_5
Pre a=1
formula_6
Zakrivenie a uhol sú dané pre formula_7.

</doc>
<doc id="206074" url="https://sk.wikipedia.org/wiki?curid=206074" title="Ján Greguš a Yvette">
Ján Greguš a Yvette

Ján Greguš a Yvette je album Jána Greguša a Yvette Gregušovej, ktorý vyšiel na CD v roku 2001.

</doc>
<doc id="206075" url="https://sk.wikipedia.org/wiki?curid=206075" title="The Animals (UK album)">
The Animals (UK album)

The Animals je debutový album britskej skupiny The Animals, ktorý vydalo hudobné vydavateľstvo EMI v roku 1964. Oproti americkému debutu tejto skupiny s rovnakým názvom je britská edícia odlišná. 

</doc>
<doc id="206077" url="https://sk.wikipedia.org/wiki?curid=206077" title="Animal Tracks (UK album)">
Animal Tracks (UK album)

Animal Tracks je druhý britský album skupiny The Animals. Tento album vyšiel v roku 1965 a dosiahol šiestu pozíciu v britských hudobných rebríčkoch.

</doc>
<doc id="206079" url="https://sk.wikipedia.org/wiki?curid=206079" title="Propaganda Due">
Propaganda Due

Propaganda Due (P2) bola organizácia pôvodne založená v roku 1887 v Ríme ako slobodomurársky náprotivok Kongregácie pre náuku viery a zanikla s príchodom fašizmu. V roku 1944 ju znovu založil Licio Gelli. Členovia P2 sa zorganizovali z vedúcich osobností hospodárstva, armády, politiky, mafie a tajných služieb. 
Jedným z hlavných cieľov P2 bolo v prípade volebného víťazstva Komunistickej Strany Talianska prevziať moc pomocou štátneho prevratu. Lóža fungovala oficiálne do roku 1976, keď bol odvolaný jej predsedajúci majster, ale operovala ilegálne až do roku 1981 ako pseudo-slobodomurárska alebo "čierna" či "zdanlivá - kamuflážna" lóža. 
Založenie.
V roku 1944 bola P2 znovu založená ako slobodomurárska lóža továrnikom (vlastníkom továrne na matrace) Liciom Gellim s oficiálnym uznaním veľlóže Grande Oriente d’Italia. Gelli sa stal v roku 1967 „majstrom lóže“. Počas obdobia, keď bola lóža vedená Liciom Gellim, bola P2 zapletená do mnohých talianskych zločinov a záhad, vrátane celoštátneho úplatkárskeho škandálu Tangentopoli, kolapsu Vatikánom riadenej Banco Ambrosiano a vrážd žurnalistu Mina Pecorelliho a bankára Roberta Calviho (riaditeľ Banco Ambrosiano). P2 bola odhalená v rámci vyšetrovania kolapsu finančného impéria Michele Sindonu.
Cieľ.
Cieľom talianskej tajnej lóže P2 bolo po hroziacom volebnom víťazstve Komunistickej Strany Talianska zabrániť prevzatiu moci komunistami. P2 to chcela dosiahnuť pomocou štátneho prevratu a prevziať vládu nad krajinou. O Liciovi Gellim sa tvrdí, že mal spojenie s CIA.
Základná stratégia bola transformovať taliansky štát pomocou spojenia špičkových politikov, veľkopodnikateľov, armádnych a policajných veliteľov ako aj šéfov tajných služieb s cieľom vytvoriť autoritatívny režim.
Najväčšiu aktivitu mala P2 v 70. rokoch, kedy bola vedúca špička zapletená do veľkého množstva kriminálnych a teroristických akcií. Podľa informácií spolupracovnika CIA a Mossadu Richard Brenneke financovala americká vláda lóžu P2 sumou vo výške do 10 miliónov dolárov mesačne.

</doc>
<doc id="206081" url="https://sk.wikipedia.org/wiki?curid=206081" title="Dikastérium pre náuku viery">
Dikastérium pre náuku viery

Dikastérium pre náuku viery (; do roku 2022 Kongregácia pre náuku viery) je centrálna inštitúcia rímskokatolíckej cirkvi na ochranu cirkvi pred kacírstvom, teda odlišným vierovyznaním, založená pápežom Pavlom III. nariadením „Licet ab initio“ z 21. júla 1542 ako "Congregatio Romanae et universalis Inquisitionis" ().
Pred reformou rímskej kúrie pápežom Františkom z roku 2022 sa táto inštitúcia volala Kongregácia pre náuku viery ().
Prefekti Kongregácie pre náuku viery (19652022).
Prvým prefektom Kongregácie bol predchádzajúci sekretár kardinál Alfredo Ottaviani, ktorý však po dlhú dobu používal titul sekretár či proprefekt (keď ako prefekt bol pápež Pavol VI.)

</doc>
<doc id="206082" url="https://sk.wikipedia.org/wiki?curid=206082" title="Animalisms">
Animalisms

Animalisms je tretím britským albumom skupiny The Animals. Tento album má podobný zoznam skladieb ako jeho americká verzia, ktorá vyšla pod názvom "Animalization", ktorá vyšla o dva mesiace neskôr. 
Britská reedícia tohto albumu z roku 1996 s odlišným obalom je kombináciu albumov "Animalisms", "Animalization" a skladieb z nezávislého EP z roku 1963, ktoré bolo nahrané pod názvom "The Alan Price Rhythm and Blues Combo".
V júni 1966 album "Animalisms" dosiahol štvrté miesto v britských rebríčkoch.

</doc>
<doc id="206089" url="https://sk.wikipedia.org/wiki?curid=206089" title="TEDOM C12 D">
TEDOM C12 D

TEDOM C12 D je model mestského nízkopodlažného autobusu vyrábaný firmou TEDOM sídliacou v českom meste Třebíč. 
Prevádzka na Slovensku.
Na Slovensku je typ C12 D prevádzkovaný v troch prevádzkach, a to v Bardejove šiestimi vozidlami a v prevádzkach Lučenec a Rimavská Sobota dokopy siedmimi vozidlami.

</doc>
<doc id="206094" url="https://sk.wikipedia.org/wiki?curid=206094" title="Dale Allan Gardner">
Dale Allan Gardner

Dale Allan Gardner (* 8. november 1948, Fairmont, Minnesota, USA – † 19. február 2014, Colorado Springs, Colorado) bol americký kozmonaut z letov raketoplánmi.
Životopis.
Mladosť a výcvik.
Po základnej a strednej škole vyštudoval univerzitu v Illinois a získal tam v roku 1970 titul inžiniera fyziky. Vstúpil do armády a stal sa námorným leteckým dôstojníkom testovacej eskadry v Point Mugu v Kalifornii. V čase prijatia do tímu kozmonautov NASA bol slobodný a bezdetný. 
Lety do vesmíru.
Po prvýkrát letel raketoplánom koncom leta roku 1983, keď mal 35 rokov. Šesťdenného letu STS-8 sa zúčastnila táto päťčlenná posádka: veliteľ Richard Truly, ďalej Daniel Brandenstein, Guion Bluford, Dale Gardner a William Thornton. Na naliehanie armády štart z Kennedyho vesmírneho strediska na myse Canaveral aj pristátie na základni Edwards Air Force Base boli v noci kvôli plánovaným vojenským cieľom. V noci tiež vypustili indickú telekomunikačnú družicu "Instat 1B".
O rok neskôr, v roku 1984 letel na raketopláne Discovery. Jej veliteľom bol Frederick Hauck a miesto v pilotnom kresle zaujal nováčik David Walker. Ako letoví špecialisti leteli Joseph Allen a Dale Gardner. Ovládanie „kanadskej ruky“ mala na starosti Anna Fisherová. Hneď potom, čo sa dostali na obežnú dráhu, vypustili kanadskú družicu "Anik D2" a na druhý deň vojenskú družicu "Leasat 1". Potom sa im podarilo odchytiť z obežných dráh družice "Westar 6" a "Palapa B2" a vrátiť sa s nimi na Zem, po 7 letových dňoch na Kennedyho vesmírne stredisko. Vďaka splneným úlohám bola misia pre NASA zárobkovým podnikom. Počas svojich 2 letov strávil vo vesmíre 14 dní. Je zapísaný ako 126 kozmonaut Zeme.
Po letoch.
V roku 1993 pracoval vo firme TRW, Inc. v Colorado Springs. 

</doc>
<doc id="206095" url="https://sk.wikipedia.org/wiki?curid=206095" title="Dale Gardner">
Dale Gardner



</doc>
<doc id="206096" url="https://sk.wikipedia.org/wiki?curid=206096" title="Dale A. Gardner">
Dale A. Gardner



</doc>
<doc id="206098" url="https://sk.wikipedia.org/wiki?curid=206098" title="Zoznam členov Francúzskej akadémie">
Zoznam členov Francúzskej akadémie

Zoznam bývalých a súčasných členov Francúzskej akadémie podľa kresiel (franc. ) od roku 1634.

</doc>
<doc id="206101" url="https://sk.wikipedia.org/wiki?curid=206101" title="Digitálny voyeurizmus">
Digitálny voyeurizmus

Digitálny voyeurizmus je druh voyeurizmu. Je zhodný s "bežným" voyeurizmom (sledovanie cudzích ľudí a získavanie informácií, aj pikantných, o nich pre vlastné potešenie a vzrušenie z tejto činnosti), no využívajú sa pri tom súčasné technológie, napríklad:
Zákon.
V USA a prakticky kdekoľvek na svete je problém so svojvoľným fotografovaním cudzích ľudí na ulici, najmä žien pre ich príťažlivý vzhľad.

</doc>
<doc id="206102" url="https://sk.wikipedia.org/wiki?curid=206102" title="Karol II. (Rakúsko)">
Karol II. (Rakúsko)

Karol II. František Štajerský, (* 3. jún 1540, Viedeň, Rakúsko – † 10. júl 1590, Graz) bol od r. 1564 rakúsky a štajerský arcivojvoda z rodu Habsburgovcov, syn rímskonemeckého cisára, českého a uhorského kráľa Ferdinanda I. Habsburského a Anny Jagelovskej.
Najmladší Ferdinandov syn zdedil po otcovej smrti v r. 1564 tri vnútrorakúske vojvodstvá (Štajersko, Korutánsko, Kransko) a k tomu Goricu a Istriu. Za svoje sídlo si zvolil Graz.
V roku 1573 sa stal generálnym miestodržiteľom Chorvátska a vindickej marky. Ako neochvejný zástanca a šíriteľ katolíctva povolal v r. 1576 do svojich krajín jezuitov a vo svojom sídelnom meste v r. 1586 založil univerzitu.
Karol Štajerský vošiel do dejín ako zakladateľ vedľajšej, štajerskej línie Habsburgovcov.
Rodinné pomery.
Ešte počas života Karolovho otca sa začalo uvažovať o jeho sobáši s anglickou kráľovnou Alžbetou I., prípadne o sobáši so škótskou kráľovnou Máriou Stuartovnou. Často prerušované rokovania napokon nepriniesli výsledok a skončili neúspechom.
Až 26. augusta 1571 sa Karol oženil s Máriou Annou Bavorskou (* 1551 – † 1608), ktorá ako dcéra bavorského vojvodu Albrechta V. a jeho manželky Anny, Karolovej staršej sestry, bola jeho pokrvnou neterou. Počas veľmi harmonického manželstva sa im narodilo 15 detí, z ktorých sa štyri nedožili dospelosti:

</doc>
<doc id="206127" url="https://sk.wikipedia.org/wiki?curid=206127" title="Robert Lee Gibson">
Robert Lee Gibson

Robert Lee Gibson (* 30. október 1946, Cooperstown, New York, USA) je bývalý mnohonásobný americký kozmonaut z letov s raketoplánmi. 
Život.
Mladosť a výcvik.
Po základnej a strednej škole pokračoval v štúdiách na univerzite, získal titul leteckého inžiniera a stal sa testovacím pilotom armády v stredisku Patuxent River. V čase výberu (rok 1978) do tímu kozmonautov NASA bol ženatý a s manželkou mal jedno dieťa. Jeho manželka je tiež astronautka Margaret Rhea Seddonová.
Lety do vesmíru.
Po prvýkrát letel vo februári 1984 na palube raketoplánu Challenger pri osemdennej misii STS-41-B, desiatom lete raketoplánu vôbec. Mal 38 rokov. Posádku raketoplánu tvorili: Vance Brand, Robert Gibson, Bruce McCandless, Ronald McNair a Robert Stewart. Počas letu boli na obežnú dráhu vypustené družice "Westar 6", "Palapa B2", tie však nezačali fungovať. Štart aj pristátie sa uskutočnili na Floride v Kennedyho vesmírnom stredisku.
Po dvoch rokoch druhý let na palube Columbie, kde bola sedemčlenná posádka, ktorej Robert Gibson velil. Sprevádzali ho pilot Charles Bolden, trojica letových špecialistov Franklin Chang Díaz, Steven Hawley a George Nelson a dvaja špecialisti pre náklad, inžinier Robert Cenker z firmy RCA a súčasný zástupca republikánskej strany za štát Florida v Snemovni reprezentantov Bill Nelson. Štart bol z mysu Canaveral. Počas letu vypustili družicu "Satcom". Pristáli na základni Edwards Air Force Base v Kalifornii. 
Po tretíkrát letel v decembri 1988 na raketopláne Columbia a to už ako veliteľ s hodnosťou fregatný kapitán Robert L. Gibson. V posádce mal pplk. Gardnera, plk. Mullana, pplk. Rossa a fregatného kapitána Shepherda. Bol to utajovaný let, vojenský, iba štvordenný, počas ktorého bola vypustená špionážna družica Lacrosse v cene 500 mil. dolárov. Aj tentokrát pristáli v Kalifornii.
Aj štvrtý let absolvoval ako veliteľ. V posádke boli mjr. Curtis Brown Jr., pplk. Mark Lee, Jerome Apt a traja nováčikovia: Jane Davisová, prvá černošská astronautka Mae Jemisonová a japonský astronaut dr. Mamoru Mohri. Počas letu vykonali desiatky rôznych experimentov. Pristáli na základni Edwards.
Posledný piaty let absolvoval v roku 1995 na Atlantise. Spolu s ním leteli pplk. Charles Precourt, dr. Ellen Bakerová, Gregory Harbaugh, dr. Bonnie Dunbarová , Rusi Anatolij Soloviov a Nikolaj Budarin. So sebou mali laboratórium Spacelab, počas letu sa pripojili k stanici Mir (raketoplán po prvýkrát) a došlo k novému rekordu, keď sa tam naraz stretlo 10 kozmonautov. Naspäť na Zem (pristáli opäť na základni Edwards) so sebou priviezli tiež troch kozmonautov z Miru, Vladimíra Dežurova , Gennadija Strekalova a Normana Thagarda. Na Mire naopak zostali Soloviov a Budarin.
Celkovo vo vesmíre strávil 36 dní, je zapísaný ako 132 kozmonaut Zeme.
Po letoch.
V rokoch 1992-1994 bol zamestnaný v Johnsonovom kozmickom stredisku v Houstone. 

</doc>
<doc id="206128" url="https://sk.wikipedia.org/wiki?curid=206128" title="Robert Gibson">
Robert Gibson



</doc>
<doc id="206129" url="https://sk.wikipedia.org/wiki?curid=206129" title="Robert L. Gibson">
Robert L. Gibson



</doc>
<doc id="206133" url="https://sk.wikipedia.org/wiki?curid=206133" title="RCD Espanyol">
RCD Espanyol

RCD Espanyol de Barcelona (katalánsky: "Reial Club Deportiu Espanyol de Barcelona") je španielsky športový klub založený v Barcelone. Najznámejšie je jeho futbalové družstvo. Espanyol aktuálne sídli na štadióne Estadi Cornellà-El Prat s kapacitou 40 500 divákov, ktorý bol otvorený 2 Augusta 2009. Dovtedy sídlil klub na štadióne Estadi Olímpic Lluís Companys, kde sa odohrávali v roku 1992 letné olympijské hry. Predtým hral svoje zápasy na Estadi de Sarria. Hoci je v tieni slávnejšieho mestského rivala FC Barcelona, stabilne patrí medzi silnejšie tímy v španielskej La Lige.
Založenie klubu a jeho charakteristika.
Espanyol bol založený 28. októbra 1900 študentom na univerzite v Barcelone, Ángelom Rodríguezom. Klub mal pôvodne svoj domov v zámožnej štvrti Barcelony Sarria a bol založený pod názvom "Sociedad Espanola de Football". Espanyol bol prvým klubom v Španielsku založený výhradne španielskymi fanúšikmi futbalu, ako opozícia voči prisťahovalcom, ktorý založili klub FC Barcelona.
Espanyol hral najprv vo svetložltých dresoch, a to pretože priateľ zakladateľa klubu vlastnil textilnú továreň a mal prebytok látky svetložltej farby. Bolo ponechané na jednotlivých hráčoch, akej farby budú ich krátke nohavice. V roku 1910 sa názov klubu zmenil na Club Espanol de Futbol a zároveň bolo rozhodnuté, že jeho dresy budú mať modré a biele pásy, tak ako hlavné farby klubového znaku. Klubové farby, modrá a biela, boli vybraté na počesť legendárneho katalánskeho admirála Rogera de Lluria, ktorý mal štít týchto farieb a v stredoveku v oblasti Stredozemného mora chránil katalánske záujmy.
Od samotného začiatku svojej existencie klub dosahoval úspechy. V roku 1903 vyhral Campionat de Catalunya a v zapätí hral aj v Copa del Rey. Nanešťastie roky bol Espanyol mnohými Barcelončanmi spájaný so „španielskym Katalánskom“, čo bolo vnímané ako kolaborácia so španielskym centralizmom.
Vývoj názvu klubu.
V roku 1906 následkom finančných problémov sa mnohí hráči klubu spojili s X Sporting Club. Tento klub vyhral Campionat de Catalunya trikrát v období rokov 1906 až 1908. V roku 1909 bol tento klub premenovaný na Club Deportivo Espanol a v roku 1910, keď prijal súčasné farby dresov na počesť admirála Rogera de Llúria, dostal názov Club Espanol de Futbol.
Espanyol patrí medzi niekoľko španielskych klubov, ktoré sú pod patronátom španielskej koruny. Toto právo udelil Espanyolu v roku 1912 Alfonz XIII. a klub je odvtedy známy ako Real Club Deportivo Espanol. Z tohto dôvodu má v názve slovo Real (kráľovský) a kráľovskú korunu v svojom znaku.
Po abdikácii kráľa Alfonza XIII. v roku 1931 a vyhlásení druhej španielskej republiky, bol vydaný zákaz používania kráľovských symbolov. V tom čase klub prijal katalánsky názov Club Esportiu Espanyol. V období, ktoré nasledovalo po španielskej občianskej vojne a v čase zákazu katalánčiny bol klubu prinavrátený názov Real Club Deportivo Espanol.
V roku 1995 sa začal používať katalánsky názov klubu. Slovo "Deportiu" v názve Reial Club Deportiu Espanyol de Barcelona znamená skôr "šport pre zábavu", zatiaľ čo "Esportiu" je slovo vyhradené pre "profesionálny šport". Zdá sa, že správne by sa malo používať slovo "Esportiu", ale vzhľadom na tradíciu bolo ponechané slovo "Deportiu".
Štyri víťazstvá v Copa del Rey: 1929, 1940, 2000 a 2006
RCD Espanyol vyhral v roku 1901 Macaya Cup. V roku 1929 vyhral tím svoj prvý Copa del Rey a to zopakoval v rokoch 1940 a 2000, teda v roku keď oslavoval svoje založenie a naposledy v roku 2006.
Zaujímavosti z histórie.
V roku 1928 sa klub stal zakladajúcim členom La Ligy a v roku 1929 vyhral svoj prvý Copa del Rey. Vtedajší hráč klubu Ricardo Saprissa neskôr emigroval do Kostariky a dopomohol k vytvoreniu klubu Deportivo Saprissa.
Espanyol sa 9-krát kvalifikoval do Pohára UEFA (vrátane sezóny 2006/07, keď vyhral Copa del Rey) a v roku 1988 sa dostal do finále, kde prehral s Bayerom Leverkusen z vtedajšieho západného Nemecka, na pokutové kopy 2:3, po nezabudnuteľných zápasoch doma a vonku (3:0 v Barcelone, 0 – 3 v Leverkusene).
V roku 1994 RCD Espanyol vytvoril svoj rezervný tím, RCD Espanyol B.
Espanyol hrá svoje domáce zápasy na olympijskom štadióne, Estadi Olímpic Lluís Companys. V súčasnosti klub buduje nový štadión medzi mestami Cornella de Llobregat a El Prat de Llobregat na západ od Barcelony.
13. januára 2007 Espanyol zaznamenal svoje prvé víťazstvo v derby s mestským rivalom FC Barcelona od roku 2001. Tento zápas skončil výsledkom 3:1 pre Espanyol.
Espanyol v Európe.
Pohár UEFA 2006/2007.
Víťazstvom v španielskom kráľovskom pohári v sezóne 2005/06 sa Espanyol kvalifikoval do pohára UEFA. V prvom kole porazil v súčte zápasov 5:3 bratislavskú Artmediu a následne sa ocitol v skupine F spolu s holandským gigantom Ajax Amsterdam, belgickým trpaslíkom Zulte Waregem, českou Sparta Praha a rakúskou Austriou Viedeň. Espanyol vyhral skupinu, keď zvťazil vo všetkých svojich štyroch zápasoch.
V šestnásťfinále stálo proti nemu talianske Livorno, ktoré sa len s odretými ušami dostalo do vyraďovacej fázy. Espanyol vyhral v Toskánsku 2:1 a potom doma v Barcelone doklepol svoj postup víťazstvom 2:0. Nasledujúcim súperom bol izraelský Maccabi Haifa, s ktorým vonku po urputnej snahe súpera remizoval 0:0, ale v odvete ho zvalcoval výsledkom v pomere 4:0. Mnohí vtedy začali vnímať Espanyol, ako jedného z favoritov na postup do finále v Glasgowskom Hampden Parku.
No ak sa to malo stať skutočnosťou Espanyol by mal poraziť portugalského giganta Benficu Lisabon, dvojnásobného víťaza Európskeho pohára majstrov. Espanyol sa tým nenechal vyviesť z konceptu a rýchlo sa v prvom domácom zápase ujal vedenia 3:0. Benfice sa však podarilo v Barcelone streliť dva góly a skoro aj vyrovnať, čím si pripravila lepšiu východiskovú pozíciu do odvety. Konečný výsledok zápasu bol 3:2. Espanyol, však prežil nepríjemnú cestu do Lisabonu a vrátil sa späť s vynikajúcou remízou 0:0, ktorá klubu postačovala aby si zabezpečil miesto v semifinále.
Medzi poslednými štyrmi tímami sa Espanyolu ušiel nemecký súper Werder Brémy, ale opäť sa mu podarilo uhrať skvelý domáci výsledok a v podstate rozhodnúť dvojzápas už v jeden večer. Výhra 3:0 mu na ceste do Nemecka poskytla potrebný pokoj na dotiahnutie svojej spanilej jazdy až do finále pohára UEFA, o to viac, keď v Brémach kontroloval zápas a vyhral 2:1.
Vo finále, ktoré sa hralo 16. mája 2007 v Glasgowe, sa Espanyol stretol so súperom zo španielskej La Ligy, FC Sevilla. Po remíze 2:2 a predĺžení, prehral až na strely zo značky pokutového kopu 1:3. Espanyol sa tak stal jediným klubom v histórii pohára UEFA, ktorý v tejto súťaži neprehral ani jediný zápas a napriek tomu nezískal trofej. Hráč klubu Walter Pandiani, ktorý po sezóne opustil klub, sa stal najlepším strelcom tohto ročníka pohára UEFA.
Slávni hráči RCD Espanyol.
Počas viac ako 100 rokov histórie klubu mal Espanyol v svojom kádri hráčov, ktorí boli dobre známi na celom svete. Pravdepodobne prvý a slávny modro-biely idol bol brankár Ricardo Zamora. Po ňom za klub hrali tiež ďalší slávni hráči, ako Alfredo Di Stéfano, Kubala, N'Kono, Răducioiu, Pochettino, Milošević, či Raúl Tamudo.

</doc>
<doc id="206134" url="https://sk.wikipedia.org/wiki?curid=206134" title="Registrované partnerstvo">
Registrované partnerstvo

Registrované partnerstvo (pôv. z dánskeho "registreret partnerskab") je inštitút spolužitia osôb, ktoré tvoria pár, a ktoré zaregistrovali tento zväzok na príslušnom orgáne podľa príslušných zákonov. Tento inštitút neexistuje vo všetkých štátoch a väčšinou je obmedzený na dvojicu osôb rovnakého pohlavia. Niekedy je považovaný za úspech boja za zrovnoprávnenie párov homosexuálne orientovaných osôb. Prvý raz bol zavedený v Dánsku v roku 1989.
Ciele.
Cieľom registrácie môže byť:
Registrované partnerstvo osôb rovnakého pohlavia vo svete.
V súvislosti s homosexuálnym hnutím vznikajú v rôznych krajinách verejnoprávne inštitúty partnerstva ako obdoba manželstva pre homosexuálne páry alebo ako voľnejšia či nižšia forma párového zväzku pre všetky páry. 
Registrované partnerstvo podobného typu je uzákonené v nasledujúcich krajinách:
Česko.
V Česku bol návrh zákona o registrovanom partnerstve schválený poslaneckou snemovňou Parlamentu Českej republiky 16. decembra 2005, ale prezident republiky Václav Klaus zákon vetoval. Veto bolo nakoniec prehlasované poslaneckou snemovňou dňa 15. marca 2006 pomerom hlasov 101:57. Zákon o registrovanom partnerstve začal platiť od 1. júla 2006.
Slovensko.
Na Slovensku bol návrh zákona o partnerstvách osôb rovnakého pohlavia pri rokovaniach parlamentu zamietnutý v prvom čítaní (stav jar 2008). Politická reprezentácia nie je naklonená prijatiu tohto zákona. Spoločensky konzervatívnejšie strany z pravej strany politického spektra, najmä KDH a SNS ho striktne odmietajú, ľavicové a liberálne strany zas v záujme koaličných rokovaní nepovažujú tému tohto zákona za otvoriteľnú a nutnú rokovaním prípadne dosť naliehavú. Značnú úlohu v odmietaní zákona má aj vplyv katolíckej cirkvi. Inštitút takzvaného životného partnerstva bol navrhovaný volebným programom vtedajšej koaličnej strany Sloboda a Solidarita. Do programového vyhlásenia vlády sa to však už nedostalo. 
Podobné inštitúty.
Manželstvo.
Erotické páry a rodina nie vždy podliehali verejnoprávnej registrácii a nie vždy mali formu dnešného manželstva. V mnohých dobách boli síce dôležitou, ale súkromou záležitosťou, podobne ako dnes napríklad priateľstvo. Rovnako rola páru aj rodiny v rámci komunity či obce bola a je v rôznych kultúrach rôzna. Manželstvo tiež v mnohých kultúrach nemalo podobu partnerství, často malo skôr povahu vlastníckeho vzťahu. Inštitucionalizované manželstvo je však dnes hlavnou podobou registrovaného partnerstva dvoch osôb. V prípade manželstva sa za pôvodny účel pokladá založenie rodiny. 
V niekoľkých krajinách je v súčasnosti pre párové zväzky osôb rovnakého pohlavia určená rovnaká právna inštitúcia ako pre manželstvo osôb opačného pohlavia.
Sviatosť duchovného zbratania.
Priateľstvo v našich kultúrach väčšinou žiadnym oficiálnym inštitútom nepodliehajú. John Boswell však objavil, že vo východných cirkvách existoval v stredoveku špeciálny obrad pre citovo zblížené dvojice. Do slovenčiny sa prekladá ako Sviatosť duchovného zbratania.

</doc>
<doc id="206136" url="https://sk.wikipedia.org/wiki?curid=206136" title="Camp Nou">
Camp Nou

Camp Nou (katalánsky: „nový štadión“, hovorí sa mu tiež často Nou Camp) je futbalový štadión v španielskej Barcelone, domáci štadión klubu FC Barcelona. Bol dokončený v roku 1957 a jeho terajšia kapacita 99 354 divákov, redukovaná na 96 336 divákov počas zápasov organizovaných UEFA, ho činí najväčším futbalovým štadiónom Európy a jedenástym najväčším na svete podľa kapacity. Až do roku 2000 bol jeho názov "Estadi del FC Barcelona" (v preklade Štadión FC Barcelona), hlasovaním členov oficiálneho klubu fanúšikov bol však premenovaný na často používaný názov "Camp Nou" Camp Nou má rozmery 210x85m
V apríli 2022 bolo oznámené, že renovácia štadióna sa začne v júni 2023 po skončení sezóny. Očakáva sa, že rekonštrukcia štadióna bude dokončená v sezóne 2025/2026.
Plánovanie a výstavba.
Od roku 1948 boli ľudia okolo klubu čoraz viac odhodlaní vybudovať nový štadión, ale uskutočniť takúto výstavbu nebola vôbec jednoduchá vec. Bolo nutné presvedčiť mestské autority, aby boli ochotné zaradiť nový štadión do územných plánov. Často sa hovorí, že to, čo nakoniec mestských radných presvedčilo o správnosti rozhodnutia pre výstavbu nového štadióna, bol príchod legendárneho Ladislava Kubalu, jedného z najlepších hráčov, aký kedy hral za FC Barcelona. Kubala nepochybne pritiahol ku klubu viac pozornosti a zvýšil jeho atraktívnosť. Rozhodnutie postaviť nový štadión bolo tiež inšpirované ziskom dvoch ligových titulov v sezónach 1947/48 a 1948/49, tesne pred príchodom Kubalu.
V septembri 1950, pätnásť dní pred prvým priateľským zápasom Kubalu v novom drese FC Barcelona, sa odohrala kľúčová udalosť pre výstavbu nového štadióna. Vtedajší prezident klubu, Agustí Montal y Galobart, podpísal dohodu, ktorá mala viesť ku kúpe pozemku v oblasti známej ako La Maternidad, dohoda vstúpila do platnosti o dva mesiace neskôr.
Nasledovalo rušné obdobie. Dňa 9. februára 1951 sa rozhodol výbor pre výstavbu Camp Nou zmeniť miesto, kde mal štadión stáť na inú lokalitu, čo viedlo k sérii neplodných rokovaní s autoritami, ktorým sa to moc nepozdávalo. Zdalo sa, že celá záležitosť bude odložená na neurčito. Avšak 14. novembra 1953 vyhral voľby prezidenta klubu Francesc Miró-Sans. Nový prezident bol nadšeným podporovateľom myšlienky, čo najskoršieho vybudovania nového štadióna. Prvú vec, ktorú 18. februára 1954 po nástupe do funkcie urobil bolo to, že zmenil miesto pre výstavbu na pôvodne kúpený pozemok v roku 1950. 
A tak sa mohol pred 60 000 fanúšikmi, zástupcom mesta Felipe Acedo Colunga a s požehnaním barcelonského arcibiskupa Gregoria Modrego, položiť základný kameň budúceho Camp Nou. 
Architektmi štadióna boli Francesc Mitjans Miró, bratranec prezidenta Miró-Sans, a Josep Soteras Mauri v spolupráci s Lorenzom García Barbónom. Viac ako o rok neskôr 11. júla 1955, klub poveril výstavbou firmu INGAR SA, ktorá odhadla projekt na 66 620 000 pesiet, s tvrdením, že za 18 mesiacov ho postaví. Cena výstavby štadióna nakoniec prevýšila pôvodný odhad a vyšplhala sa na 288 miliónov pesiet. Bola pokrytá hypotekárnym úverom (100 miliónov pesiet) a krátkodobými pôžičkami (60 miliónov pesiet). Síce to umožnilo vybudovanie nového štadióna, ale klub sa zároveň na dlhé obdobie zadĺžil.
Slávnostné otvorenie Camp Nou.
Dátum slávnostného otvorenia štadiónu bol 24. september 1957. Pre túto udalosť bol zostavený špeciálny výbor, ktorého úlohou bolo zorganizovať slávnostný ceremoniál. Výbor pozostával z dvoch zodpovedných ľudí, Aleixa Buxeresa (vzťahy s verejnosťou) a Nicolau Casausa (organizácia). Člen Kráľovskej španielskej akadémie José María de Cossío v mestskej sieni, Salón de las Crónicas, v sobotu 21. septembra formálne otvoril slávnosti pri príležitosti otvorenia nového štadióna. Počas tohto víkendu sa odohralo niekoľko medzinárodných zápasov na štadióne Les Corts a na Palacio Municipal de Deportes za účasti mnohých športových klubov. Tieto dni vošli do histórie klubu a pri tejto príležitosti bola skomponovaná nová hymna klubu, ktorej slová napísal Josep Badia na hudbu Adolfa Cabané.
V deň hlavnej oslavy bolo mesto odiate do klubových farieb FC Barcelona. Slávnosti pokračovali za početnej účasti fanúšikov a štadión bol posvätený barcelonským Arcibiskupom Gregoriom Modregom. Spevácky zbor Orfeón Graciense spieval Händlovu pieseň „Hallelujah“ a zároveň bol velebený obraz Panny Montserratskej.
Prezidentská lóža bola natlačená najdôležitejšími osobami športového a politického života, vrátane prezidenta klubu Francesca Miró-Sans, generálneho námestníka pre spoločenské aktivity José Solísa Ruiz, ktorý mal v tom čase postavenie ministra športu, predsedu Národnej delegácie športovcov José Antonia Elola Olaso, miestodržiteľa Barcelony Felipe Acedo a starostu Barcelony Josepa M. de Porcioles. 
Hoci práce na štadióne ešte neboli dokončené, viac ako 90 000 divákov bolo svedkami, slávnostnej prehliadky zástupcov hlavných katalánskych futbalových klubov, spolu s členmi iných športových klubov a fanúšikov. Po prvýkrát zaznela nová hymna „Himne a l’Estadi“ a o pol štvrtej poobede bol odpískaný prvý výkop na Camp Nou.
V prvom zápase na Camp Nou bol súperom Barcelony klub Legia Varšava z Poľska a v zápase, ktorý sledovalo 90 000 divákov vyhrala FC Barcelona 4:2. Historicky prvý gól na Nou Campe strelil Eulógio Martinez.
Počas prestávky na ihrisku tancovalo 1 500 členov skupiny „Agrupación Cultural Folclórica de Barcelona“ a bolo vypustených 10 000 holubov. To bol začiatok nového obdobia klubu.

</doc>
<doc id="206137" url="https://sk.wikipedia.org/wiki?curid=206137" title="Kváder">
Kváder

Kváder je trojrozmerné teleso – mnohosten, ktorého steny tvorí šesť pravouhlých štvoruholníkov (obvykle obdĺžnikov, ale existujú i špeciálne prípady). Kváder obsahuje tri skupiny rovnobežných hrán zhodnej dĺžky (v rámci skupiny). Tieto dĺžky sú obvykle označované ako dĺžka, šírka a výška kvádra. Inak povedané kváder je kolmý rovnobežnosten, ktorého podstavou je pravouholník.
Vlastnosti.
Objem formula_1 a povrch formula_2 kvádra sa počíta z dĺžky jeho hrán formula_3:
formula_4
Povrch kvádra sa rovná dvojnásobku súčtu plôch jednotlivých strán:
formula_5
Kváder má tri rôzne dĺžky stenových uhlopriečok, ktoré sú dĺžkou uhlopriečok obdĺžnikov vo vzťahu k jeho stranám, a počítajú sa z Pytagorovej vety:
formula_6
formula_7
formula_8
Dĺžku uhlopriečky kvádra (vzdialenosť dvoch vrcholov, ktoré neležia na rovnakej stene) vypočítame taktiež pomocou Pytagorovej vety:
formula_9
uhly medzi stenami a uhlopriečkami:
formula_10
formula_11
formula_12
Kváder má šesť stien obdĺžnikového tvaru (je špeciálnym prípadom hranola) z ktorých dve protiľahlé sú vždy zhodné, osem vrcholov a dvanásť hrán z ktorých štvorice rovnobežných majú vždy zhodnú dĺžku.
 formula_13, čo v našom prípade je formula_14.
Špeciálny prípad.
Pravidelný štvorboký hranol.
Špeciálnym prípadom kvádra pre formula_15 je pravidelný štvorboký hranol. Ten má najmenej jednu dvojicu protiľahlých stien štvorcovú – túto potom nazývame základňa alebo podstava. Tretiu hranu kvádra (nenachádzajúcu sa na podstave) potom nazývame výška hranola formula_16.
Vzorce pre objem a povrch sa zjednodušia na:
Kocka.
Špeciálnym prípadom kvádra (a zároveň špeciálnym prípadom pravidelného štvorbokého hranola pre formula_19 je kocka.

</doc>
<doc id="206144" url="https://sk.wikipedia.org/wiki?curid=206144" title="Maximilián I. (Svätá rímska ríša)">
Maximilián I. (Svätá rímska ríša)

Maximilián I. Habsburský (* 22. marec 1459, Viedenské Nové Mesto, Rakúske arcivojvodstvo – † 12. január 1519, Wels) bol rakúsky arcivojvoda a burgundský vojvoda (od r. 1477), rímsky kráľ (od r. 1486), rímskonemecký cisár (od r. 1493), syn cisára Fridricha III. a jeho manželky Eleonóry Portugalskej.
S menom tohto panovníka je spojené založenie habsburskej svetovej ríše, ktorá pretrvala až do začiatku 20. storočia. Vďaka premyslenej sobášnej politike zaistil dynastii veľmocenské postavenie.
Mladosť.
Už tri dni po narodení bol v Katedrále sv. Juraja vo Viedenskom Novom Meste pokrstený. Na Maximiliánovu výchovu mala od detstva veľký vplyv najmä jeho matka, ktorá mu venovala všetku lásku a viedla ho k životu v kresťanskom duchu. Ešte v detskom veku však matku stratil, čo na ňom zanechalo stopy mnoho nasledujúcich rokov. Pôvodne celkom neosobný vzťah s otcom sa zmenil vo chvíli, keď ho otec začal zaúčať do tajuplného sveta, do ktorého sa rád uchyľoval – alchýmie a prírodných vied. Súčasne sa duševne i telesne pripravoval na dráhu otcovho dediča a následníka trónu. V septembri roku 1473 sa uskutočnilo jeho prvé verejné vystúpenie, keď sa s otcom v Augsburgu zúčastnil zasadania ríšskeho snemu.
Vstup do veľkej politiky.
Už začiatkom sedemdesiatych rokov 15. storočia sa začali objavovať úvahy o Maximiliánovom manželstve. Ako vhodnou kandidátkou sa javila Mária Burgundská, jediná dcéra vojvodu Karola Smelého. Sobáš sa uskutočnil 18. augusta 1477 v Gente. Mária, svojho času jedna z najbohatších žien Európy, priniesla venom bohaté burgundské dedičstvo, tvoreného niekoľkými územnými celkami po oboch stranách hranice habsburskej ríše s Francúzskom; z nich najdôležitejšie boli vlastné burgundské vojvodstvo, tzv. slobodné burgundské grófstvo, územie dnešného Belgicka, Luxemburska a časť Holandska). Jeho cenu mal Maximilián poznať v nasledujúcom období, keď musel celistvosť územia brániť proti záujmom francúzskeho kráľa Ľudovíta XI. Otvorenému boju predchádzalo viacero výpadov zo strany francúzskeho panovníka. K priamemu skríženiu zbraní prišlo na jar 1478. Po striedavých úspechoch jednej či druhej strany sa napokon šťastie priklonilo na Maximiliánovu stranu. Zápas o burgundské dedičstvo sa Maximiliánovi podarilo definitívne uzavrieť až začiatkom deväťdesiatych rokov, kedy po Francúzmi prehratej bitke pri Salinse boli územia mierovou zmluvou z 23. mája 1493 rozdelené. Časť pripadla Habsburgovcom a časť francúzskemu kráľovi Karolovi VIII.
16. februára 1486 bol vo Frankfurte nad Mohanom zvolený rímskym kráľom. Voľba, po ktorej o niekoľko dní nasledovala slávnostná korunovácia v Aachene, bola výsledkom dohody kurfirstov, ktorí v mladom a ambicióznom Maximiliánovi videli záštitu pred blížiacim sa tureckým ohrozením. Vzápätí po korunovácii musel čeliť prvej veľkej skúške panovníckej moci, keď počas pobytu v Nizozemsku bol v Bruggách miestnymi vzbúrencami, viniacimi Maximiliána za zlú hospodársku situáciu krajiny, zajatý a uväznený. Odveta zo strany ríšskych vojsk, vyslaných na jeho oslobodenie, vyvolala ľudové povstanie, ktoré veľmi spustošilo krajinu.
Situácia v rakúskych dedičných krajinách.
V polovici osemdesiatych rokov 15. storočia boli rakúske dedičné krajiny rozdelené medzi troch vládcov. Horné Rakúsko so sídlom v Linci a časť susedných historických krajín bolo v rukách cisára Fridricha III. Tirolsku na základe delenia rakúskych krajín v predchádzajúcej generácii Habsburgovcov vládol gróf Žigmund Habsburský. Podstatná časť územia na východe dnešného Rakúska však ostávala v moci uhorského kráľa Mateja Korvína, ktorý v roku 1485 obsadil väčšinu Dolného Rakúska ako i časti Štajerska, Korutánska a Kranska. Stal sa i pánom Viedne, ktorú ustanovil svojím sídelným mestom a kde i napokon zomrel.
Jar roku 1490 so sebou priniesla zmenu stredoeurópskych pomerov. V marci 1490 sa bezdetný tirolský gróf Žigmund vzdal vlády v Tirolsku a v Prednom Rakúsku v prospech svojho prasynovca Maximiliána I. O mesiac nato zomrel náhle uhorský kráľ Matej Korvín čím sa Maximilián razom stal jedným z najvážnejších uchádzačov o uhorský trón. Svoje nároky, opierajúce sa o rodové dedičstvo po predchádzajúcom kráľovi Ladislavovi V. podporil i zorganizovaním vojenského ťaženia na východ. Neúspech výpravy zavŕšilo rozhodnutie uhorských stavov, tradičných odporcov Habsburgovcov, ktorí pri voľbe dali prednosť českému kráľovi Vladislavovi II. Jagelovskému. Nezdar v zisku uhorskej koruny Maximilián odčinil prinavrátením Matejom Korvínom obsadených východných území pod zvrchovanosť Habsburgovcov. Mierovou zmluvou zo 7. 11.1491 (tzv. bratislavským mierom) potom uznal Vladislava za uhorského kráľa. Vladislav sa zároveň zriekol nárokov na vládu po Matejovi Korvínovi nad rakúskymi dŕžavami, Štajerskom, Korutánskom a Kranskom. Zmluvou sa tak stabilizovala rakúsko-uhorská hranica. Významným bodom dohody bola klauzula o nástupníctve na uhorský trón v prípade, že by obaja panovníci zomreli bez riadnych dedičov.
V roku 1493 zomrel Fridrich III. a z Maximiliána sa stal nielen formálny panovník Rímskonemeckej ríše, ale aj jediný vládca rakúskych dedičných krajín. Obdobie v ktorom sa Maximilián ujal samostatnej vlády malo pre ďalší historický vývoj Rakúska nesmierny význam. Do raného novoveku vstúpila ešte stále rozdrobená krajina pod vládou jediného panovníka čím dala základ vzniku centrálne riadeného štátu. Uvedené obdobie je charakterizované snahou mladého panovníka o postupné spájanie jednotlivých samostatných území do spoločného štátu.
Sobášna a zahraničná politika.
Pre habsburský rod bol z obdobia Maximiliánovej vlády najvýznamnejší jeho prínos k rozširovaniu rodových dŕžav prostredníctvom cieľavedomej zahraničnej a najmä sobášnej politiky, ktoré vo svojom dlhodobom časovom horizonte priniesli rodu mnohé významné vladárske posty. S jeho osobou sú spojené predovšetkým tri významné sobášne projekty.
Prvým z nich bol jeho vlastný sobáš s dedičkou rozsiahlych a bohatých burgundských dŕžav Máriou Burgundskou v roku 1477. Druhým bol sobáš jeho syna Filipa so španielskou infantkou Janou Kastílskou v roku 1496. V dôsledku úmrtí ďalších možných dedičov sobášom získali Habsburgovci týmto zväzkom nástupnícke práva v zjednotenom Španielsku a jeho zámorských kolóniách. Skutočnej vlády v Španielsku sa však ujal až Maximiliánov vnuk Karol v roku 1516 po smrti Ferdinanda II. Aragónskeho, svojho starého otca z matkinej strany. Vyvrcholením Maximiliánových sobášnych plánov bolo v roku 1504 začatie dynastických jednaní s českým a uhorským kráľom Vladislavom II. Jagelovským o budúcich sobášoch ich potomkov a následníckych právach na tróny v českom a uhorskom kráľovstve. Jednotlivé čiastkové rokovania boli zavŕšené v roku 1515 uzavretím tzv. viedenských zmlúv. Na ich základe jeho vnuk Ferdinand I. získal českú a uhorskú korunu a za manželku Vladislavovu dcéru Annu a Ferdinandova sestra a Maximiliánova vnučka Mária Habsburská si za manžela vzala Vladislavovho syna Ľudovíta.
Vnútorná politika.
Politické aktivity Maximiliána I. vo vzťahu k dedičným rakúskym krajinám mali priamy súvis s jeho ríšskou politikou. Na rozdiel od jeho otca podarilo sa mu medzi ríšskymi stavmi presadiť myšlienku univerzalizmu, t. j. stavu kedy by ríšsky panovník predstavoval symbol jednoty medzi jednotlivými krajinami ríše. Osobné a charakterové vlastnosti mladého Habsburga ho k tomu predurčovali.
Dôkazom toho bol jeden z významných úspechov Maximiliánovej domácej politiky – ríšsky snem vo Wormse zavŕšený 
7. augusta 1495, ktorého výsledkom bola zmluva medzi ríšskymi stavmi o tzv. večnom mieri doplnená zriadením ustanovizne (ríšskeho komorného súdu), poverenej dodržiavaním ustanovení obsiahnutých v zmluve. Zriadenie súdu však narazilo na odpor švajčiarskych kantónov, ktoré vystúpili na nasledujúcom sneme v roku 1497 proti jeho autorite. Odpor vyústil do Maximiliánovho presadenia svojich predstáv vojenskou silou. Výprava proti odbojným Švajčiarom sa však skončila neúspechom a Maximilián I. bol nútený uzavrieť 22. septembra 1499 v Bazileji zmluvu, ktorá Švajčiarskemu sprisaženstvu zaručila faktickú nezávislosť od ríšskych orgánov.
Maximiliánove snahy smerovali i k upevneniu a posilneniu ekonomickej situácie v krajine. Dialo sa tak predovšetkým na úkor oslabenia politickej a hospodárskej suverenity zemepanských miest; budovanie centrálne riadeného štátu oslabovalo vplyv krajinských mocenských centier, tvorených predovšetkým významnými magnátskymi rodmi. Významným aktom v tejto oblasti bolo v roku 1498 zriadenie centrálnych úradov sídliacich v Innsbrucku: Dvorskej rady, Dvorskej komory a Dvorskej kancelárie.
Vojenské ťaženia v Taliansku.
V rámci zahraničnej politiky dôležitým obdobím Maximiliánovej vlády boli jeho vojenské aktivity v severnom Taliansku, ktoré v konečnom dôsledku mali pre neho samotného ďalekosiahle následky. Neustála rivalita s Francúzskom o ovládnutie tohto priestoru vyústila do otvorených bojových stretov so striedavými úspechmi rímskeho kráľa. V záujme oslabenia vplyvu francúzskych panovníkov v juhoalpskom teritóriu, uzavrel v marci 1495 s pápežom Alexandrom VI., španielskym kráľom Ferdinandom II. Aragónskym, milánskym vojvodom Lodovicom Sforzom a Benátskou republikou dohodu o vytvorení mocenského zoskupenia, tzv. Svätej ligy.
Pokračovanie vojenských akcií proti Francúzsku na severe Talianska vyvolalo kritiku veľkej časti zástupcov ríšskych stavov. Poukazujúc na vojenský neúspech proti švajčiarskym kantónom na ríšskom sneme v Lindau vo februári 1497 odmietli ďalej finančne podporovať Maximiliánove čoraz nákladnejšie výpravy. Jeho pozícia rímskeho kráľa ako nositeľa ríšskeho univerzalizmu začala byť neistá. Vrcholom nesúhlasu stavov s riešením zahraničných problémov vojenskou silou bolo rozhodnutie neposkytnúť ríšske vojsko na obranu milánskeho vojvodstva proti Francúzsku, dohodnuté na ríšskom sneme v Augsburgu v roku 1500.
V roku 1503 sa Maximilián I. zamiešal do sporu pápeža Júliusa II. s Benátkami a vojensky intervenoval na jeho strane. Jeho orientácia na pápežskú kúriu súvisela s uvažovanou cisárskou korunováciou v Ríme. Napriek prísľubu pápeža sa rímskej korunovácie nedočkal. Rozhodol sa preto zmeniť zaužívaný stredoveký obrad, podľa ktorého sa rímsky kráľ stal cisárom až po slávnostnej rímskej korunovácii pápežom. 10. februára 1508 prijal v biskupskej katedrále v Tridente titul voleného rímskeho cisára a stal sa prvým z radu nasledujúcich rímskych cisárov, ktorých korunovácia už nebola závislá na dohode s pápežskou kúriou a nevyžadovala si tradičnú rímsku korunovačnú jazdu.
Generálny snem.
Maximiliánove vojnové podniky v Taliansku veľmi finančne vyčerpali krajinu. Jeho rastúce požiadavky vyvolávali nesúhlas a stavovská reprezentácia uvažovala o otvorenom proteste. Jej nespokojnosť s cisárovou politikou vyústila na generálnom sneme rakúskych krajín, ktorý prebiehal od januára do mája 1518 v Innsbrucku. V slávnostnom uznesení z 24. mája 1518 boli dohodnuté záležitosti týkajúce sa budúceho spoločného vývoja rakúskych krajín. Predovšetkým to bola dohoda o zriadení spoločnej Dvorskej rady, ktorá by bola panovníkovým výkonným orgánom. V dohode sa pamätalo i na hospodárske a vojenské aspekty ďalšieho vývoja. Z historického hľadiska predstavuje uznesenie generálneho snemu najstarší ranonovoveký štátoprávny dokument, v ktorom vystupuje Rakúsko ako jeden celok, spojený nielen osobou panovníka, ale i generálnym snemom, spoločnou stavovskou vládou, jednotnou menou a daňovým systémom a spoločnou obrannou politikou.
Veľkolepo a nadčasovo koncipované uznesenia generálneho snemu sa však nikdy nezrealizovali, pretože Maximilián I. v januári nasledujúceho roku zomrel.
Po smrti bol pochovaný vo Viedenskom Novom Meste. Srdce mu však vyňali a uložili v Bruggách do hrobu jeho prvej manželky Márie Burgundskej.
Rodinné pomery.
Maximilián I. bol dvakrát ženatý. Prvé manželstvo s Máriou Burgundskou (* 1457 – † 1482), (sobáš 18. augusta 1477 v Gente), bolo napriek okolnostiam jeho uzavretia a krátkemu trvaniu veľmi harmonické a svojho času považované za vzor manželského súžitia. Svoju manželku veľmi miloval a až do konca svojho života za ňou veľmi trúchlil. Z tohto zväzku vzišli tri deti:
Druhý raz sa v novembri 1493 oženil v zastúpení s Biancou Máriou (* 1472 – † 1510) z rodu Sforza, dcérou milánskeho vojvodu Galeazza Maria Sforzu. Maximilián v tomto manželstve hľadal výlučne vyriešenie svojich finančných ťažkostí. Manželku nikdy nemiloval a nemala v jeho živote prakticky žiaden význam. Manželstvo ostalo bezdetné.
Okrem týchto zväzkov uzavrel Maximilián v roku 1490 sobáš v zastúpení ("per procura") s dcérou bretónskeho vojvodu Františka II. Annou (* 1477 – † 1514). K oficiálnemu sobášu však neprišlo. V obave z ďalšieho územného zisku pre Habsburgovcov, vtrhol francúzsky kráľ Karol VIII. do Bretónska a Annu uniesol. 6. decembra 1491 sa s ňou na zámku Langeais oženil.
Maximilián I. bol známy ako veľký záletník a milovník žien. Stalo sa, že súčasne udržiaval vzťah s niekoľkými ženami súčasne. Z týchto milostných románikov pochádzalo množstvo (údajne až tridsaťšesť) nemanželských detí, z ktorých pravdepodobne nie každé poznal osobne. Iba niektoré sú známe podľa mena, napr.:
Hodnotenie vlády Maximiliána I. Habsburského.
Viac ako štvrťstoročie vlády Maximiliána I. Habsburského (14931519) znamenalo v historickom vývoji rakúskych krajín prelomové obdobie. Napriek tomu, že sa cisárovi nepodarilo úplne zrealizovať viacero odvážnych plánov, najmä výrazné posilnenie panovníkovej moci (ríšsky univerzalizmus), a pred jeho smrťou sa krajina ocitla na prahu ekonomického kolapsu, vďaka Maximiliánovi I. a jeho vladárskym schopnostiam sa však rakúske krajiny v prvej tretine 16. storočia konštituovali ako štátny útvar, v ktorom sa prvý raz presadili princípy ranonovovekej stavovskej monarchie, kedy je panovník nútený vládnuť spoločne so zemskými stavmi a ich názormi je vo svojich politických rozhodnutiach ovplyvňovaný.
Za vlády Maximiliána I. sa habsburský dvor stal významným strediskom nastupujúcej epochy renesancie, ako i miestom stretávania sa kultúrnych a spoločenských vplyvov talianskej a burgundskej proveniencie. Najvýznamnejšie humanistické centrum v rakúskych krajinách vzniklo pri viedenskej univerzite, ktorá koncom 15. storočia zažívala mimoriadny rozkvet, a o rozvoj ktorej sám cisár veľmi dbal. Veľmi si zakladal na svojej povesti ochrancu kultúry, umenia a tiež tradičných rytierskych cností (svojho času bol nazývaný posledným rytierom). V duchu rytierskych ideálov a súčasne oslavy vlastnej osoby sa nesú i tri básnické diela (najznámejší je rytiersky epos zvaný "Weisskunig"), autorstvo ktorých sa pripisuje samotnému Maximiliánovi. Na rakúskom panovníckom dvore našlo uplatnenie mnoho významných umelcov tej doby; na počiatku svojej tvorby tu pôsobil Lucas Cranach starší, mnoho významných diel pre Maximiliánov dvor vyhotovil Albrecht Dürer (neskôr sa stal Maximiliánovým osobným priateľom) či Hans Burgkmair.
Maximiliánova životná bilancia predstavuje človeka, univerzálneho panovníka, túžiaceho po zachovaní životnej filozofie stredoveku a tej prispôsobujúcej všetko svoje konanie. Maximilián bol človekom širokého záberu – sníval o krížových ťaženiach, o novej moci a sláve rímskonemeckého cisára, o svetovej nadvláde a dokonca o pápežskom stolci v Ríme.
Základ habsburského impéria.
Manželstvo Maximiliánovho syna Filipa s Janou Kastílskou položilo základy budúcej španielskej vetvy Habsburgovcov. Jana však zrejme vniesla do habsburskej dynastie duševné rodové zaťaženie, ktoré sa podľa genetikov neskôr prejavilo na chovaní cisára a kráľa Rudolfa II. Habsburského (Maximiliánovho prapravnuka).
Vnukovia Maximiliána I. a Márie Burgundskej Karol a Ferdinand ďaleko prekročili rámec pôvodných rodových dŕžav a mohli si rozdeliť moc v mohutnom impériu siahajúcom od Pyrenejského polostrova (vrátane zámorských kolónií, Nizozemska a talianskych území) cez nemecké a rakúske krajiny až po české a uhorské kráľovstvo.
Zaujímavosť.
Maximilián I. si ešte počas svojho života zaumienil, že chce byť pochovaný vo svojej letnej rezidencii, v tirolskom Innsbrucku, v kostole postavenom vedľa kráľovského zámku Hofburg zvlášť pre tento účel. Strážiť ho tu mala družina štyridsiatich bronzových sôch (pôvodne ich malo byť vraj sto; ich počet bol napokon pre nedostatok financií zredukovaný) rytierov a panovníkov v nadživotnej veľkosti spolu s vybranými členmi habsburskej dynastie. Do cisárovej smrti v roku 1519 stačili zvlášť vybraní umelci vytvoriť len prvých jedenásť sôch. Napokon ich bolo dokončených dvadsaťosem. Tie dodnes stoja ako impozantná čestná stráž okolo Maximiliánovej hrobky. Chýba iba jedna dôležitá osobnosť – cisár sám. Tesne pred smrťou totiž Maximilián určil za svoje pohrebné miesto Katedrálu sv. Juraja vo svojom rodisku, vo Viedenskom Novom Meste. Tu bol skutočne i pochovaný a jeho ostatky sú dodnes uložené pod hlavným oltárom. No ním plánovaná družina bronzových strážcov sa tu z priestorových dôvodov nevošla. Jeho vnuk, neskorší cisár a kráľ Ferdinand I. Habsburský sa preto rozhodol vybudovať symbolické pohrebné miesto v cisárovej obľúbenej rezidencii.
Uprostred pohrebného kostola Hofkirche dominuje celému priestoru obrovský kenotaf s kľačiacou postavou Maximiliána I. na jeho vrchole, obklopený plastikami štyroch cností. Dvadsaťštyri mramorových reliéfov na kenotafe zachytáva výjavy z cisárovho života, napr. sobáš s Máriou Burgundskou či obrana talianskej Verony v roku 1516. Návštevník v nemom úžase prechádza okolo impozantných sôch, ktoré po troch stranách kenotafu vzdávajú hold zosnulému cisárovi. Nachádzajú sa tu postavy zo staršej i mladšej histórie, napr. socha ostrogótskeho kráľa Theodoricha (* 453, † 526), legendárneho kráľa Artuša (obe plastiky navrhol sám Albrecht Dürer), franského kráľa Chlodovika I., cisárovej prvej manželky Márie Burgundskej a ďalších významných osobností vtedajšej doby.
Pozri aj.
Austria felix, nube!

</doc>
<doc id="206148" url="https://sk.wikipedia.org/wiki?curid=206148" title="Bratislavská zmluva">
Bratislavská zmluva

Bratislavská zmluva alebo bratislavský mier bola dohoda medzi rímskonemeckým kráľom Maximiliánom I. Habsburským a novozvoleným uhorským kráľom Vladislavom II. Jagelovským uzavretá v Bratislave v roku 1491.
Potvrdzovala staršie dohody (z roku 1462) medzi Maximiliánovým otcom cisárom Fridrichom III. Habsburským a uhorským kráľom Matejom Korvínom o nástupníctve na uhorskom tróne.
Maximilián v snahe o získanie uhorskej koruny vyhnal po Korvínovej smrti uhorské posádky z Dolného Rakúska, vtrhol do Uhorska (dobyl veľkú časť územia po Stoličný Belehrad a Záhreb), no pre vzburu vojska bol donútený uzavrieť s novým panovníkom Vladislavom II. Jagelovským v Bratislave zmluvu, ktorou Vladislav II. priznal Habsburgovcom nárok na uhorský trón v prípade vymretia rodu Jagelovcov.
Zmluva, bola potvrdená v roku 1515 a stala sa základom habsburského panstva v Uhorsku v rokoch 1526 – 1918.

</doc>
<doc id="206149" url="https://sk.wikipedia.org/wiki?curid=206149" title="D2 (Remixy)">
D2 (Remixy)

D2 (Remixy) (na obale albumu štylizované ako D▪2) je remixový album speváčky Dary Rolins, ktorý vydalo 10. marca 2008 hudobné vydavateľstvo Sony BMG. Nahrávka obsahuje 20 remixov – z toho 17 remixov skladieb z predchádzajúcich dvoch albumov – "What’s my name" (2001) a "D1" (2006) a tri novinky. Prvým singlom sa stala skladba „Volný pád“. 
O albume.
Jeho názov je pokračovaním názvu predchádzajúceho albumu "D1" inšpirovaný označením diaľnice, ktorou sú spojené jej dva domovy, Bratislava s Prahou. Voľné pokračovanie cesty D1 vedie naprieč žánrami: od hip-hopu cez r´n´b, dance, garage, 2step, house... pričom každý z autorov mal možnosť výberu (úplne podľa vlastného uváženia či vkusu) z predchádzajúcich dvoch albumov "What’s my name" a "D1". Na albume sa podieľali nielen českí a slovenskí umelci (abecedne: DJ Boss, DJ Braun, DJ Viktor Hazard feat. Rytmus, Jan Kleník, DJ Moskito, DJ Neo, PSH, Robert Burian, DJ Toky, DJ Trafik feat. Orion, Veneer, DJ Wich), ale tiež napríklad Brit MJ Colem alebo americkí Naughty By Nature. Súčasťou albumu sú aj tri nové skladby: „Let's Go“ (Big Fish feat. Nironic), „Fell Like I'm Dancing“ (DJ Wich) a „Volný pád“ (DJ Trafik feat. Orion), čo je zároveň prvým radiovým singlom z albumu. Prvý videoklip z albumu ku skladbe „If“ mal svoju premiéru 14. marca 2008 na TV Óčko.
Krst albumu.
Krst albumu prebehol štýlovo - Sunarom (mliekom určeným na výživu dojčiat), nakoľko Dara bola tri týždne pred pôrodom dcéry Laury (27. marca 2008). Krstným otcom sa stal americký raper Nironic, ktorý je zároveň hosťom na albume.

</doc>
<doc id="206152" url="https://sk.wikipedia.org/wiki?curid=206152" title="What’s my name">
What’s my name

What’s my name je štúdiový album speváčky Dary Rolins, ktorý vydalo 18. marca 2001 hudobné vydavateľstvo Epic Records. Na albume sa producentsky podieľal Jan Kleník z Ohm Square a jednou skladbou prispel aj frontman skupiny Monkey Business Roman Holý.

</doc>
<doc id="206153" url="https://sk.wikipedia.org/wiki?curid=206153" title="Odvážnosť">
Odvážnosť

Odvážnosť, statočnosť (fortitudo), alebo guráž je pevná a stabilná vôľa splniť si svoju poznanú osobnú povinnosť vždy a aj napriek veľkým prekážkam, a teda nevzdať sa sledovania svojho posledného cieľa vytrvať pri poznanom dobre aj v nebezpečenstvách a ťažkostiach.
Preto statočnosť je racionálne uvážené slobodné rozhodnutie podujať sa na prekonávanie poznaných prekážok, na vynaloženie potrebných námah, ktoré sú nevyhnutne spojené s týmto prekonávaním prekážok, a to vždy úmerne hodnote dobra, a dosiahnutie ktoré priamo ide.
To znamená, že ak ide o najvyššie dobrá – statočný človek je pripravený obetovať aj svoj život. Statočnosť nie je popretie strachu, ani nie neprítomnosť strachu. Naopak – statočnosť je rozhodná vôľa a pevné úsilie konať to, čo je potrebné konať, a to aj napriek preciťovanému a poznanému strachu, ba v statočnosti je už obsiahnuté aj rozhodnutie strach v sebe premôcť, prekonať, eliminovať ho. Tento charakter statočnosti Aristoteles vysvetľuje takto: „Statočný človek je neohrozený, ako sa na človeka patrí. Bude sa teda síce báť aj takých nadľudských vecí, ako sa má a ako je rozumné… Lebo statočný človek trpí a koná, ako je rozumné a ako sa patrí.“
Statočnosť sa teda nestotožňuje s opovážlivou smelosťou, príznačnou neuváženým a bezhlavým vrhaním sa do veľkých nebezpečenstiev, a to aj vtedy, keď konanie prípadne nie je ani potrebné, alebo keď je vonkoncom beznádejné, nezmyselné a racionálne neodôvodniteľné, a tobôž nie je identická so siláckou smelosťou, príznačnou veľkými slovami pred konaním a potom zbabelosťou, keď je čas na konanie.
Statočnosť doplňujú alebo ju podporujú cnosti: sebadôvera, odvaha, rozvaha v kritických chvíľach, veľkorysosť v podnikaní, veľkodušnosť v stykoch s ľudmi, štedrosť, vytrvalosť aj vtedy, keď činnosť neprináša uspokojenie, keď je neúspešná, trpezlivosť v utrpení, v bolestiach, smútku a v nezdare, stálosť a pevnosť, vernosť, spoľahlivosť atď.
So statočnosťou sú v rozpore vlastnosti: baživosť po sláve a poctách, megalománia, malomyseľnosť, ustrašenosť, zbabelosť, poddávanie sa pocitu menejcennosti, zmäkčilosť a nemiestna krotkosť, ľahostajnosť, lakomstvo, nemiestna ústupčivosť a poddajnosť, siláctvo, sklon k zbytočnému riskovaniu atď. Najťažšími skúškami statočnosti sú tie nebezpečenstvá, v ktorých ide priamo o život, v nebezpečenstvách života, alebo keď ide o najvyššie hodnoty človeka – tu sa prejavuje statočnsoť pevnosťou ducha, pokojom a rozvahou.

</doc>
<doc id="206161" url="https://sk.wikipedia.org/wiki?curid=206161" title="Neurotechnológia">
Neurotechnológia

Neurotechnológie sú zoskupením rôznych techník, ktorých cieľom je zdokonalenie činnosti a výkonnosti ľudského mozgu. Sú založené hlavne na praktickom využití vedeckých poznatkov a technológií, ale aj na poznatkoch starobylých duchovných učení. 
Regulácia stavov vedomia je u neurotechnológií dosahovaná vďaka audio-vizuálnej stimulácii AVS. Táto je obyčajne realizovaná pomocou jednoduchších periodických optických stimulov, privádzaných na LED diódy okuliarov a súčasnou prepracovanou zvukovou stimuláciou, tiež periodického charakteru, cez stereoslúchadlá (psychowalkman). Umožňujú viac, alebo menej komplikované priebehy AVS (kde sa frekvencia a typ stimulácie postupne mení) a sú určené pre rôzne špecifické ciele. Počas stimulácie dochádza v mozgu daného človeka k "efektu strhávania rytmov", ktorý spôsobuje postupné prelaďovanie z jedného stavu vedomia do iného. Pri mnohých zámeroch už samotné "prepnutie" do iného stavu mozgu je žiadaným a konečným cieľom relaxovať, zaspať či dobiť energiu. Pri zložitejších cieľoch pomáha synchronizácii (kooperácii) práce ľavej a pravej hemisféry mozgu. U bežného človeka je väčšina aktivít mozgu lokalizovaná prevažne v jednej z hemisfér, pričom, veľmi zjednodušene povedané, ľavá korešponduje prevažne s lineárnymi a logickými úlohami a pravá skôr s intuitívnym, podvedomým a priestorovým spracovaním informácií.

</doc>
<doc id="206162" url="https://sk.wikipedia.org/wiki?curid=206162" title="Snooker">
Snooker

Snooker je biliardová hra, pochádzajúca zo Spojeného kráľovstva, populárna v krajinách Spoločenstva národov a krajinách Ďalekého východu.
Pravidlá.
Snooker sa hrá na stole s rozmermi 1.8 na 3.6 metra (6 stôp na 12 stôp) s pätnástimi červenými, jednou žltou, zelenou, hnedou, modrou, ružovou, čiernou a bielou guľou. Proti sebe hrajú dvaja súperi. Snookerový zápas je rozdelený na nepárny počet tzv. frameov (frejmov). Zápas vyhráva hráč, ktorý ako prvý vyhrá nadpolovičnú väčšinu všetkých plánovaných frameov. Na začiatku si hráč umiesti bielu guľu na ľubovolné miesto v rozstreľovom poli v tvare D. Samotná hra v každom frame prebieha tak, že hráč, ktorý je práve na rade, sa snaží umiestniť pomocou bielej gule (ktorej jedinej sa môže dotknúť tágom) niektorú z farebných gulí do jednej zo šiestich dier rozmiestnených po obvode stola. Pritom pri každom nepárnom ťahu musí potopiť niektorú z červených gulí a v párnom hocijakú inú než červenú a bielu. Vo chvíli, keď sa mu to nepodarí, jeho ťah končí a na rad prichádza druhý hráč. Hráčom sa počítajú body nasledovne:
Potopené červené gule sa späť na stôl nevracajú. Ostatné gule sa po potopení vracajú na svoje počiatočné miesto, pokiaľ je voľné. Pokiaľ pôvodné miesto pre guľu je obsadené inou guľou, guľa umiestni na voľné miesto inej farebnej gule, pričom sa uplatní princíp, že guľa sa vracia na voľné miesto gule s čo najvyššou hodnotou. Vo chvíli, keď už na stole nie sú žiadne červené gule, zahrá hráč, ktorý je na rade, ešte jeden strk, v ktorom môže potopiť ľubovolnú farebnú guľu, a potom je jeho úlohou potopiť všetky farebné gule postupne od žltej až po čiernu (v tejto fáze hry sa gule už na stôl nevracajú). Frame končí v okamihu, keď sú všetky gule potopené alebo sa niektorý zo súperov vzdá. Víťazom je hráč, ktorý získal viac bodov, resp. ten, ktorý sa nevzdal.
Snooker.
Špecifickým prípadom je situácia nazývaná snooker (zákryt), keď hráč nevidí priamo na žiadnu z gulí, ktorými môže hrať. Aby guľu / gule trafil, musí využiť odrazenie bielej gule cez mantinel, prípadne ju odohrávať oblúčikom. Keď hráč guľu ani len nezasiahne bielou guľou, rozhodca ohlási faul, za ktorý súper získava body. Množstvo bodov štandardne závisí od hodnoty gule, ktorú mal trafiť. V určitých situáciách môže rozhodca spolu s faulom ohlásiť aj miss (minutie). Súper sa vtedy môže rozhodnúť, či nechá rozhodcu znovu postaviť gule na miesta pred strkom a hráča nechať strk zopakovať, alebo či bude v hre pokračovať.
Freeball.
Situácia ktorá vznikne po faule súpera a biela guľa sa dostane do zákrytu – hráč nevidí priamo na žiadnu červenú guľu. V takom prípade môže trafiť ľubovoľnú farebnú guľu, ak ju potopí, táto guľa má hodnotu 1, ako keby bola červená. Potopená guľa sa vráti na svoje miesto a teraz hráč môže potápať ľubovoľnú farebnú guľu.Je tu však jedno pravidlo, ktoré hovorí, že hráč nesmie zahrať snooker na farebnej, ktorú hrá pri situácii zvanej free ball. 
Maximálny nábeh.
Najvyšší možný nábeh, ak súper neurobil faul, je 147. Všetkých 15 červených je kombinovaných s čiernou a zostávajúcich 6 farebných má hodnotu 27. Maximálny možný nábeh je 155, ak sa súper dopustil faulu a hráč má k dispozícii freeball.
Slávni hráči.
Na základe bodov, ktoré hráči získajú v bodovaných turnajoch je vytvorený svetový rebríček.
Poradie 5 najlepších hráčov v sezóne 2021/2022:
Turnaje.
Bodované turnaje.
Väčšina turnajov sa odohráva v Spojenom kráľovstve, pretože väčšina hráčov odtiaľ pochádza. Výnimkami sú Shanghai Masters a China Open.

</doc>
<doc id="206163" url="https://sk.wikipedia.org/wiki?curid=206163" title="Audiovizuálny stimulátor">
Audiovizuálny stimulátor

Audiovizuálny stimulátor alebo hovorovo psychowalkman je (prenosný) prístroj na reguláciu stavov vedomia pomocou audiovizuálnej stimulácie (AVS). Súčasťou prístroja sú zvyčajne okuliare so svetelnými diódami a stereoslúchadlá. 
Periodické optické stimuly sú privádzané na LED diódy okuliarov a súčasne pôsobí cez stereoslúchadlá prepracovaná periodická zvuková stimulácia. Frekvencia a typ stimulácie sa postupne mení. Je určená pre rôzne špecifické ciele. 
Počas stimulácie dochádza v mozgu k efektu strhávania rytmov, ktorý spôsobuje postupné prelaďovanie z jedného stavu vedomia do iného. Pri mnohých zámeroch už samotné "prepnutie" do iného stavu mozgu je žiadaným a konečným cieľom (relaxovanie, zaspanie, dodanie energie). Na Slovensku sa používa najmä ako pomôcka pri učení cudzích jazykov.
Pri zložitejších cieľoch pomáha stimulácia synchronizácii (kooperácii) práce ľavej a pravej hemisféry mozgu. U bežného človeka je väčšina aktivít mozgu lokalizovaná prevažne v jednej z hemisfér, pričom, veľmi zjednodušene povedané, ľavá korešponduje prevažne s lineárnymi a logickými úlohami a pravá skôr s intuitívnym, podvedomým a priestorovým spracovaním informácií.
Vedné odbory, ktoré sa zaoberajú zdokonalením činnosti a výkonnosti ľudského mozgu pomocou audiovizuálnej stimulácie sa nazývajú neurotechnológie. Sú zoskupením rôznych techník, založených hlavne na praktickom využití vedeckých poznatkov a technológií, ale aj na poznatkoch starobylých duchovných učení.

</doc>
<doc id="206167" url="https://sk.wikipedia.org/wiki?curid=206167" title="Psychowalkman">
Psychowalkman



</doc>
<doc id="206169" url="https://sk.wikipedia.org/wiki?curid=206169" title="Monaghan">
Monaghan

Monaghan môže byť:

</doc>
<doc id="206170" url="https://sk.wikipedia.org/wiki?curid=206170" title="Monaghan (mesto v Írsku)">
Monaghan (mesto v Írsku)

Monaghan (ír. "Muineachán") je mesto v severovýchodnej časti Írska, správne stredisko grófstva Monaghan. 
V roku 2016 tu žilo 8 012 obyvateľov, čím je najľudnatejším sídlom v grófstve, ktoré má len niečo vyše 60-tisíc obyvateľov.
Poloha.
Mesto leží na kanáli Ulster, v centrálnej časti rovnomenného grófstva, západne od hranice so Severným Írskom. Nachádza sa na križovatke ciest I. triedy N2, N12, cesty II. triedy N54 a regionálnych ciest č. R162, R186, R188, R189. Najbližšie väčšie mestá sú: Armagh ( na severovýchod), Cavan ( na juhozápad), Drogheda ( na juhovýchod) a Enniskillen ( na severozápad).
Dejiny a súčasnosť.
Monaghan s okolím bol dejiskom tzv. bitky pri Clontibret, v máji 1595, medzi anglickou korunou a vojskami Hugha O'Neilla. V roku 1591 sa celé územie dostalo pod kontrolu MacMahonovcov, ktorých vodcu neskôr popravili, čo viedlo k tzv. Deväťročnej vojne. 17. mája 1974 počas večernej dopravnej špičky zahynulo pri bombovom atentáte 7 ľudí. Mesto zaznamenáva v súčasnosti dynamický rast, je centrom stavebníctva, nábytkárskeho priemyslu a cestovného ruchu. Každoročne v septembri sa tu koná hudobný festival Harvest Time Blues Festival.
Historickú časť mesta tvoria štyri navzájom prepojené námestia - Market Square, Church Square, The Diamond a Old Cross Square. Z kultúrnych pozoruhodností tu stojí tzv. Market House z r. 1792 (dnes galéria), múzeum grófstva Monaghan, slnečné hodiny zo 17. storočia, pamätník Rossmore Memorial z r. 1876, budova Aviemore House (1760) a katedrála sv. Macartana (1861-91).
V meste sa narodil Charles Gavan Duffy (1816–1903), prvý premiér Nového Južného Walesu v Austrálii.

</doc>
<doc id="206176" url="https://sk.wikipedia.org/wiki?curid=206176" title="Miloslav Vlk">
Miloslav Vlk

PhDr. Miloslav kardinál Vlk (* 17. máj 1932, Sepekov† 18. marec 2017, Praha) bol český katolícky duchovný a teológ, ktorý v rokoch 1991 až 2010 pôsobil ako 35. pražský arcibiskup a prímas český, v rokoch 19901991 bol krátko 10. biskupom českobudějovickým.
Životopis.
Po maturite v roku 1952 pracoval krátko ako robotník, následne nastúpil na vojenskú službu. V rokoch 19551960 študoval na Filozofickej fakulte Karlovej univerzity odbor archívnictvo. Potom nejaký čas pracoval ako archivár, v roku 1964 odišiel študovať na CMBF do Litoměřic. 25. júla 1968 bol vysvätený za kňaza a vymenovaný za sekretára českobudějovického biskupa Josefa Hloucha. V roku 1971 však musel toto miesto z rozhodnutia komunistického úradu opustiť a odísť spravovať malé farnosti (Lažiště u Prachatic, Rožmitál pod Třemšínem).
V roku 1978 mu odobrali štátny súhlas. V rokoch 19781988 pracoval ako umývač okien a archivár v Prahe, kde zároveň tajne vykonával svoje kňazské povolanie. V roku 1989 získal späť štátny súhlas.
Biskup, arcibiskup, kardinál.
V roku 2007 podal pri príležitostí svojich 75. narodenín rezignáciu na arcibiskupský úrad, pápež Benedikt XVI. ju však neprijal a požiadal ho aby vo svojej funkcii zotrval ešte dva roky.
Aktívne hovoril po nemecky a taliansky pasívne ovládal ruštinu a francúzštinu, latinčinu a esperanto. Bol nositeľom celej rady čestných teologických doktorátov v Illinois, Minnesote (USA), Passau (Nemecko), Krakove, Opole (Poľsko) a čestným občanom rôznych miest v zahraničí.
Roku 2002 mu bol prepožičaný Rad T. G. Masaryka II. triedy.

</doc>
<doc id="206182" url="https://sk.wikipedia.org/wiki?curid=206182" title="Clones">
Clones

Clones (ír. "Cluain Eois") je mesto v severovýchodnej časti Írska, v grófstve Monaghan. Žije tu 1 517 obyvateľov , spolu s predmestiami 1 760 obyvateľov.
Leží v západnej časti grófstva, na hranici so Severným Írskom (grófstvo Fermanagh), v nadmorskej výške Nachádza sa na križovatke cesty II. triedy N54 s regionálnymi cestami R183 a R212. Monaghan je vzdialený severovýchodne, Cavan juhojuhozápadne, Enniskillen severozápadne a Cootehill juhovýchodne.
Na území dnešného mesta boli objavené stopy osídlenia zo 6. storočia, kedy tu stál kláštor, ktoré neskôr zrušil anglický kráľ Henrich VIII. Dodnes sa zachovali zvyšky opátstva z 12. storočia, spoločne so sarkofágom sv. Tighearnacha, okrúhlou vežou z 9. storočia a keltským krížom. Vo februári 1922 tu došlo k ozbrojenému stretu medzi zástancami IRA a USC (čo bola dočasná policajná zložka bojujúca proti IRA). Incident bol známy ako tzv. "Clones Affray", ktorý spôsobil vypovedanie anglo-írskej mierovej dohody. 
Mesto utrpelo značné ekonomické škody po rozdelení Írska v r. 1921, nakoľko hranica so Severným Írskom rozdelila pôvodné ekonomické zázemie mesta. V 19. a na začiatku 20. storočia bolo významnou železničnou križovatkou, kde sa stretávali trate do Enniskillen, Armaghu, Cavanu a Dundalku. V r. 1957 bola zastavená osobná a v r. 1960 aj nákladná železničná doprava. 
Clones je rodiskom írskych spisovateľov Patricka McCabea a Eugenea McCabea, básnika Thomasa Brackena a generála Josepha Finegana.

</doc>
<doc id="206186" url="https://sk.wikipedia.org/wiki?curid=206186" title="Carlow">
Carlow

Carlow môže byť:

</doc>
<doc id="206187" url="https://sk.wikipedia.org/wiki?curid=206187" title="Parajubaea torallyi">
Parajubaea torallyi

Parajubaea torallyi je endemický druh palmy, ktorý pochádza z Bolívie. Rastie v suchých andských údoliach v nadmorskej výške 2700–3400 m, čím je to najvyššie rastúci druh palmy na svete. Dorastá do výšky 14 m. V Bolívii sa vysádza ako parkový strom.

</doc>
<doc id="206190" url="https://sk.wikipedia.org/wiki?curid=206190" title="Arekovité">
Arekovité

Arekovité alebo palmy (lat. "Arecaceae" alebo "Palmae") sú (v niektorých systémoch jediná) čeľaď z radu arekotvaré. 
Sú to stromy s nerozvetveným kmeňom, ktorý je pokrytý zvyškami starých listov, a ktorého vrcholec je zakončený chocholcom listov. Palmy sú typické rastliny tropického a subtropického pásma, iba málo druhov paliem rastie aj v teplejších oblastiach mierneho pásma. Poznáme viac ako 3 400 druhov paliem.
Charakteristika čeľade.
Arekovité sú jednoklíčnolisté rastliny – ich stonka druhotne nehrubne ako je tomu u dvojklíčnolistových drevín. Medzi palmami sú vysoké i nízke stromy a kry, stonka môže niekedy skoro úplne chýbať, existujú i plazivé a ovíjavé druhy, ktoré rastú ako liany.
Listy, ktoré rastú na vrchole kmeňa, majú veľkú, dlanitú alebo peristú čepeľ, stopky majú pošvu a jazýček. Sú vždy zelené.
Jednopohlavné kvety sú malé, väčšinou biele, trojčlenné, tvoria husté súkvetia. Okvetia sú listencové, tyčinky môžu byť voľné aj zrastené, gynéceum je zložené z troch plodolistov. Čnelka je rozoklaná na tri blizny, semenník vrchný, v každom z nich je jedno vajíčko. Palmy sú opeľované vetrom alebo hmyzom.
Plodom je bobuľa alebo kôstkovica. Semená majú dobre vyvinutý endosperm a často obsahujú veľké množstvo lipidov. Medzi palmy patrí i lodoicea sečelská "Lodoicea maldivica" – až .
Výzorom sú palmám podobné cykasy a stromové paprade, ktoré ale s nimi okrem podobného tvaru (kmeň a chochol listov) nemajú nič spoločného. Niektoré cykasy sú práve pre túto podobnosť chybne nazývane palmami.
Palmy obývajú rôzne typy biotopov – tropické pralesy (napr. "Licuala"), sezónne opadavé tropické i subtropické lesy, savany ("Hyphaene"), polopúšte, mokrade a zaplavované brehy riek ("Rhapidophyllum hystrix"), hory ("Nannorrhops ritchiana", "Parajubaea torallyi", "Trachycarpus").
Väčšina paliem je teplomilná a citlivá na mráz. Druhy z vyšších polôh a zo subtropických oblastí v rôznej miere znášajú počas kratšieho obdobia aj mráz.
Hospodárske využitie.
Niektoré palmy sú dôležité úžitkové rastliny, najmä :

</doc>
<doc id="206193" url="https://sk.wikipedia.org/wiki?curid=206193" title="Palma">
Palma

Palma môže byť:
Palmy (lat. "Palmae") je starší názov čeľade arekovité ("Arecaceae") alebo radu arekotvaré ("Arecales"), pozri arekotvaré a arekovité.

</doc>
<doc id="206197" url="https://sk.wikipedia.org/wiki?curid=206197" title="Trachykarp">
Trachykarp

Trachykarp (lat. "Trachycarpus") je rod arekovitých, ktorý obsahuje 9 druhov pochádzajúcich z Ázie, medzi Himalájami a východnou Čínou. 

</doc>
<doc id="206198" url="https://sk.wikipedia.org/wiki?curid=206198" title="Trachycarpus">
Trachycarpus



</doc>
<doc id="206200" url="https://sk.wikipedia.org/wiki?curid=206200" title="Trachykarp konopný">
Trachykarp konopný

Trachykarp konopný ("Trachycarpus fortunei") je palma z čeľade arekovité ("Arecaceae"). Je aj najčastejšie pestovaným zástupcom rodu Trachykarp, ktorý zahrňuje 9 druhov pochádzajúcich prevažne z Číny a je najsevernejšie rastúcou palmou na svete. Pod názvom "Trachycarpus wagnerianus" sa pestuje jeho forma, ktorá nie je známa z prírody. 
Výzor.
Trachykarp konopný dorastá do výšky 6-12 m, niekedy 15 m. Má štíhly kmeň s priemerom 20 - 25 cm, ktorý sa smerom nahor rozširuje a je obalený jemnými, šedými alebo hnedými vláknami, ktoré v staršom veku odpadávajú. Vejárovité, svetlozelené až tmavozelené listy dlhé 140-190 cm, s priemerom 90 cm, sú na spodnej strane strieborné. Na konci lístočkov sú ostne. Niektoré rastliny majú listy (vrátane lístočkov) rovné, iné ohnuté. Listy rastú súmerne a vytvárajú kompaktnú, 2,5 - 3 m širokú korunu. Jedince, ktoré rastú v horších podmienkach, môžu mať menšiu, kompaktnejšiu korunu a vzrast. 
Rozšírenie a použitie.
Palma konopná pochádza z teplých a subtropických hornatých oblastí Ázie zahrňajúc juhovýchod Číny, Taiwan a Chusanské ostrovy. Bola kultivovaná po stáročia v Číne a Japonsku pre svoje vlákna používané na výrobu lán, vriec a iných výrobkov, kde je dôležitá pevnosť. 
Do Európy bola privezená v roku 1830 nemeckým lekárom Filipom Franz von Sieboldom. 

</doc>
<doc id="206203" url="https://sk.wikipedia.org/wiki?curid=206203" title="Trachycarpus wagnerianus">
Trachycarpus wagnerianus



</doc>
<doc id="206204" url="https://sk.wikipedia.org/wiki?curid=206204" title="Trachycarpus fortunei">
Trachycarpus fortunei



</doc>
<doc id="206205" url="https://sk.wikipedia.org/wiki?curid=206205" title="Palmy">
Palmy



</doc>
<doc id="206209" url="https://sk.wikipedia.org/wiki?curid=206209" title="Pyrrhovo víťazstvo">
Pyrrhovo víťazstvo

Pyrrhovo víťazstvo je slovné spojenie, ktoré vyjadruje formálne víťazstvo alebo úspech, ktoré v skutočnosti vo svojich dôsledkoch žiadnym víťazstvom alebo úspechom nie je. Pôvodne vzišlo z vojenstva, ale rýchlo sa stalo všeobecne používanou frázou vo všetkých oblastiach, v ktorých sa súťaží alebo nejako hodnotí úspech. Všeobecne označuje predovšetkým víťazstvo, ktoré je príliš tesné a príliš draho zaplatené. Rovnako ako víťazstvo, ku ktorému došlo omylom, alebo bol ľahko získaný cieľ buď bezcenný, alebo priniesol víťazovi namiesto zisku hlavne straty.
Pôvod frázy a jej pomenovanie odkazuje na Pyrrha, kráľa z Epiru, vynikajúceho starovekého bojovníka a jedného z veľkých nepriateľov Rímskej republiky. Fráza naráža na poznámku, ktorou údajne odbil dôstojníkov, ktorí mu po bitke pri Ascule (279 pred Kr.) zablahoželali k víťazstvu: „Ešte jedno takéto víťazstvo a vrátim sa do Epiru bez vojakov.“ Išlo o triezve zhodnotenie celej situácie - nepriateľa síce donútil k ústupu a spôsobil mu ťažké straty, ale jeho armádu nezničil a jeho vlastné elitné jednotky a dôstojnícky zbor vyšli z bitky výrazne zničené. Keďže Rimania mali väčšie možnosti doplniť svoje rady, jeho pozícia sa vlastne zhoršila.

</doc>
<doc id="206212" url="https://sk.wikipedia.org/wiki?curid=206212" title="Kváder (rozlišovacia stránka)">
Kváder (rozlišovacia stránka)

Kváder môže byť:

</doc>
<doc id="206219" url="https://sk.wikipedia.org/wiki?curid=206219" title="Winds of Change">
Winds of Change

Winds of Change je album, ktorý vydali v roku 1967 Eric Burdon &amp; The Animals. Pôvodná zostava skupiny The Animals sa v roku 1966 rozpadla. Eric Burdon spolu s novým bubeníkom Barrym Jenkinsom vtedy založili skupinu, ktorej zloženie bolo kompletne zmenené. S novým gitaristom Vicom Briggsom a hráčom na elektrické husle Johnom Weiderom prešli od bluesového žánru k novej vlne vznikajúceho boomu psychedelického rocku konca 60. rokov.
Skladby „Good Times“ a „San Franciscan Nights“ sa stali najpopulárnejšími dielami tohto albumu, ktoré sa neskôr dostali do TopTen roku 1967. Skladba „Yes I'm Experienced“ je Burdonovou poctou a odpoveďou Jimimu Hendrixovi.

</doc>
<doc id="206222" url="https://sk.wikipedia.org/wiki?curid=206222" title="Rhapidophyllum hystrix">
Rhapidophyllum hystrix

Rhapidophyllum hystrix je palma, jediný zástupca rodu Rhapidophyllum. Pochádza z juhovýchodu USA, kde rastie medzi strednou Floridou a štátmi Georgia, Mississippi, Južná Karolína a Alabama. Vďaka svojej mrazuvzdornosti (-20 °C) je Rhapidophyllum hystrix najobľúbenejšia mrazuvzdorná palma na svete.
Latinský názov "Rhapidophyllum" znamená "ihlicové listy", "hystrix" je vedecký názov dikobrazov. Anglický názov "ihlicová palma" ("Needle Palm") je odvodený od otŕneného kmeňa. Kmeň je nízky, prízemný, maximálne dorastá do výšky okolo . Celá rastlina je vysoká 13 m.

</doc>
<doc id="206223" url="https://sk.wikipedia.org/wiki?curid=206223" title="Pyrrhos">
Pyrrhos

Pyrrhos ("Pyrrhos") môže byť:

</doc>
<doc id="206224" url="https://sk.wikipedia.org/wiki?curid=206224" title="The Twain Shall Meet">
The Twain Shall Meet

The Twain Shall Meet je štúdiový album, ktorý v roku 1968 vydala skupina Eric Burdon and The Animals. 
Skladba „Sky Pilot“ sa stala jedným z najslávnejších protivojnových songov z obdobia Vietnamskej vojny. Známy je aj oslavný song „Monterey“, ktorý bol poctou hudobnému festivalu v Monterey v roku 1967.

</doc>
<doc id="206228" url="https://sk.wikipedia.org/wiki?curid=206228" title="Rhapidophyllum">
Rhapidophyllum



</doc>
<doc id="206229" url="https://sk.wikipedia.org/wiki?curid=206229" title="Love Is">
Love Is

Love Is je dvojalbum, ktorý vydala skupina Eric Burdon and The Animals v roku 1968. Tento album bol posledným pred druhým rozpadom skupiny v roku 1969.
Album so skupinou nahrával aj neskorší člen skupiny Police, gitarista Andy Summers. Svojim gitarovým sólom v skladbe „Coloured Rain“ si získal v hudobnej brandži dobrú reputáciu.

</doc>
<doc id="206230" url="https://sk.wikipedia.org/wiki?curid=206230" title="The Animals (U.S. album)">
The Animals (U.S. album)

The Animals je album ktorý v lete 1964 vydala pre americký trh britská skupina The Animals, ktorá bola jedným z predstaviteľov tzv. britskej invázie 60. rokov 20. storočia. Na albume sú niektoré štandardné skladby R&amp;B od autorov ako sú Chuck Berry, Fats Domino a John Lee Hooker. Je tu aj skrátená verzia najväčšieho hitu skupiny The Animals s názvom „House of the Rising Sun“, ktorá neskôr v roku 1966 vyšla v plnej dĺžke na kompilácii "The Best of The Animals".
Britský album s rovnakým názvom "The Animals", ale s podstatne odlišným obsahom vyšiel o mesiac neskôr.

</doc>
<doc id="206233" url="https://sk.wikipedia.org/wiki?curid=206233" title="The Best of The Animals">
The Best of The Animals

The Best of The Animals je prvým kompilačným albumom (tzv. "Greatest Hits") skupiny The Animals, ktorý vyšiel vo februári 1966 v USA, no nebol oficiálne vydaný v Spojenom kráľovstve. Album obsahoval populárne hity skupiny kombinované s bluesovými a R&amp;B skladbami.
Album mal veľký komerčný úspech. V americkom rebríčku Billboard 200 sa dostal na šieste miesto, to znamená na najvyššiu pozíciu počas hudobnej kariéry skupiny. V tomto rebričku Billboardu sa tento album udržal viac ako dva roky. V júli 1966 získal tento album zlatý certifikát. V roku 1977 časopis "Rolling Stone" dal tento album do zoznamu 200 najvýznamnejších hudobných albumov vydaných v 60. rokoch. V nasledujúcich desaťročiach bolo vydaných niekoľko albumov s rovnakým názvom a niekedy aj s rovnakým obalom, ale s odlišnými skladbami.

</doc>
<doc id="206234" url="https://sk.wikipedia.org/wiki?curid=206234" title="Lewis Hine">
Lewis Hine

Lewis Wickes Hine (* 26. september 1874, Oshkosh, Wisconsin, USA – † 3. november 1940, Hastings-on-Hudson, New York) bol americký fotograf, zakladateľ dokumentárnej fotografie.
Mladosť.
Ako osemnásťročný, potom ako jeho otec zahynul pri nehode, začal pracovať, aby našetril peniaze na štúdium na vysokej škole. Študoval sociológiu na University of Chicago, Columbia University a na New York University. Stal sa učiteľom v New Yorku na Ethical Culture Fieldston School a svojich študentov viedol k tomu, aby využívali fotografiu ako vzdelávacie médium. Triedy cestovali na Ellis Island v New York Harbor a fotografovali tisíce prisťahovalcov, ktorí tam každý deň prichádzali. V rokoch 1904 až 1909 urobil Hine cez 200 fotografií a dospel k záveru, že fotožurnalistika ho pravdepodobne priťahuje najviac.
Fotožurnalistika.
V roku 1908 sa stal fotografom "National Child Labor Committee" (NCLC), komisie bojujúcej za práva detí, ktoré boli nútené pracovať. V nasledujúcich desiatich rokoch zdokumentoval pracujúce deti, so zámerom pomôcť NCLC tieto praktiky zastaviť. V rokoch 1906 až 1908 sa živil ako fotograf na voľnej nohe pre magazín "The Survey", ktorý sa zaoberal sociálnou reformou. Všetky tieto fotografie urobil, aby ukázal krutosť, ktorá sa páchala na deťoch nútených pracovať.
V roku 1908 fotografoval život v oblastiach, kde sa spracovávala oceľ, a obyvateľov Pittsburghu v Pensylvánii pre významnú sociologicku štúdiu s názvom "The Pittsburgh Survey" (prieskum Pittsburghu). Počas prvej svetovej vojny a po nej dokumentoval Americký červený kríž, ktorý pomáhal v Európe. V dvadsiatych a začiatkom tridsiatych rokov fotografoval sériu „pracovných portrétov“, ktoré zdôrazňovali prínos človeka modernému priemyslu. 
V roku 1930 bol Lewis Hine poverený, aby zdokumentoval stavbu Empire State Building. Fotografoval robotníkov v nebezpečných pózach, keď zabezpečovali kovové a oceľové nosné konštrukcie budovy, pričom riskoval rovnako ako oni. Aby zhotovil tie najprínosnejšie snímky, hojdal sa v špeciálne upravenom koši vo výške viac než 300 metrov nad Piatou Avenue.
Počas veľkej hospodárskej krízy pracoval znova pre Červený kríž. Fotografoval vyprahnutý americký Juh a pre Tennessee Valley Authority (TVA) zdokumentoval život v horách vo východnom Tennessee. Pôsobil aj ako vrchný fotograf pre "Works Progress Administration" (WPA), národný výskumný projekt, ktorý sa zameriaval na skúmanie zmien v priemysle a ich dopad na zamestnanosť. Bol tiež členom fakulty na Ethical Culture Fieldston School.
Americká národná knižnica vlastní viac než 5 000 Hineho fotografií, vrátane snímok z nútených detských prác, fotografií pre Červený kríž, pracovných portrétov a snímkov pre TVA a WPA.
Staroba.
V roku 1936 Hineho vybrali ako fotografa pre národný výskumný projekt Správy pracovných projektov, ale jeho práca nebola nikdy dokončená.
Posledný rok života bol naplnený bojom spojeným so stratou vládnej a spoločenskej podpory. Jeho práca, ani predošlá ani súčasná, nikoho nezaujímala a Lewis Hine bol odkázaný na rovnakú úroveň chudoby, ako predtým zaznamenal vo svojich fotografiách. Zomrel v roku 1940 vo veku 66 rokov po operácii v nemocnici Dobbs Ferry Hospital v Dobbs Ferry v New Yorku.

</doc>
<doc id="206236" url="https://sk.wikipedia.org/wiki?curid=206236" title="Sandviken">
Sandviken

Sandviken je mesto a okres v strede Švédska v provincii Gävleborg. Sandviken je priemyselné mesto a má asi 24 000 obyvateľov. Okres zaberá územie 1164,7 km². Má 37 064 obyvateľov, z toho 18 635 mužov a 18 429 žien. Hustota zaľudnenia je 32 ľudí/km². Väčšie mesto v oblasti je Gävle (75 000 obyvateľov), vzdialené zhruba 25 km.

</doc>
<doc id="206237" url="https://sk.wikipedia.org/wiki?curid=206237" title="Frederick Drew Gregory">
Frederick Drew Gregory

Frederick Drew Gregory (* 7. január 1941, Washington, USA) je bývalý americký kozmonaut z letov s raketoplánmi, neskôr člen vedenia NASA.
Život.
Mladosť a výcvik.
Po základnej a strednej škole v roku 1964 absolvoval vojenskú leteckú akadémiu. V roku 1977 ukončil štúdium na Univerzite George Washingtona, odbor informačné sústavy. Potom pokračoval v štúdiách v armádnej škole leteckého personálu v Norfolku vo Virgínii. Oženil sa a má dve deti. Do tímu kozmonautov NASA vstúpil 16. januára 1978.
Lety do vesmíru.
Po prvýkrát vzlietol na obežnú dráhu okolo Zeme na jar roku 1985. Bol v posádke siedmeho letu raketoplánu Challenger, misie STS-51-B. Hlavnou a splnenou úlohou bola aktivácia európskeho laboratória Spacelab 3. Posádku Challengeru tvorili veliteľ plk. Robert Overmyer, ďalej plk. Frederick Gregory, dr. William Thornton, dr. Norman Thagard, dr. Don Lind, dr. Lodewijk van den Berg a dr. Taylor Wang. Na palube mali so sebou tiež niekoľko zvierat.
Na svoj druhý let čakal štyri roky. Tentokrát letel už ako veliteľ misie STS-33 v raketopláne Discovery, bol to prísne tajný let platený a pripravený armádou. Posádka: plk. Frederick Gregory, pilot plk. John Blaha, kpt. Manley Carter, dr. Franklin Musgrave, Kathryn Thorntonová. Počas letu vypustili špionážnu družicu typu Magnum.
Tretí let v roku 1991 bol rovnako vojenský. Veliteľom na palube Atlantisu bol plk. Frederick Gregory, posádka plk.Terrence Henricks, plk.James Voss, kpt.Mario Runco Jr., dr. Story Musgrave a Thomas Hennen. Počas letu vypustili špionážnu družicu DSP Block 14, prezývanú "Liberty".
Všetky tri lety mali štart na Floride, mys Canaveral, pristátie na základni Edwards Air Force Base v Kalifornii. Počas troch svojich letov strávil vo vesmíre 18 dní. Je zapísaný ako 165. kozmonaut Zeme.
Po letoch.
V tíme kozmonautov zostal do roku 2005, bol členom vedenia NASA, napr. v roku 2004 vystupoval ako námestník riaditeľa pri návšteve v Bajkonure, potom prešiel do Johnsonovho strediska v Houstone.

</doc>
<doc id="206238" url="https://sk.wikipedia.org/wiki?curid=206238" title="Frederick Gregory">
Frederick Gregory



</doc>
<doc id="206239" url="https://sk.wikipedia.org/wiki?curid=206239" title="Frederick D. Gregory">
Frederick D. Gregory



</doc>
<doc id="206240" url="https://sk.wikipedia.org/wiki?curid=206240" title="Stanley David Griggs">
Stanley David Griggs

Stanley David Griggs (* 7. september 1937, Portland, Oregon, USA – † 17. jún 1989, Earle, Arkansas) bol americký astronaut z letov s raketoplánom, vedúci pracovník NASA.
Životopis.
Mladosť a výcvik.
Po základnej a strednej škole absolvoval vojenskú leteckú akadémiu (AU.S. Naval Academy) v roku 1962 s titulom inžiniera. V roku 1970 ukončil štúdium na Univerzite Georga Washingtona, odbor administratívne riadenie a manažérske inžinierstvo. Stal sa vedúcim oddelenia tréningových operácií s raketoplánom v Johnsonovom kozmickom stredisku NASA v Houstone v Texase. Oženil sa a mal dve deti.
Let do vesmíru.
Na obežnú dráhu sa dostal vo svojich 47 rokoch ako 161. kozmonaut Zeme. Bolo to na palube raketoplánu Discovery s misiou STS-51-D, spoločne so šiestimi ďalšími kozmonautami, medzi ktorými bol aj senátor Jake Garn, ďalej Karol Bobko, Donald Williams, Margaret Seddonová, Jeffrey Hoffman a technik firmy McDonnell Douglas Charles Walker. Štartovali na Floride z mysu Canaveral. Na orbite vypustili družicu Anik C-1 (známa pod názvom Telesat 9) a Leasat 3. Druhá družica však po vypustení nezačala fungovať aj napriek mnohým pokusom ju opraviť. Každý taký nezdar ovplyvnil finančný výťažok letu, let teda z tohto pohľadu nepatril medzi úspešné.
Po lete.
V NASA zostal aj po svojom lete. Zomrel štyri roky po ňom vo svojich 51 rokoch blízko Earkle, Arkansas (havária Harvard AT-6D)

</doc>
<doc id="206241" url="https://sk.wikipedia.org/wiki?curid=206241" title="S. David Griggs">
S. David Griggs



</doc>
<doc id="206242" url="https://sk.wikipedia.org/wiki?curid=206242" title="Stanley D. Griggs">
Stanley D. Griggs



</doc>
<doc id="206244" url="https://sk.wikipedia.org/wiki?curid=206244" title="Stanley Griggs">
Stanley Griggs



</doc>
<doc id="206245" url="https://sk.wikipedia.org/wiki?curid=206245" title="David Griggs">
David Griggs



</doc>
<doc id="206251" url="https://sk.wikipedia.org/wiki?curid=206251" title="The Buttons">
The Buttons

The Buttons (pôvodne s názvom The Strangers) je slovenská bigbeatová skupina. Patrí medzi zakladateľské skupiny slovenského bigbeatu. Skupina vznikla v roku 1963. Jej frontmanom bol spevák a hráč na fúkaciu harmoniku Jozef Dodo Šuhajda. Skupina hrala hlavne prebraté skladby od The Rolling Stones napr. „(I Can’t Get No) Satisfaction“ alebo od The Who („My Generation“). Skupina vystúpila aj na 1. česko-slovenskom beatovom festivale v Pražskej Lucerne.

</doc>
<doc id="206252" url="https://sk.wikipedia.org/wiki?curid=206252" title="Vajanský">
Vajanský



</doc>
<doc id="206260" url="https://sk.wikipedia.org/wiki?curid=206260" title="Błękitny Wieżowiec">
Błękitny Wieżowiec

Błękitny Wieżowiec (iné názvy: Złocisty Wieżowiec, Złoty Wieżowiec) je výšková budova na adrese Plac Bankowy 2 vo Varšavskom mestskom obvode Warszawa-Śródmieście.
Má 28 poschodí, výšku po strechu 100 m a po vrchol 120 m, výstavba sa začala koncom 80. rokov a ukončená bola v roku 1991. Stojí na mieste veľkej synagógy, ktorá bola zbúraná v roku 1943.

</doc>
<doc id="206262" url="https://sk.wikipedia.org/wiki?curid=206262" title="Blekitny Wiezowiec">
Blekitny Wiezowiec



</doc>
<doc id="206264" url="https://sk.wikipedia.org/wiki?curid=206264" title="Babka Tower">
Babka Tower

Babka Tower je výšková budova vo Varšave postavená v roku 2000. Má 28 poschodí, výšku po strechu 96 m a po vrchol 100 m. Nachádza sa na Aleji Jána Pavla II. v obvode Warszawa-Śródmieście.

</doc>
<doc id="206275" url="https://sk.wikipedia.org/wiki?curid=206275" title="Dominant (budova)">
Dominant (budova)

Dominant je výšková budova v bratislavskej mestskej časti Petržalka na Námestí hraničiarov. Je to polyfunkčný objekt, ktorý pozostáva z navzájom prepojených štyroch častí. Najvyššia budova má 20 poschodí, ostatné majú 5, 6 a 7 poschodí.
Objekt má dve podzemné podlažia, kde sa nachádza podzemné parkovisko, garáže a serverhousing. V priestoroch podzemného parkoviska sa nachádza moderné dátové centrum SHC III, ďalej v prvom a druhom podlaží sú kancelárske a obchodné priestory, vo vyšších podlažiach byty.

</doc>
<doc id="206277" url="https://sk.wikipedia.org/wiki?curid=206277" title="Universo">
Universo

Universo je polyfunkčný objekt v bratislavskej mestskej časti Starý Ružinov. Výšková budova má 22 nadzemných podlaží a 3 podzemné podlažia. Nachádza sa v Ružovej doline číslo 8 medzi približne rovnako vysokými výškovými budovami Glória a Rozadol. Dokončený bol v roku 2008. V dome sa tak isto nachádzajú aj dve podlažia kancelárskych priestorov, 2 mezonetové byty a reštaurácia Ruža. V dome sa nachádza 144 bytov.

</doc>
<doc id="206282" url="https://sk.wikipedia.org/wiki?curid=206282" title="Calvados (nápoj)">
Calvados (nápoj)

Calvados je destilát pálený z jablkového vína pochádzajúci z francúzskeho regiónu Dolná Normandia. Názov destilátu z jabĺk „Calvados“ je pravidlami EÚ vyhradený pre francúzsky región Calvados a má predpísanú technológiu destilácie (dvojstupňová destilácia) a vyzrievania (vyzrievanie destilátov). Inde vyrobené pravé jablkové destiláty, aj kvalitatívne porovnateľné, môžu v názve používať iba odvodeniny od slova „jablko“ - v slovenčine je to jablkovica.

</doc>
<doc id="206284" url="https://sk.wikipedia.org/wiki?curid=206284" title="Terry Jonathan Hart">
Terry Jonathan Hart

Terry Jonathan Hart (* 27. október 1946, Pittsburgh, Pensylvánia, USA) je bývalý americký kozmonaut z letov s raketoplánmi. 
Život.
Mladosť a výcvik.
Po základnej a strednej škole absolvoval technologický inštitút v Bostone, odbor mechanika, pôsobil tiež na univerzitách Lehigh a Rotgers. Potom sa stal letcem v americkom vojenskom letectve a zároveň bol členom technického personálu v Bellovom telefónnom laboratóriu vo Whippany v New Jersey. Oženil sa a má jedno dieťa. Do NASA prišiel 16. januára 1978.
Lety do vesmíru.
Letel iba raz, v roku 1984 vo svojich 38 rokoch a stal sa 140 kozmonautom Zeme. Bola to šesťdenná misia STSA-41-C s raketoplánom Challenger. Veliteľom bol Robert Crippen, pilotom Francis Scobee a troma letovými špecialistami George Nelson, Terry Hart a James van Hoften. Vypustili družicu LDEF 1, inú staršiu družicu z roku 1980 (veľmi drahá) SMM dokázali zachytiť, opraviť a opäť vypustiť na obežnú dráhu.
Po letu.
Z NASA odišiel na vlastnú žiadosť v roku 1984, teda v rovnakom roku, keď bol vo vesmíre, aj keď mal ponuku letieť s Challengerom znova. V roku 1993 bol zamestnaný v manažmente firmy AT&amp;T, Bedminster, NJ. 

</doc>
<doc id="206285" url="https://sk.wikipedia.org/wiki?curid=206285" title="Terry Hart">
Terry Hart



</doc>
<doc id="206289" url="https://sk.wikipedia.org/wiki?curid=206289" title="Castleblayney">
Castleblayney

Castleblayney (ír. "Baile na Lorgan") je mesto v severovýchodnej časti Írska, v grófstve Monaghan. V roku 2011 tu žilo 1 751 obyvateľov.
Mesto leží vo východnej časti grófstva, na západnom brehu jazera Muckno Lough, z ktorého vyteká rieka Fane. Nachádza sa na križovatke cesty I. triedy N2, cesty II. triedy N53 a regionálnych ciest R181, R182 a R183. 5. novembra 2007 bol otvorený nový cestný obchvat, ktorý prechádza západne od mesta. Monaghan je vzdialený na severozápad, Armagh na sever, Clones na ZSZ, Cootehill na ZJZ, Dundalk na juhovýchod a Carrickmacross na juh. Východne a severne od mesta prechádza hranica Severného Írska (grófstvo Armagh).
Súčasný írsky názov dostalo mesto v roku 1950, dovtedy bolo známe ako "Caislean Mathghamhna". V angličtine sa niekedy používa aj názov "Castleblaney", resp. skrátená forma "Blayney".
Dejiny.
Mesto vzniklo na území, ktoré vlastnili MacMahonovci, a bolo založené začiatkom 17. storočia. Jeho založenie predurčila strategická poloha na križovatke ciest rozbiehajúcich sa na všetky smery, jadro mesta sa utvorilo okolo pôvodného hradu Blayney Castle. Moderné plánovanie mesta pochádza z obdobia okolo r. 1830 a zaslúžil sa oň Andrew Thomas, pán hradu Blayney. Hrad viackrát zmenil majiteľa, v r. 1919 - 1921 slúžil ako kasárne pre britské vojsko. Neskôr slúžil ako nemocnica, v r. 1943 - 1974 ho obývali mníšky rádu františkánov. Dnes je tu hotel a reštaurácia.

</doc>
<doc id="206291" url="https://sk.wikipedia.org/wiki?curid=206291" title="Ballybay">
Ballybay

Ballybay (ír. "Béal Átha Beithe") je malé mesto v severovýchodnej časti Írska, v grófstve Monaghan. Žije tu 401 obyvateľov , spolu s predmestiami 1 217 obyvateľov.
Leží v centrálnej časti grófstva, na západnom brehu jazera Lough Major a na rieke Dromore, v nadmorskej výške Nachádza sa na križovatke regionálnych ciest R162, R180 a R183. Najbližšími mestami sú Castleblayney ( na východ), Monaghan ( na SSZ), Cootehill ( na juhozápad), Shercock ( na juh) a Clones ( na ZSZ).
Mesto vzniklo v 18. storočí a bolo strediskom spracovania ľanu. Miestny Market House bol dokončený v roku 1848. Od roku 1870 tu pracuje mestská rada (Town Council). 1. januára 1921 tu pri strete s IRA zahynul policajt a civilista, traja ľudia boli zranení. 
V súčasnosti mesto dynamicky rastie, stáva sa strediskom cestovného ruchu, v r. 2006 bol znovuotvorený hotel Riverdale a jazero Lough Major slúži k rybolovu.

</doc>
<doc id="206292" url="https://sk.wikipedia.org/wiki?curid=206292" title="Alexej Konstantinovič Jagudin">
Alexej Konstantinovič Jagudin

Alexej Konstantinovič Jagudin (po rusky: "Алексей Константинович Ягудин") (* 18. marec 1980, Leningrad (teraz Petrohrad), Sovietsky zväz) je ruský krasokorčuliar, olympijský víťaz zo Salt Lake City z roku 2002, štvornásobný majster sveta z rokov 1998, 1999, 2000 a 2002, trojnásobný majster Európy z rokov 1998, 1999 a 2002 a trojnásobný zlatý medailista z finále Grand Prix.
Kariéra.
Alexej začal korčuľovať keď mal 4 roky. Jeho matka Zoja sa vtedy rozhodla, že jej syn sa v budúcnosti bude musieť venovať nejakému športu, pretože býval často chorý, tak im lekárka odporučila, aby športom posilňoval svoj organizmus. Zoja nemala vyhliadnutý, alebo obľúbený žiadny šport, ale všimla si plagáty na stĺpoch, že krasokorčuliarska škôlka prijíma nové deti k výuke. Tak tam Alexeja zapísala s tým, že po roku alebo dvoch, keď bude Alexej zdravý, môže prestúpiť na akýkoľvek šport, ktorý sa mu bude páčiť. Ale Alexei sa rozhodol pri krasokorčuľovaní zostať a rozhodol sa správne. Pokiaľ by nebol krasokorčuliarom tak by podľa svojich vlastných slov bol najskôr šoférom autobusu, ale túžil byť aj pretekárom Formuly 1.
Jagudin začal medzinárodne súťažiť v roku 1994 a už v roku 1996 sa stal juniorským majstrom sveta. Jagudina od dvanástich do osemnástich rokov trénoval tréner Alexei Mishin. Postupne sa mu Mischin venoval menej (začal sa viac venovať J. Pľuščenkovi, ktorý bol veľkým rivalom Jagudina). Preto sa Jagudin rozhodol zmeniť trénera a v roku 1999 sa presťahoval do USA, kde začal trénovať s legendárnou trénerkou Tatianou Tarasovovou (uvedená do Siene Slávy v roku 2008), s ktorou trénoval až do skončenia jeho kariéry u amatérov v roku 2003.
Jagudin vyhral svoj prvý veľký titul v roku 1998 na ME v krasokorčuľovaní v Miláne, keď vyhral nad svojimi krajanmi – Jevgenijom Pluščenkom na druhom a Alexandrom Abtom na treťom mieste. O mesiac neskôr v roku 1998 na ZOH v Nagane v Japonsku sa umiestnil na piatom mieste a následne vyhral v roku 1998 aj Majstrovstvá sveta, ktoré sa uskutočnili v Minneapolise.
Jagudin pokračoval vo svojich úspechoch aj v nasledujúcej sezóne 1998 – 1999. Vyhral finále Grand Prix, hoci nezískal titul na Majstrovstvách Ruska, ktorý získal Pľuščenko. Ale o mesiac neskôr na Majstrovstvách Európy v Prahe 1999 vyhral, keď porazil Pľuščenka a úradujúceho olympijského šampióna Alexeja Urmanova. Jagudin znovu získal aj titul majstra sveta na Majstrovstvách sveta v Helsinkách 1999, druhýkrát v kariére.
Jagudin musel bojovať aj v sezóne 1999 – 2000, keď prehral s Pľuščenkom na Majstrovstvách Ruska a Majstrovstvách Európy vo Viedni 2000 a skončil na druhom mieste. Ale, vrátil sa späť na prvé miesto, keď vyhral Majstrovstvá sveta v roku 2000, ktoré sa uskutočnili v Nice.
V nasledujúcej sezóne 2000 – 2001 sa mu veľmi nedarilo, keď prehral (neskončil na prvom mieste) na každej súťaži, na ktorej súťažil s Pľuščenkom. Na Majstrovstvách Európy v Bratislave 2001, ako aj na Majstrovstvách sveta vo Vancouvri skončil Jagudin na druhom mieste za jeho veľkým rivalom Pľuščenkom.
Ale v sezóne 2001 – 2002, v olympijskom roku, Jagudin vyhral každú súťaž, na ktorej sa zúčastnil. Na Majstrovstvách Európy v Lausanne 2002 získal Jagudin už svoj tretí titul európskeho šampióna. Na Zimných Olympijských hrách v Salt Lake City 2002, Jagudin vyhral zlatú medailu, keď porazil svojho najväčšieho konkurenta Pľuščenka. Jagudin odkorčuľoval bezchybný krátky program a následne aj voľný program. Jagudin dostal najvyššie známky vo voľnom programe v histórii Olympiády v starom spôsobe bodovania, keď získal štyrikrát známku 6.0 (maximálna známka v bodovaní) za umelecký dojem. Žiadny iný krasokorčuliar nikdy nezískal viac ako jednu známku 6.0 v histórii Olympijských hier. Zároveň bol aj prvým mužským krasokorčuliarom za 50 rokov, ktorý získal prvé miesto od všetkých rozhodcov v súťaži. Na Majstrovstvách sveta v roku 2002 v Nagane, Japonsku Jagudin získal svoj štvrtý titul majstra sveta. Jagudin sa stal prvým krasokorčuliarom, ktorý získal spolu sedem známok 6.0 za umelecký dojem (5 známok 6.0 za krátky program a 2 známky 6.0 za voľný program) a jednu známku 6.0 za techniku/technickú úroveň (krátky program).
Zdravotné problémy (problémy s bedrovým kĺbom) nedovolili Jagudinovi súťažiť v roku 2003. Preto sa Jagudin rozhodol odísť z amatérskeho ľadu k profesionálom, keď vystupoval v Stars on Ice a Ice Symphony v Rusku.
Jagudin v júli 2007 podstúpil operáciu kvôli pretrvávajúcim problémom s bedrovým kĺbom, počas ktorej mu voperovali titánový bedrový implantát. V auguste 2007 Jagudin oznámil svoje plány vrátiť sa na amatérsky súťažný ľad po piatich rokoch strávených medzi profesionálmi. Závisiac od jeho uzdravenia, Alexei Morozov and Tatiana Tarasova súhlasili s jeho trénovaním po jeho návrate. Počas tlačovej konferencie k uvedeniu do predaja jeho novej knihy Naprelom v Rusku, Jagudin s ľútosťou oznámil, že návrat na amatérsky ľad je pre neho nemožný:
"Nebudem sa pretvarovať. Veľmi som sa chcel vrátiť. I operácia na bedrovej sústave sa uskutočnila práve s cieľom vrátiť sa k amatérom. Bol to veľmi vážny krok, pretože sústavu mi teraz budú musieť tak za 20 rokov celú znova vymeniť. Prosili ma, aby som rozhodnutie k operácii odkladal tak dlho, ako len to bude možné. Ale rozhodol som sa k tomu práve teraz. Mal som už pripravenú hudbu, začal som pomaly sám trénovať vo chvíľach na ľade cez tréning na Lednikovij Period, pretože tam nepotrebujem robiť žiadne zložité elementy. Veril som, že návrat skôr alebo neskôr bude možný. Žil som tým každý deň. Ale ako je vidieť, nie je mi to súdené. Spočiatku išla regenerácia veľmi dobre, ale potom sa organizmus začal lámať. Nie operovaný kĺb. To "želiezko" sa už nijako neprotiví mojim prianiam. Ale celý zvyšok tela. Začali sa neustále návštevy k lekárom, ktoré ma viac a viac rozrušovali. Potom 3 týždne naspäť ma doslova odniesli z ľadu, nemohol som ani dokončiť svoje vystúpenie. Neostáva mi nič, než so smútkom povedať, že návrat na amatérsky ľad je pre mňa už skutočne nemožný." 
Alexej Jagudin rovnako zamietol možnosť, že by sa venoval tréningu iných. "Na túto prácu sa necítim. Je to obrovská zodpovednosť. Musíš pri tejto práci venovať 24 hodín denne svojim žiakom, aby boli k niečomu. A ja toho nie som schopný. A ani by som to nechcel."
Osobný život.
Alexej Jagudin vyrastal ako jedináčik len so svojou mamou a starou mamou. Jeho rodičia sa rozviedli, keď bol ešte malý a jeho otec sa odsťahoval do Nemecka.
V roku 1999, po odchode od trénera Mishina, sa Jagudin presťahoval do USA, aby mohol trénovať s Tatianou Tarasovou.
Po dlhotrvajúcich bolestiach podstúpil Jagudin v roku 2003, po turné Stars on Ice, operáciu bedrového kĺbu.
V roku 2005 vydal Jagudin v Japonsku svoju autobiografiu pod názvom "Alexei Yagudin: Overcome". Na konci roku 2007 bola táto autobiografia vydaná v Rusku s názvom „НаPRолом“ s pridanými extra kapitolami a fotkami doplňujúcimi krasokorčuliarov súčasný život.
V roku 2005 sa Jagudin takmer po siedmich rokoch strávených v Spojených štátoch amerických vrátil späť do Ruska a usadil sa najskôr vo svojom rodisku v Petrohrade a neskôr v Moskve. Od svojho návratu účinkoval vo viacerých ľadových revue a zúčastnil sa ruskej televíznej show Stars on Ice.
20. novembra 2009 sa jemu a jeho priateľke Tatiane Totmianinovej narodila dcérka Líza (Jelizaveta).
Jagudin oznámil, že ani on ani Totmianinová si neželajú, aby sa z ich dcéry stala súťažná krasokorčuliarka a dúfajú že, keď vyrastie, sa bude venovať štúdiu a hudbe. Jagudin chce postupovať pri jej výchove rovnako ako postupovala jeho mama, pre ktorú bolo jeho vzdelanie na prvom mieste. Vďaka tomu aj on vyštudoval športovú univerzitu so striebornou medailou (niečo ako červený diplom) a teraz môže byť pyšný, že nie je v živote mimo športu idiotom.
V máji 2011 Alexej podporil a stal sa tvárou projektu "Všetci na rozcvičku", ktorý propaguje zdravý životný štýl a má za cieľ obnoviť zvyk ranného cvičenia – rozcvičky. Sám Alexej viedol hromadné cvičenie so všetkými, ktorí o to mali v danú chvíľu záujem v 7 mestách Ruska – v Moskve (14.5.2011), Petrohrade, Rostove, Jekaterinburgu, Samare, Kazani a Novosibirsku. 
Alexej sám hovorí, že od detstva je zvyknutý na to, že jeho deň sa začína rozcvičkou a myslí si, že tento zvyk mu tiež pomohol vyhrať všetky tituly, čo má. Podľa neho je šport a pohyb základným kameňom, ktorý tvorí charakter človeka a pomáha mu dosiahnuť predom vytýčené ciele. Dúfa, že masové rozcvičky pomôžu tento zdravý spôsob života vrátiť do povedomia hlavne mladých ľudí.
Alexej sa na základe skúseností s divadelnou hrou po boku Valerie Lanskej definitívne rozhodol, že v budúcej kariére by bol rád hercom. Preto sa na jeseň stane účastníkom kurzu a bude chodiť na hodiny a do školy, aby sa tomuto remeslu riadne vyučil. 
Alexej nesníva len o kariére… v rozhovore priznal, že by k dcére mal ešte veľmi rád syna.

</doc>
<doc id="206293" url="https://sk.wikipedia.org/wiki?curid=206293" title="Alexei Yagudin">
Alexei Yagudin



</doc>
<doc id="206298" url="https://sk.wikipedia.org/wiki?curid=206298" title="Terry J. Hart">
Terry J. Hart



</doc>
<doc id="206301" url="https://sk.wikipedia.org/wiki?curid=206301" title="Dominant">
Dominant

Dominant môže byť:

</doc>
<doc id="206302" url="https://sk.wikipedia.org/wiki?curid=206302" title="Ján Karol I.">
Ján Karol I.



</doc>
<doc id="206303" url="https://sk.wikipedia.org/wiki?curid=206303" title="Majstrovstvá sveta v snookeri">
Majstrovstvá sveta v snookeri

Majstrovstvá sveta v snookeri sa konajú od roku 1927 a od roku 1977 sa hrá v Crucible Theatre v anglickom meste Sheffield. Majstrovstvá sú vyvrcholením celej snookerovej sezóny a najprestížnejšia snookerová udalosť.

</doc>
<doc id="206304" url="https://sk.wikipedia.org/wiki?curid=206304" title="Athlone">
Athlone

Athlone (ír. "Baile Átha Luain") je mesto v centrálnej časti Írska, v grófstve Westmeath. Žije tu 14 347 obyvateľov , spolu s predmestiami 17 544 obyvateľov. Je druhým najväčším mestom v írskom regióne Midlands, ako aj najväčším mestom v grófstve. Mestská aglomerácia sa v súčasnosti rozširuje aj na územie susedného grófstva Roscommon.
Poloha.
Leží na strednom toku rieky Shannon, pri výtoku rieky z jazera Lough Ree, v nadmorskej výške Je situované na hranici s grófstvom Roscommon, hranica grófstva Offaly prebieha južne od mesta, kým hranica grófstva Longford na SSV. Mesto je významnou dopravnou križovatkou, leží na križovatke cesty I. triedy N6, ciest II. triedy N55, N61 a regionálnej cesty R362. Zároveň je železničným uzlom na hlavnej trati Dublin - Galway, z ktorej sa oddeľujú trate do Mullingaru a do Westportu. Dublin je vzdialený na východ, Galway 93 na ZJZ, Mullingar na severovýchod, Tullamore na juhovýchod, Roscrea na JJV a Roscommon na severozápad.
História.
Mesto vzniklo pri brode cez rieku Shannon, okolo hradu stojaceho na pravom brehu rieky. V 12. storočí tu bol vybudovaný most cez rieku, v blízkosti bola neskôr vybudovaná pevnosť, ktorú dal postaviť Turloch Mór Ó Conor. Na konci 12. storočia bol hrad s časťou mesta opevnený. 
V júni 1691 bolo mesto obliehané williamitmi, pričom neopevnené časti hradu boli zničené. V priebehu 17. storočia bolo mesto strategickou spojkou medzi provinciami Connaught a Munster, počas tzv. írskej konfederačnej vojny (1641-53) bolo mesto pod vplyvom vojsk írskej konfederácie. V r. 1650 bolo mesto oslobodené jednotkami pod vedením Charlesa Cootea. V r. 1898 bol podpísaný akt, ktorý zahrnul k mestu aj malé územie západne od rieky Shannon (táto rieka je historickou hranicou medzi grófstvami Westmeath na ľavom a Roscommon na pravom brehu). 
V 70. a začiatkom 80. rokov 20. storočia presadzovala politická strana Sinn Féin, aby sa Athlone stalo hlavným mestom Írska (politická stratégia "Éire Nua - t. j.. Nové Írsko").
Kultúra.
V meste sa v súčasnosti nachádzajú tri divadelné scény: divadlá "The Dean Crowe Theatre and Arts Centre", "The Little Theatre" a "Passionfruit Theatre". Každoročne v máji sa tu usporadúva festival amatérskych divadiel televízie RTÉ "All-Ireland Drama Festival". V meste sa narodil tenor John McCormack, na počesť ktorého sa tu pravidelne koná festival nesúci jeho meno. V októbri 2005 tu bola otvorená hudobná škola "Athlone School of Music", ktorá je najväčšou organizáciou svojho druhu v regióne Midlands.
Služby a cestovný ruch.
Athlone je hlavným obchodným strediskom v Midlands. V meste stoja dve nákupné centrá, väčšie Golden Island Shopping Centre a menšie Texas Shopping Centre (predtým známe ako Athlone Shopping Centre). Mestské centrum tvoria dve hlavné nákupné ulice (54 obchodných prevádzok a hotel) a je po Dubline druhým najväčším centrom nákupu a voľného času.
"Sean's Bar" je zapísaný v Guinnessovej knihe rekordov ako najstarší hostinec na svete.
Rieka Shannon je jednou z najdôležitejších turistických atraktivít mesta i okolia. Po rieke sa uskutočňujú mnohé plavby, ktoré spájajú jazero Lough Ree s mestom Limerick. Severne od mesta sa rozprestiera už spomenuté jazero, pričom v dosahu mesta sa na jeho brehoch nachádzajú dve rekreačné strediská, jedno SSZ od centra mesta (na polostrove vybiehajúceho do jazera, zakončeného mysom Yew Point), druhé severovýchodne od centra mesta, pri obci Ballykeeran. Severne od mesta sa nachádzajú tri prístaviská výletných lodí, jedno na rieke Shannon, ďalšie dve na jazere (prístaviská Athlone a Killinure Point).
K ďalším turistickým atraktivitám mesta sa radí areál tzv. "Glendeer Open Farm" a plavba po rieke "Viking Cruise of the Shannon". Mestské turistické stredisko sa nachádza v centre mesta, na hrade Athlone Castle.

</doc>
<doc id="206305" url="https://sk.wikipedia.org/wiki?curid=206305" title="Saská záhrada">
Saská záhrada

Saská záhrada je verejný mestský park vo Varšave v mestskom obvode Warszawa-Śródmieście. Nachádza sa oproti Piłsudského námestiu. Pôvodne to bola kráľovská záhrada. Otvorená bola v roku 1715, pre verejnosť je k dispozícii od roku 1727. Rozloha je 15,5 ha.
Patrí medzi najstaršie verejné parky na svete.

</doc>
<doc id="206312" url="https://sk.wikipedia.org/wiki?curid=206312" title="Frederick Hamilton Hauck">
Frederick Hamilton Hauck

Frederick Hamilton Hauck (* 11. apríl 1941, Long Beach, Kalifornia, USA† 6. november 2025) bol americký astronaut z letov s raketoplánmi (Space Transportation Systém - STS).
Život.
Mladosť a výcvik.
Po základnej a strednej škole absolvoval vysokú školu Tufts University a v roku 1962 získal titul inžiniera fyziky. Na technologickom inštitúte v Massachusetts získal titul majstra v odbore jadrovej fyziky. Potom bol letcom vojenského námorníctva, výkonným dôstojníkom v stíhacej eskadre One Four Five vo Whidhey Islande v Oak Harbur vo Washingtone. Do tímu kozmonautov bol zapísaný v roku 1978. Používal prezývku Rick.
Lety do vesmíru.
Svoj prvý let absolvoval na raketopláne Challenger v júni 1983, veliteľom mu bol Robert Crippen, ďalšími kolegami v posádke boli Norman Thagard a Sally Kristen Ridová. Počas šesťdenného letu vypustili dve družice a jednu zas neskôr niekoľkokrát cvične zachytili a nakoniec sa s ňou vrátili na Zem.
O rok neskôr, v roku 1984 letel na raketopláne Discovery. Bol jeho veliteľom a miesto v pilotnom kresle zaujal nováčik David Walker. Ako letoví špecialisti figurovali Joseph Allen a Dale Gardner. Ovládanie „kanadskej ruky“ mala na starosti Anna Fisherová. Hneď potom, čo sa dostali na obežnú dráhu, vypustili kanadskú družicu Anik D2 a na druhý deň vojenskú družicu Leasat 1. Potom sa im podarilo odchytiť z obežných dráh družice "Westar 6" a "Palapa B2" a vrátiť sa s nimi po 7 letových dňoch na Zem, na Kennedyho vesmírne stredisko. Vďaka splneným úlohám bola misia pre NASA zárobkovým podnikom.
Tretí let o štyri roky neskôr, opäť raketoplán Discovery. Posádka: Frederick Hauck, pilot plk. USAF Richard Covey a traja letoví špecialisti: pplk. David Hilmers, John Lounge a George Nelson. Počas štvordenného letu STS-26 vypustili družicu typu TDRS. 
Počas svojich troch letov strávil vo vesmíre 18 dní. Je zapísaný ako 119 kozmonaut Zeme.
Po letoch.
V apríli 1989 z NASA odišiel a krátko potom sa stal riaditeľom U.S. Navy Space Systems Div., vo Washingtone, v roku 1993 bol prezidentom spoločnosti International Technology Underwriters, Bethesda, MD.

</doc>
<doc id="206313" url="https://sk.wikipedia.org/wiki?curid=206313" title="Frederick Hauck">
Frederick Hauck



</doc>
<doc id="206314" url="https://sk.wikipedia.org/wiki?curid=206314" title="Frederick H. Hauck">
Frederick H. Hauck



</doc>
<doc id="206315" url="https://sk.wikipedia.org/wiki?curid=206315" title="Alexej Jagudin">
Alexej Jagudin



</doc>
<doc id="206316" url="https://sk.wikipedia.org/wiki?curid=206316" title="Tipsport aréna (Nitra)">
Tipsport aréna (Nitra)

Tipsport aréna je zimný štadión v Nitre. Nachádza sa na Sihoti, pod nitrianskym hradom, ako súčasť viacúčelového športového areálu. Sídli na Jesenského 2 a má kapacitu cca 3600 divákov. Zastrešenie štadióna bolo dokončené v roku 1966. Je domovským stánkom klubov HK Nitra a HK 96 Nitra. 
Pre korčuľujúcu verejnosť je k dispozícii vedľajšia ľadová plocha.
Súčasťou štadióna sú dva bufety. Jeden pod tribúnou pri hlavnom vchode a druhý pod tribúnou B za čestnou lóžou. Občerstviť sa je možné aj vo viacerých stánkoch. Presscentrum sa nachádza na tribúne B pod čestnou tribúnou. Miesta na sedenie pre média sa nachádzajú na čestnej tribúne v 8. rade.

</doc>
<doc id="206319" url="https://sk.wikipedia.org/wiki?curid=206319" title="Nízke Beskydy">
Nízke Beskydy

Nízke Beskydy () sú krajinná oblasť subprovincie Vonkajšie Východné Karpaty, nachádzajúce sa v severovýchodnej časti Slovenska a v južnom Poľsku. Najvyšším vrchom je Busov (1002 m n. m.).
Charakteristika.
Tvorí ju súbor krajinných celkov, ktoré sú spojovacím článkom medzi Západnými a Východnými Karpatmi. Sú najužšou a najnižšou časťou Karpát. Celková rozloha je skoro 3 700 km2. Patria k nej na Slovensku tieto krajinné celky: Busov, Ondavská vrchovina, Laborecká vrchovina a Beskydské predhorie. Z juhu do Nízkych Beskýd zasahujú dubové lesy. Veľkú časť zaberajú dubovo-hrabové lesy. Pri Becherove sa zachoval aj tis. Pri potokoch sú časté jelšiny.
Geomorfologické pomery.
Nízke Beskydy tvoria priečnu morfoštruktúrnu depresiu medzi Východoslovenskou nížinou a Sandomierzskou kotlinou. Sú v nich zastúpené len 2 základné tektonické jednotky Karpát – vonkajšie flyšové pásmo na severe a bradlové pásmo na juhu. Diferenciačné tektonické pohyby a exogénne procesy tu podmienili vznik dvoch typov reliéfu, a to eróznych až tektonicko-eróznych brázd a kotlín s pahorkatinným reliéfom, a štruktúrnych až tektonicko-štruktúrnych chrbtov v vrchovinným reliéfom.
Členenie.
Z geomorfologického hľadiska sa pohorie člení na nasledovné celky:
Rastlinstvo.
Rastlinstvo Nízkych Beskýd je na rozhraní vegetácie Západných a Východných Karpát. Z flyšových území má u nás najteplomilnejšiu vegetáciu. Západným smerom prenikajú mnohé východokarpatské a balkánsko-aplské druhy, napríklad razilka smradľavá ("Aposeris foetida"), kostihoj hľuznatý ("Symphytum tuberosum"), ostrica sedmohradská ("Carex transsilvanica"), telekia ozdobná ("Telekia speciosa"), perovník pštrosí ("Matteuccia struhiopteris"), čemerica purpurová ("Helleborus purpurascens").
Z juhu zasahujú teplé dubové lesy (vzácne s dubom plstnatým, drieňom obyčajným ("Cornus mas"), ostricou horskou ("Carex montana"), kamienkou modropurpurovou ("Lihtospermum purpurocaeruleum"), vzácnymi vstavačmi – vstavač purpurový ("Orchis purpurea"), vstavač mužský poznačený ("Orchis mascula" ssp. "signifera"), vstavač vojenský ("Orchis militaris") a iné. Sprevádza ich borovica lesná ("Pinus silvestris") s ostricou vtáčou nôžkou ("Carex ornithopoda"), črievičník papučka ("Cypripedium calceolus"), časté sú dubiny s kostravou horskou ("Festuca drymeia").
Veľkú časť zaberajú dubovo–hrabové lesy s kostravou chlpatou ("Carex pilosa"), vyššie prechádzajú do bukových lesov, ktoré patria ostricovému bukovému alebo karpatskému lesu so zubačkou žľaznatou ("Dentaria glandulosa"). Zo severu preniká jedľa, javorové lesy sú vzácnejšie, pri Becherove sa zachoval aj tis. Pri potokoch sú časté jelšiny ("Alnetum incanae").
Obyvateľstvo a jeho činnosť.
Ekonomicky najvýznamnejším celkom Nízkych Beskýd, s najpriaznivejšími prírodnými podmienkami je Beskydské predhorie. Tvorí takmer 100 km dlhý, ale len – 7- km široký pruh prevažne pahorkatinného územia po celom južnom okraji Nízkych Beskýd. Celková rozloha je asi 650 km². Charakterizuje ho poľnohospodársko-priemyselná funkcia. Najvýznamnejšie strediská sú Humenné, Snina a Bystré.

</doc>
<doc id="206320" url="https://sk.wikipedia.org/wiki?curid=206320" title="Cetviny">
Cetviny

Cetviny bolo mestečko na pravom brehu rieky Malše v terajšom okrese Český Krumlov. V roku 1921 v ňom žilo 520 obyvateľov v 102 domoch. Mestečko zaniklo v dôsledku zriadenia hraničného pásma (Malše v tých miestach tvorí štátnu hranicu medzi Českom a Rakúskom) po roku 1948. V roku 1951 boli obyvatelia vysťahovaní, v roku 1956 bola väčšina budov zbúraná. Zachoval sa kostol Narodenia Panny Márie gotického.pôvodu a asi tri budovy. Územie zaniknutého mestečka je v súčasnosti súčasťou obce Dolní Dvořiště.

</doc>
<doc id="206322" url="https://sk.wikipedia.org/wiki?curid=206322" title="Ovocie hnevu">
Ovocie hnevu

Ovocie hnevu je román Johna Steinbecka z roku 1939. Už v roku 1940 zaň Steinbeck dostal Pulitzerovu cenu. Horlivo sa o ňom diskutovalo po celých Spojených štátoch a v niektorých štátoch bolo dokonca zakázané. Je to príbeh rodiny Joadovcov - chudobných farmárov vyhnaných z ich zeme počas Veľkej hospodárskej krízy.
Tento román patrí medzi klasiku svetovej literatúry a najväčšie diela sociálnej literatúry. Naturalistické detaily, sugestívne opisy postáv, lyrizmus a symbolizmus sú hlavnými črtami tohto diela.
Steinbeck mal však nezvyčajný problém a to vymyslieť názov pre tento román. S názvom "Ovocie hnevu" prišla jeho žena Carol a dá sa povedať, že nič lepšie vymyslieť ani nemohla. Napriek pochybnostiam samostného Steinbecka dielo sa stalo najpopulárnejším spomedzi jeho sedemnástich noviel.
Obsah.
Príbeh začína príchodom Toma Joada domov z väzenia. Po ceste stretáva Jima Casyho, ktorého poznal ako kazateľa ešte z detstva. Keď prídu do domu Joadovcov, nájdu ho opustený. Vyberú sa na farmu strýka Johna a tam nájdu celú rodinu, ako sa chystá na cestu do Kalifornie. Nakladajú všetok majetok, ktorý im ostal na náklaďák. Keďže im zhabali farmu a zem, veria, že v Kalifornii nájdu nový začiatok a zarobia si peniaze, tak ako to sľubujú letáčiky, distribuované po celej Oklahome. Jeho sestra Rose zo Sharonu čaká dieťa a to je symbolom nového začiatku, toho ktorý ich čaká v novej krajine. Tom sa rozhodne odísť spolu s rodinou, hoci má podmienku a nesmie opustiť štát Oklahoma. Povie si, že je to riziko, ktoré musí podstúpiť.
Po ceste zistia, že cesty sú preplnené ľuďmi s rovnakým osudom ako oni, ktorí podnikajú rovnakú púť do Kalifornie. Počas cesty počúvajú hrôzostrašné historky o hladujúcich rodinách a o nedostatku práce. Nechcú tomu veriť. Sčasti možno preto, aby nestratili nádej: “Čo to, do paroma, hovoríte, aký nezmysel? Ja mám letáčik, na ktorom stojí, že sa platia dobré mzdy a nedávno som videl noviny, kde stálo, že potrebujú ľudí na oberanie ovocia.”
Avšak postupne si uvedomujú, že možno ich vyhliadky nie sú až také dobré, ako dúfali. Vedia, že musia ísť ďalej, pretože nemajú už na výber. Počas cesty zomierajú starý otec i stará mama, ktorí boli symbolom ich starého života.
V Kalifornii nájdu iba davy ľudí, ktorí si hľadajú akúkoľvek prácu v nádeji, že dostanú aspoň nejaké peniaze. V dôsledku nedostatku práce, je však čosi takéto nemožné. Tragédia ich amerického sna spočíva v nemožnosti jeho splnenia.
Farmári sa začnú združovať do skupín, ako dôsledok zlého zaobchádzania s nimi. Mnohí hladujú a následne aj umierajú. Casy pripravuje vzburu, ktorá vyústi do násilností a Casyho zabijú. Tom nemôže vydržať toto bezprávie a zabije Casyho vraha. Keďže je v podmienke, musí ujsť. Sľubuje svojej matke, že nebude ďaleko a že kamkoľvek pôjde bude neúnavným obhajcom ľudu: 
"“...Budem kdekoľvek -, kamkoľvek pozrieš. Kdekoľvek sa budú chudobní biť o kúsok chleba. Kdekoľvek bude policajt biť niekoho, budem tam. Keby Cassy vedel, nuž ja budem žiť v hneve ľudí a v smiechu detí, keď sú hladné a vedia, že je dobrá večera hotová. A keď naši ľudia budú jesť to, čo si sami dorobia a bývať v domoch, čo si sami postavili -, nuž budem tam. Rozumieš?...”"
Dieťa Rose zo Sharonu sa narodí mŕtve a Steinbeck tak symbolicky pochoval nádeje rodiny na lepšie vyhliadky. Avšak koniec knihy predsa len sľubuje nový začiatok: Rose zo Sharonu kŕmi hladného muža svojim materským mliekom. Táto scéna je symbolom nádeje pre všetkých ľudí, že predsa len svitne na lepšie časy.
Príbeh Joadovcov je príbehom celej Ameriky, ich utrpenie je symbolom utrpenia všetkých ľudí počas Veľkej Depresie.
Steinbeck v knihe kritizoval americký sen. Joadovci snívajú o lepšom živote v krajine, v ktorej nikdy predtým neboli. Dúfajú, že tam bude lepší život, avšak nájdu iba to isté "peklo", aké opustili. Po všetkých zlých skúsenostiach a zážitkoch v ich srdciach dozrieva "ovocie hnevu".
Dôležitým prvkom knihy je striedanie lyrických pasáží s naturalistickým opisom života chudobných ľudí bez zeme a peňazí. Steinbeck striedal kapitoly o Joadovcoch s kapitolami (reportérske vsuvky), ktoré opisujú reálnu situáciu. Prostredníctvom týchto vsuviek umocnil zážitok z knihy a pravdivosť a tragickosť situácie.
Ďalším nástrojom, ktorý podporuje autenticitu knihy je jazyk jednoduchých ľudí - hovoria nespisovne a jednoducho.
Ovocie hnevu vyvolalo také ohlasy v americkej spoločnosti, že ani vláda neostala chladná.

</doc>
<doc id="206325" url="https://sk.wikipedia.org/wiki?curid=206325" title="Nebeské pastviny">
Nebeské pastviny

Nebeské pastviny (angl. "The Pastures of Heaven") je kniha Johna Steinbecka z roku 1932. Pozostáva z dvanástich vzájomne prepojených príbehov o údolí Monterey v Kalifornii.

</doc>
<doc id="206327" url="https://sk.wikipedia.org/wiki?curid=206327" title="Rovina Tortilla">
Rovina Tortilla

Rovina Tortilla (angl. Tortilla Flat) bol jeden z prvých románov Johna Steinbecka jej dej sa odhráva v Monterey v Kalifornii. Táto kniha priniesla Steinbeckovi prvý komerčný úspech. Vydal ju v roku 1935.
Charakteristika.
John Steinbeck opísal príbehy paisanov z Roviny Tortilla neďaleko mestečka Monterey, v Kalifornii. Paisanovia sú tuláci a bezdomovci, ktorí majú svoje vlastné, i keď trochu čudné morálne zásady. Príbehy sa odohrávajú v Monterey a každá kapitola predstavuje samostatný príbeh Dannyho a jeho priateľov. Steinbeck napísal túto knihu na základe slávneho príbehu kráľa Artuša a jeho rytierov okrúhleho stola. Danny v knihe predstavuje Artuša a jeho priatelia sú "rytieri".
Najdôležitejšie pre nich je mať víno a dobrých priateľov a občas nejakú ženu. Danny a jeho priatelia sú vagabundi, ktorí kradnú a pijú a keby mali pracovať, to radšej umrú. Aj keď jediný raz urobia výnimku a týždeň pracujú, aby si zarobili peniaze na oslavu, ktorú chystajú pre svojho kamaráta Dannyho. Ústrednou postavou je Danny, ktorý zdedil dva domy po starom otcovi a prenajal jeden z nich svojim priateľom, ktorí svoj dom po krátkom čase podpália a Danny ich pozve, aby sa nasťahovali k nemu. Krátky čas takto žijú spolu pod jednou strechou. Dannymu sa zrazu začne cnieť za "starým" životom na ulici, keď spával opitý v priekope a aby sa najedol okrádal ľudí v Monterey. Rozhodne sa utiecť z domu od priateľov a celý mesiac sa túla po nociach a okráda dokonca aj svojich vlastných kamarátov. Im je to čudné, nechápu ho a myslia si, že ochorel. Preto mu v dome zorganizujú oslavu, aby sa trochu rozptýlil. Kniha sa končí Dannyho smrťou na tejto oslave. Danny umiera a tak končí spolok priateľov, ktorému chýba vodca. Kamaráti sa naposledy zhromaždia v Dannyho dome a dohodnú sa, že sa rozídu každý svojou cestou. Dom podpália.
Kniha je rozdelená na sedemnásť kapitol. Všetko sú to milé a úsmevné príbehy, odohrávajúce sa po skončení prvej svetovej vojny, krátko pred obdobím prohibície. Paisanovia sú typickí svojím jazykom, ktorý je zmiešaninou angličtiny a španielčiny.

</doc>
<doc id="206329" url="https://sk.wikipedia.org/wiki?curid=206329" title="Libkovice">
Libkovice

Libkovice () je meno zaniknutej obce v severozápadných Čechách, okresu Most. Sú zatiaľ posledným sídelným útvarom zlikvidovaným kvôli ťažbe hnedého uhlia. Ku zbúraniu obce došlo aj napriek odporom občianskych organizácií (Hnutí DUHA, Greenpeace, anarchisti aj.) v rokoch 1992 až 1994, posledná pamiatka - kostol sv. Michala archanjela - bola zrovnaná so zemou v roku 2002, pravdepodobne v auguste. Uhlie sa tu napokon paradoxne neťažilo.
Dnes je katastrálne územie Libkovíc súčasťou obce Mariánské Radčice, stále je štatisticky evidované ako časť obce s jedným domom a tromi obyvateľmi (k roku 2001). 
Meno Libkovice nesie tiež časť obce Lubenec a vyskytuje sa tiež v mene obce Libkovice pod Řípem.

</doc>
<doc id="206331" url="https://sk.wikipedia.org/wiki?curid=206331" title="Mullingar">
Mullingar

Mullingar (ír. "An Muileann gCearr") je mesto v centrálnej časti Írska, v grófstve Westmeath. Žije tu 8 940 obyvateľov , spolu s predmestiami 18 416 obyvateľov. Je najľudnatejším mestom grófstva a zároveň jeho správnym strediskom. Navyše je najľudnatejším mestom regiónu Midlands.
Nachádza sa v centrálnej časti grófstva, na rieke Brosna, medzi jazerami Lough Owel a Lough Ennell, v nadmorskej výške Mestom preteká kanál Royal Canal. Je významnou dopravnou križovatkou, leží na styku cesty I. triedy N4, cesty II. triedy N52 a regionálnych ciest R390, R392, R393, R394 a R400. Tiež je železničným uzlom na hlavnej trati Dublin – Sligo, od ktorej sa oddeľuje trať do Athlone. Dublin leží na VJV, Portarlington na JJV, Tullamore na JJZ, Athlone na juhozápad, Longford na severozápad, Kells na severovýchod a Navan na VSV.
Mullingar je sídlom grófstva Westmeath už od roku 1542, kedy anglický kráľ Henrich VIII. oddelil Eastmeath od Westmeath. Pôvodný názov mesta znie "Maelblatha". Spoločne s mestami Athlone a Tullamore formuje tzv. Midlands Gateway, čo je urbanistický plán predstavený írskou vládou.
Najznámejšou dominantou mesta je katedrála Krista Kráľa. Neďaleko mesta sa nachádza tzv. "Belvedere House and Gardens", rekreačný objekt s rozsiahlou záhradou. V meste je lodenica a prístavisko výletných lodí na kanáli Royal Canal, ďalšie lodenice na brehu jazier Lough Owel SSZ od centra mesta a Lough Ennell JJZ od neho. 
Každý týždeň v nedeľu sa v meste usporadúva farmársky jarmok. Z mesta pochádza hudobná skupina The Blizzards, a taktiež známy spevák, z britsko-írskej skupiny One Direction, Niall Horan

</doc>
<doc id="206332" url="https://sk.wikipedia.org/wiki?curid=206332" title="Juan Carlos I.">
Juan Carlos I.

Juan Carlos I. alebo Ján Karol I. (celým menom Juan Carlos Alfonso Víctor María de Borbón y Borbón-Dos Sicilias; * 5. január 1938, Rím, Taliansko) bol v rokoch 1975 – 2014 španielsky kráľ z rodu Bourbon-Anjou. 18. júna 2014 abdikoval v prospech svojho syna Filipa VI.
Detstvo.
Narodil sa v Ríme, kam jeho starý otec Alfonz XIII. Španielsky odišiel do exilu po vyhlásení druhej Španielskej republiky. Jeho detstvo bolo riadené dohodami medzi jeho otcom a diktátorom Francom. V roku 1948 so súhlasom Franca prichádza z Talianska do Madridu na štúdiá. Študoval v San Sebastiáne a v roku 1954 ukončil štúdiá na San Isidorskom institúte v Madride. Potom nastúpil do armády na veliteľský tréning na vojenskú akadémiu v Zaragoze.
V roku 1957 strávil jeden rok v námorníckej škole v Pontevedra a ďalej v leteckej škole v San Javier v Murcii. Sídlil v paláci Zarzuela a staral sa o oficiálne záležitosti.
Nástup na trón.
V roku 1947, za vlády Franca bola v Španielsku formálne obnovená monarchia, ale jej právoplatnému predstaviteľovi nebolo dovolené nastúpiť na trón. Roku 1969 bol však princ Ján Karol určený za Francovho posmrtného nástupcu a 22. novembra 1975, dva dni po smrti diktátora Franca, bol princ Ján Karol vyhlásený za kráľa podľa vôle Franca o nástupníctve po jeho smrti. Po nástupe na trón úspešne doviedol krajinu na cestu zmeny z diktatúry na parlamentnú monarchiu a demokraciu. Ako dedič kráľovskej rodiny z Neapola užíva titul kráľ Jeruzalemský. Ján Karol je potomkom britskej kráľovnej Viktórie, Ľudovíta XIV. Francúzskeho, rímsko-nemeckého cisára Karola V., talianskych kráľov, atď.
14. mája 1977, sa jeho otec, Ján Bourbonský gróf Barcelony, vzdal svojich dedičných práv, čím sa Ján Karol I. definitívne stal kráľom a jeho syn Filip, sa týmto na základe Pragmatickej sankcie z roku 1830, ktorá ustanovuje prerogatívum dedenia trónu mužským potomkom pred jeho staršími sestrami, stal následníkom trónu.
Ján Karol I. na začiatku svojej vlády schválil novú Ústavu Španielska, ktorá zamedzuje kráľovi účasť v politickom živote, čím sa zo Španielska stala právne konštitučná monarchia západného typu, ale mu priznáva dedičný nárok na španielsky trón. Popri privilégiách, ktoré mu priznáva ústava a zákony, je jeho hlavnou úlohou strážiť jednotu a stabilitu krajiny a moderovať chod štátnych inštitúcií. Je hlavný veliteľom ozbrojených síl (po španielsky "Capitán General de los Éjercitos") a predsedá celému radu inštitúcií (vedeckých, právnych, vzdelávacích) známych ako "Las Reales Academias." 
Jeden z najhorúcejších momentov jeho panovania bol 23. február 1981, kedy došlo k pokusu o násilný štátny prevrat, pričom pučisti počítali naisto s kráľovou podporou. V rozhodujúcom momente sa však kráľ objavil v televízii odetý v uniforme hlavného veliteľa ozbrojených síl, vyzval armádu k poslušnosti a postavil sa jednoznačne za demokratické ústavné princípy: "Koruna, symbol jednoty a stability krajiny, nemôže za žiadnych okolností tolerovať konanie a činy osôb, ktoré sa pokúšajú násilným spôsobom prerušiť demokratizačný proces zakotvený ústavou, o ktorej rozhodol španielsky ľud vo všeľudovom hlasovaní."
Týmto počinom kráľ nielen že definitívne zmaril nádeje pučistov na úspech ale si získal srdcia aj tých Španielov, ktorí sa dovtedy stavali k monarchii odmietavo. Dokonca aj generálny tajomník Komunistickej strany Španielska deň po prevrate vyhlásil: „Dnes sme všetci monarchisti.“ Od tohto momentu zostalo postavenie Jána Karola I. ako panovníka neotrasilteľné a dodnes sa teší veľmi vysokej popularite, hoci sa sporadicky, najmä v Katalánsku, vyskytujú pokusy o návrat k republike.
Rodina a súkromný život.
Ján Karol sa oženil v Aténách 14. mája 1962 s princeznou Sofiou Gréckou, dcérou kráľa Pavla. Aby sa mohla stať španielskou kráľovnou musela konvertovať z gréckej ortodoxnej viery na rímskokatolícku vieru. Majú dcéry Elenu a Kristínu, a syna Filipa.
Ján Karol a Sofia hovoria plynule niekoľkými jazykmi. Obidvaja hovoria španielsky, anglicky a francúzsky. Ján Karol tiež hovorí po taliansky, portugalsky a katalánsky. Sofia hovorí rodnou gréčtinou.
Ján Karol miluje lov na medvede. V roku 2004 bol v konflikte s aktivistami za životné prostredie pre zastrelenie 8 medveďov a jednej ťarchavej medvedice v Rumunsku. V auguste 2006 sa zúčastnil lovu na medvede v Rusku.

</doc>
<doc id="206333" url="https://sk.wikipedia.org/wiki?curid=206333" title="Štefan Belohradský">
Štefan Belohradský

Ing. arch. akad. soch.Štefan Belohradský (* 30. august 1930, Preseľany – † 19. apríl 2012, Bratislava) bol slovenský sochár a architekt.
Životopis.
Štefan Belohradský absolvoval v roku 1952 Fakultu architektúry Slovenskej vysokej školy technickej v Bratislave (prof. V. Karfík, E. Hruška). V rokoch 1954 – 1959 študoval sochárstvo na Vysokej škole výtvarných umení v Bratislave (prof. F. Štefunko). Jeho manzelka je vyznacna slovenska teoreticka umenia Luba Belohradska.
Svojou tvorbou reprezentoval Česko-Slovensko na početných medzinárodných prehliadkach (napr. Výstava súčasného umenia v Turíne, 1967; Česko-slovenské sochárstvo od Myslbeka po súčasnosť, Rodinove múzeum, Paríž 1968; Súčasné česko-slovenské umenie, Teherán 1969). Abstrahovanie tvaru a hľadanie jeho súhrnnej, konštruktívnej osnovy priviedlo autora už v prvej polovici 60. rokov k čistému geometrickému tvarosloviu aj zásluhou pôvodného vzdelania architekta. Od A. Pohribného dostal pozvanie do pražského Klubu konkrétistov a zároveň poverenie založiť tento klub aj na Slovensku s výtvarníkmi, ktorých spájalo konštruktivisticko-geometrické východisko tvorby. Vytvára objekty, ktoré realizuje z plexiskla, hliníka, antikora s využitím ich technických a optických vlastností. Jednoduché segmenty v symetrickom radení vytvárajú vertikály potvrdzujúce racionálne konštruktivistické cítenie. Redukcia formy poskladanej zo základných geometrických segmentov, ako výsledok matematickej permutácie, vyvoláva “virtuálny” kinetický efekt.
Podľa Zory Rusinovej je tento umelec v našom sochárstve prvej polovice 60. rokov "„... príkladom redukcie formy až do polohy minimalu... Autorova materiálová a technologická oscilácia medzi kameňom, kovom a plexisklom dokladá škálu experimentov na poli exaktne odvodzovanej sochárskej formy, od jedinečnosti solitéru k multiplikácii plošných elementárnych prvkov, od statického, čistého, z hmoty dobíjaného sochárskeho artefaktu až po konštruktívne vrstvenie množiny strojom rezaných segmentov...“."
Zúčastnil sa všetkých významných klubových výstav v Česko-Slovensku aj v zahraničí. V roku 1970 prezentoval na svetovej výstave Expo v Osake mobil „Slnko nádeje“, ktorý sa stal súčasťou kolekcie spoločnosti Mitsubishi. Jeho diela sú reprezentatívne zastúpené v zbierkach Národného technického múzea v Prahe, Slovenskej národnej galérie, vo viacerých galériách v Česku a Nemecku, ako aj v súkromných domácich a zahraničných zbierkach. Jeho dielo je zastupene vo vyznacnej zbierke Konstruktivickeho umenia Die Sammlung Peter C. Ruppert v Nemeckom meste Wurzburg.
Ing. arch. Štefan Belohradský je autorom náhrobného pamätníka Jozefa Gregora Tajovského na cintoríne v Tajove. Zomrel po krátkej ťažkej chorobe 19. apríla 2012 v Bratislave.
Ce

</doc>
<doc id="206334" url="https://sk.wikipedia.org/wiki?curid=206334" title="Albert II. (Belgicko)">
Albert II. (Belgicko)

Albert II. (celým menom Albert Félix Humbert Teodor Kristián Eugen Marián zo Saxe-Coburg-Gothy), (* 6. jún 1934, Laeken, Belgicko) bol v rokoch 1993 - 2013 kráľ Belgičanov zo sasko-cobursko-gothajskej dynastie. 
Je synom kráľa Leopolda III. a bratom kráľa Baudouina I. Na trón nastúpil 9. augusta 1993 po bratovej smrti.
3. júla 2013 oznámil svoju abdikáciu v prospech syna princa Filipa. 21. júla 2013, pri príležitosti belgického štátneho sviatku, odovzdal nástupníctvo dedičovi trónu Filipovi I.. Dôvodom abdikácie bol kráľov zdravotný stav.

</doc>
<doc id="206335" url="https://sk.wikipedia.org/wiki?curid=206335" title="Motor s protiľahlými valcami">
Motor s protiľahlými valcami

Motor s protiľahlými valcami (iné názvy: neodborne boxer, nepresne plochý motor) je typ konštrukcie viacvalcového (dvojvalcového, alebo dvojradového) piestového spaľovacieho motora, ktorého valce resp. rady valcov sú umiestnené oproti sebe z oboch strán jedného kľukového hriadeľa a ich osi resp. roviny radov valcov zvierajú uhol 180°. Proti sebe stojace piesty môžu byť pripojené k spoločnému (motor V 180°) alebo každý k samostatnému ojničnému čapu kľukového hriadeľa (motor s protiľahlými valcami/boxer v užšom zmysle). 
Názov plochý motor je podľa STN správny len ak ide o dvojvalcový motor s protiľahlými valcami. Názov boxer STN neuvádza. 
Boxer.
Ak sa proti sebe ležiace piesty sa pri otáčaní kľukového hriadeľa pohybujú protibežne, t. j. ich ojnice nie sú montované na spoločnom ojničnom čape, takýto motor sa nazýva "boxer". Boxer je teda podskupinou motorov s protiľahlými valcami. 

</doc>
<doc id="206337" url="https://sk.wikipedia.org/wiki?curid=206337" title="Harald V. (Nórsko)">
Harald V. (Nórsko)

Harald V. (* 21. február 1937, Skaugum, Nórsko) je od roku 1991 nórsky kráľ z rodu Glücksburgovcov.

</doc>
<doc id="206339" url="https://sk.wikipedia.org/wiki?curid=206339" title="Dejiny Trnavy">
Dejiny Trnavy

Predmestské osídlenie.
Úrodná nížina na brehoch potoka Trnávka bola obývaná už v mladšej kamennej dobe. Kontinuita osídlenia nebola na dlhšie obdobia prerušovaná, čo dokazujú nálezy z bronzovej a železnej doby, napríklad poklad keltských mincí s nápismi "BIATEC", "NONNOS", "COISA". Na prítomnosť rímskej kultúry poukazujú mince i keramika. Nálezy z 1. a 2. storočia sa zistili aj v polohe dnes už nejestvujúceho kostola sv. Michala. Stopy slovanských a veľkomoravských sídlisk a hrobov sa našli v mestskej časti "Kopánka" a na "Sereďskej ceste".
Predstavy o predmestskom osídlení sú zatiaľ iba hmlisté, no intenzívnejšie archeologické výskumy im začínajú dávať presnejšie kontúry. K dôležitému postaveniu Trnavy na prelome 12. a 13. storočia prispela dcéra uhorského kráľa Bela III., Konštancia. V roku 1199 dostala územie medzi Trnavou a Malými Karpatmi ako veno pri sobáši s českým kráľom Přemyslom Otakarom I. Konštancia sa snažila zlepšiť obchodné spojenie Uhorska a Čiech. Jej zásluhou bola upravená trasa Českej cesty a dávnou obchodnou tradíciou, ktorá viedla z Prahy cez Brno a Hodonín do Trnavy a odtiaľ do Ostrihomu a Budína.
Listina ostrihomského arcibiskupa Jána z roku 1211 o darovaní časti príjmov z kostola osade "Sobota" ostrihomskej kapitule je prvou hodnovernou zmienkou o Trnave. V tom období už musela byť dôležitým a rozvinutým miestom v regióne. Názov osady "Sumbot", "Zumbothel", "Szombat" atď., čiže "Sobota" bol odvodený odo dňa konania trhu, názov "Tyrna", "Dyrna" atď., čiže "Trnava" pochádza zo staršieho – slovanského prostredia ("Tŕň-ava" – ava je slovanská koncovka znamená okolo, teda voľným prekladom miesto s tŕňmi, miesto obohnané tŕňmi, čo možno označovalo nejakú formu fortifikácie).
Vzhľad pôvodnej trhovej osady na východnom okraji mesta pripomína dodnes lievikový tvar "Jeruzalemskej" a "Kapitulskej ulice". V jej centre stál kostol zasvätený sv. Mikulášovi – patrónovi obchodníkov. Na miernom kopci pravého brehu potoka, v okolí neskoršieho Františkánskeho Kostola svätého Jakuba, bolo situované bližšie neurčené osídlenie. Tradícia tu spomína prítomnosť benediktínskeho opátsva, no z nálezov ho nemožno potvrdiť. Najnovšie nálezy objektov kolových stavieb z 12. storočia dokazujú, že zástavba mala v tej dobe väčší rozptyl a presahovala i plochu neskoršieho opevneného mesta.
Trnava mestom – 13. storočie.
V roku 1238
udelil panovník Belo IV. Trnave, ako prvému mestu na území dnešného Slovenska privilégiá slobodného kráľovského mesta. Privilegiálna listina priznáva výsady miestnemu obyvateľstvu aj hosťom prichádzajúcim zvonka. Mesto plnilo funkciu pevnosti. Chránilo dôležité cesty a zároveň malo významnú úlohu v medzinárodnom obchode. Do jeho pokladnice plynuli príjmy z cla, mýta, daní a trhových poplatkov.
Najdôležitejším privilégiom bolo vyňatie spod právomoci akéhokoľvek zemepána, to znamená, že obyvatelia mesta patrili jedine pod kráľovskú korunu. Mimoriadny význam spomedzi udelených výsad malo oslobodenie Trnavčanov od platenia mýta v celej krajine.
Na čele mesta stála dvanásťčlenná mestská rada s richtárom voleným mešťanmi na rok. Jeho funkciu schvaľoval panovník. Rada riešila všetky všetky civilné spory mešťanov a okrem iného rozhodovala aj o výmene mestského farára, ktorého ale schvaľoval ostrihomský arcibiskup.
Veľká koncentrácia obyvateľstva v stredovekých mestách vytvorila priaznivé podmienky pre príchod žobravých rádov. Zvykli sa usadiť v okrajových štvrtiach – pri hradbách. V juhovýchodnom kúte opevnenia Trnavy sa usadil rád sv. Kláry (pôvodne Damiánky). Ktorý je písomne doložený v roku 1239. Zároveň s ním prišli aj Františkáni, ktorí sa usadili pri západnom úseku hradieb. O niečo neskôr si na severovýchode vybudovali svoj kláštor Dominikáni. Pravdepodobne na mieste pôvodného johanitského konventu. Významná sakrálna stavba – kostol sv. Mikuláša pretrval ešte v románskej podobe z predmestského osídlenia. K verejným stredovekým stavbám mesta patril aj areál "Špitálika" s kostolom sv. Heleny s pôvodným patrocíniom sv. Kríža. Pre najchudobnejších obyvateľov ho vybudovali pri južnom úseku hradieb a z vonkajšej strany opevnenia umiestnili cintorín.
Po smrti Bela IV. sa obnovilo napätie medzi Uhorskom a Čechami, podporené viacerými vojnovými konfliktami. Koncom 13. storočia sa Trnava dostala do rúk mocného uhorského feudála Matúša Čáka Trenčianskeho, ktorý ju vydrancoval.
Trnava vyspelým gotickým mestom  – 14. storočie.
V roku 1327 rokoval v Trnave uhorský kráľ Karol Róbert s českým kráľom Jánom Luxemburským o zlatých florénoch a českých grošoch. Dohodli sa tu aj na zasnúbení svojich detí. Význam "Českej cesty" vzrástol ešte viac uzavretím priateľskej dohody medzi českým kráľom Karolom IV. a uhorským kráľom Ľudovítom z Anjou ktorí sa v Trnave stretli v roku 1350. Pri návrate z Poľska v roku 1382 Ľudovíta I. zastihla náhle v Trnave smrť.
V roku 1325 vypukol požiar ktorý sa sústredil najmä na východnú časť mesta s kláštorom klarisiek a poškodil aj farský Kostol svätého Mikuláša. V 60. rokoch 14. storočia sa začala jeho rozsiahla prestavba do podoby honosného gotického chrámu. Urbanistická podoba mesta bola už okolo polovice 14. storočia ustálená. Staré valy opevnenia nahradili murované steny s baštami. Obranné cesty pozdĺž hradieb boli spojené s centrálnymi komunikáciami úzkymi uličkami. V okolí potoka neboli vytvorené ešte ulice, ale lemovali ho iba zadné časti parciel domov. Výnimkou bola dnešná Dolnopotočná ulica, kde sa už v tomto čase predpokladá jestvovanie židovského geta.
Obytný dom z počiatkov mesta sa rozširoval prístavbami, až vznikol tzv. prejazdový dom s prekrytým vstupom pre vozy z ulice. V meste sa však stavali aj nové gotické domy hneď ako vyspelé prejazdové objekty. Na stredoveký pôvod domov dnes upozorňuje niekoľko odkrytých detailov. Sú to najmä gotické okná na priečeliach, sedílie v prejazdoch, väčšie množstvo polkruhových a lomených kamenných portálov, gotické rebrové klenby a výklenky na svietidlá zachované v pivniciach.
Trnava od začiatku 15. storočia po bitku pri Moháči.
Husiti na čele s Blažkom z Borotína v roku 1432 mesto lesťou obsadili a vydrancovali. Podnikali z neho vojenské útoky do okolia. Ich posádka tu zakotvila až do roku 1435. Pri odchode pobrali husiti z kostolov a kláštorov cennosti. Z mestského archívu zobrali medzi inými aj privilegiálnu listinu Bela IV. Trnavčania museli neskôr tieto predmety a listiny draho vykúpiť. Za vlády Mateja I. Korvína sa Trnava stala opäť významným stredobodom obchodu so zahraničím. Okrem nemeckého a maďarského obyvateľstva mali už významné postavenie Slováci a Židia. Slováci získali aj zastúpenie v mestskej správe. Židovské geto v dnešnej Dolnopotočnej ulici pri Trnávke je písomne doložené koncom 15. storočia. Židia sa vyčleňovali z mestskej spoločnosti samostatným právnym systémom a vlastným richtárom. Nezhody medzi mešťanmi a Židmi vyústili do náslilných konfliktov ktoré musel riešiť panovník.
V meste pribudla jedna cirkevná novostavba – kaplnka sv. Michala. Pôvodne krypta rodiny kapitána Pavla Holého, ktorý stál v národnostných sporoch na strane Slovákov. Od počiatkov bola svätostánkom Slovákov a bohoslužby v nej slúžili slovenskí kazatelia.
Významný prínos pre mestskú samosprávu znamenala výstavba objektu so sálami pre rokovania mestskej rady a širšej mestskej obce "DOMUS CONSILI". V objekte bol umiestnený aj mestský archív a väzenie a neskôr k nemu pristavali aj malý dom pre kata, ktorého na požiadanie požičiavali okolitým mestám.
Po smrti kráľa Mateja v roku 1490 sa v Trnave uskutočnili rozhovory Vladislava II. Jagelovského s predstaviteľmi uhorskej šľachty o nástupníctve na uhorský trón. Sľubný rozvoj mesta zastavil v prvých rokoch 16. storočia vojenský konflikt s Maximilánom Habsburským. Ničenie v meste ešte dovŕšil požiar a mor. Mesto sa spamätalo z pohromy najmä zásluhou medzinárodného obchodu s dobytkom ktorý viedol so západnou Európou práve cez Trnavu. Prichádzalo sem množstvo obchodníkov, remeselníkov a pocestných. Obchod a oživenie trhov podnietili fungovanie trnavských cechov.
Na juhu Európy už začalo nebezpečenstvo tureckej agresie a krajina sa pripravovala na vojnu. Pokojné obchodovanie skončilo v roku 1526, keď vojsko sultána Süleymana I. porazilo pri Moháči vojská uhorského kráľa Ľudovíta a odobralo južné územie krajiny.
Po bitke pri Moháči, 16. a 17. storočie.
Priamym dôsledkom moháčkej porážky bolo zabratie južných oblastí Uhorska Turkami, čo vyvolalo potrebu presťahovať štátne a cirkevné ustanovizne do bezpečia severne položeného Slovenska. Kým hlavným a korunovačným mestom sa stal Prešporok, najvyšší cirkevný predstaviteľ, ostrihomský arcibiskup, si za svoje sídelné mesto zvolil Trnavu.
Zlúčenie mestskej a kapitulskej školy v roku 1553 bolo prvým pokusom arcibiskupa Mikuláša Oláha o založenie školy vyššieho typu. Jezuistké kolégium pôsobilo v Trnave v rokoch 15611567 a svoju činnosť obnovilo neskôr – v roku 1616. Arcibiskup Mikuláš Oláh otvoril v roku 1567 seminár. K šíreniu vzdelania prispela od roku 1578 aj produkcia kníhtlačiarne Mikuláša Telegdiho. Na jej činnosť nadviazala tlačiareň Trnavskej jezuitskej univerzity, ktorej vznik v roku 1647 inicioval ostrihomský arcibiskup Peter Pázmaň
Od polovice 16. do konca 17. storočia Trnava zažila mnoho pohrôm. Obyvateľov niekoľkokrát zasiahla morová epidémia, v roku 1566 vypukol požiar a o niekoľko rokov neskôr postihli mesto dve zemetrasenia. Pri povodni v roku 1618 zaliala Trnavu voda údajne do výšky takmer dvoch metrov. Mesto trpelo počas protihabsburských povstaní Štefana Bočkaja, Gabriela Betlena, Juraja Rákociho a po povstaní Imricha Tököliho doslova ľahlo popolom, pričom zahynulo takmer 4 000 ľudí. Napriek nepriaznivým udalostiam zostala Trnava jedným z najdôležitejších stredísk remeselnej výroby na Slovensku. Daňové registre evidujú okolo 40 cechov. Cechové artikuly niektorých remesiel v Trnave prevzali v iných mestách.
Príchodom ostrihomského arcibiskupa a kapituly sa zveľadila zástavba dovtedy stagnujúcich priestorov Kapitulskej ulice a Námestia svätého Mikuláša. Z najvýznamnejších stavieb je potrebné spomenúť arcibiskupský palác, ktorý dal vybudovať arcibiskup Mikuláš Oláh a kanonické domy na námestí. Dôkazom ich vysokej umeleckej úrovne sú odkryté figurálne maľby na priečelí domu na rohu námestia. Od renesancie bol v Trnave obľúbený dom s arkádovým nádvorím. Často s kamennými toskánskymi stĺpmi. Zaujímavým je aj typ domu so vstupnou sieňou tzv. "mázhausom", dodnes zachovaný len ojedinele. Arkiere, polkruhové kamenné portály, nástenné maľby, geometrické a figurálne motívy na fasádach vytvárajú obraz o vysokej stavebnej a umeleckej úrovni renesančnej architektúry Trnavy. Renesancia obohatila siluetu Trnavy o novú dominantu – mestskú vežu, pozorovateľňu na námestí.
Trnava od 2. štvrtiny 17. storočia – Trnavská univerzita.
Arcibiskup František Forgáč daroval v roku 1615 opustený dominikánsky kláštor s kostolom jezuitskému kolégiu. Ostrihomský arcibiskup Peter Pázmaň vydal 12. mája 1635 zakladajúcu listinu univerzity do rúk jej prvého rektora Juraja Dobronokiho. Trnavská univerzita bola slávnostne otvorená 13. novembra 1635. Nezávislosť jej zaručovala zlatá bula Ferdinanda II. z 18. októbra 1635. Ktorá jej potvrdila výsady iných univerzít. Spočiatku bola typickou jezuitskou univerzitou s filozofickou a teologickou fakultou zameranou na vzdelanie duchovných. Neskôr sa rozšírila o právnickú (1667) a lekársku fakultu (1769). Za svojho jestvovania v Trnave dosiahla úroveň európskych univerzít. Niektorí jej profesori boli medzinárodne uznávaní a ich diela boli prekladané do viacerých cudzích jazykov. Dôležitú úlohu spĺňala univerzitná kníhtlačiareň a jej knižná produkcia. Univerzitná lekáreň slúžila aj obyvateľom mesta a pomohla im najmä v rokoch epidémií. Botanická záhrada bola prístupná verejnosti. V roku 1773 sprístupnili aj bohatú knižnicu univerzity (v tom čase obsahovala okolo 17 000 zväzkov).
Prítomnosť univerzity rozprúdil stavebnú činnosť v meste. O výstavbu niektorých objektov sa zaslúžil uhorský palatín Mikuláš Esterházi a ostrihomský arcibiskup Peter Pázmaň. Spomedzi sakrálnych objektov najvýznamnejším bol Univerzitný kostol z rokov 16291637, ktorý talianski stavitelia Pietro Spazzo a Antonio Canevale postavili na mieste pôvodného dominikánskeho kostola. Stal sa prvým ranobarokovým kostolom na Slovensku a svojou umeleckou hodnotou presiahol hranice krajiny. Okrem cirkevných účelov slúžil aj pre potreby univerzity, napríklad na dišputy, divadelné predstavenia, promócie a podobne. Pôvodný dominikánsky kláštor upravený Jezuitami medzi rokmi 16151628 postupne nahradili štvorkrídlovým univerzitným areálom. Prvá univerzitná budova bola postavená v roku 1640 naprieč pôvodného rajského dvora dominikánskeho kláštora, ktorý predelila na dve nádvoria. Po nadstavbe o ďalšie podlažie v roku 1667 slúžila právnickej fakulte na prízemie umiestnili univerzitnú lekáreň. Autormi budovy boli stavitelia univerzitného kostola. Kláštorné krídla sa začali búrať postupne a hneď ich nahradzovali novými budovami. jednotlivé univerzitné budovy získali názvy podľa krajín, ktoré tvorili Uhorsko. (Chorvátske, Uhorské, Sedmohradské krídlo). Krídla mali pozdĺž nádvoria chodby s otvorenými arkádami. Zároveň sa stavali semináre a konvikty.
Po požiaroch v rokoch 1666 a 1683 sa opravovali aj iné budovy v meste. Kostol svätého Jozefa začali stavať kalvíni, ale neskôr ho upravili a využívali paulíni. Peter Pázmaň podnietil obnovu klariského a františkánskeho kostola. V meste pribudli niektoré barokové sochárske diela. Na námestí bolo osadené súsošie Najsvätejšej Trojice a Univerzitné námestie zdobilo súsošie Panny Márie.
Trnava v 18. storočí.
V 18. storočí v Trnave pribudlo k univerzitnému komplexu ešte niekoľko barokových stavieb – budova seminára svätého Štefana (1724) a šľachtický konvikt (17471764) ako klasicistická novostavba bola postavená budova lekárskej fakulty (1772) na Univerzitnom námestí okrem veľkolepých palácových architektúr boli v tomto období v meste postavené kláštory uršulínok a trinitárov s kostolmi. Na Námestí svätého Mikuláša pribudlo súsošie svätého Jozefa. Na severnej starne farského Kostola svätého Mikuláša bola postavená baroková kaplnka "Panny Márie Trnavskej" (17391741).
Ešte v priebehu 17. storočia no najmä v 18. storočí si významné šľachtické rody prebudovali staršie meštianske domy na objekty palácového typu, budovy s vysokým komfortom bývania získali rôzne tvarované kamenné vstupné portály. mali impozantnú interiérovú výzdobu zastúpenú napríklad kachľovými pecami a bohatou štukovou dekoráciou stropov, popri mnohých jednoduchších maľovaných ornamentálnych motívoch sa v niektorých interiéroch zachobvala aj hodnotná figurálna maľba. Súčasťou reprezentačných stavieb mesta sa stala reduta (dnešný dom na Štefánikovej 38), kde sa konali rôzne spoločenské podujatia a plesy.
Obdobie klasicizmu sa výraznejšie nezapísalo do urbanizmu mesta. Skôr sa iba upravovali významné objekty, napríklad radnica a tzv. Špitálik pri Kostole svätej Heleny. Koncom 18. storočia si bohatí mešťania zakladali za hradbami záhrady s letohrádkami, z ktorých najvýznamnejší je pavilón "Spiegelsaal" z roku 1792, podľa ktorého neskôr pomenovali novú štvrť. Opevnenie stratilo svoj fortifikačný charakter a zo strany mesta k nemu začali pristavovať drobné domy mestskej chudoby (dnes ulička Horné Bašty).
Kráľovská akadémia mala zabezpečiť vyššie vzdelanie v Trnave po odchode univerzity do Budína. Umiestnili ju do budovy bývalej lekárskej fakulty, no v roku 1784 bola presťahovaná do susednej Bratislavy. Trnava zohrala koncom 18. storočia dôležitú úlohu pri zrode a formovaní moderného slovenského národa. Anton Bernolák kodifikoval prvý slovenský spisovný jazyk na základe trnavského nárečia. Slovenské učené tovarišstvo založené v roku 1792 vytvorilo sieť kultúrnych stánkov pre propagovanie jazyka v krajine. Bernolákovci boli hlásateľmi myšlienok osvietenstva, priekopníkmi národnobuditeľského úsilia a položili základy novodobej slovenskej literatúry. Od roku 1788 pokračovala v produkcii kníh tlačiareň Václava Jelínka a neskôr jeho syna Jána, kde vyšla v rokoch 17891841 väčšina bernolákovskej literatúry.
Trnava v 19. storočí.
Založenie trnavského cukrovaru (1830) znamenalo začiatok rozvoja priemyslu na spracovanie poľnohospodárskej produkcie. V roku 1838 sa začala výstavba prvej konskej železnice v Uhorsku. Úsek medzi Trnavou a Bratislavou bol slávnostne otvorený v roku 1846. Ďalšia trať smerom na Sereď pre Trnavu zabezpečila napojenie na vodnú cestu po Váhu. V rokoch 18721873 železnicu prebudovali na parný pohon. Z tohoto obdobia pochádza aj stavba dodnes zachovanej budovy železničnej stanice.
S rozvojom kapitalizmu vznikli v Trnave druhej polovici 19. storočia viaceré menšie podniky: pivovar, sladovňa, liehovar, tehelňa, zvonolejáreň, kníhtlačiareň. Cukrovar patril v roku 1868 už medzi stredne veľké podniky. Začiatkom 20. storočia k nemu pribudlo "Figaro", podnik na výrobu čokolády a cukroviniek.
Od polovice storočia sa mesto začalo rozrastať ďalej za hradby. Barbakány pred hornou a dolnou bránou boli v roku 1815 zbúrané. Neskôr boli odstránené aj obe brány a časť hradieb. V zasypaných priekopách vysadili stromoradie. Postupnou prestavbou hostinca "U Čierneho Orla" vznikla v roku 1831 budova divadla. Na stavbu prispeli občania mesta finančnou zbierkou. Bolo to jedno z prvých murovaných divadiel na Slovensku. V 19. storočí boli v mestskej štvrti s dlhoročnou tradíciou židovskej komunity postavené dve synagógy. Staršie domy sa opravovali a prestavovali. Väčšina meštianskej architektúry má dodnes klasicistický a historizujúci slohový výraz.
Vplyvom rakúsko-uhorského vyrovnania sa maďarizácia prejavila v úradoch, školách aj na verejnosti. Maďarský jazyk postupne ovládol aj trnavský magistrát a čiastočne i kultúru. V roku 1870 sa v Trnave konalo zakladajúce zhromaždenie Spolku svätého Vojtecha. Venoval sa vydávaniu slovenských kníh a prispieval k upevňovaniu národného povedomia napriek zložitej dobe. Najmä po zatvorení Matice slovenskej v roku 1875. Jeho zásluhou zostala Trnava významným centrom národného života až do roku 1918.
Trnava v 20. storočí.
Veľké hospodárske krízy pred prvou svetovou vojnou a v medzivojnovom období sa stali príčinou silnej vlny vysťahovalectva. Trnavu neobišla za Slovenského štátu deportácia Židov. Do mesta sa prisťahovala časť utečencov z južných území zabraných Maďarmi. Neskôr prišli aj obyvatelia z území zaplaveného pri budovaní Oravskej priehrady. Ľudovodemokratické zriadenie, znárodnenie a ďalšie zmeny v politickom a verejnom živote ovplyvnili aj Trnavu. Päťročné plány vytýčili ciele socialistickej spoločnosti. Začala sa výstavba nových sídlisk. Reprezentačné verejné budovy, ktoré mali demonštrovať idey socializmu, zasiahla vzhľadová uniformita. Začiatkom 20. storočia sa začala viac rozrastať zástavba za hradbami. Južne od starého mesta vzniklo nové námestie (Námestie SNP) s priľahlými uličkami a novými budovami. Autorom niekoľkých secesných objektov je významný slovenský architekt Milan Michal Harminc. Pribudla stavba evanjelického kostola (architekt Josef Marek 1924) a susedného funkcionalistického evanjelického domu (architekt Juraj Chorvát). Kvalitným východiskom pre ďalší rozvoj sa stal územný plán Trnavy z roku 1921, ktorý vypracoval Ing. Ivo Beneš. Bol to jeden z prvých plánov tohto druhu na Slovensku. V panoráme mesta pribudli v rokoch 19361946 nové dominanty – vodojem a komplex nákupnej ústredne potravinových družstiev od architekta Emila Belluša. V rokoch 19371938 bola postavená veľká Bernolákova brána v západnej časti hradieb.
Nástupom socializmu po II. svetovej vojne došlo k necitlivým deštrukčným zásahom v historickom jadre mesta. Niektoré hodnotné historické budovy v centre mesta nahradili pompézne socialistické novostavby. V roku 1987 bol v záujme záchrany kultúrnych hodnôt vyhlásené historické jadro Trnavy za mestskú pamiatkovú rezerváciu. Po revolúcii v roku 1989 sa začali zachované historické objekty obnovovať. Nový územný plán mesta z 90. rokov sa usiluje o rehabilitáciu vzhľadu mestskej pamiatkovej rezervácie mesta Trnava.
Trnava, ktorá ani v socialistickom období nestratilo katolícky ráz, bola od roku 1977 sídlom slovenskej cirkevnej provincie na čele s arcibiskupom metropolitom. Najprv pod názvom Trnavská arcidiecéza a od roku 1995 pod názvom Bratislavsko-trnavská arcidiecéza. 14. februára 2008 bola z územia arcidiecézy odčlenená Bratislavská arcidiecéza a časť územia bola pričlenená k Nitrianskej a Banskobystrickej diecéza. Trnava síce zostala sídlom arcibiskupa, ale sídlom metropolitu sa stala Bratislavská arcidiecéza.
Po udalostiach v roku 1989 nastala zmena politickej situácie krajiny čo sa premietlo do všetkých oblastí života. Od roku 1996 sa Trnava stala centrom novozriadeného Trnavského samosprávneho kraja. Počet obyvateľov dosahuje číslo 70 000.

</doc>
<doc id="206344" url="https://sk.wikipedia.org/wiki?curid=206344" title="Ensiferum">
Ensiferum

Ensiferum (z lat. 'ensis' – meč, 'ferum' – nositeľ = nositeľ meča) je fínska folk/viking metalová hudobná skupina, založená v Helsinkách v roku 1995. Sami označujú svoj štýl ako "heroický folk metal." 
História.
Ensiferum založila trojica Markus Toivonen, Sauli Savolainen a Kimmo Miettinen v roku 1995. O rok neskôr bol prijatý Jari Mäenpää ako druhý gitarista a spevák, v roku 1997 skupina vydáva prvú demo nahrávku. V roku 1998 kapelu opúštajú Sauli a Kimmo, prvý je nahradený Oliverom Fokinom a druhý svojim mladším bratom Jukkom-Pekkom. V tomto zložení skupina nahráva druhé a tretie demo, ktoré im zaistí zmluvu u spoločnosti Spinefarm Records.
V roku 2000 skupina nahráva svoj debutový album "Ensiferum", ktorý vyšiel v auguste 2001. V tom istom roku sa k skupine pripája Meiju Enho ako klávesistka. Po dokončení druhého albumu "Iron" v roku 2003 zoskupenie opúšťa spevák Jari, dôvod odchodu je vlastný projekt Wintersun, ktorému sa chce venovať naplno. Jari je nahradený Petri Lindroosom z Norther (pôvodne iba počas turné s Finntroll, no od roku 2004 sa stáva plnohodnotným členom skupiny). V decembri Ensiferum opúšťa aj Jukka-Pekka Miettinen a v nasledujúcom roku aj bubeník Oliver.
Ensiferum už v novom zložení vydáva začiatkom roka 2006 nové EP "Dragonheads" a v na jar 2007 v poradí tretí album "Victory Songs". V septembri 2007 zo skupiny odchádza klávesistka Meiju Enho, momentálne na tomto poste zaskakuje Emmi Silvennoinen.

</doc>
<doc id="206345" url="https://sk.wikipedia.org/wiki?curid=206345" title="Konštancia Uhorská">
Konštancia Uhorská

Konštancia Uhorská (* 17. február 1180, Ostrihom, Maďarsko – † 6. december 1240, Předklášteří, Česko) bola česká kráľovná z rodu Arpádovcov, dcéra uhorského kráľa Bela III. druhá manželka Přemysla Otakara I., matka českého kráľa Václava I.

</doc>
<doc id="206346" url="https://sk.wikipedia.org/wiki?curid=206346" title="Gemini 5">
Gemini 5

Gemini 5 (oficiálne Gemini V) bol tretí americký pilotovaný kozmický let v rámci programu Gemini. Hlavným cieľom misie bolo uskutočniť dlhodobý let s trvaním osem dní, čiže dvojnásobok oproti predchádzajúcej misii. Osemdňový let preto, lebo približne rovnakú dobu mali trvať lety k Mesiacu a späť. Gemini 5 bola tiež prvou kozmickou loďou, na palube ktorej boli ako zdroj energie umiestnené dva funkčné palivové články, keďže najmä z hmotnostného hľadiska nebolo možné pre tak dlhý let využívať klasické batérie. Ďalším cieľom misie bol nácvik priblíženia k inému telesu na obežnej dráhe. Gemini 5 tak mala ako prvá kozmická loď na palube aj radar.
Prípravy na let.
Dňa 8. februára 1965 NASA zverejnila zloženie posádky tretieho pilotovaného letu programu Gemini. Veliacim pilotom misie sa stal Gordon Cooper a pilotom Pete Conrad. Cooper bol z legendárnej prvej sedmičky astronautov NASA a Conrad bol nováčikom z tzv. novej deviatky astronautov ("The New Nine"). Vďaka Cooperovej pohodovej povahe a Conradovmu zmyslu pre humor sa z tejto posádky stala zaujímavá dvojica. V záložnej posádke sa na misiu Gemini 5 začali pripravovať Neil Armstrong a Elliot See, tiež z novej deviatky. Zaujímavosťou je, že táto dvojica sa stala prvou „civilnou“ posádkou, keďže Armstrong bol pred príchodom do oddielu astronautov skúšobným pilotom NASA a See bol skúšobným pilotom General Electric. Pozoruhodná je tiež skutočnosť, že na jar 1965 sa vážne uvažovalo o tom, či sa počas misie Gemini 5 uskutoční aj výstup do otvoreného vesmíru. Kompetentní však nakoniec došli k záveru, že tento výstup by nič nového nepriniesol a bol by len opakovaním výstupu Edwarda Whitea, ktorý sa uskutočnil počas predošlej misie. Environmentálny systém ešte nedosiahol takej úrovne, aby bol schopný zabezpečiť dlhší a náročnejší výstup, a ďalším faktorom bol neporiadok, keďže vybavenie na výstup mimo loď zaberalo v kabíne pomerne dosť miesta. Navyše počas misie Gemini 4 museli astronauti McDivitt a White kvôli poruche poklopu vydržať štyri dni v oveľa nepohodlnejších podmienkach, než pôvodne predpokladali. Misia Gemini 5 sa plánovala až na osem dní, počas ktorých astronauti vyprodukujú také množstvo odpadu, že na vybavenie k výstupu do otvoreného vesmíru už jednoducho nezostalo miesto. Pomerne dosť miesta zaberali aj skafandre G4C a Cooper s Conradom sa zhodli, že osem dní v značne nepohodlnom skafandri, je už trocha príliš. Snažili sa tak presadiť, aby odštartovali len s leteckými prilbami, kyslíkovými maskami a bežnými leteckými kombinézami. Nadriadení im to však zamietli.
Po misii Gemini 3 NASA zakázala ďalšie pomenovania kozmických lodí a Gordon Cooper tak bol odhodlaný svoju misiu aspoň nejako vizuálne odlíšiť. Chcel pre svoj let emblém a Conradovi sa raz zdôveril, že nikdy nebol členom žiadnej organizácie alebo spolku, ktorý by nemal svoj znak či emblém. Conradovi sa táto myšlienka zapáčila a využil pritom podnet svojho svokra, ktorý pri jednej príležitosti navrhol, že vzhľadom na priekopnícku povahu letu by nebolo od veci, keby bol v embléme misie zobrazený krytý voz, na akých kedysi cestovali osadníci naprieč Severnou Amerikou. Riadili sa vtedy heslom "„California or bust“" (Kalifornia alebo krach). Conrad bol z tohto nápadu nadšený, a tak vznikol emblém s krytým vozom, na ktorého plachte bol nápis "„8 days or bust“" (8 dní alebo krach). Cooper s Conradom tak dali tieto emblémy vyrobiť a našiť na svoje skafandre. Niekoľko dní pred plánovaným štartom sa o nich zmienili počas súkromnej večere s riaditeľom Strediska pilotovaných letov ("Manned Spacecraft Center") Robertom Gilruthom a vtedajším riaditeľom NASA Jamesom Webbom. Podľa Cooperových spomienok sa Webb veľmi rozčúlil a takmer sa s Conradom pobili. Nakoniec si však nechal poslať vzorku emblému k sebe do kancelárie. Webb napokon emblém schválil 14. augusta s tým, že nápis „8 dní alebo krach“ sa aspoň do úspešného konca misie zakryje. Dôvodom tohto rozhodnutia bola jeho obava z reakcie verejnosti v prípade, že let sa bude musieť skrátiť. Nápis tak bol na skafandroch zakrytý našitým pruhom padákového hodvábu.
Prípravy na let a výcvik posádky medzitým prebiehali v hektickom tempe a výcvikové kapacity boli navyše obmedzené. Istý čas sa na simulátoroch striedalo až šesť posádok, a to Gemini 3, Gemini 4 a 5 s ich náhradníkmi. Až od júna 1965 mohli Cooper a Conrad začať využívať simulátory podľa svojich potrieb. Napriek tomu, že obaja pracovali 16 hodín denne 7 dní v týždni, začínalo byť jasné, že termín štartu 9. augusta sa nepodarí stihnúť. Štart sa nakoniec posunul na 19. augusta. Hoci súčasťou misie Gemini 5 nemal byť štart zostavy Atlas-Agena, uskutočnila sa 22. júla simulácia štartu Atlasu-Ageny a Titanu-Gemini. Pozemný personál potreboval získať skúsenosti so štartom oboch nosičov v pomerne rýchlom časovom odstupe a v úplne presný moment. Z rôznych dôvodov sa skúška predlžovala a namiesto pôvodných osem a pol trvala až takmer pätnásť hodín. K nepríjemnostiam prispela aj porucha erektora, ktorý sa nechcel zdvihnúť z horizontálnej do vertikálnej polohy, a tak sa Cooper a Conrad nemohli dostať z kozmickej lode normálnym spôsobom. Cooper nakoniec presadil, aby sa použil tzv. cherry picker, čo bola kabína na hydraulickom ramene, ktorá pôvodne slúžila na rýchle opustenie kozmickej lode Mercury v prípade problémov pred štartom.
Medzitým naďalej prebiehali prípravy na štart misie Gemini 5, ktorý sa plánoval na štvrtok 19. augusta. Problémy s novými palivovými článkami a súvisiacim prístrojovým vybavením, ktoré boli životne dôležité pre úspešný dlhodobý let na obežnej dráhe, spôsobili neplánované zastavenie odpočítavania o 04:00 miestneho času v deň štartu. Aj počasie sa od rána toho dňa javilo celkom neprívetivo. Keďže štart sa posunul na pravé poludnie, astronauti si mohli dlhšie pospať a do kozmickej lode nastúpili až o 10:35. Odpočítavanie prebiehalo bez problémov až do T-10 minút, kedy zariadenie, ktoré zásobovalo štartovací komplex elektrickou energiou, zasiahol blesk. Vzniknuté fluktuácie napätia a prúdu sa preniesli na palubný počítač Gemini a ten odmietal správne fungovať. Zatiaľ čo technici a špecialisti IBM riešili problém s palubným počítačom, prišla na Cape Kennedy búrka. Štart sa tak musel pre ten deň zrušiť a odložiť o 48 hodín. Cooper a Conrad vystúpili z kabíny kozmickej lode, zišli výťahom dole z obslužnej veže a vrátili sa do ubytovní pre astronautov v Budove pilotovaných letov ("Manned Spacecraft Operations Building").
Priebeh letu.
V sobotu 21. augusta astronauti vstávali o 04:30 miestneho času. Následne sa Gordon Cooper a Pete Conrad osprchovali a absolvovali krátku lekársku prehliadku. Potom si sadli k raňajkám, ktoré pozostávali zo steaku a vajíčok. Raňajkovali v spoločnosti Deka Slaytona, asistenta riaditeľa pre operácie letových posádok, lekára Howarda Minnersa a ďalších hostí. Potom Cooper a Conrad vyšli z Budovy pilotovaných letov a presunuli sa na štartovaciu rampu 16, kde si v špeciálne upravenom obytnom prívese obliekli skafandre. Nasledovala jazda špeciálne upravenou dodávkou na štartovací komplex 19, odkiaľ mali vyštartovať. Astronauti spolu s niekoľkými technikmi nastúpili do výťahu, ktorý ich vyviezol do 11. poschodia obslužnej veže. Potom sa usadili na svoje miesta v kozmickej lodi Gemini 5 a čakali na štart. Odpočítavanie prebiehalo bez problémov a podľa plánu. Tesne pred štartom sa Cooper vraj opýtal Conrada: "„No čo, si pripravený, zelenáč?“" Conrad mu odpovedal mierne roztraseným hlasom: "„Ja ti nejako neviem, Gordo...“" Po chvíli ticha sa Conrad usmial a povedal: "„Dostal som ťa! Poďme odpáliť tú potvoru a ideme!“"
Misia Gemini 5 úspešne odštartovala 21. augusta 1965 o 08:59:59,518 miestneho času (13:59:59,518 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Vzlet rakety a navedenie kozmickej lode na obežnú dráhu Zeme prebehli bez problémov až na niekoľko epizód poga, čo je nežiaduca pozdĺžna oscilácia raketových motorov spôsobená nestabilitou spaľovania kvapalných zložiek paliva. Zaujímavosťou je, že štart misie Gemini 5 je historicky prvým známym prípadom, kedy sa podarilo zachrániť prvý stupeň nosnej rakety. V skutočnosti nie úplne celý a v dosť poškodenom stave. Zachrániť sa podarilo len časť, ktorá obsahovala kompletnú nádrž okysličovadla s hornou časťou stupňa. Časť stupňa vyzdvihol z vodnej hladiny torpédoborec USS "Du Pont". Potom bola prepravená k výrobcovi The Martin Company na inšpekciu a analýzu. Cooper a Conrad sa medzitým po úspešnom navedení kozmickej lode na obežnú dráhu pustili do plnenia letového plánu. V čase 25 minút a 51 sekúnd po štarte sa v elektrických útrobách ohrievača v nádrži kvapalného kyslíka objavil skrat, ktorý vyradil ohrievač z prevádzky. V tom momente bolo necelých 81 kg kyslíka v nádrži natlakovaných na 5,88 MPa. Tlak v nádrži začal pomaly, ale isto klesať. Astronauti ani sledovacie stanice si zatiaľ ešte ničoho nevšimli. Keď kozmická loď Gemini 5 prvý raz dosiahla apogeum svojej obežnej dráhy, posádka vykonala zážih na úpravu dráhy. V čase 2 hodiny, 17 minút a 15 sekúnd po štarte Cooper potom, ako otočil loď o 90° doprava, uvoľnil zo zadnej časti adaptéra radarový cieľ REP ("Rendezvous Evaluation Pod"), ktorý posádka prezývala "„Little rascal“" (malý nezbedník). REP vážil približne 34 kg a jeho hlavnou súčasťou bol radarový transpondér. Okrem toho bol vybavený aj zábleskovým majákom, ktorý mal poslúžiť k vizuálnym pozorovaniam. REP nemohol meniť svoju vlastnú orientáciu ani upravovať svoju obežnú dráhu, a tak bol úplne pasívnym telesom. Po odhodení REPu Cooper otočil loď tak, aby smerovala prednou časťou k nemu. Palubný radar okamžite REP zachytil a „uzamkol“ vo svojom zornom poli. Potom, ako sa REP vzdialil na 2 353 metrov začali sa obe telesá vplyvom nebeskej mechaniky opäť pomaly približovať.
Prvé náznaky problémov s palivovým článkom si všimol Pete Conrad v čase 2 hodiny a 23 minút po štarte. Už o niekoľko desiatok minút skôr operátori prikázali posádke zapnúť ohrievače v nádržiach kvapalného vodíka a kyslíka, aby sa stabilizoval ich tlak na prívode k palivovým článkom. Procedúra očividne fungovala podľa plánu, ale prekvapený Conrad teraz zisťoval, že tlak kvapalného kyslíka neustále klesá. Momentálne bol na úrovni 1,1 MPa a stále klesal zhruba rýchlosťou 7 kPa za minútu, čo už bola vážna situácia. Krátko potom, ako Gemini 5 vyletela z dosahu sledovacej stanice v austrálskom Carnarvone, Cooper s Conradom si uvedomili, že keď to takto pôjde ďalej, palivové články úplne prestanú fungovať. Cooper sa tak rozhodol vypnúť všetko, čo môže a čakať, či sa pokles tlaku sám nestabilizuje. Nácvik priblíženia k REP sa v tejto situácii rozhodne nemohol uskutočniť a hrozilo predčasné ukončenie letu. Pete Conrad vtedy na prístrojovú dosku nakreslil krytý voz, ktorý sa veľmi podobal tomu v embléme misie, ale s tým rozdielom, že na jeho kresbičke voz trčal jednou svojou polovicou nad strmým útesom, čo len dotvorilo vážnosť celej situácie.
Keď sa kozmická loď Gemini 5 následne dostala do dosahu sledovacej stanice na Havaji, v riadiacom stredisku už tušili, že nasledujúcich pár hodín bude dosť napínavých. Bez palivového článku bolo nutné sa spoľahnúť na palubné batérie, ktoré však fungovali len ako záloha, čo znamenalo, že pri ich použití už nebola iná možnosť, len vrátiť posádku predčasne späť na Zem. Najbližšie príležitosti na bezpečný návrat boli vtedy na štvrtom, piatom a šiestom oblete. Gemini 5 vtedy práve dokončovala svoj druhý oblet okolo Zeme. Bol tu však problém. Pristávacie oblasti pre tieto alternatívy sa všetky nachádzali v Tichom oceáne, kde neboli k dispozícii tak početné záchranné jednotky ako v Atlantiku. Napriek tomu letový riaditeľ Chris Kraft nariadil pripraviť tieto oblasti. Následne do určených oblastí vzlietlo šesť lietadiel a bol sem presmerovaný jeden torpédoborec a jeden ropný tanker. Medzitým sa situácia na palube Gemini 5 začínala stabilizovať. Pokles tlaku v nádrži O2 sa začal spomaľovať a v čase 4 hodiny a 22 minút po štarte sa zastavil na hodnote približne 0,5 MPa, čo bola hodnota, u ktorej sa nedalo s istotou predpokladať, či dokáže udržať palivové články v prevádzke. Ešte počas pozemných testov kozmickej lode vo vákuovej komore sa uskutočnila na podnet posádky mimo plán aj skúška s priškrteným tlakom vodíka a kyslíka. Vtedy články zvládli dodávať do palubnej siete elektrinu aj za podmienok, ktoré boli mimo hraníc odporúčaných výrobcom. Práve teraz sa táto skúsenosť najviac hodila. Zatiaľ mohla posádka využiť batérie, ktoré by mali pri zdržanlivom využívaní vydržať zhruba 13 hodín. Medzitým v továrni McDonnell v St. Louis začali ďalšie skúšky, ktoré mali určiť, aký je spodný limit tlaku kyslíka pri zachovaní funkčnosti palivového článku. Výsledky testov boli zľahka optimistické a posádka Gemini 5 tak dostala povolenie na minimálne jeden celý deň letu. Skúšky u výrobcu nakoniec potvrdili, že bezpečne možno získať 50 ampérov prúdu pri tlaku kyslíka len 0,38 MPa. Cooper s Conradom tak dostali opis postupu, ktorý mal znova uviesť do prevádzky elektrický systém. Podarilo sa im to a misia mohla pokračovať, hoci vo veľmi oklieštenej podobe. 
Radarový cieľ REP medzitým vyčerpal vlastný zdroj energie a vplyvom nebeskej mechaniky zmizol ďaleko od Gemini 5 na vlastnej obežnej dráhe. Vyzeralo to, že táto časť letového plánu sa už nesplní, ale zatiaľ čo operátori zápasili s elektrickým systémom kozmickej lode, začali špecialisti s astronautom Edwinom „Buzzom“ Aldrinom pracovať na možnostiach uskutočnenia cvičného stretnutia s teoretickým bodom v priestore. Podarilo sa im vypracovať postup, ako to dosiahnuť a aspoň čiastočne preveriť možnosti priblíženia k inému (hoci hypotetickému) telesu na obežnej dráhe. Posádka Gemini 5 tieto aktivity vykonala na druhý a tretí deň letu, pričom sa astronautom podarilo s pomocou riadiaceho strediska, palubného počítača a radarového transpondéra na Floride veľmi presne naviesť svoju loď do bodu v čase a priestore, kde sa nachádzalo hypotetické teleso Agena. Definitívne sa tak preverilo, či je vôbec možné vysoko presné manévrovanie v priestore. Cooper a Conrad si zatiaľ museli zvykať na pomerne tvrdé podmienky na palube. V periódach, kedy nebolo potrebné využívať elektrickú energiu na experimenty a manévrovanie, sa všetky nepotrebné zariadenia vypínali. V kabíne tak bolo pomerne chladno, pričom teplota v skafandroch klesla v niektorých momentoch až na 5 °C. Ďalším problémom bol opäť, rovnako ako v prípade Gemini 4, spánok. Takisto aj teraz boli pôvodne naplánované striedavé spánkové periódy, hoci ich efektivita bola opäť veľmi diskutabilná. Navyše skafandre G4C, ktoré mali astronauti oblečené po celú dobu misie, neboli vôbec pohodlné. Počas druhého dňa letu sa Cooper a Conrad rozhodli, že budú spať v rovnakom čase. Neskôr tiež na to dostali povolenie.
V pôvodnom letovom pláne bolo pomerne dosť experimentov. Teraz sa však, vzhľadom na okolnosti, musel tvoriť úplne nový plán. Niektoré experimenty sa mohli vykonať v pôvodnej podobe, iné sa museli zdokonaliť, ďalšie zase úplne vynechať. Pozoruhodnou neplánovanou súčasťou misie bola prvá oprava na obežnej dráhe, keď Cooper demontoval a prostredníctvom výmeny kábla opravil nefunkčné osvetlenie optického zameriavača. V letovom pláne však boli najmä medicínske experimenty (meranie krvného tlaku, sledovanie zmien ostrosti zraku a podobne). Astronauti tiež vykonávali pozorovania a fotografovali zemský povrch a nebeské telesá. Na tieto účely mali na palube dve desiatky kamier a fotoaparátov. Získavali tiež informácie, ktoré by umožnili spresniť údaje meteorologických družíc sérií TIROS a Nimbus. Cooper a Conrad fotografovali východy i západy slnka a zvieratníkové svetlo, spektrografmi merali mraky, fotografovali horské oblasti Mexika. Na želanie mexickej vlády sa mali takto získať podklady na zmapovanie týchto oblastí. Posádka pozorovala aj skúšobné obrazce pripravené v určených oblastiach Texasu a Austrálie, aby sa zistili podmienky viditeľnosti pozemných objektov. Zahliadli tiež test raketových saní na Hollomanovej základni v Novom Mexiku a pozorovali odpal rakety Minuteman-I z Air Force Western Test Range (dnešná Vandenbergova základňa vesmírnych síl). Ďalšie problémy misie sa objavili v piaty deň letu. V manévrovacom systéme OAMS ("Orbit Attitude and Maneuvering System") kozmickej lode zlyhal motor č. 7, ktorý mal zabezpečovať bočenie lode doľava. Všetky experimenty, pri ktorých sa využívali motory systému OAMS, sa museli do odvolania zrušiť a pozemný personál začal pracovať na riešení situácie. Nepodarilo sa im to a na začiatku šiesteho dňa letu zlyhal aj motor č. 8, ktorý mal tiež zaisťovať bočenie doľava. Nezvyčajne sa začali správať aj ďalšie súčasti systému OAMS a zásoby paliva sa zmenšovali. Z toho dôvodu sa zrušili experimenty, ktoré vyžadovali orientáciu lode v priestore a Gemini 5 tak bola uvedená do voľnej rotácie. Príčinu zlyhania motorov systému OAMS sa nepodarilo presne určiť, ale predpokladalo sa, že opäť zlyhali ohrievače.
Cooper a Conrad sa posledné tri dni letu dosť nudili. Conrad neskôr prezradil, že s Cooperom spolu pred misiou strávili stovky hodín počas výcviku, a tak všetky príhody a témy na konverzáciu už boli vyčerpané. Conrad ľutoval, že si so sebou nevzal knihu. Navyše ho ešte začali bolieť aj kolená a v stiesnených priestoroch kabíny lode si ich ani nemohol aspoň na chvíľu natiahnuť. Napriek tomu, že astronauti sa snažili svoju kabínu upratovať, lietali okolo nich rôzne odpadky a omrvinky. V čase 4 dni, 23 hodín a 16 minút po štarte letový riaditeľ Chris Kraft astronautom oznámil dobrú správu. Zablahoželal im, že pred pár minútami prekonali doteraz platný rekord v dĺžke kozmického letu s ľudskou posádkou, ktorý od roku 1963 držal sovietsky kozmonaut Valerij Bykovskij. Na palube kozmickej lode Vostok 5 strávil 4 dni, 23 hodín a 7 minút. Dodnes ide o najdlhší sólový kozmický let s ľudskou posádkou. Cooperovi a Conradovi zablahoželali aj ich náhradníci Armstrong a See ako „vaša priateľská záložná posádka“. Pozoruhodný bol tiež hovor, ktorý sa odohral počas posledného ôsmeho letového dňa medzi Gemini 5 a Cooperovým kolegom Scottom Carpenterom, členom pôvodnej sedmičky astronautov, ktorý sa vtedy nachádzal 62 metrov pod hladinou na palube podmorskej stanice SEALAB II pri pobreží Kalifornie. Ich konverzácia bola krátka, nie celkom uvoľnená, signál kolísal, ale Carpenterov hlas, zmenený héliom v atmosfére SEALAB II, bol zábavný.
Gemini 5 mala pôvodne pristáť počas svojho 121. obletu okolo Zeme. Letový riaditeľ Gene Kranz však nakoniec rozhodol o skrátení letu o jeden oblet. Do pristávacej oblasti sa totiž blížil hurikán Betsy. Vzhľadom na nespoľahlivé správanie manévrovacieho systému OAMS Kranz Cooperovi povolil použiť na orientáciu a stabilizáciu lode systém RCS ("Reentry Control System"), ktorý sa používal výhradne len počas zostupu atmosférou. Posádka oddelila už nepotrebnú prístrojovú sekciu lode a v presne určený moment sa postupne zapálili štyri brzdiace motory na tuhé palivo v retrográdnej sekcii, ktorým sa prvýkrát plne dôverovalo, keďže kozmická loď predtým nevykonala „istiaci“ zážih OAMS, ktorý by perigeum dráhy nechal klesnúť do atmosféry. Potom sa oddelil aj úsek s už nepotrebnými retrográdnymi motormi. O 11 minút neskôr loď Gemini 5 preťala teoretickú hranicu atmosféry vo výške 122 km. Zostup atmosférou pomáhal Cooperovi riadiť palubný počítač, ktorý na rozdiel od predošlej misie fungoval. Počítač Cooperovi pomocou ručičiek na ukazovateli ukazoval, akým spôsobom má natočiť loď, aby pristál čo najbližšie zadanému bodu. Potom, ako sa Cooper chopil riadenia a uviedol kabínu do náklonu 53°, indikátor doletu ukázal, že zostup je príliš plytký a kabína preletí plánované miesto pristátia. Cooper tak naklonil loď na 90°, aby znížil vztlak. Zvyšok zostupu prebehol normálne. V poslednej fáze zostupu kozmickú loď sledoval radar lietadlovej lode USS "Lake Champlain". 
Kozmická loď Gemini 5 v poriadku pristála 29. augusta 1965 o 07:55:14 miestneho času (12:55:14 UTC) na hladine Atlantického oceánu. Miesto pristátia sa nachádzalo 540 km juhozápadne od Bermúd, 35 km od torpédoborca USS "Du Pont" a 128 km od lietadlovej lode USS "Lake Champlain". Potom, ako kabína bezpečne pristála, astronauti zistili, že pristáli 130 km pred plánovaným cieľovým bodom. Vyšlo najavo, že palubný počítač fungoval správne, ale so zlými dátami. Pozemný operátor pri programovaní počítača na pristátie zadal zlý údaj ohľadom rotácie Zeme. Vložená hodnota bola 360°, lenže Zem sa za jeden deň otočí o 360,98 °. Z toho dôvodu sa počítač domnieval, že kabína preletí cieľový bod. Cooper svojím manévrom síce naviedol kabínu na pristátie pred cieľom, ale tá paradoxne pristála onomu miestu bližšie, než keby nezasiahol. Po 18 minútach od pristátia už boli na mieste vrtuľníky a žabí muži pripevnili na kabínu bezpečnostný plavák. Medzitým priplával torpédoborec USS "Du Pont" a za ďalších 30 minút Cooper a Conrad vystúpili z kabíny a vrtuľníky ich dopravili na palubu lietadlovej lode USS "Lake Champlain" medzi nadšených námorníkov, vedcov a novinárov. Na štartovacom komplexe 19 na Cape Kennedy už medzitým prebiehali prípravy na misiu Gemini 6, ktorej štart sa plánoval na 25. októbra 1965.

</doc>
<doc id="206350" url="https://sk.wikipedia.org/wiki?curid=206350" title="Rad Kutuzova">
Rad Kutuzova

Rad Kutuzova (), pomenovaný podľa vojvodcu v napoleonských vojnách Michaila Kutuzova, bol zriadený rovnako ako Rad Suvorova 29. júla 1942. Pôvodne mal 2 stupne, 8. februára 1943 bol zavedený tretí stupeň. V Rusku je dodnes udeľovaný. Rad Kutuzova bol udeľovaný za úspešné vedenie bojových operácií:

</doc>
<doc id="206351" url="https://sk.wikipedia.org/wiki?curid=206351" title="Cordillera Volcánica (Nikaragua)">
Cordillera Volcánica (Nikaragua)

Cordillera Volcánica (doslova Sopečná Kordillera) je názov významného horstva prechádzajúceho zo severozápadu na juhovýchod Nikaraguy a potom pod názvom Cordillera Volcánica Central (doslova Centrálna Sopečná Kordillera) severnou a strednou časťou Kostariky.
Najvyšší bod dosahuje v strednej Kostarike sopkou Irazú (). Nižšie sú sopky Turrialba (), Miravalles (), Barva () a Poás (). V Nikarague je pohorie od pohoria Cordillera Centroamericana oddelené širokou tektonickou depresiou, v ktorej sa nachádzajú viaceré jazerá, najmä Nikaragua a Managua.
V Nikarague sú najvyššie sopky tohto pohoria Mogotón () a okrem iných aj El Viejo () a Momotombo (). Z hlavného pohoria odbočuje niekoľko vedľajších hrebeňov, najmä Cordillera de los Maribios (kam patria sopky San Cristóbal (), Telica () a Momotombito () a sopečné ostrovy na jazere Nikaragua so sopkami Concepción (), Maderas () na ostrove Ometepe alebo Mombacho () na ostrove Zapatera. Členitá vetva je aj na severovýchode Nikaraguy, medzi mestami Esteli a Jinotega. 
Celá oblasť sa vyznačuje zvýšenou sopečnou činnosťou. Svahy pohoria sú pokryté rôznymi druhmi rastlinstva v závislosti od nadmorskej výšky. V najvyšších oblastiach sa vyskytujú ihličnany a lesy duba "Quercus stellata". Pod nimi sú tropické dažďové a hmlové lesy, dnes však už výrazne poznačené činnosťou človeka a pestovaním plodín ako banány, kukurica, cukrová trstina, bavlna, káva a pod.

</doc>
<doc id="206352" url="https://sk.wikipedia.org/wiki?curid=206352" title="Cordillera Volcánica">
Cordillera Volcánica

Cordillera Volcánica (doslova Sopečná Kordillera) môže byť:

</doc>
<doc id="206355" url="https://sk.wikipedia.org/wiki?curid=206355" title="Medaila">
Medaila

Medaila je zvláštny druh plastiky. Táto plastika je používaná často ako vyznamenanie, alebo je vydávaná ako pripomienka nejakej významnej udalosti či výročia.
Zvláštnym, všeobecne zaužívaným druhom medaily je minca. Medaila či minca je vytváraná medailérom. Medaila je tiež jeden z názvov pre vyznamenanie.
Medaily sa pri rôznych športových turnajoch používajú obyčajne na ocenenie prvých troch miest. Za dosiahnutie prvého miesta sa udeľuje zlatá medaila, za druhé miesto strieborná a za tretie miesto bronzová medaila. Obvykle sú vyrobené z plastu, kovu, skla či dreva. Zvyčajne sa vyrába v základnej zlaté, strieborné, bronzové variante, ktorá je doplnená ďalšími farbami.

</doc>
<doc id="206357" url="https://sk.wikipedia.org/wiki?curid=206357" title="Telica">
Telica



</doc>
<doc id="206359" url="https://sk.wikipedia.org/wiki?curid=206359" title="Emirates Stadium">
Emirates Stadium

Ashburton Grove, zo sponzorských dôvodov známy ako Emirates Stadium je futbalový štadión nachádzajúci sa v štvrti Islington severnom Londýne a domov futbalového klubu Arsenal FC. Štadión má kapacitu 60 361 miest (všetky na sedenie). Dňa 5. októbra 2004 podpísala spoločnosť Emirates s Arsenalom 15-ročný kontrakt v celkovej odhadovanej výške 100 miliónov £. Dohoda udelila spoločnosti Emirates práva na pomenovanie štadióna a logo spoločnosti sa nachádzalo na dresoch klubu.
Externé odkazy.
Štadión na stránkach klubu [[Arsenal FC].]
[[Kategória:Arsenal FC]]
[[Kategória:Futbalové štadióny v Anglicku]]
[[Kategória:Stavby v Londýne]]
[[Kategória:Architektúra z 2006]]
[[Kategória:Šport v Londýne]]

</doc>
<doc id="206360" url="https://sk.wikipedia.org/wiki?curid=206360" title="Mikroskop">
Mikroskop

Mikroskop (z gréckeho "μικρός": malý; "σκοπεῖν": pozorovať) alebo drobnohľad je optický prístroj, ktorý slúži na zväčšené zobrazenie malého objektu.
Pod označením mikroskop sa obvykle myslí optický mikroskop, ktorý na zobrazenie používa svetelné lúče, existujú však aj mikroskopy využívajúce iné princípy a spôsoby zobrazenia, napr. elektrónový mikroskop alebo polarizačný mikroskop.
Zloženie optického mikroskopu.
Mechanická časť.
Tvorí ju hlavne statív – teda to, čo nesie ostatné prvky. Stabilita zaistená ťažkou nohou. Statív je (pohyblivým výklopným kĺbom) spojený s nosičom tubusu vybaveným mechanizmom pre presný, jemný vertikálny pohyb tubusu. Tubus je obvykle kovová, zvnútra začiernená trubica. Zhora sa naň nasadzuje okulár a zdola objektív. Zabezpečuje ohniskové vzdialenosti medzi objektívom a tubusom, zároveň bráni pôsobeniu svetla zo strán. Ďalšou časťou je stolček – naň sa pomocou pružín upevňuje preparát na sklíčku. Stolček umožňuje presný pohyb v dvoch smeroch roviny.
Optická časť.
Optickú časť tvorí zdroj svetla – lampa alebo zrkadielko. U novších typov mikroskopov je zdroj svetla integrovaný do statívu. 
Kondenzor je umiestnený hneď pod stolčekom a skladá sa z viacerých šošoviek. Slúži na koncentráciu a reguláciu množstva svetla do preparátu cez kruhový otvor v stolčeku. V kovovej obrúčke pod kondenzorom je umiestnená tzv. irisová clona pre reguláciu množstva svetla, zároveň nesie mliečne a farebné optické filtre. Po prestúpení cez preparát lúč svetla pokračuje do zväčšovacieho optického systému tvoreného objektívom a okulárom. Objektívy (obvykle 3) sú uložené v revolverovom meniči. Sú zložené zo systému šošoviek. Každý z objektívov má iné zväčšenie. Rozlišujeme suché (napr. 5x, 10x, 45x) a imerzné (100x) objektívy. Objektív obsahuje šošovky s malou ohniskovou vzdialenosťou. Používa sa na veľké zväčšenie obrazu malého predmetu umiestneného v blízkosti ohniska. Svetlo z objektívu prechádza do okulára, ktorého optický systém pridáva ďalšie zväčšenie. Okulár sa zasúva do horného otvoru tubusu. Výsledné zväčšenie mikroskopu dostaneme vynásobením zväčšenia objektívu a okulára. Optický mikroskop zväčšuje 100 – 3 000-krát.
Opis mikroskopu.
Základom mikroskopu sú šošovky, ktoré tvorí objektív a okulár. Okuláre a objektívy sú často výmenné. Jednoduchý mikroskop je zložený z dvoch spojných sústav šošoviek, ktoré majú spoločnú optickú os. Časť mikroskopu, ktorá je nazývaná objektív, má malú ohniskovú vzdialenosť (rádovo v milimetroch). Pozorovaný predmet sa umiestňuje blízko pred ohnisko, takže vzniká skutočný, zväčšený a prevrátený obraz. Tento obraz vzniká medzi druhou časťou mikroskopu, tzv. okulárom, a jeho predmetovým ohniskom. Vzniknutý obraz potom pozorujeme okulárom podobne ako lupou, čím získavame ďalšie zväčšenie. Ohnisková vzdialenosť okulára sa pohybuje rádovo v centimetroch. Obrazové ohnisko objektívu a predmetové ohnisko okulára nesplývajú, ale sú od seba vzdialené o hodnotu optického intervalu, ktorého hodnota sa u mikroskopu pohybuje medzi a .
Zväčšenie.
Pre uhlové zväčšenie mikroskopu platí vzťah
formula_1,
kde formula_2 a formula_3 označuje zväčšenie objektívu a okulára, formula_4 je obrazová ohnisková vzdialenosť objektívu, formula_5 je predmetová ohnisková vzdialenosť okulára, formula_6 je optický interval mikroskopu a formula_7 je konvenčná zraková vzdialenosť.
Optickým mikroskopom sa bežne dosahuje zväčšenie 50× až 1 000×. Maximálne teoretické zväčšenie je asi 2 000× a to už naráža na fyzikálne bariéry kvôli obmedzeniu dĺžky svetelných vĺn. 
História.
Podľa niektorých zdrojov prvé drobnohľady zostavil v roku 1590 v Holandsku Zacharias Jansen. V roku 1610 sa na základe Jansenovej konštrukcie mikroskopiou zaoberal Galileo Galilei. Jeden z jednoduchých mikroskopov zostavil v roku 1676 holandský obchodník a vedec Anton van Leeuwenhoek, ktorého práce patrili k vrcholom mikroskopických pozorovaní 17. storočia. Významným prelomom v rozvoji mikroskopie bolo dielo britského geológa Roberta Hooka "Micrographia" vydaného v Londýne, v ktorom opísal v roku 1665 konštrukciu mikroskopu s oddeleným objektívom, okulárom a osvetľovacím zariadením. Okrem toho v ňom bolo obsiahnutých mnoho vyobrazení získaných pomocou mikroskopov, čím boli prvýkrát doložené možnosti prístroja vo vedeckom výskume. 
Ako prvá začala výrobu mikroskopov firma Carl Zeiss v roku 1847.

</doc>
<doc id="206362" url="https://sk.wikipedia.org/wiki?curid=206362" title="Lesík na Krasovského">
Lesík na Krasovského

Lesík na Krasovského bola náletová zelená plocha pripomínajúca pôvodný lužný les v Bratislave v mestskej časti Petržalka medzi Sadom Janka Kráľa, diaľnicou D1 a cestou I. triedy 2 na Einsteinovej (spolu 8 jazdných pruhov) a príjazdovou cestou na Starý most, medzi ulicami Krasovského a Pri Starom háji. Obsahovala väčšinou náletovú zeleň, niektorí obyvatelia ho považovali za park a prirodzené pokračovanie Sadu Janka Kráľa. Táto plocha sa dostala do povedomia predovšetkým potom, ako sa objavili investičné zámery na jeho vyrúbanie a zastavanie prevažne výškovými polyfunkčnými budovami, ktoré by spôsobili, že Sad Janka Kráľa by sa ocitol v obkľúčení výškových budov. Niektorí obyvatelia sa domnievali, že lesík plnil ochrannú funkciu Sadu Janka Kráľa tým, že ho chránil pred vplyvom dopravy na cestnej komunikácii, ktorá prechádza južne od sadu aj od lesíka.
V septembri roku 2006 bola zorganizovaná akcia, ktorú organizovala občianska iniciatíva "Nádej pre Sad Janka Kráľa", pri ktorej lesík obkľúčila živá reťaz dobrovoľníkov, ktorí chceli takto dať najavo, že si neželajú zánik zelene na tomto priestore, ale revitalizáciu a pripojenie k Sadu Janka Kráľa. Pozemok bol neskôr predaný a na východnom okraji sa začala výstavba polyfunkčnej výškovej budovy, pričom bola zabratá časť lesíka a vybudovaná naprieč ním dvojpruhová cestná komunikácia, ktorá prepája komunikácie Krasovského a Einsteinova. Väčšina plochy lesíka ostala zachovaná do 30. marca 2008, kedy ho investor vyrúbal. Plánuje sa tu ďalšia výstavba, vrátane luxusného hotela a ďalších stavieb.

</doc>
<doc id="206364" url="https://sk.wikipedia.org/wiki?curid=206364" title="Lesík Krasovského">
Lesík Krasovského



</doc>
<doc id="206365" url="https://sk.wikipedia.org/wiki?curid=206365" title="Hokejová liga majstrov">
Hokejová liga majstrov

Hokejová liga majstrov je prestížna európska medzinárodná hokejová súťaž, ktorej prvý ročník sa konal v sezóne 2014/2015. Vznikla vďaka iniciatíve IIHF, ktorej prvý pokus v sezóne 2008/2009 nevyšiel. Súťaž nasledujúci rok zanikla kvôli finančným problémom a nezhodami ohľadom systému súťaže. Každý rok sa jej zúčastňuje 26 zakladajúcich tímov zo 6-tich zakladajúcich líg a ďalšie najlepšie tímy z ostatných európskych líg.
Pohár pre víťaza nesie názov European Trophy, ktorý má pripomínať turnaj, vďaka ktorému táto súťaž vznikla.
Predchodcovia.
Prvou celoeurópskou klubovou súťažou bol Európsky hokejový pohár organizovaní od roku 1965 až do roku 1997. Ten bol nahradený Európskou hokejovou ligou, tá ale vydržala len 4 sezóny, a tak od roku 2000 Európe chýbala medzinárodná klubová súťaž na najvyššej úrovni. Ďalším pokusom o vzkriesenie bol turnaj Super Six, ale aj ten vydržal len 4 sezóny. Tento turnaj pre ďalšiu sezónu 2008/09, nahradila Hokejová liga majstrov IIHF, ale vydržala iba jednu sezónu, kvôli finančným problémom.
Medzi rokmi 2010 až 2013 prebiehal turnaj European Trophy v ktorom hrali kluby zo siedmych európskych krajín. Ale na rozdiel od predchádzajúcich súťaži mal tento turnaj formu prípravného turnaja.
Sezóny.
Sezóna 2014–15.
Hlavný článok: Hokejová liga majstrov 2014/2015
Sezóna 2014–15 sa hrala od augusta 2014 do februára 2015. Sezóny sa zúčastnilo 44 klubov z 12 európskych krajín, ktoré boli rozdelené do 11 skupín po štyri tímy. Každý tím hrá dvojaký round-robin vo svojej skupine, teda celkom 6 hier na tím. Do play-off sa kvalifikovalo 11 víťazov skupín, ako aj päť najlepších v kategórii druhých. Play off bolo ako turnaj o jednu elimináciu , všetky kolá smerujúce do finále sa hrali v dvojzápasových sériách doma a vonku s celkovým počtom gólov. Finále bola jediná hra. Celkovo sa hralo 161 zápasov vrátane skupinovej a play-off fázy.  Sezónu vyhrala Luleå HF, ktorá vo finále porazila Frölunda HC.
Sezóna 2015–16.
Hlavný článok: Hokejová liga majstrov 2015/2016
Pre sezónu 2015–16 sa turnaj rozšíril na 48 tímov, ktoré boli rozdelené do 16 skupín a po troch tímoch v každej skupine. Dva prvé tímy v každej skupine postúpili do kola play off. 48 tímov pozostávalo z 26 zakladajúcich klubov s A-licenciou, 12 klubov s B-licenciou zo zakladajúcich líg a 10 „Wild card“ s C-licenciou. tímy z iných líg. Celkovo sa hralo 157 hier. Frölunda HC vyhrala prvý titul v Lige majstrov, keď vo finále porazila Ouluna Kärpäta.
Sezóna 2016–17.
Hlavný článok: Hokejová liga majstrov 2016/2017
Sezónu 2016 - 17 hrali opäť 48 tímov v rovnakom formáte ako v predchádzajúcej sezóne. Sezóna sa začala 16. augusta 2016 a skončila sa finálovým zápasom 7. februára 2017, keď Frölunda porazila Spartu Praha 4: 3 v predĺžení.
Sezóna 2017–18.
Hlavný článok: Hokejová liga majstrov 2017/2018
Počnúc štvrtou sezónou CHL sa šampionát zredukoval na 32 tímov a kvalifikácia bola zameraná iba na športové výsledky. Šesť zakladajúcich líg predstavovalo tri až päť tímov (na základe trojročného ligového rebríčka), zatiaľ čo osem tímov z „výzvových líg“ zastupoval po jednom tíme. Žiadny zakladajúci tím nebol kvalifikovaný automaticky.
Fínska strana JYP Jyväskylä získala titul porazením švédskeho tímu Växjö Lakers 2: 0.
Sezóna 2018–19.
Hlavný článok: Hokejová liga majstrov 2018/2019
Piatu sezónu CHL súťažilo 32 tímov a kvalifikácia bola iba športová zásluha. Šesť zakladajúcich líg predstavovalo tri až päť tímov (na základe štvorročného ligového rebríčka), zatiaľ čo sedem „ligových výziev“ predstavoval každý po jednom mužstve. Jedno miesto získal šampión kontinentálneho pohára . Na rozdiel od prvých troch vydaní sa zakladajúce tímy automaticky nekvalifikovali. Skupinové fázy sa začali 30. augusta 2018 a skončili sa 17. októbra 2018. Sezóna mala priemernú návštevnosť 3 401 na zápas, čo je nárast o jedno percento oproti predchádzajúcej sezóne.
Švédsky tím Frölunda HC získal tretí titul v hokejovej lige majstrov, keď porazil Red Bull München , prvý nemecký tím, ktorý sa dostal do finále, 3: 1 na ihrisku Scandinavium v Göteborgu.
Sezóna 2019–2020.
Hlavný článok: Hokejová liga majstrov 2019/2020
Na šiestej sezóne CHL sa zúčastnilo 32 tímov a kvalifikácia bola opäť len po športovej stránke. Šesť zakladajúcich líg predstavovalo tri až päť tímov (na základe trojročného ligového rebríčka), zatiaľ čo sedem „ligových výziev“ zastupovalo po jednom tíme. Jedno miesto získal šampión hokejovej ligy majstrov 2018–19, ako aj miesto divokej karty vybrané radou.
Švédsky tím Frölunda HC úspešne obhájil titul v hokejovej lige majstrov, keď vo finále porazil český tím Mountfield HK 3–1 a získal tak po štvrtýkrát Európsku trofej. Prvýkrát v histórii ligy sa finále konalo v Česku, pretože Mountfield HK si vyslúžil právo hostiť zápas v ČPP Aréne.
Sezóna 2020–21.
Hlavný článok: Hokejová liga majstrov 2020/2021
Sezóna bola zrušená kvôli pandémii COVID-19 v Európe. 
Sezóna 2021–22.
Hlavný článok: Hokejová liga majstrov 2021/2022
Na siedmej sezóne CHL sa zúčastnilo 32 tímov.
Švédsky tím Rögle BK zvíťazil, keď vo finále porazil fínsky tím Tappara Tampere 2:1 a získal tak po prvýkrát Európsku trofej. Finále sa odohralo v Catena Aréne.
Sezóna 2022–23.
Hlavný článok: Hokejová liga majstrov 2022/2023
Na siedmej sezóne CHL sa zúčastnilo 32 tímov.
Fínsky tím Tappara Tampere zvíťazil, keď vo finále porazil švédsky tím Lulea HF 3:2 a získal tak po prvýkrát Európsku trofej. Finále sa odohralo v Coop Norrbotten Aréne.

</doc>
<doc id="206369" url="https://sk.wikipedia.org/wiki?curid=206369" title="Administratívne centrum Petržalka">
Administratívne centrum Petržalka

Administratívne centrum Petržalka je nízkopodlažná administratívna budova v Bratislave v mestskej časti Petržalka nachádzajúca sa na pozemku, ktorý pred postavením objektu bol pokrytý zeleňou a niekoľkými stromami. Pozemok sa nachádza na trojuholníku ohraničenom mimoúrovňovou komunikáciou Rusovská cesta, ktorá prechádza západo-východne a pokračuje ponad viackoľajovú železničnú trať, cestnou komunikáciou vedúcou súbežne so železničnou traťou a pešou komunikáciou známou pod názvom Petržalské korzo vedúcou severojužne. V blízkosti sa nachádza železničná stanica Bratislava-Petržalka a polyfunkčná výšková budova s názvom Vienna Gate.
Architektonicky je objekt tvorený dvoma nerovnako vysokými navzájom prepojenými blokmi valcovitého tvaru, ktoré sú prepojené spojovacím krčkom v 2. až 4. nadzemnom podlaží. Samotné bloky majú 6 a 9 nadzemných podlaží. Časť A so šiestimi podlažiami je sídlom spoločnosti IDO Hutný projekt, časť B s deviatimi podlažiami je určená na prenájom alebo predaj.

</doc>
<doc id="206379" url="https://sk.wikipedia.org/wiki?curid=206379" title="Hacker">
Hacker



</doc>
<doc id="206380" url="https://sk.wikipedia.org/wiki?curid=206380" title="Marshall Allman">
Marshall Allman

Marshall Scott Allman (* 5. apríl 1984, Austin, Texas, USA) je americký herec. Stal sa známy vďaka roli L. J. Burrowsa v televíznom seriáli "Prison Break".

</doc>
<doc id="206381" url="https://sk.wikipedia.org/wiki?curid=206381" title="Počítačový pirát">
Počítačový pirát



</doc>
<doc id="206383" url="https://sk.wikipedia.org/wiki?curid=206383" title="Dinárske vrchy">
Dinárske vrchy



</doc>
<doc id="206384" url="https://sk.wikipedia.org/wiki?curid=206384" title="Dinaridy">
Dinaridy

Dinaridy (po chorvátsky, bosniansky a srbsky: "Dinaridi") môže byť (najmä v geotektonike):

</doc>
<doc id="206386" url="https://sk.wikipedia.org/wiki?curid=206386" title="Sopečná Kordillera">
Sopečná Kordillera



</doc>
<doc id="206390" url="https://sk.wikipedia.org/wiki?curid=206390" title="Lavagance">
Lavagance

Lavagance je slovenská indie popová kapela. V súčasnosti pôsobí najmä v Bratislave v zložení Marek Rakovický – vokály, gitara, Vincent Susol – basgitara, Viliam Bujnovský – klávesy, Robert Dando – bicie a Mario Smashing – gitara, klávesy.
História.
Lavagance je slovenská indie popová hudobná skupina z Bratislavy. V ich hudbe sa často miešajú prvky popu, indie rocku a elektroniky. V roku 2006 vydali prvé EP "Back to Attraction" pod Warner Music, obsahujúce 6 skladieb. Videoklip k skladbe „Miles“ v réžii Brana Spaceka bol v rotácii na MTV Europe. V roku 2006 získala skupina ocenenie Aurel Award za najlepší alternatívny album, najlepší videoklip k skladbe „Miles“ a ocenenie za najlepšiu novú skupinu.
V roku 2007 vydala skupina svoj druhý štúdiový album "Orthodox Experience", ktorý bol vyhlásený poslucháčmi Rádia FM za najlepší slovenský album.
V roku 2008 skupina oznámila kooperáciu s britským skladateľom, hudobníkom a producentom Eddiem Stevensom, známym hlavne z projektov Freak Power - neskôr známy ako Fatboy Slim, Moloko, či Zero7. Prvým výsledkom ich spolupráce bola skladba „Blood“ v roku 2009, po čom nasledoval aj celý štúdiový album "I Like This Temper".
Ďalším albumom vydaným v roku 2009 je štúdiová nahrávka "Divine Darkness", tentokrát pod produkciou samotnej skupiny.
Posledným albumom je "Halfway to the grave" z roku 2015, obsahujúci úspešné single „Gabriel“, „Princess of the Light“, či „Make me Smile“. Medzi najväčšie úspechy skupiny patrí hosťovanie na koncertných turné kapiel ako Duran Duran (Astronaut tour 2006), Depeche Mode (Tour of the Universe 2009), Mando Diao (Give me Fire tour 2009), Duran Duran (All you need is now tour 2012), Depeche Mode (Delta Machine tour 2013).

</doc>
<doc id="206392" url="https://sk.wikipedia.org/wiki?curid=206392" title="Marián Kochanský">
Marián Kochanský

Marián Kochanský (* 4. jún 1955 Partizánske – † 28. apríl 2006 Bratislava) bol slovenský hudobník, skladateľ a spevák, známy ako líder skupiny Lojzo.
Od detstva hral na akordeóne. Vyštudoval Vysokú školu ekonomickú v Bratislave a stal sa inžinierom ekonómie. Pracoval v Zdroji, bol vedúcim domova dôchodcov a organizačným pracovníkom kultúrnych zariadení. Začiatkom osemdesiatych rokov (1982–3) založil skupinu Lojzo. Mal tri deti.

</doc>
<doc id="206402" url="https://sk.wikipedia.org/wiki?curid=206402" title="Antonio Banderas">
Antonio Banderas

José Antonio Domínguez Bandera (* 10. august 1960, Malaga, Španielsko) je španielsky herec, režisér, filmový producent a spevák (naspieval napríklad pieseň Canción del Mariachi do filmu "Desperado", piesne do muzikálového filmu "Evita", do filmu "Shrek 2" s Eddiem Murphym pieseň Livin la Vida loca, so speváčkou Sarah Brightman naspieval pieseň The Phantom Of The Opera a mnohé ďalšie). 
Je prvým španielskym hercom, ktorému sa podarilo presadiť sa v severoamerickom filmovom priemysle, v ktorom sa pohybuje od začiatku 90. rokov. Bol ženatý s ďalšou hollywoodskou hviezdou Melanie Griffith.
Je tiež prvým španielskym hercom nominovaným na Zlatý glóbus, na cenu Tony a Emmy.
Životopis.
Jeho otec bol policajný komisár a matka učiteľka. Študoval na Škole dramatického umenia v Malage.
Pôvodne chcel byť futbalistom, ale v štrnástich rokoch si zlomil nohu a k futbalu sa už nevrátil. Po niekoľkých malých divadelných rolách v devätnástich odišiel do Madridu. Živil sa ako čašník a model, až sa dostal do Národného divadla. Tu si ho všimol Pedro Almodóvar a obsadil ho v roku 1982 do "Labyrintu vášní". 
O päť rokov neskôr si pod jeho taktovkou zahral gaya v snímke "Zákon túžby", za ich ďalší film, "Ženy na pokraji nervového zrútenia", bol nominovaný na Oscara. Ďalej nasledovali filmy ako "Mambo kings", "Philadelphia", "Interview s upírom", "Desperado"," Jedna naviac", "Evita", "Zorro", "Spy Kids" či "Vtedy v Mexiku".

</doc>
<doc id="206404" url="https://sk.wikipedia.org/wiki?curid=206404" title="Ulica Ladislava Sáru (Bratislava)">
Ulica Ladislava Sáru (Bratislava)

Ulica Ladislava Sáru je ulica v Bratislave, v mestskej časti Karlova Ves. Je pomenovaná je podľa Ladislava Sáru (1913 – 1945), slovenského pedagóga, rozhlasového hlásateľa a protifašistického bojovníka.
Na ulici sa nachádza Gymnázium Ladislava Sáru.

</doc>
<doc id="206406" url="https://sk.wikipedia.org/wiki?curid=206406" title="Gymnázium (Bratislava, Ladislava Sáru 1)">
Gymnázium (Bratislava, Ladislava Sáru 1)

Gymnázium na ul. Ladislava Sáru je gymnázium v Bratislave, ktorého história siaha do roku 1958. Škola v súčasnosti ponúka okrem 4-ročného a 8-ročného štúdia aj bilingválne 5-ročné stredoškolské štúdium v talianskom jazyku. Gymnázium sa nachádza na ulici pomenovanej po Ladislavovi Sárovi, prvom hlásateľovi Slobodného slovenského vysielača, protifašistickom bojovníkovi a účastníkovi SNP.
História školy.
História školy sa začala písať 1. septembra roku 1958. Vtedy bola založená na Dubovej ulici Jedenásťročná stredná škola. Vyučovať sa začalo v úplne novej budove, ktorej výstavba skončila v prvom polroku 1958. Školský úrad mesta menoval riaditeľom školy Rudolfa Štefanca. Celková úroveň školy mala od začiatku žiaducu úroveň a veľmi dobrú odozvu vo verejnosti. 
V školskom roku 1961-1962 sa uskutočnila reorganizácia a z Jedenásťročnej strednej školy sa stala Stredná všeobecno-vzdelávacia škola. Základná škola i SVŠ-ka na Dubovej ulici však i naďalej mali jedno vedenie i jeden pedagogický zbor. Po dvoch rokoch, v školskom roku 1963-1964, sa obe školy osamostatnili, a tak v jednej školskej budove boli dve riaditeľstvá s dvomi pedagogickými zbormi. 
Stredná všeobecnovzdelávacia škola sa z Dubovej ulice presťahovala v júli 1966 do priestorov bývalej Učňovskej školy stavebnej na Cádrovej ulici. Od začiatku školského roku 1966-67 mala škola nový názov: Stredná všeobecnovzdelávacia škola, Cádrova 23.
Od školského roku 1969-1970 sa začalo s postupným prechodom na štvorročné gymnázium. Tento proces sa ukončil v priebehu štyroch rokov. 
V celej počiatočnej histórii vedenie školy zápasilo predovšetkým s priestorovými ťažkosťami, či na Dubovej, alebo Cádrovej ulici. Z tohto dôvodu v školskom roku 1971-1972 sa škola opäť presťahovala do nových priestorov na Borskú ulicu v Karlovej Vsi. 
1. septembra 1975 bola škole pridelená nová veľká školská budova na Ulici Ladislava Sáru, kde gymnázium funguje dodnes. Projektantom budovy bol Ing. architekt Kančev a stavbu realizovali Pozemné stavby Bratislava. 
Od roku 1981 mala škola nového riaditeľa, PhDr. Viliama Greksu, ktorý ju riadil do roku 1989. 
Po „zamatovej revolúcii 1989" na začiatku roku 1990 sa uskutočnili voľby nového vedenia školy a pedagógovia si sami zvolili za riaditeľa RNDr. Pavla Sadloňa.
Súčasnosť gymnázia.
Štvorročné štúdium má na škole najdlhšiu tradíciu. V súčasnosti v štvorročnom štúdiu škola otvára 1 triedu v ročníku a poskytujeme študentom všeobecné vzdelanie. Poskytujem evzdelávanie aj v osemročnom štúdiu, otvárajú sa dve triedy v ročníku, jedna s prvým cudzím jazykom nemeckým, druhá s francúzskym. 
Od r. 1991 je neoddeliteľnou súčasťou gymnázia aj jeho bilingválna, slovensko-talianska sekcia. Bola založená na základe medzinárodnej dohody medzi Ministerstvom školstva, mládeže a športu Slovenskej republiky, Ministerstvom verejného školstva a Ministerstvom zahraničných vecí Talianskej republiky, podpísanej v Bratislave 7. februára 1991. 
Štúdium v bilingválnej sekcii je päťročné, pričom prvý ročník je zameraný najmä na výuku talianskeho jazyka. Výuku cudzieho jazyka zabezpečujú talianski i slovenskí učitelia. V prvom ročníku je väčšina hodín, 20 z celkových 31 venovaná O tom, že výuka taliančiny je veľmi intenzívna, svedčí fakt, že za jeden školský rok sú žiaci schopní naučiť sa ju do takej miery, aby od druhého ročníka mohli začať so štúdiom odborných predmetov v tomto jazyku.
Osemročné štúdium na škole bolo zriadené v školskom roku 1995-1996. Nadviazalo na tradície reálnych osemročných gymnázií v minulosti. 

</doc>
<doc id="206407" url="https://sk.wikipedia.org/wiki?curid=206407" title="TEDOM 123 D">
TEDOM 123 D



</doc>
<doc id="206408" url="https://sk.wikipedia.org/wiki?curid=206408" title="TEDOM 123 G">
TEDOM 123 G



</doc>
<doc id="206415" url="https://sk.wikipedia.org/wiki?curid=206415" title="Holíčska kalvária">
Holíčska kalvária



</doc>
<doc id="206416" url="https://sk.wikipedia.org/wiki?curid=206416" title="Geostacionárna obežná dráha">
Geostacionárna obežná dráha



</doc>
<doc id="206426" url="https://sk.wikipedia.org/wiki?curid=206426" title="Alžbeta Báthoryová">
Alžbeta Báthoryová



</doc>
<doc id="206428" url="https://sk.wikipedia.org/wiki?curid=206428" title="Ján Wolfgang Kempelen">
Ján Wolfgang Kempelen



</doc>
<doc id="206430" url="https://sk.wikipedia.org/wiki?curid=206430" title="Valašské nárečie">
Valašské nárečie

Valašské nárečie je nárečie na Morave.
Valašským nárečím sa hovorí v severovýchodnej časti Moravy, najmä v okoliciach Vsetína, Valašského Meziříčia a Frenštátu. Ide o východomoravské nárečie, blízke najmä lašským dialektom. Podobne ako goralské nárečia obsahuje veľa karpatizmov. V poslednom čase badať silnejúci vplyv spisovnej češtiny, ktorá začína nadobúdať prevahu medzi mladšou generáciou.

</doc>
<doc id="206431" url="https://sk.wikipedia.org/wiki?curid=206431" title="Hovězí (okres Vsetín)">
Hovězí (okres Vsetín)



</doc>
<doc id="206432" url="https://sk.wikipedia.org/wiki?curid=206432" title="Fenomén">
Fenomén

Fenomén môže byť:

</doc>
<doc id="206433" url="https://sk.wikipedia.org/wiki?curid=206433" title="Magnum Photos">
Magnum Photos

Magnum Photos je medzinárodná fotografická agentúra, ktorú vlastnia jej členovia-fotografi. Kancelárie agentúry sídlia v New Yorku, Paríži, Londýne a Tokiu. 
Vojnoví fotografi Robert Capa, David "Chim" Seymour, Henri Cartier-Bresson a George Rodger založili agentúru Magnum Photos 27. apríla 1947, ako reakciu na druhú svetovú vojnu , z ktorej dodávali reportážne fotografie pre svetovú tlač. 
Magnum je jedna z prvých fotografických kooperácií, ktorú vlastnia a administratívne spravujú výhradne jej členovia. Zamestnanci poskytujú podporu fotografom, ktorí majú všetky autorské práva k svojim fotografiám.
Členmi agentúry sú fotoreportéri z celého sveta, ktorí zachytili mnoho historických momentov 20. storočia. Archív agentúry obsahuje snímky zobrazujúce rodinný život, drogy, religionistiku, vojnu, chudobu, kriminalitu, hladomor, politiku aj celebrity.
Prijatie za člena agentúry Magnum zahŕňa tri kroky. Prvým krokom je nominácia na členstvo, po dvoch až štyroch rokoch nasleduje možnosť stať sa pridruženým členom a po ďalších približne troch rokoch sa fotograf stáva plnohodnotným členom agentúry. Každý krok schvaľuje porota, ktorá je zložená z členov agentúry. Na schválenie prvých dvoch krokov stačí 50 percent hlasov, k dosiahnutiu plnohodnotného členstva je potrebných 70 percent hlasov.
Finančne prevádzku agentúry Magnum zabezpečujú jej členovia-fotografi, ktorí odvádzajú časť svojich príjmov z fotografických zákaziek agentúre.
Spoluzakladateľ Henri Cartier-Bresson o agentúre povedal: „Magnum je komunita myslenia, ľudia spriaznení duchom. Neboli sme členmi žiadnej strany, ale zmýšľali sme ľavicovo“. Za svoju úlohu považoval „podanie svedectva o ranách a zmenách vo svete“.

</doc>
<doc id="206434" url="https://sk.wikipedia.org/wiki?curid=206434" title="Úkaz">
Úkaz

Úkaz môže byť:

</doc>
<doc id="206435" url="https://sk.wikipedia.org/wiki?curid=206435" title="Celostná psychológia">
Celostná psychológia



</doc>
<doc id="206436" url="https://sk.wikipedia.org/wiki?curid=206436" title="Geštaltpsychológia">
Geštaltpsychológia



</doc>
<doc id="206437" url="https://sk.wikipedia.org/wiki?curid=206437" title="Fikcia (filozofia)">
Fikcia (filozofia)

Fikcia je určitý predpoklad, ktorý môže slúžiť ako metodický prostriedok či hypotéza v priebehu poznávacieho procesu.
Podľa fikcionalizmu je fikcia účelný prejav myslenia, ktorý je subjektívny a obrazný, bez ontologického korelátu.

</doc>
<doc id="206438" url="https://sk.wikipedia.org/wiki?curid=206438" title="Univerzálie">
Univerzálie

Univerzálie môžu byť:

</doc>
<doc id="206439" url="https://sk.wikipedia.org/wiki?curid=206439" title="Fázová súradnica">
Fázová súradnica



</doc>
<doc id="206440" url="https://sk.wikipedia.org/wiki?curid=206440" title="Jazyková funkcia">
Jazyková funkcia



</doc>
<doc id="206441" url="https://sk.wikipedia.org/wiki?curid=206441" title="Sliezske vojny">
Sliezske vojny

Sliezske vojny je pomenovanie troch vojen v polovici 18. storočia medzi habsburskou dynastiou, presnejšie Máriou Teréziou a pruským kráľom Fridrichom II. o zvrchovanosť nad Sliezskom. Považujú sa za súčasť vojen o rakúske dedičstvo a sedemročnej vojny. 
Prvá sliezska vojna (17401742).
Keďže Karol VI. nemal mužských potomkov, zabezpečil ešte r. 1713 pragmatickou sankciou dedičstvo trónu aj po ženskej línii pre svoju najstaršiu dcéru Máriu Teréziu. Po jeho smrti však Prusko, Bavorsko a Francúzsko neuznali pragmatickú sankciu. Dedičské práva Márie Terézie napadli kurfirsti bavorský, saský a brandenburský. Bavorský panovník a manžel dcéry Jozefa I., Karol Albrecht, si nárokoval na cisársku korunu a habsburské dedičné zeme na základe stredovekého Privilegia minus, saský kurfirst a poľský kráľ Fridrich August svoje nároky odôvodňoval sobášom s jednou z dcér Jozefa I.. Brandenburský kurfirst a zároveň pruský kráľ, Fridrich II., vzniesol na základe polozabudnutých zmlúv zo 16. storočia dedičské nároky na niektoré sliezske kniežatstva.
Obsadenie Sliezska pruským kráľom.
15. novembra 1740 vystúpil pruský panovník Fridrich II. s požiadavkou, aby mu Rakúsko prenechali celé Sliezsko výmenou za dva milióny zlatých, záruku rakúskych dŕžav a za podporu pri menovaní manžela Márie Terézie za cisára. Fridrich II. čakal na odpoveď presne jeden mesiac a jeden deň a 16. decembra 1740, vzhľadom na to že nedostal odpoveď, obsadili pruské vojská postupne celé Sliezsko. Armáda Fridricha II. bola vtedy najmodernejšie vybavená a riadená armáda v Európe, naopak rakúske oddiely boli oslabené nedávno skončenými vojnami s Turkami a ich organizácia nebola veľmi dobrá.
Prvá prehratá bitka.
Mária Terézia odpovedala útokom – vyslala približne 16 000 rakúskych vojakov, no pruských vojakov bolo dvakrát viac. Habsburské jednotky rýchlo ustúpili do Čiech a na Moravu a pruské víťazstvo bolo zavŕšené 10. apríla 1741 v bitke pri Molviciach (obci v dolnom Sliezsku v Poľsku, "poľ. Małujowice", "nem. Mollwitz"). Rakúske vojsko bolo porazené a Mária Terézia tak prehrala svoju prvú bitku. V tom čase bolo jediným spojencom Rakúska Anglicko, no to podporovalo Máriu Teréziu najmä finančne, ale Rakúsko potrebovalo skôr vojenskú podporu. Neúspech jej vojska v bitke pri Molviciach sa stal motiváciou pre ďalšie nepriateľské štáty – Francúzsko, Španielsko, Bavorsko a Sasko, ktoré sa spojili s Pruskom. Ich hlavným cieľom bolo urobiť z Rakúska slabý štát, vďaka čomu by mohli získať mnohé jeho územia.
Vojnoví spojenci.
Hrozba narušenia mocenskej rovnováhy v Európe rozpadom podunajského súštátia viedla už vo februári 1741 ku vzniku protipruskej koalície v Drážďanoch. Jej členmi sa stali Veľká Británia, Rusko, Nizozemsko a Sasko, ktoré však koalíciu čoskoro opustilo. K spojencom Pruska patrili tri bourbonovské kráľovstvá Francúzsko, Španielsko a Neapolsko, ďalej Švédsko a kolínsky kurfirst.
Podpora Uhorska.
V júni 1741 odcestovala Mária Terézia do Prešporka, vtedajšej Bratislavy, aby zistila, aký má Uhorsko názor na pragmatickú sankciu, keďže vďaka tomuto dokumentu vládla aj Uhorsku. Tiež sa zaujímala aj o ich podporu. Uhorsko uznalo pragmatickú sankciu a rozhodlo sa podporiť Rakúsko aj vojensky. No žiadalo väčšiu samostatnosť. Mária Terézia potvrdila pred uhorským ríšskym snemom všetky predošlé privilégia, oslobodila šľachtu od daní a potvrdila, čo sľúbil Karol VI. – ak zomrú všetci potomkovia Karola VI., Jozefa I. a Leopolda I., tak si Uhorsko bude môcť zvoliť vlastného kráľa. Pravdepodobnosť, že by vymreli všetci títo nasledovníci však bola veľmi malá, pretože Mária Terézia mala už v tom čase dediča trónu, budúceho Jozefa II., a ďalšie tri dcéry. Následne sa Mária Terézia stala uhorskou kráľovnou a dňa 25. júna 1741 bola v Bratislave korunovaná. Vďaka tomu si v Uhorsku získala veľa priaznivcov. Na jeseň roku 1742 získala prvú časť sľúbenej uhorskej vojenskej podpory a jej armáda sa tak zväčšila na približne 30 000 vojakov. Bolo to po prvýkrát, kedy Uhorsko povolalo svoje vojsko na obranu celej Rakúskej ríše, nielen na obranu uhorskej časti.
11. septembra 1741 predstupuje Mária Terézia pred ríšsky snem druhýkrát. Podľa legendy vystúpila v čiernych šatách, v rukách držala polročného Jozefa II. a so slzami v očiach hovorila, že ju opustili všetci spojenci a teraz má len Uhorsko. Uhorských šľachticov to natoľko povzbudilo, že jej poskytli finančné zdroje a vojsko a dokonca uznali jej manžela za spoluvládcu Uhorska.
Francúzsko a Karol Albrecht.
15. augusta 1741 prekročila Rýn a vpadla do Horného Rakúska a potom aj do Čiech spojená bavorsko-francúzska armáda. Zámienkou bola pomoc bavorskému kurfirstovi Karolovi Albrechtovi. A o mesiac neskôr, 15. septembra 1741, dobyli Linec, kde si nechal Karol Albrecht odprisahať vernosť. Mária Terézia musela uzavrieť s Pruskom dohodu, že sa Prusko nespojí s Karolom Albrechtom a nezaútočí, výmenou za Sliezsko, ktorého sa vzdala až po Kladskú Nisu. Táto zmluva bola podpísaná v Klein-Schenellendorfu.
26. novembra dobylo Francúzsko, Sasko a Bavorsko Prahu a 9. decembra 1741 bol bavorský kurfirst Karol Albrecht českými stavmi zvolený za kráľa. Tento vývoj primäl Sasko k zmene doterajšej koalície. Jeho kurfirstovi bola za podporu cisárskej voľby Karola Albrechta ponúknutá Morava, ktorá mala byť zároveň povýšená na kráľovstvo, a Dolné Rakúsko. Karol Albrecht bol v januári 1742 skutočne zvolený za cisára a korunovaný svojim bratom kurfirstom a kolínskym arcibiskupom. 
Začiatkom roku 1742 dobyl niektoré rakúske územia, Bavorsko a napokon 12. februára 1742 dobyl aj Mníchov. Vtedy sa tiež nechal korunovať za rímskonemeckého cisára. Manžel Márie Terézie, František, tak stratil možnosť získať tento titul. Touto dobou však už habsburské vojenské jednotky povolané narýchlo z Uhorska a z Talianska vstupovali do Mníchova, sídla novo korunovaného cisára. Ten požiadal o pomoc svojho pruského spojenca Fridricha II., ktorý sa rozhodol, že odstúpi od zmluvy, ktorú uzavrel s Máriou Teréziou, a vytiahol priamo proti Viedni. V bitke pri Chotusiciach neďaleko Čáslavi porazil 17. mája 1742 vojsko švagra Márie Terézie Karola Lotrinského.
Dočasný mier vo Vroclave.
Svoje víťazstvo si poistil prímerím vo Vroclave uzavretom 11. júna 1742 a berlínskou mierovou zmluvou z 28. júla 1742. Mária Terézia bola nútená pristúpiť na nevýhodný mier, ktorým strácala Kłodzko a takmer celé Sliezsko, pretože nutne potrebovala uvoľnenie svojich armád pre boje s ostatnými členmi koalície na bavorskom a talianskom fronte. Fridrich II. požadoval aj územie dnešného Královohradeckého kraja, no to mu odmietla Mária Terézia prepustiť. Rakúsku po tejto dohode zostalo z bývalého Sliezska len Tešínsko, Opava a Krnov. Vďaka berlínskemu mieru sa mohli vojenské jednotky, ktoré boli pôvodne vyčlenené na obranu proti Prusku, sústrediť na dobytie Česka, kde sa medzitým rozmohla francúzska šľachta. Väčšina českej šľachty bola proti Karolovi Albrechtovi a mnohí z nich začali verejne odporovať. 26. decembra 1742 bolo české územie dobyté späť pod rakúsku korunu. Krutovláda Karola Albrechta bola ukončená.
Ďalšie boje proti Francúzsku.
Začiatkom roku 1743 sa vydala Mária Terézia do Prahy, aby sa tam nechala korunovať. Do Prahy došla 29. apríla 1743 a 12. mája toho istého roku sa uskutočnila korunovácia. V tomto období sa Márii Terézii začalo dariť aj proti Francúzsku – 27. júna 1743 porazila spolu s Anglickom Francúzsko v bitke u Dettingenu a Francúzsko sa tak muselo stiahnuť späť za Rýn. Vďaka tomuto víťazstvu mohla Mária Terézia opäť uvažovať nad znovu získaním Lotrinska a Štrasburgu. Aby sa jej to podarili, uzavrela 13. septembra 1743 vo Wormse spojenectvo s Anglickom a sardínsko – piemontským kráľovstvom.
Dočasný mier s Pruskom a cisárska koruna.
Prímerie s Pruskom umožnilo habsburským armádam s prestávkami viac než dvojročnú okupáciu Bavorska, rodovej dŕžavy rímskeho cisára Karla VII. Ten iróniou osudu umiera práve 20. januára 1745, kedy jeho jednotky opäť vstupujú do Mníchova. Vdova Mária Amália, dcéra Jozefa I., potom so svojou sesternicou Máriou Teréziou uzavrela mier a jej syn a následník Maximilián III. Jozef sa vzdal nároku na cisársku korunu. Novým rímskym panovníkom sa stal manžel Márie Terézie František I. Štefan Lotrinský.
Druhá sliezska vojna (17441745).
Po zvolení Františka Štefana cisárom a zneutralizovaní Bavorska vycítila Mária Terézia šancu na obnovenie svojej vlády nad Sliezskom. Porážka pruského panovníka Fridricha II. mala zároveň zabezpečiť rakúsku hegemóniu v Ríši. V januári 1745 bola vo Varšave uzavretá protipruská koalícia zložená z Veľkej Británie, Rakúska, Nizozemska, Saska a Poľska.
Najväčšie bitky druhej sliezskej vojny.
Útoku tejto koalície sa snažil Fridrich II. predísť už 15. augusta 1744 vpádom do východných Čiech, ktorý mal oslabiť rakúske jednotky. Porušil tak mier dohodnutý s Anglickom z roku 1742. Svoje úspešné ťaženie zavŕšil pruský kráľ obsadením Drážďan a kapituláciou Saska. 4. júna 1745 v bitke pri Dobroměři (nem. "Hohenfriedeberg", obec vo vojvodstve Dolné Sliezsko, Poľsko) a 30. septembra 1745 v bitke pri obci Soor (dnes "Horní Žďár", okres Trutnov, Česko) a 15. decembra 1745 pri Kotliskách (nem. "Kesselsdorf", obec v Sasku, Nemecko) prehralo Rakúsko proti Fridrichovi. Navyše spolu s Anglickom prehrali 11. mája 1745 pri Fontenoy v rakúskom Nizozemsku ďalšiu bitku, ktorú viedli s Francúzskom. 
Drážďanský mier.
Kvôli týmto prehratým bitkám a kvôli strachu z útoku na Čechy podpísala Mária Terézia ďalší, v poradí už tretí, mier s Fridrichom II.. 25. decembra 1745 bol uzatvorený Drážďanský mier, v ktorom sa definitívne zriekla Sliezska. Naopak, Fridrich II. prisľúbil, že uzná Františka Lotrinského za rímskonemeckého cisára.
Koniec bojov a mier.
V roku 1746 sa konfliktu zapojilo aj Rusko, ktoré sa priklonilo na stranu Rakúska a Anglicka. Rusku sa tiež podarilo získať vplyv v Poľsku. V Rusku v tej dobe vládla cárovná Alžbeta I., ktorá nastúpila na trón rok po nástupe Márie Terézie na rakúsky trón. Tieto dve vládkyne spolu spísali 2. júna 1746 dohodu, podľa ktorej si Mária Terézia v prípade, že Prusko na ňu opäť zaútočí, bude robiť nárok na Sliezsko, ktorého sa pôvodne kvôli mieru z 25. decembra 1745, vzdala.
Anglicko už bolo vyčerpané neustálymi a pokračujúcimi vojnami s Francúzskom, a tak nútilo Máriu Teréziu, aby súhlasila s mierom, ktorý by pomohlo Anglicko dojednať. Mária Terézia však všetko začala zdržovať. Medzitým sa Anglicko dohodlo s Francúzskom na predbežnom mieri, ktorý 30. apríla 1748 predložili Márii Terézii. Tá bola bola nútená súhlasiť s týmto predbežným a neskôr aj s konečným mierom, ktorý bol uzavretý 18. októbera 1748. Vďaka tejto zmluve stratilo Rakúsko len niekoľko menších území, a to Parmu, Piacenzu a Guastallu, a jedno veľké a dôležité územie – Sliezsko. Naopak, ponechalo si Nizozemsko a Miláno. Navyše všetkých osem krajín, Anglicko, Holandsko, Sardínia – Piemont, Francúzsko, Španielsko, Janov, ktoré schválilo túto mierovú zmluvu, definitívne uznalo a potvrdilo platnosť pragmatickej sankcie.
Nové spojenectvá.
V snahe získať späť Sliezsko si Mária Terézia uvedomovala, že Prusko je možné poraziť, len v spolupráci s inou, vojensky silnou krajinou. Tou malo byť Francúzsko. Anglicko neprichádzalo do úvahy, pretože donútilo podpísať Máriu Teréziu pre ňu nevýhodnú mierovú zmluvu, v ktorej sa Rakúsko definitívne vzdávalo Sliezska. Francúzsko bolo vhodným spojencom, pretože ak by sa spojenectvo uskutočnilo, Prusko by stratilo silného spojenca.
Rakúsky veľvyslanec dojednáva spojenectvo vo Francúzsku.
Vzťahy medzi Rakúskom a Francúzskom boli v tom čase veľmi napäté. Mária Terézia poslala v roku 1750 do Francúzska svojho veľvyslanca, čecha Václava Antonína Kounica. Ten najprv dospel k názoru, že toto spojenectvo sa kvôli veľkému nepriateľstvu sa nepodarí. No naďalej pokračoval v svojej misii.
Prvé úspešné rokovania o spojenectve.
13. mája 1753 ho po prvých úspešných jednaniach Mária Terézia zavolala naspäť do Viedne. Tam ho vymenovala za dvorného a štátneho kancelára a šéfa zahraničnej politiky. Začiatkom roku 1755 sa stupňuje napätá situácia medzi Anglickom a Francúzskom a hrozí dokonca nová vojna. Toto pôsobí veľmi dobre na nové možné spojenie Francúzska s Rakúskom. V septembri 1755 začínajú prvé veľké rokovania medzi Francúzskom a Rakúskom, ktorú však prebiehajú v tajnosti, pretože ani jeden zo zúčastnených si nemôže dovoliť stratiť svojho doterajšieho spojenca (Francúzsko Prusko a Rakúsko Anglicko) v prípade, ak by rokovania zlyhali a dozvedeli by sa o ňom ostatné krajiny.
Na tomto rokovaní Rakúsko vyslovilo záujem o čo najrýchlejšie dohodnutie spojenectva. Ak by totiž vypukla vojna medzi Francúzskom a Anglickom, Rakúsko by sa muselo pridať na stranu Anglicka, čo nechcelo, pretože by to znemožnilo Francúzsko-Rakúske spojenectvo. Rakúsko žiadalo, aby Francúzsko zrušilo svoje spojenectvo s Pruskom, a Francúzsko zase žiadalo prerušenie Rakúsko-Anglického spojenectva.
Rokovania potom prebiehali až v novembri 1755. Francúzsko si uvedomilo, že spojenectvo s Rakúskom je pre nich výhodnejšie ako to s Pruskom, pretože by tak mohli francúzske jednotky mohli vstúpiť do Holandska, odkiaľ by ľahšie útočili na Anglicko. Anglicko sa medzitým dozvedelo o možno rokovaní Rakúska s Francúzskom, a tak 16. januára 1756 uzavrelo Anglicko s Pruskom tzv. westminsterskú konvenciu.
Uzavretie spojeneckej zmluvy.
Vďaka tejto konvecii už nebol žiadny problém pri uzatvorení Rakúsko-Francúzskeho spojenectva. Bolo však ešte potrebné dojednať cenu. Tu malo Rakúsko jedinú požiadavku – Sliezsko. Francúzsko žiadalo rakúske Luxembursko a zvyšok Nizozemska. Rakúsko navyše dostalo Parmu a Piacenzu. Ďalej si potvrdili dŕžavy a neutralitu Belgicka. V prípade, ak by bol jeden štát napadnutý, druhý mu mal poskytnúť pomoc.
Po týchto úspešných rokovaniach bola 1. mája 1756 vo Francúzsku spísaná dohoda. Ľudovít XV. podpísal zmluvu 2. mája a Mária Terézia až 19. mája toho roku. Už koncom júla poslala Mária Terézia svoje armádne jednotky do Česka. Na to hneď zareagovalo Prusko a 29. augusta 1756, bez toho aby oficiálne vyhlásilo vojnu, vpadlo do Saska. Takto vypukla tretia sliezska vojna, ktorá je známa aj ako sedemročná vojna.
Tretia sliezska vojna (17561763).
Tretia sliezska vojna sa často nazýva aj sedemročná vojna. 
Noví spojenci Rakúska.
Hneď na začiatku tejto vojny sa k Rakúsku a Francúzsku pripojilo Rusko, v ktorom vládla cárovná Alžbeta, ktorá dúfala, že získa Východné Prusko. K tejto aliancii sa pripojilo aj Švédsko, ktoré si robilo nároky na Pomoransko a na finančnú pomoc Francúzska za to, že poskytlo 20 000 vojakov. V tomto období mala Mária Terézia na svojej strane, vrátane vojakov jej spojencov, približne 382 000 vojakov. Prusko malo asi 180 000 vojakov, ale jeho výhoda vyplývala z toho, že malo lepšie vycvičenú armádu, ktorú viedol sám Fridrich II. Rakúske jednotky navyše trpeli nedostatkom zbraní.
Vojny v Česku.
Prvým bojom tretej sliezskej vojny bol vpád Pruska do neutrálneho Saska a tiež bitka pri Lovosiciach na Labe, ktorú v tom istom roku vyhralo Prusko. Prusko tiež napadlo Česko v apríli 1757 a dočasne ho obsadilo. V júni toho istého roku poslala Mária Terézia svoju armádu, ktorú viedol vojvodca Leopold Jozef Daun. Táto armáda sa 18. júna 1757 stretla s pruskou armádou pri Kolíne a rakúska armáda vyhrala. To donútilo Prusko stiahnuť sa. Ako odmenu za víťazstvo, dostal Leopold Jozef Daun od Márie Terézie veľkríž Radu Márie Terézie, ktorý panovníčka založila pri tejto príležitosti.
Útok na Berlín a opätovná strata Sliezska.
Po tejto prehre sa Prusko ocitlo v ťažkej situácii – z východu naňho útočilo Rusko, zo západu Francúzsko a Rakúsko útočilo na Sliezsko. Na jeden deň, 16. októbra 1757, obsadili rakúske vojská hlavné mesto Pruska – Berlín. Odniesli si odtiaľ 200 000 toliarov.
Francúzskej jednotky sa pokúsili oslobodiť Sasko, no to sa im nepodarilo, pretože im to znemožnila prehra, ktorú utrpeli 5. novembra. 22. novembra 1757 oslobodilo Rakúsko mesto Vroclav. No krátko na to, 5. decembra 1757, prehrala armáda Márie Terézie, ktorú viedol Karol Lotrinský, bitku pri Lutynii, čím opäť stratili celé Sliezsko, ktoré začínali postupne oslobodzovať. Po tejto udalosti, ktorá šokovala Máriu Teréziu, sa Karol Lotrinský vzdal svojej funkcie a prenechal ju Daunovi.
Obsadenie Česka.
Ďalšia hrozná správa pre Máriu Teréziu prišla z Moravy, ktorú postupne Prusko obsadzovalo a 10. júna 1758 začalo obliehať Olomouc. 30. júna toho roku však porazil generálmajor Ernst Gideon von Laudon v bitke u Domašova transport 4000 pruských vozov, za čo bol povýšený na poľného podmaršála. Toto víťazstvo pomohlo opäť oslobodiť Moravu aj Olomouc.
Porážka pruských vojsk.
14. októbra 1758 v ranných hodinách prepadli jednotky poľného podmaršála Laudona pruský tábor pri Budyšíne, v ktorom sa nachádzal aj Fridrich II.. Ten takisto utrpel pri útoku zranenia, no podarilo sa mu utiecť do bezpečia. 12. augusta 1759 pomáhalo rakúskym vojskám poraziť pri Kunowici Prusko aj Rusko. Veľkou chybou bolo, že rakúske a ruské jednotky neprenasledovali pruských vojakov, čím by mohli Fridrichovu armádu definitívne poraziť. Vďaka tomu sa pruské jednotky mohli opäť spojiť a formovať a začali postupovať na Sliezsko. 20. októbra 1759 rakúske jednotky opäť zvíťazili v bitke pri Maxene neďaleko Drážďan, kde sa im podarilo zajať 15 000 vojakov vrátane generála Fincka.
Koniec aliancií.
Mária Terézia opäť sústredila svoje sily na Sliezsko. Ako veliaceho dôstojníka určila Laudona, ktorý už 23. júna 1760 porazil pri Kamennej Góre pruskú armádu. No 15. augusta 1760 prehralo Rakúsko pri Lehnici a tak sa dobytie Sliezska opäť neuskutočnilo. 3. novembra 1760 dobyl Fridrich II. väčšinu Saska. Začiatkom roku 1761 zomrel syn Márie Terézia, Karol Jozef. Navyše 5. januára 1762 zomrela aj ruská cisárovná Alžbeta, ktorá Fridricha II. neznášala, a táto jej smrť spôsobila čiastočné rozpadnutie koalície proti Prusku. Jej nasledovník, Peter III., uzavrel spojenectvo s Pruskom a poslal 20 000 vojakov na posilu pruských vojsk. Krátko nato ho však zosadila vlastná manželka, ktorá sa nechala prehlásiť za cárovnú Katarínu II. Tá vystúpila z aliancie s Pruskom, ale nespojila sa znova s Rakúskom. Zo spojenectva s Rakúskom odstúpilo ja Švédsko a Francúzsko o tom tiež uvažovalo.
Koniec sliezskych vojen.
Rakúsko aj Prusko dospeli k názoru, že vo vojne zostali sami, pretože Anglicko aj Francúzsko sa viac venovali dobývaniu Severnej Ameriky. Takisto sa zhodli na tom, že táto vojna k ničomu nevedie. Preto 15. februára 1763 podpísali v zámku Hubetusburg (v obci Wermsdorf v nemeckom Sasku) pri Lipsku mierovú dohodu, v ktorej Mária Terézia opäť stratila Sliezsko, ale Sasko získalo naspäť svoju suverenitu. Pre Máriu Teréziu to bolo už po tretíkrát, čo stratila svoje milované Sliezsko. V mierovej zmluve si však zaistila, že Fridrich II. podporí jej syna Jozefa II. pri menovaní za rímskonemeckého cisára.
Hubertsburský mier znamenal súčasne definitívne ukončenie sliezskych vojen.

</doc>
<doc id="206442" url="https://sk.wikipedia.org/wiki?curid=206442" title="Gemini 7">
Gemini 7

Gemini 7 (oficiálne Gemini VII) bol štvrtý americký pilotovaný kozmický let v rámci programu Gemini. Hlavným cieľom misie bolo uskutočniť dlhodobý let s trvaním štrnásť dní, čím sa mala simulovať najdlhšia predpokladaná dĺžka letu na Mesiac. Počas letu sa uskutočnilo aj historicky prvé stretnutie pilotovaných kozmických lodí na obežnej dráhe Zeme, keď k lodi Gemini 7 priletela Gemini 6 a následne spolu leteli vyše päť hodín. Astronauti boli po takmer štrnásťdňovom lete síce unavení, ale inak v dobrej kondícii. Misia tak otvorila cestu neskorším pilotovaným letom na Mesiac.
Prípravy na let.
Dňa 1. júla 1965 NASA zverejnila zloženie posádky misie Gemini 7. Asistent riaditeľa pre operácie letových posádok Deke Slayton menoval na pozíciu veliaceho pilota Franka Bormana, ktorý mal byť podľa Slaytona schopný vydržať dlhodobý 14-dňový kozmický let vďaka svojej železnej vôli. Vzhľadom k ďalšej stránke Bormanovej povahy, ktorou bola tvrdosť a neústupnosť, rovnako aj veľká náročnosť k sebe i ostatným, bolo potrebné k nemu nájsť vhodného pilota. Nakoniec sa ním stal Jim Lovell, ktorý bol podľa Slaytona univerzálnym typom astronauta, ktorý je schopný zvládnuť akúkoľvek misiu, a navyše sa vďaka svojej povahe znesie s každým. Záložnou posádkou sa stali Edward White a Michael Collins. Misia Gemini 7 mala byť svojho času najdlhším pilotovaným kozmickým letom v dejinách. Dvojtýždňový let mal simulovať najdlhšiu predpokladanú dĺžku letu na Mesiac. Lekári, plánovači a tím riadiaceho strediska sa okrem fyziologických procesov zaoberali aj palivovými článkami, ktorých funkcia predurčovala dĺžku trvania letu, a tiež sa riešila otázka odpadu. V kokpite kozmickej lode Gemini bolo miesta asi len ako na predných sedadlách auta a objem odpadu (napríklad prázdne obaly, fyziologický odpad, použité hygienické potreby atď.), ktorý dokážu astronauti vyprodukovať za 14 dní, bol značný. Skúsenosti z predošlého dlhodobého letu Gemini 5, ktorý trval takmer osem dní, potvrdili, že šetrné zaobchádzanie s priestorom v kabíne bude dôležitým aspektom misie Gemini 7. Otázka odpadu sa nakoniec vyriešila tak, že prvý týždeň letu mali astronauti ukladať odpadky za sedadlo veliteľa a druhý týždeň za pilotove sedadlo. Samozrejme bolo tiež potrebné zaistiť, aby v kabíne nič voľne nepoletovalo. Firma David Clark špeciálne vyvinula pre tento dlhodobý let odľahčené skafandre G5C, ktoré mali prispieť k pohodliu astronautov. Spočiatku sa dokonca uvažovalo o tom, že Borman a Lovell odštartujú len v leteckých kombinézach a s kyslíkovými maskami, ale podľa zástupcov McDonnell Aircraft to bolo príliš veľké riziko. Proti tomuto variantu nakoniec paradoxne rozhodla aj nemožnosť vykonať riadenú dekompresiu kabíny v prípade požiaru. Odľahčené skafandre G5C nemali v prípade problémov možnosť zaistiť dokončenie celej misie, ale mali stačiť len na prežitie posádky po dobu potrebnú na núdzové pristátie.
Napriek tomu, že na Bormana a Lovella čakalo počas dlhodobého letu na obežnej dráhe viacero experimentov, rozhodli sa, že si nechajú poradiť od kolegu astronauta Peta Conrada z misie Gemini 5, a zoberú si so sebou aj knihy. V období po zrušení štartu Gemini 6 sa objavil aj návrh, aby sa počas misie Gemini 7 uskutočnil aj výstup do otvoreného vesmíru. S návrhom paradoxne prišiel astronaut Walter „Wally“ Schirra, ktorý bol známy tým, že odmietal do letového plánu zaradiť akékoľvek experimenty, ktoré boli podľa neho zbytočné. Schirra loboval za to, aby si počas výstupu piloti Gemini 7 a 6, Jim Lovell a Thomas Stafford, prehodili miesta. Zaujímavosťou bolo, že keď sa počas plánovania pôvodnej misie Gemini 6 prišlo s nápadom na jednoduchý výstup do vesmíru, Schirra bol výrazne proti tomu. Terajší Schirrov nápad s výstupom do vesmíru nakoniec zavrhol Frank Borman. Hlavným argumentom bola možnosť, že v prípade, že sa počas výstupu niečo stane, bude to znamenať nenaplnenie hlavného cieľa misie Gemini 7. Thomas Stafford mal navyše pri svojej výške občas problém s uzavretím poklopu a Jim Lovell by musel vydržať dva týždne v pomerne nepohodlnom skafandri G4C, ešte aj v modifikácii pre výstup, čo bolo nepredstaviteľné. Dňa 22. novembra 1965 bola na nosnú raketu Titan II GLV-7 inštalovaná kozmická loď Gemini 7. Po prepojení oboch strojov a sérii rôznych kontrol a skúšok sa 27. novembra uskutočnil tradičný simulovaný letový test. Záverečné prípravy na štart prebehli bez problémov. Aby boli Borman a Lovell v špičkovej kondícii pre let, rozhodlo sa, že misia odštartuje o 14:30 miestneho času, vďaka čomu sa nemusel meniť spánkový cyklus posádky a astronauti sa mohli plne venovať záverečným predletovým prípravám.
Priebeh letu.
V sobotu 4. decembra astronauti vstávali o 07:00 miestneho času. Následne sa Frank Borman a Jim Lovell osprchovali a absolvovali krátku lekársku prehliadku. O 10:00 sa podávali raňajky, ktoré tradične pozostávali zo steaku a vajíčok. Pri raňajkách im robili spoločnosť Thomas Stafford, Wally Schirra, Deke Slayton, Richard Gordon, Gus Grissom a Pete Conrad. Potom mali astronauti poradu so záložnou posádkou, Edwardom Whiteom a Michaelom Collinsom, ktorí spolu s pozemným personálom strávili dopoludnie prípravami na štart Gemini 7. Následne Borman a Lovell vyšli z Budovy pilotovaných letov ("Manned Spacecraft Operations Building") a presunuli sa na štartovaciu rampu 16, kde si v špeciálne upravenom obytnom prívese obliekli odľahčené skafandre G5C. Po oblečení a kontrole skafandrov sa astronauti v špeciálne upravenej dodávke presunuli na štartovací komplex 19, odkiaľ mali vyštartovať. Astronauti spolu s niekoľkými technikmi nastúpili do výťahu, ktorý ich vyviezol do 11. poschodia obslužnej veže. Potom sa usadili na svoje miesta v kozmickej lodi Gemini 7 a čakali na štart. Odpočítavanie prebiehalo bez problémov.
Misia Gemini 7 úspešne odštartovala 4. decembra 1965 o 14:30:03,702 miestneho času (19:30:03,702 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Štart prebehol s oneskorením 3,702 sekúnd kvôli nesprávne zosynchronizovanému štartovnému sekvenceru s hodinami na kozmodróme. Doteraz bol sekvencer vždy nastavený tak, aby presne o tri sekundy predchádzal miestne hodiny. Bolo to kvôli približne trojsekundovému oneskoreniu medzi signálom k štartu a vzletom. Tentokrát ale obsluha omylom zosynchronizovala obe zariadenia úplne presne, preto trojsekundové oneskorenie oproti plánu. Sedem sekúnd po štarte za narastajúceho hluku a vibrácií Lovell ohlásil: "„Sme na ceste, Frank!“" Vzlet rakety a navedenie kozmickej lode na obežnú dráhu Zeme prebehli bez problémov. Lovell loď oddelil od druhého stupňa rakety a Borman ju dvojsekundovým zážihom trysiek orientačného systému OAMS ("Orbit Attitude and Maneuvering System") vzdialil od nosiča. Vzápätí loď otočil nosom k rakete a päťsekundovým zážihom upravil vzdialenosť a vzájomnú rýchlosť oboch telies. Druhý stupeň chrlil z poškodeného potrubia zvyšky paliva a kvôli tomu sa nepredvídateľne prevaľoval vo všetkých osiach. Z toho dôvodu si Borman netrúfol priblížiť sa na menšiu vzdialenosť ako približne 15 metrov, pretože hrozilo nebezpečenstvo zrážky. Bormanovi sa napriek tomu darilo udržiavať danú vzdialenosť asi 14 minút, ale prejavilo sa to na zvýšenej spotrebe paliva, takže celé cvičenie sa muselo o dve minúty skrátiť oproti pôvodnému plánu. V priebehu spoločného letu s druhým stupňom sa objavili prvé náznaky problémov s palivovými článkami, keď sa rozsvietilo varovné svetlo upozorňujúce na nízky tlak v nádrži s kvapalným kyslíkom. Kozmická loď Gemini 7 mala našťastie možnosť prečerpávania kyslíka z nádrží systému zabezpečenia životných podmienok do nádrže s kvapalným kyslíkom. V čase 3 hodiny a 47 minút po štarte, kedy sa kozmická loď nachádzala po tretí raz v apogeu svojej obežnej dráhy, Borman s Lovellom vykonali zážih, ktorý upravil dráhu na výšku 222,2 – 322,2 km. Táto dráha zaisťovala orbitálnu životnosť (čiže dobu, kým loď vplyvom brzdenia o molekuly vzduchu sama vstúpi do atmosféry) minimálne na 15 dní. Potom sa mohli astronauti venovať ďalším položkám letového plánu a svojim dvadsiatim experimentom. Približne deväť hodín po štarte mal Borman ísť spať. Prvá spánková perióda bola naplánovaná tak, aby astronauti spali na zmeny, pretože keby sa na lodi počas prvých 24 hodín letu objavila vážnejšia porucha, bolo dobré mať aspoň jedného člena posádky hore. Potom už mali astronauti spať v rovnakom čase.
Borman sa však dobre nevyspal. V skafandri mu bolo horúco a Lovell musel občas komunikovať s riadiacim strediskom a upratovať v lodi. Borman bol tiež subjektom experimentu M-8, ktorý sa označoval ako "Inflight Sleep Analysis" (Letová analýza spánku). Tesne pred štartom mu na hlavu pripevnili štyri elektródy, ktoré museli byť na mieste pridržiavané helmou. Experiment sa nakoniec musel skončiť predčasne. Na tretí deň letu, keď Borman siahal po vrecko s jedlom, sa hlavou otrel o horný ovládací panel medzi poklopmi a nechtiac si elektródy strhol. Ani Lovell sa potom dobre nevyspal. Na tretí deň letu si Lovell mohol ako prvý vyzliecť skafander. Pôvodne si mali obaja vyzliecť skafandre a prezliecť sa do ľahkých overalov. Pred štartom si však niektorí z manažérov vymohli vyzliekanie skafandrov striedavo tak, aby mal vždy jeden z členov posádky oblečený skafander. Keď si Lovell vyzliekol skafander a prezliekol sa do overalu zistil, že mu je v tom teplo a rozhodol sa byť len v spodnom prádle s dlhými rukávmi a nohavicami. Kvalita jeho spánku potom rapídne vzrástla. Asi 148 hodín po štarte si Borman mohol vyzliecť skafander a Lovell musel opäť obliecť. V čase 190 hodín, 55 minút a 7 sekúnd po štarte sa astronautom ohlásil z riadiaceho strediska komunikátor (CAPCOM) Elliot See: "„Máme pre vás niečo špeciálne! Za päť sekúnd... teraz... ste prekonali svetový rekord v dĺžke pilotovaného orbitálneho letu a úplnou zhodou náhod máme to potešenie vás informovať, že máte povolenie sami naďalej rozhodovať, akú konfiguráciu skafandrov uznáte za vhodnú. Dajte nám vedieť.“" Borman mu s radosťou odpovedal: "„Halelujá! Ďakujem veľmi pekne, dobrá práca!“" Následne sa See opýtal Lovella: "„Tak čo, Jim, už máš vyzlečený skafander?“" "„Zostáva mi len jedna nohavica,“" so žartom odpovedal Lovell. V skutočnosti si skafander začal vyzliekať až o pol hodinu neskôr. Hygiena na palube bola len základná a vzhľadom na vysokú teplotu v kabíne začali obaja astronauti nepríjemne zapáchať. Navyše všetky fyziologické potreby museli kvôli malému priestoru kabíny vykonávať na sedadle vedľa kolegu. Astronauti sa však na palube Gemini 7 aj nudili. Po prvých dňoch letu ich nadšenie z nového prostredia prešlo a hoci si pred letom predsavzali, že budú čítať knihy, nakoniec prečítali len pár kapitol. Často si pospevovali pieseň "He’ll Have to Go" speváka Jima Reevesa z roku 1959. Experimenty im však prinášali rozptýlenie. Na tretí deň letu mohli sledovať odpálenie strely Polaris A-3 z ponorky USS "Benjamin Franklin" a na desiaty deň misie pozorovali test raketových saní vo White Sands a vstup hlavice rakety Minuteman-I do atmosféry. Niektoré experimenty sa im však nedarili. Počasie im kazilo najmä pozorovanie zemského povrchu a laserovú komunikáciu. Počas štvrtého a piateho dňa letu posádka upravila dráhu Gemini 7, ktorá potom obiehala vo výške 297,2 – 301,5 km a čakala na prílet lode Gemini 6.
Dňa 12. decembra astronauti očakávali prílet Gemini 6 so Schirrom a Staffordom. Krátko pred vzletom však došlo k prerušeniu štartu kvôli poruche. Hoci bolo na Cape Kennedy pekné počasie, krátky zážih motorov rakety Titan pri prerušení štartu nevideli. Borman a Lovell sa zaujímali o osud svojich kolegov a keď zistili, že sú v poriadku, začali sa obávať, či sa stihne uskutočniť stretnutie Gemini 7 a 6 predtým, než sa Gemini 7 bude musieť vrátiť na Zem. Misia Gemini 6A nakoniec úspešne odštartovala 15. decembra o 13:37:26,471 UTC. Po navedení lode Gemini 6 na obežnú dráhu bola Gemini 7 v tom čase 1 992 km pred šestkou. Kozmická loď Gemini 7 mala vtedy už pomerne málo paliva v orientačnom systéme OAMS, a tak bola v tomto prípade pasívnym telesom a všetky manévre vykonávali Schirra a Stafford s Gemini 6. Sériou približovacích manévrov sa im s Gemini 6 podarilo priletieť do blízkosti Gemini 7. Išlo o historicky prvé stretnutie pilotovaných kozmických lodí na obežnej dráhe Zeme. Najmenšia dosiahnutá vzdialenosť medzi oboma loďami bola 30 cm a počas orbitálnej noci Schirra držal Gemini 6 vo vzdialenosti 7 metrov. Po prvom lete v tesnej blízkosti sa Schirra s Gemini 6 vzdialil na 50 až 70 metrov a začal s pomalým obletom, pri ktorom Gemini 6 stále mierila nosom k Gemini 7. Astronautov oboch lodí prekvapili pozostatky po pyrotechnickom oddelení lode od nosiča. V zadnej časti oboch lodí sa vznášali drôty, kusy kovu a laminátu. Na povrchu lodí boli zreteľné aj tie najmenšie detaily a posádky sa mohli vzájomne sledovať v okienkach svojich kabín. Stafford pri tejto príležitosti okomentoval Lovellovu rastúcu bradu. V jeden moment sa za okienkom lode Gemini 6 objavil nápis "„Beat Army“" (Porazíme armádu), čím Schirra a Stafford poukázali na rivalitu medzi zložkami amerických ozbrojených síl. Schirra, Stafford a Lovell boli absolventami United States Naval Academy v Annapolise a Borman bol jediný z West Pointu. Asi 5 hodín a 18 minút od prvého stretnutia lodí Gemini 6 a 7 Schirra vykonal separačný zážih, po ktorom sa loď Gemini 6 vzdialila. Po malej korekcii sa následne ustálila na rovnakej dráhe ako Gemini 7, necelých 50 km za ňou.
Po odlete Schirru a Stafforda zostali Borman s Lovellom opäť sami. Opäť si mohli vyzliecť skafandre, ktoré si kvôli bezpečnosti obliekli počas stretnutia s Gemini 6. V závere letu sa na palube Gemini 7 začali hromadiť problémy. Najvážnejšia bola situácia s palivovým článkom, ktorý dodával stále menej prúdu do palubnej siete. Hrozilo, že let skončí predčasne, ale testy v St. Louis nakoniec ukázali, že článok pri troche hospodárneho nakladania s elektrinou zvládne napájať Gemini až do plánovaného konca letu. Problémy boli aj s tryskami orientačného systému OAMS. Od deviateho dňa letu bol kvôli zadrenému ložisku nefunkčný záznamník, ktorý mal zaznamenávať telemetrické dáta pre oneskorený prenos. Okienka kabíny boli zanesené tenučkou vrstvou splodín. Na trinásty deň letu sa Borman a Lovell začali pripravovať na návrat. Nasledujúci deň si naposledy obliekli skafandre, dokončili upratovanie kabíny a pripravili sa na brzdiaci zážih, ktorý potom prebehol podľa plánu. Kabína Gemini 7 začala klesať k zemi a Borman ju riadil pomocou počítača smerom k plánovanému miestu pristátia. Kozmická loď Gemini 7 v poriadku pristála 18. decembra 1965 o 09:05:05 miestneho času (14:05:05 UTC) na hladine Atlantického oceánu. Miesto pristátia sa nachádzalo 420 km severovýchodne od ostrova Grand Turk, 12 km od lietadlovej lode USS "Wasp" a 11,8 km od plánovaného bodu. Borman tak pristál presnejšie než Schirra a vyhral s ním stávku. Astronauti vystúpili z kabíny a 30 minút po pristátí ich vrtuľník dopravil na loď USS "Wasp". Stali sa svojho času rekordmanmi v dĺžke pobytu vo vesmíre. Z vrtuľníka vystúpili po vlastných a potom šli trocha neistou chôdzou. Čakali ich detailné lekárske prehliadky a odpočinok. Nasledujúci deň po pristátí obaja povedali, že sú svieži a oddýchnutí. Lekári im nenašli žiadne zdravotné problémy.

</doc>
<doc id="206444" url="https://sk.wikipedia.org/wiki?curid=206444" title="Gemini VII">
Gemini VII



</doc>
<doc id="206445" url="https://sk.wikipedia.org/wiki?curid=206445" title="Gemini V">
Gemini V



</doc>
<doc id="206468" url="https://sk.wikipedia.org/wiki?curid=206468" title="Uhlopriečka">
Uhlopriečka

Uhlopriečka alebo diagonála je úsečka, ktorá spája dva rôzne nesusediace vrcholy mnohouholníka alebo mnohostena.
Počet uhlopriečok v mnohouholníku možno vypočítať podľa vzorca:
formula_1, 
kde n je počet vrcholov mnohouholníka
Pomocou uhlopriečok možno určiť, či je mnohouholník "konvexný" alebo "nekonvexný". Ak sú všetky body uhlopriečok súčasťou mnohouholníka, je mnohouholník konvexný, ak nie, je nekonvexný.

</doc>
<doc id="206469" url="https://sk.wikipedia.org/wiki?curid=206469" title="Uhlopriečka (rozlišovacia stránka)">
Uhlopriečka (rozlišovacia stránka)

Uhlopriečka môže byť:

</doc>
<doc id="206470" url="https://sk.wikipedia.org/wiki?curid=206470" title="Rádioamatérstvo">
Rádioamatérstvo

Rádioamatérstvo () je rádiová vysielacia služba, činnosť, podľa Rádiokomunikačného poriadku Telekomunikačnej únie (, skratka (ITU)). V mnohých krajinách sú platné medzinárodné pravidlá implementované do národných predpisov pre rádiové vysielanie.
Účastník amatérskeho rádiového vysielania sa volá rádioamatér, a po splnení určitých podmienok (preverenie znalostí z techniky, prevádzky a predpisov) obdrží od príslušného Telekomunikačného úradu jednoznačný volací znak.
Vysielanie, vysielacie frekvencie, ako i parametre vysielačky sú legislatívne obmedzené. Licencie udelené rádioamatérom im povoľujú používanie viacerých frekvencií a väčšie výkony, ako umožňuje vysielanie na bezlicenčných frekvenciách. Pre bezlicenčné vysielanie (v povolenom rozsahu, ale s limitujúcimi technickými obmedzeniami) sú dostupné CB pásma (, slovensky: občianske pásmo) a rádiostanice pre bezlicenčný štandard PMR 446 MHz (, 446 MHz).
Rádioamatérska tiesňová komunikácia.
Rádioamatérska tiesňová komunikácia (, skratka "A.R.E.S.") spolupracuje aj v pásmach CB a PMR práve pre ich bezlicenčnú rozšírenosť a dostupnosť verejnosti.

</doc>
<doc id="206475" url="https://sk.wikipedia.org/wiki?curid=206475" title="Amanda Peetová">
Amanda Peetová

Amanda Peetová (neprechýlene Amanda Peet; * 11. január 1972, New York) je americká filmová, televízna a divadelná herečka.
Detstvo a mladosť.
Peetová sa narodila do rodiny sociálnej pracovníčky a podnikového právnika. Jej rodičia sú židovského pôvodu. Jej pradedo bol právnik a obchodník Samuel Levy.
V siedmich rokoch sa s rodinou presťahovala do Londýna a o štyri roky sa vrátila s rodinou späť do New Yorku.
Študovala na Kolumbijskej Univerzite v New Yorku. Počas štúdia na vysokej škole absolvovala štvorročný herecký kurz u herca Uta Hagena.
Kariéra.
Peetova sa objavila v niekoľkých divadlách Off-Broadway. V roku 1995 stvárnila jednu z vedľajších úloh vo filme "Zvieracia izba", po boku Neila Patricka Harrisa a Matthewa Lillarda. O rok neskôr hrala vo filme "Báječný deň", po boku Michelle Pfeiffer a Georgea Clooneyho. V roku 1998 si zahrala v oceňovanom filme "Podoby lásky", kde hrala po boku hereckých hviezd ako Gillian Anderson, Angelina Jolie, Ryan Philippe, Madeleine Stowe či Gena Rowlands.
Jej prvú významnú úlohu získala v roku 1999, v televíznom seriáli "Jack &amp; Jill". Aj napriek úspechu televízneho seriálu mal len dve série. Po boku Brucea Willisa si zahrala vo filme "Môj sused zabiják". Herecký výkon Peetovej bol pozitívne ohodnotený a filmový kritik Roger Ebert zdôraznil, že jej herecký výkon, vytvoril film zaujimavejším. Tiež získala nomináciu na Blockbuster Entertainment Award a Teen Choice Award. V rovnakom roku sa objavila vo filme "Zbičovaní", za ktorú získala ocenenie Young Hollywood Award.
V roku 2003 sa objavila v trileri "Identita", kde stvárnila prostitútku po boku hercov ako Ray Liotta a John Cusack. O rok neskôr sa objavila v pokračovaní filmu "Môj sused zabiják 2". Tiež bola obsadená do filmu Woodyho Allena, "Melinda, Melinda". V roku 2006 prijala hlavnú postavu "Studio 60 on the Sunset Strip" po boku Matthewa Perryho. Za svoj herecký výkon v seriály získala nomináciu na ocenenie Satellite.
V roku 2008 prijala vedľajšiu úlohu v mysterióznom filme "Akty X: Chcem uveriť," kde stvárnila agentku FBI. V rovnakom roku sa objavila tiež v najlepšom recenzovanom filme "Čo ťa nezabije". O rok sa objavila po boku Johna Cusacka vo filme "2012", ktorý získal zmiešané recenzie. V roku 2010 hrala vo filme "Please Give", kde za svoj herecký výkon získala nomináciu na ocenenie Gotham Award.
V roku 2012 stvárnila hlavnú úlohu v televíznom seriály "Bent", ktorý bol zrušený po šiestich epizódach. Peetová po zrušení televízneho seriálu prejavila sklamanie, nakoľko sa jej páčil dej seriálu. Účinkovala v siedmich epizódach televízneho seriálu "Dobrá manželka". Po boku herečky Melissy McCarthy a herca Jasona Batemana, sa objavila v komédii "Z cudzieho krv netečie", z roku 2013. V rovnakom roku získala jednu z vedľajších úloh vo filme "Nezabudnuteľné prázdniny", po boku Toni Collette, AnnySophie Robb či Mayi Rudolph. V roku 2015 hrala po boku Melanie Lynskey, Marka Duplassa a Stevea Zissisa v televíznom seriály "Po štyroch". 
V roku 2020 sa pripojila k hereckému obsadeniu televízneho seriálu "Špinavý John". V roku 2021 bude mať premiéru televízny seriál "The Gilded Age". V televíznom seriáli účinkuje po boku Christine Baranski a Cynthie Nixon.
Osobný život.
V septembri 2006 sa vydala za scenáristu Davida Benioffa, s ktorým má tri deti. Ich deti používajú priezvisko Friedman, ktoré je rodné priezvisko jej manžela, nakoľko Benioff je jeho umelecké meno.
V roku 2008 bola Peetová hovorkyňou organizácie Every Child By Two, ktorá podporuje očkovanie detí. V rovnakom roku priznala že trpela popôrodnou depresiou a má ADHD.
Jej dobrou priateľkou je herečka Sarah Paulsonová a priateľom Peter Dinklage.
Napísala tri detské knihy a tiež divadelnú hru, ktorá bola v roku 2018 uvedená v divadle a získala pozitívne ohlasy.

</doc>
<doc id="206476" url="https://sk.wikipedia.org/wiki?curid=206476" title="Amanda Peet">
Amanda Peet



</doc>
<doc id="206480" url="https://sk.wikipedia.org/wiki?curid=206480" title="Steve Davis">
Steve Davis

Steve Davis, OBE, (* 22. august 1957, Plumstead, Londýn) je anglický profesionálny snookerový hráč. Vyhral viac titulov ako väčšina profesionálnych hráčov. K jeho úspechom patrí aj šesť titulov majstra sveta v osemdesiatych rokoch.
Davisove najväčšie úspechy dosiahol v osemdesiatych rokoch, keď bol svetovou snookerovou jednotkou sedem rokov v rade a osemkrát za sebou sa dostal do finále Majstrovstiev sveta; počas putovania dosiahol svoju prvú snookerovú magickú hranicu 147 bodov pred televíznymi kamerami a stal sa prvým športovým milionárom. O jeho popularite v osemdesiatych rokoch hovorí aj to, že na televíznych obrazovkách bol častejšie ako britkský premiér.
Hoci od roku 1997 nevyhral žiadny významnejší turnaj jeho hra je stále na veľmi vysokej úrovni, udržiava si postavenie v elitnej svetovej šestnástke takmer každý rok. V snookerovej sezóne 07/08 bol na 15. mieste. Davis tiež rozvinul svoju televíznu kariéru; pracuje ako analysta pri snookerových prenosoch BBC.
Davis je významná osobnosť aj vo svete poolu kde sa najmä každoročne zúčastňuje turnaja Mosconi Cup kde zastupuje Európu proti výberu USA v hre nine-ball.

</doc>
<doc id="206482" url="https://sk.wikipedia.org/wiki?curid=206482" title="Frézovanie">
Frézovanie

Frézovanie je mechanické obrábanie materiálu frézami na frézovačke. Frézovanie je spôsob mechanického trieskového obrábania, pri ktorom hlavný rezný pohyb je rotačný pohyb frézy a nositeľom posuvu je obrobok. 
Použitie.
Je určené hlavne na opracovanie rovinných a obrábanie tvarových plôch. Pri frézovaní hlavný rezný pohyb vykonáva nástroj (fréza) a obrobok vykonáva pohyb do rezu. Pri frézovaní sa prierez triesky mení v dôsledku cykloidnej trajektórie rezného pohybu nástroja, tým sa mení hodnota reznej sily na reznej hrane. Výsledná rezná sila závisí na počte zubov a ich okamžitej polohe.
Frézovanie je postupné odoberanie materiálu viacklinovým nástrojom vo forme triesky, pričom hlavný pohyb je otáčavý a koná ho nástroj: posuv koná obrobok alebo nástroj spravidla v smere kolmom k osi nástroja. 

</doc>
<doc id="206483" url="https://sk.wikipedia.org/wiki?curid=206483" title="Nepárny">
Nepárny



</doc>
<doc id="206484" url="https://sk.wikipedia.org/wiki?curid=206484" title="Párny">
Párny



</doc>
<doc id="206485" url="https://sk.wikipedia.org/wiki?curid=206485" title="Lobamba">
Lobamba

Lobamba je tradičné a zákonodarné hlavné mesto Eswatini.

</doc>
<doc id="206486" url="https://sk.wikipedia.org/wiki?curid=206486" title="Chupacabra">
Chupacabra

Chupacabra alebo Chupacabras (zo špan. „saje-kozu/kozy“) je moderná latinskoamerická mýtická bytosť, ktorá údajne po nociach vysáva krv kôz a oviec cez ich krk. Prvé správy o tomto tvorovi pochádzajú zo začiatku 90. rokov z Portorika, ale medzičasom sa objavili hlásenia z celej Strednej a Južnej Ameriky. Údajne vyzerá ako kengura s črtami človeka, psa a netopiera, na chrbte má dlhé ostne. Názory na jej vzhľad sa však rôznia.
Taktiež je to pieseň od kapely John Wolfhooker.

</doc>
<doc id="206487" url="https://sk.wikipedia.org/wiki?curid=206487" title="Id Software">
Id Software

id Software je americká softvérová spoločnosť vyvíjajúca počítačové hry. Sídli v Mesquite v štáte Texas. Spoločnosť založili v roku 1991 programátori John Carmack a John Romero, game designer Tom Hall a výtvarník Adrian Carmack. Spoločnosť vynikla v oblasti 3D akčných hier a 3D enginov, ktoré licencuje.
Herné série.
Wolfenstein 3D.
Vytvorený v roku 1992. Wolfenstein 3D mal plynulú pseudo 3D grafiku. Niektorých herných nadšencov uchvátil svojou násilnosťou. V tom istom roku vyšlo pokračovanie Spear of Destiny. Neskoršími pokračovaniami boli napríklad Wolfenstein (2001) a (2003). 
V roku 2015 dorazil reboot . Ten následoval prequel a pokračovania (aj so Season Passom The Freedom Chronicles), Wolfenstein: Cyberpilot, Wolfenstein: Youngblood a Wolfenstein 3.
Doom.
Bol vydaný v roku 1993 a stal sa jednou z najslávnejších hier všetkých čias. Dodnes okolo neho existuje silná komunita fanúšikov, ktorá ho neustále vylepšuje. Dnes už existuje verzia plne podporujúca 3D zobrazenie, bump mapping a pod.
Hra sa dočkala ďalších pokračovaní: , Doom 64, neobľúbený Doom 3 (príp. datadisk ), reboot v podobe Doom 2016 a Doom Eternal

</doc>
<doc id="206489" url="https://sk.wikipedia.org/wiki?curid=206489" title="Párne a nepárne čísla">
Párne a nepárne čísla



</doc>
<doc id="206491" url="https://sk.wikipedia.org/wiki?curid=206491" title="Krivoj Rog">
Krivoj Rog



</doc>
<doc id="206492" url="https://sk.wikipedia.org/wiki?curid=206492" title="Krivyj Rig">
Krivyj Rig



</doc>
<doc id="206493" url="https://sk.wikipedia.org/wiki?curid=206493" title="Krivorožskij metrotram">
Krivorožskij metrotram



</doc>
<doc id="206495" url="https://sk.wikipedia.org/wiki?curid=206495" title="El chupacabra">
El chupacabra



</doc>
<doc id="206496" url="https://sk.wikipedia.org/wiki?curid=206496" title="Chupacabras">
Chupacabras



</doc>
<doc id="206497" url="https://sk.wikipedia.org/wiki?curid=206497" title="Columbia Accident Investigation Board">
Columbia Accident Investigation Board

Columbia Accident Investigation Board (v preklade komisia pre vyšetrovanie nehody Columbie, skrátene CAIB) bola komisia, ktorá vyšetrovala príčiny havárie raketoplánu Columbia. Táto komisia bola zostavená 2. februára 2003 (druhý deň po katastrofe) a vypracovala plán možných dôvodov a príčin havárie raketoplánu obsahujúci takmer 3 200 bodov. Na čele komisie stál Harold W. Gehram, admirál námorníctva, ktorý viedol už niekoľko vyšetrovaní.
Prví členovia komisie boli vymenovaní už v deň havárie. Komisia sa spočiatku nazývala International Space Station and Space Shuttle Mishap Interagency Investigation Board, Mezirezortná vyšetrovacia komisia pre havárie Medzinárodnej kozmickej stanice a raketoplánov. Admirál Gehman navrhol, aby sa jeho komisia premenovala na Columbia Accident Investigation Board, skrátene CAIB. 2. februára členovia komisie prilietali súkromnými lietadlami na základňu letectva Barksdale v Louisiane. V tento deň sa uskutočnilo tiež prvé zasadanie komisie. Vyšetrovanie sa začalo 3. februára. 6. februára sa komisia premiestnila do Johnsonovho kozmického strediska v Houstone.
Členovia komisie.
Ďalší členovia.
Prvou komisiou zostavenou hneď po havárii bola MIT (Mishap Investigation Team), ktorú zostavil Sean O’Keefe, vtedajší riaditeľ NASA. Neskôr, po zahájení práce CAIB, bola táto komisia rozpustená.
Priebeh vyšetrovania.
Skupiny.
Počas prvého týždňa rozdelil Gehman členov CAIB do štyroch pracovných skupín, ktoré poveril špecifickými úlohami. Prvá skupina sa zaberala organizáciou NASA, postupmi manažérov, organizáciou údržby a internými bezpečnostnými postupmi. Druhá mala skúmať prípravu astronautov na let a činnosť pracovníkov riadiaceho strediska a podporných expertných skupín v priebehu letu. Tretia skupina mala na starosti vyhodnocovanie nájdených trosiek Columbie. Štvrtá skupina sa zaoberala históriou NASA, vnútornou štruktúrou agentúry, jej zvykmi a dopadmi týchto okolností na udalosti okolo havárie Columbie. Gehram tiež vytvoril vlastnú nezávislú expertnú technickú skupinu, ktorá skúmala údaje kozmickej agentúry NASA, pretože nemohol úplne dôverovať internej pracovnej skupine MIT agentúry.
Vyšetrovanie.
Vyšetrovacia komisia sa sústredila na dva kľúčové zdroje informácií: Údaje v počítačoch riadiaceho strediska a skúmanie zhromaždených trosiek. Komisia študovala tiež záznam rádiolokačných sledovaní, záznamy telemetrie a záznamy hovorov s posádkou. Na základe údajov z telemetrie sa pátranie na troskách postupne zúžilo na hľadanie poškodenia na nábežnej hrane krídla. Po nájdení dátového záznamníku OEX (Orbiter Experiment Support System), ktorý sa nachádzal na palube orbitera a zaznamenával niektoré údaje až do okamihu katastrofy, sa expertom podarilo lokalizovať presné miesto prvotného poškodenia. Technici NASA na žiadosť CAIB vyrobili model nábežnej hrany zo skutočných panelov RCC odmontovaných z iného raketoplánu a odoslali ho v júni do Severozápadného výskumného ústavu (SWRI – Southwest Research Institute). Tam prebiehali pokusy s ostreľovaním panelov RCC kusmi izolačnej peny z nádrže ET. 7. júla prišiel presvedčivý dôkaz o tom, že poškodenie tepelnej ochrany Columbie skutočne spôsobil náraz izolačnej peny z ET, čo potvrdil aj S. Hubbard. 26. augusta 2003 vydala komisia záverečnú správu.
Odporúčania komisie.
CAIB vydala množstvo odporúčaní známych ako RTF opatrenia, ktorých splnenie bolo podmienkou obnovenia letov raketoplánov. Ich celkový počet bol 29, tri z nich NASA splnila len čiastočne. Základné opatrenia sú:

</doc>
<doc id="206498" url="https://sk.wikipedia.org/wiki?curid=206498" title="CAIB">
CAIB



</doc>
<doc id="206500" url="https://sk.wikipedia.org/wiki?curid=206500" title="Photo-Secession">
Photo-Secession

Photo-Secession bol spolok amerických fotografov založený v roku 1902, ktorý presadzoval umeleckú fotografiu vychádzajúcu z princípov piktorializmu, avšak bez ručných zásahov, teda „čistú“ fotografiu. Účinok fotografií Photo-Secession bol postavený na dramatickom osvetlení scény, perspektíve, geometrii a čiernobielom kontraste.
Spolok združoval 120 fotografov (napr. Frank Eugene, Gertrude Käsebierová, Edward Steichen, Alfred Stieglitz, Clarence White, Alvin Langdon Coburn). Vedúcou osobnosťou spolku bol Alfred Stieglitz, ktorého výstavná sieň Little Galleries of the Photo-Secession, rovnako známa aj ako "291" na 291 Fifth Avenue v New Yorku a časopis "Camera Work" boli s Photo-Secession úzko späté. Spolok zanikol po 10 rokoch, keď vyvrcholili názorové rozdiely kľúčových členov na ďalšie smerovanie vývoja umeleckej fotografie.
Photo-Secession ovplyvnila vývoj umeleckej fotografie v USA a v zahraničí. Nepriamo mala vplyv aj na českú fotografiu 20. a 30. rokov prostredníctvom D. J. Růžičku, jedného zo zakladateľov spolku The Pictorial Photographers of America, ktorý sa hlásil k odkazu Photo-Secession.
Externé odkazy.
 

</doc>
<doc id="206507" url="https://sk.wikipedia.org/wiki?curid=206507" title="Sinéad O’Connor">
Sinéad O’Connor

Shuhada' Sadaqat (predtým Magda Davitt, narodená Sinéad Marie Bernadette O'Connor, * 8. december 1966 Dublin, Írsko† 26. júl 2023, Dublin) vystupujúca pod menom Sinéad O’Connor [šinejd ou konr], bola írska speváčka a držiteľka ceny Grammy.
Hudba.
V roku 1987 jej vyšiel debutový album, "The Lion and the Cobra", ktorý sa umiestnil na hudobných rebríčkoch po celom svete. Jej druhý štúdiový album, "I Do Not Want What I Haven't Got" (1990), sa stal jej najväčším úspechom a predalo sa až sedem miliónov vydaní. Hlavný singel tohto albumu, „Nothing Compares 2 U“, bol "Billboard" Music Awards označený ako svetový singel číslo jedna.
Celkovo vydala 10 štúdiových albumov: albumy "Am I Not Your Girl?" (1992) a "Universal Mother" (1994) získali v Spojenom kráľovstve zlatú platňu, album "Faith and Courage" (2000) získal zlatú platňu v Austrálii, a album "Throw Down Your Arms" (2005) získal zlatú platňu v Írsku. Pracovala i na hudbe do filmov, spolupracovala s mnohými inými umelcami a objavovala sa i na charitatívnych fundraisingoch. Jej memoáre "Rememberings" sa stali bestsellerom.
Často sa vyjadrovala k témam ako je zneužívanie detí, ľudské práva, antirasizmus, organizované náboženstvo a práva žien. Počas svojej hudobnej kariéry hovorila o svojej spirituálnej ceste, aktivizme, sociopolitických názoroch, ale i o svojej traume a psychických problémoch. V roku 2017 si zmenila meno na Magda Davitt. Po tom, čo konvertovala na islam v roku 2018, si znovu zmenila meno na Shuhada' Sadaqat. Napriek tomu naďalej vydávala hudbu pod svojím rodným menom, Sinéad O’Connor.
Úmrtie.
26. júla 2023 našli O’Connor mŕtvu v jej byte v Herne Hill v Južnom Londýne. Neskôr v ten deň to oznámila jej rodina, ale príčinu úmrtia neuviedli. Podľa Metropolitnej polície nebolo jej úmrtie nijak podozrivé. 

</doc>
<doc id="206509" url="https://sk.wikipedia.org/wiki?curid=206509" title="Mark Selby">
Mark Selby

Mark Selby (* 19. jún 1983, Leicester, Anglicko) je anglický profesionálny snookerový hráč. Vzostup zaznamenal počas Majstrovstiev sveta v roku 2007, v roku 2006 sa stal svetový šampión v eight-ball-e. V januári 2008 Selby vyhral turnaj Masters a neskôr nasledoval aj triumf na Welsh Open´08, co bol jeho prvý triumf na bodovanom turnaji. V roku 2017 vyhral majstrovstvá sveta v snookri keď vo finále porazil Johna Higginsa 18-15, hoci dlho prehrával o niekoľko framov.
Kariéra.
Selby ukázal potenciál už ako tínedžer ale výrazne nezažiaril až do jeho dvadsiatky. Prvé rankingové finále dosiahol v devätnástich na turnaji "Regal Scottish" v roku 2003. Vo finále prehral s Davidom Grayom 9-7. Tiež sa dostal do semifinále China Open ´02. Jeho najlepší nábeh je 141; dosiahol ho na turnaji Masters´08.
Tiež dosiahol finálové kolá kvalifikácii na Majstrovstvách sveta v rokoch 2002,2003 a 2004, ale odvtedy sa vždy dostal do Crucible Theatre na finálové štádium turnaja. V 2006 vo finále kvalifikácie porazil Roberta Milkinsa napriek tomu, že od neho dostal 147. V Sheffielde vždy hral proti Johnovi Higginsovi, prehral s ním v prvom kole v roku 2005, a v rovnakom kole o rok neskôr mu prehru vrátil a v roku 2007 s ním tesne prehral vo finále.
Na majstrovstvách sveta 2007 porazil Stephena Leeho 10-7 v prvom kole, vyhral 8 frameov v rade keď už prehrával 5-0, potom porazil predošlého šampióna Petera Ebdona 13-8 s piatimi breakmi nad 100 bodov (vrátane troch v rade) a dostal sa do štvrťfinále. Vo štvrťfinále porazil Allistera Cartera 13-12, z 11-8 stratil štyri framey na 11-12 no nakoniec dotiahol zápas, ktorý trval viac ako 9 hodín, do víťazného konca. Do finále sa dostal po porazení Shauna Murphyho 17-16, keď už prehrával 14-16, vyhral ďalší rozhodujúci frame s nábehom 64. Proti Higginsovi vo finále Selby prepadol v nedeľnej časti, po ktorej prehrával 4-12, ale v pondelok vyhral všetkých šesť hraných frameov, a preto išiel do posledného dňa za stavu 10-12 a dokonca strácal na Higginsa iba jeden frame za stavu 13-14, ale to bol jeho posledný frame v zápase a nakoniec mu podľahol 13-18. Jeho vystúpenie mu zarobilo £ 110 000(čo nebolo ďaleko od polovice jeho celkového zárobku). John Higgin vo svojej víťaznej reči povedal, že Selby bol hráčom, ktorý sa najviac zlepšil. Tieto vystúpenia v sezóne 06/07 ho dostali do prvej svetovej šestnástky a je tam aj v sezóne 07/08, na 11. mieste.
Sezóna 2007/2008.
Po miernejšom začiatku sezóny, Selby mal silný vstup do druhého najdôležitejšieho snookerového turnaja UK Championschip, dosiahol semifinále turnaja. Viedol nad neskorším víťazom Ronniem O´Sullivanom 7-5, spadol na 7-8 , vyrovnal ale O´Sullivan v rozhodujúcom sedemnástom frame zahral 147 a zápas vyhral.
V januári 2008 Selby vyhral prvý väčší turnaj - The Masters na Wembley. Na ceste do finále zdolal Stephena Hendryho,Stephena Maguiera a Kena Dohertyho, všetkých 6-5 (a v prvých dvoch prípadoch prehrával 3-5). Vo finále proti Stephenovi Leeovi za stavu 5-3 zobral Selby všetko do svojich rúk a zápas vyhral 10-3. Selby hral excelentne, zahral štyri nábehy nad 100 bodov a v poslednom frame zahral 141-bodový nábeh, čo je aj jeho doterajšie maximum.
17. februára ´08 vyhral takmer prehratý zápas so svetovou snookerovou jednotkou Ronniem O´Sullivanom na Welsh Open keď otočil z 5-8 na 9-8. Bol to jeho prvý triumf na jednom z najvýznamnejších turnajov snookerovej sezóny.
Osobný život.
Selby začal hrať biliard ako osemročný a snooker ako deväťročný. 
Selbyho opustila matka vo veku ôsmich rokov , otec podľahol rakovine, keď mal Selby 16 rokov. Po smrti svojho otca uvažoval o samovražde, ale tréner snookeru Alan Perkins ho povzbudil, aby sa venoval snookeru, a povedal mu, že jeho otec by chcel, aby pokračoval v hraní a snažil sa čo najviac. 
Svoju prezývku „Šašek z Leicesteru“ (The Jester from Leicester) mu dal snookerový rozhodca Richard Beare, pretože Selby sa s ním rád „smial a žartoval“.
Selbyho manželka Vikki Layton, ktorá často navštevuje jeho zápasy, je bývalá írska hráčka biliardu narodená v Ipswichi. Začali spolu chodiť v roku 2006 po stretnutí na profesionálnom okruhu. Zasnúbili sa v auguste 2010 po tom, čo ju Selby požiadal o ruku na gondole v Benátkach a v máji 2011 sa zosobášili v Cancúne v Mexiku. Majú jednu dcéru Sofiu, ktorá sa narodila v roku 2014.
Selby je fanúšikom Leicester City F.C. Jeho víťazstvo na majstrovstvách sveta v roku 2014 sa stalo v deň, keď Leicester City oslavoval postup do Premier League. O dva roky neskôr získal svoj druhý titul majstra sveta len 13 minút po tom, čo tím spečatil svoj prvý titul v Premier League. Selby je tiež fanúšikom šípok a hral na exhibičných zápasoch v Ibstocku v Leicestershire, kde v roku 2007 porazil Erica Bristowa a v roku 2009 sa postavil proti Raymondovi van Barneveldovi.
Selby bol vymenovaný za člena Rádu Britského impéria (MBE) v rámci narodeninových vyznamenaní v roku 2022 za zásluhy o snooker a charitu.

</doc>
<doc id="206512" url="https://sk.wikipedia.org/wiki?curid=206512" title="Ostia Antica">
Ostia Antica

Ostia Antica alebo Ostia (lat. ústie) bola správna oblasť a prístav antického Ríma na ľavom brehu ústia rieky Tiber, ústiacej do Tyrrhenského mora. Bola to pravdepodobne prvá rímska kolónia.
Dejiny.
Na východ od Ostie sa ťažila soľ a to už v bronzovej dobe (1400 – 1000 pred Kr.). Ťažbou soli bola Ostia dôležitá počas celej antiky. V železnej dobe (1000 – 700 pred Kr.) tu pravdepodobne existovali neveľké dediny. Prvopočiatočná funkcia mesta bola zrejme obranná, čo dokladá existencia castra (vojenský tábor) a jeho strategická poloha, ako vstupnej brány Ríma.
Práve na tomto mieste podľa povesti pristál Aeneas pri úteku z Tróje. Podľa Eniusa, Lívia, Cicera a Dionýza z Halikarnasu bola Ostia založená 4. rímskym kráľom Anciusom Marciusom, okolo roku 620 pred Kr. a podľa tradície to bola prvá rímska kolónia. Od 3. stor. sa stala dôležitou námornou základňou. Za republiky a cisárstva to bol jeden z najdôležitejších prístavov. Jej význam rástol najmä kvôli obiliu, ktorým odtiaľto zásobovali Rím. V 2. stor. pred Kr. bolo mesto husto zaľudnené a prestavané. V 1. stor. bola dvakrát zničená. Po týchto útokoch bolo mesto obohnané hradbami. V pol. 1. stor. pred Kr. mala 8000 obyvateľov, neskôr sa ešte rozrástla, zhruba na 50 000. V 3. a 4. stor. mesto začalo meniť svoj charakter, stredné obchodnícke vrstvy vystriedali bohatšie. V tomto období tu cisár Maxencius založil mincovňu. Pretože sa prístav zanášal pieskom, postavili Claudius a Traianus odtiaľto na sever nový prístav, ktorý bol spojený s Tiberom a morom kanálmi. Za cisára Claudia sa vybudoval nový šesťuholníkový prístav Portus, z jednou otvorenou stranou, aby bola redukovaná sila vĺn. Za Trajána bol postavený ešte prístav Civitavecchia (Centum Cellae). Od 4 stor. po Kr. mesto pustlo a koncom antiky postupne zanikalo, zaplavovali ho nánosy Tiberu. V 9. stor. boli obyvatelia nútení odísť. V stredoveku sa využíval tunajší stavebný materiál na iné stavby, napr. Šikmá veža v Pisse je postavená z tunajšieho materiálu. Neskôr v baroku boli využívané mramorové obklady na stavbu palácov. Okolo roku 1800 mala už len 100 obyvateľov. Pre postupný úpadok mesta boli vykopávky vykonávané od roku 1908 veľmi úspešné. Podarilo sa odkryť celú zachovanú mestskú štruktúru. Objav viacposchodových činžiakov pomohol dokresliť vzhľad vtedajších miest, v ktorých sa za hlavnú zástavbu dovtedy, na základe pompejských vykopávok, považovala zástavba átriových domov. Vykopávky trvajú dodnes.
Hlavná cesta Decumanus Maximus vedie okolo starobylej nekropoly cez mestskú bránu Porta Romana. Celé mesto pretína Via Ostiensis, dlhá 1 míľu, dokonale rovná a dláždená. Hlavná brána Porta Laurentina je na juhu, ďalej je tu brána Porta Marina, pri ktorej sú na pobreží termy.
V centre je divadlo z 2. stor., ktoré dal postaviť cisár Agripa. Divadlo malo kapacitu 4000 divákov. Čiastočne zrekonštruované bolo počas vlády Mussoliniho. Na hlavnom námestí je budova kapitolu s fórom s Augustovou svätyňou, chrámom Jupitera Juno a Minervy. Hlavným božstvom v Ostii bol ale Vulkán. Pri fóre sa nachádzali termy, ktoré tu hojne vznikali na miestach nevyužívaných sýpok.
Pri prestavbe mesta počas 2. stor. vzniklo nové fórum, bazilika, kúpele, amfiteáter, divadlo. Átriové domy z obdobia neskorej republiky vystriedali niekoľkoposchodové tehlové činžiaky. Činžové domy mali v prízemí obchody a dielne, na poschodí obytné priestory. Niektoré domy mali vlastné vodovody, no väčšina bola napojená na verejné akvadukty. V 3. stor. sa namiesto obytných domov začali stavať súkromné vily.
Casa Di Diana je najlepšie zachovaný dom s niekoľkými sálami, ktorý má zachovanú strechu s terasou. Je tu aj Termopilum – antická kaviareň, s nástennými maľbami, plniacimi pravdepodobne funkciu menu. Na mnohých miestach sa tu zachovali mozaiky, z veľkej časti exteriérové, zdobiace verejné priestory. Archeológovia tu objavili aj verejné latríny, organizované pre kolektívne používanie, čo nám dáva predstavu aj o ich spoločensko-sociálnej funkcii. Na okraji mesta je v súčasnosti neveľké múzeum s maľbami, sochami a sarkofágmi nájdenými pri vykopávkach.

</doc>
<doc id="206514" url="https://sk.wikipedia.org/wiki?curid=206514" title="Apolónov chrám (Delfy)">
Apolónov chrám (Delfy)

Apolónov chrám v Delfách je staroveký grécky chrám.
Prvý známy Apolónov chrám v Delfách bol postavený koncom 7. storočia pred Kr., v roku 548 pred Kr. vyhorel. Na jeho mieste bol v rokoch 513 – 505 pred Kr. postavený nový chrám, peripteros (stylobat 21,7 x 58,2). Ten bol zničený požiarom a zemetrasením v roku 373, obnovený bol v 4. storočí.
Delfy boli významné duchovné centrum gréckeho sveta. Veštiareň, ktorá sa tu nachádzala, priťahovala oddávna ľudí a plnila delfskú pokladnicu. Na výstavbu tunajších chrámov boli prizývaní najvýznamnejší umelci starovekého Grécka.
V súčasnosti je súčasťou lokality UNESCO, pozri článok Delfy. 
Archeologické nálezisko.
Po katastrofe v roku 373 zostali fragmenty sochárskej výzdoby pochované pod zemou, až v 19. storočí ich odkryl Homolle.
Vo východnom tympanóne s Apolónovou qadrigou podanou tradičným archaickým en face v strede, sú po jeho pravici tri postavy žien (múz), otočených k divákovi. V rohu je býk, napadnutý levom. Po Apolónovej ľavici sa nachádzali synovia Héfaista, pri qadrige muž z profilu, vedľa neho dvaja mládenci otočení k pútnikom, v rohu je skupina jeleňa napadnutého levom. Nachádzal sa tu tiež akroterion predstavujúci Niké. Scény bojujúcich zvierat boli starším reliktom, tu plnili len funkciu vyplnenie bočných priestorov štítu.
Západný tympanón nie je veľmi zachovaný, predstavuje scénu z gigantomachie. V strede je qadriga Zeusa, po stranách sú bohovia bojujúci s gigantmi. Zachovaný je ľavý roh štítu, zobrazujúci torzo pololežiaceho giganta bez hlavy bojujúceho s Aténou. Bohyňa je zobrazená rozkročená, otočená k naťahujúcemu sa gigantovi, plecami odvrátená od Diovej qadrigy. Námet je tu rovnaký ako na vlyse Pokladnice Syfnijčanov.
Sochárska výzdoba sa pripisuje sochárovi Antenorovi z Atén, činnému okolo 525 – 500 pred Kr., synovi hrnčiara Eumaresa. Bol to tvorca Pomníka Hermodiosa a Aristogejtona (osloboditelia Atén od Peisistratovcov), jeho jediným zachovaným signovaným dielom je kora z Atén. Na základe príbuznosti s ňou sa mu pripisuje výzdoba v Delfskom Apolónovom chráme, napriek svojmu torzovitému zachovaniu. Usporiadanie tela a stavbu postáv naznačujú bohaté drapérie šiat, kolmo lineárne padajúcich dole v hlbokých zárezoch, ktoré vytvárajú silné kontrasty medzi svetlom a tieňom. Aj keď sa postavy javia meravé, majú nebadateľný pohyb nôh. Tváre nemajú už tradičný archaický úsmev, ale dávajú tvári črty rozhodnosti a sily vôle.

</doc>
<doc id="206515" url="https://sk.wikipedia.org/wiki?curid=206515" title="Frans Hals">
Frans Hals

Frans Hals st. (* 1580 alebo 1585, Antwerpy, Holandsko - † 26. august 1666, Haarlem) bol holandský maliar.
Životopis.
Syn obchodníka so súknom, brat maliara Dircka Halsa. Maliarstvo začal študovať v r. 1603, v r. 1610 sa stal členom spolku sv. Lukáša. V tom istom roku sa oženil s Annetje Harmansdochter. Mali 2 synov - Harmena a Fransa ml. Po narodení druhého syna Annetje zomrela, kvôli nedostatku financií bola pochovaná na cintoríne pre chudobných. Druhýkrát sa oženil s Lysbeth Reyniers, s ňou mal ďalších 8 detí. Piati z nich boli vyučení za maliarov: Harmen, Frans II, Jan, Reynier, Nicol
Tvorba.
Z jeho raných diel sú najdôležitejšie obrazy Streleckého spolku, neskôr maľoval predstaviteľov Haarlemskej nemocnice a starobinca. R. 1644 sa stal predsedom spolku Haarlemských maliarov. Už počas života bol známy, maľoval aj Reného Descarta. Po Rubensovej a Van Deyckovej smrti bol najdôležitejší portrétista Holandska. Medzi jeho žiakov sa radia Adriaen Brouwer, Adrien van Ostade, Philips Wouwerman, Judith Leyster a Jan Miense Molenaer. 
Vo svojej tvorbe bol inšpirovaný najmä talianskou barokovou maľbou a tvorbou svojich súčasníkov - Rubens a van Deyckom. Výstavba maľby bola klasická holandská, s podmaľbami a lazúrnymi vrstvami, čo dokázali aj röntgenové snímky. V najvrchnejších vrstvách však nanášal farby cez seba za mokra, preto jeho obrazy pôsobia ako maľované alla prima. Jeho rukopis je charakteristický viditeľným ťahom štetca, farba je nanášaná svižnými, odvážnymi ťahmi, vďaka čomu obrazy pôsobia živo. Virtuozita maľby je podčiarknutá aj jeho zmyslom vedieť, kedy dať ruky od diela preč. Nebol konzervatívny, ako veľa jeho súčasníkov, ktorí podliehali konvenciám a ktorých maľba skĺzla do nevýrazného splývavého rukopisu a šedivých tónov. Frans mal taktiež vynikajúce vedomosti o anatómii a dokázal dokonale vypracovať detaily doprevádzajúce portrét, najmä drapérie.
Hals počas svojho života tvoril výlučne samostatné a skupinové portréty. Nezameriaval sa len na vyššie spoločenské vrstvy, ale sústredil sa aj na tie nižšie. Ako u prvého portrétistu sa u neho objavuje úsmev, dovtedy bol v holandskej maľbe zaužívaný vážny výraz v tvári. Pri portrétoch ľudí z nižších spoločenských vrstiev je jeho rukopis vystupňovaný až do kresby štetcom a tváre pôsobia mimoriadne žoviálne. Vo svojej neskorej tvorbe sa jeho rukopis ešte viac uvoľnil a farebnosť bola redukovaná na hnedé a zemité odtiene.
Fransa Halsa obdivovalo množstvo maliarov, obľúbený bol medzi impresionistami. Jeho galériu v Haarleme navštívili napr. Henri de Toulouse-Lautrec, Vincent van Gogh, Pablo Picasso.
Podľa katalógu z roku 1974 vytvoril 222 obrazov, 20 jeho obrazov je nezvestných a 81 sa mu pripisuje, kritika ich však odmieta.

</doc>
<doc id="206517" url="https://sk.wikipedia.org/wiki?curid=206517" title="Ostia">
Ostia

Ostia môže byť:

</doc>
<doc id="206522" url="https://sk.wikipedia.org/wiki?curid=206522" title="Mathew Brady">
Mathew Brady

Mathew B. Brady (* ca. 1823, Warren County – † 15. alebo 16. január, 1896, New York) je jeden z najslávnejších amerických fotografov 19. storočia, významný kronikár americkej občianskej vojny. Zvykne sa označovať ako otec fotožurnalistiky.
Život a dielo.
Narodil sa vo Warren County írskym prisťahovalcom Andrewovi a Julii Bradyovcom. Ako 17-ročný sa presťahoval do New Yorku a od roku 1844 mal vlastný fotografický ateliér, v ktorom o rok neskôr začali vznikať prvé snímky popredných osobností USA. V roku 1849 si otvoril štúdio vo Washingtone, kde stretol Juliett Handyovú, ktorú si v roku 1851 vzal za ženu. Bradyho početné fotografické obrazy začali získavať čoraz viac prestížnych ocenení a aj verejnosť si ich veľmi obľúbila. V roku 1859 parížsky fotograf André-Adolphe-Eugène Disdéri popularizoval "carte de visite" a tieto malé obrázky veľkosti navštívenky sa rýchlo stali populárnou novinkou a tisícky ich vznikli a predali sa v USA a Európe.
Brady v občianskej vojne.
Pri fotografovaní v prebiehajúcej vojne riskoval veľa - svoju kariéru, povesť ba niekedy aj zdravie. Práve tým sa zapísal nezmazateľne do histórie amerického fotografovania. Napriek nebezpečenstvám, finančnému riziku a odhováraniu zo strany priateľov vraj neskôr povedal vetu: „Musel som ísť. Duch v mojich nohách mi hovoril 'Choď' a ja som išiel.“ Jeho prvé populárne fotografie konfliktu vznikli v prvej bitke pri Bull Rune, v ktorej sa dostal tak blízko k dianiu, že ledva unikol zajatiu.
Brady zamestnával niekoľko fotografov, ako boli napr. Alexander Gardner, James Gardner, Timothy H. O'Sullivan, William Pywell, George N. Barnard a ďalších sedemnásť mužov, ktorí od neho dostali cestovnú tmavú komoru a fotili vonku scény z Americkej občianskej vojny. Brady väčšinou ostal vo Washingtone, kde organizoval asistentov, a zriedkavo navštevoval bojiská osobne, čo aspoň sčasti mohlo byť spôsobené tým, že sa mu po roku 1850 začal zhoršovať zrak.
V roku 1862, Brady predstavil vo svojej galérii v New Yorku fotografie z bitky o Antietam pod názvom "The Dead of Antietam." Mnoho grafických fotografií z tejto krvavej bitky zachytávalo prvý raz vojnovú realitu na fotografiách bez príkras, čo sa veľmi líšilo od predchádzajúcich štylizovaných záberov.
Po skončení Americkej občianskej vojny verejnosť stratila záujem o fotky z vojny, Bradyho popularita poklesla a stratil cvik.
Roky po vojne a úmrtie.
Počas vojny Brady minul vyše 100 000 dolárov na vytvorenie vyše 10 000 fotografií. Očakával, že americká vláda fotografie kúpi, keď sa vojna skončí, ale keď to vláda odmietla, bol nútený predať svoje štúdio v New Yorku a vyhlásiť bankrot. Kongres mu v roku 1875 poskytol 25 000 dolárov, ale Brady ostal vysoko zadlžený. Keďže bol deprimovaný svojou finančnou situáciou, stratou zraku a smrťou svojej ženy v roku 1887, stal sa veľmi osamelým. Zomrel bez peňazí v charitatívnom bloku Presbyteriánskej nemocnice v New Yorku o piatej ráno 15. januára 1896 na komplikácie po nehode s električkou. Bradyho pohreb finančne zabezpečili veteráni zo "7th New York Infantry". Pochovaný bol na Kongresovom cintoríne vo Washingtone.
Fotografované osobnosti.
Medzi popredné osobnosti, ktoré fotografoval, patrili napr. Ulysses S. Grant, Nathaniel Banks, Don Carlos Buell, Ambrose Burnside, Benjamin Butler, Joshua Chamberlain, George Custer, David Farragut, John Gibbon, Winfield Hancock, Samuel P. Heintzelman, Joseph Hooker, Oliver Howard, David Hunter, John A. Logan, Irvin McDowell, George McClellan, James McPherson, George Meade, David Dixon Porter, William Rosecrans, John Schofield, William Sherman, Daniel Sickles, Henry Warner Slocum, George Stoneman, Edwin V. Sumner, George Thomas, Emory Upton, James Wadsworth, Lew Wallace, P.G.T. Beauregard, Stonewall Jackson, James Longstreet, Lord Lyons, James Henry Hammond, Robert E. Lee čiSamuel Morse.
Brady tiež fotografoval Abrahama Lincolna pri mnohých príležitostiach. Lincolnova fotografia sa použila aj na 5 dolárovej bankovke a na cente.
Dielo Mathewa Bradyho je veľmi rozsiahle. Počet jeho fotografický portrétov prevyšuje 800 kusov a počet fotografií z bojiska zahŕňa niekoľko desiatok originálnych fotografií.

</doc>
<doc id="206523" url="https://sk.wikipedia.org/wiki?curid=206523" title="Daň z príjmov (Slovensko)">
Daň z príjmov (Slovensko)

Daň z príjmov (nesprávne alebo zastarano: "daň z príjmu"; staršie: "dôchodková daň") je v slovenskom (podobne v českom) práve od roku 1993 súhrnné resp. spoločné označenie pre:
Obe tieto dane zdaňujú dôchodok (nepresne nazývaný "príjem"), čiže rozdiel medzi príjmami (resp. výnosmi) a výdavkami (resp. nákladmi), fyzickej či právnickej osoby.
Tieto dve dane, resp. dve súčasti jednej dane, sú upravené v spoločnom zákone (v súčasnosti zákon č. 595/2003 Z.z., predtým zákon č. 366/1999 Z.z. a predtým zákon č. 286/1992 Zb.), ktorý má názov "Zákon o dani z príjmov" (do roku 2003 "Zákon o daniach z príjmov"), ale v texte od začiatku rozlišuje spomenuté dve dane. V mnohých iných krajinách sú spomenuté dve dane spracované v rozdielnych predpisoch pod rôznymi názvami, hoci inak fungujú podobne ako na Slovensku (napr. v Spojenom kráľovstve - income tax vs. corporation tax, v Nemecku a Rakúsku - Einkommensteuer vs. Körperschaftsteuer, vo Francúzsku - impôt sur le revenu vs. impôr sur les sociétés a pod.). Často platí, že v doslovnom preklade sa ako "daň z príjmov" v zahraničí označuje iba daň z príjmov fyzickej osoby.
Daň z príjmov bola zavedená k 1. januáru 1993 zákonom č. 286/1992 Zb.. Nahradila tieto dane existujúce do roku 1992:
Ďalšie podrobnosti pozri v článkoch:

</doc>
<doc id="206524" url="https://sk.wikipedia.org/wiki?curid=206524" title="Daň z príjmov">
Daň z príjmov

Daň z príjmov (nevhodne alebo zastarano: "daň z príjmu") môže byť:

</doc>
<doc id="206525" url="https://sk.wikipedia.org/wiki?curid=206525" title="Daň z príjmov fyzickej osoby">
Daň z príjmov fyzickej osoby

Daň z príjmov fyzickej osoby (1993 - 2003 daň z príjmov fyzických osôb, 1927 - 1952 "dôchodková daň" [v užšom zmysle]) je na Slovensku jedna dvoch častí dane z príjmov, opak dane z príjmov právnickej osoby. Zdaňuje sa ňou rozdiel medzi príjmami a výdavkami fyzickej osoby. Patrí medzi štátne dane, priame dane a dôchodkové dane. 
Obdobné dane v zahraničí sa často doslova nazývajú len "daň z príjmov".
Dejiny.
Daň bola zavedená k 1. januáru 1993 zákonom č. 286/1992 Zb. Nahradila nasledujúce dovtedajšie dane: daň z príjmov obyvateľstva, daň zo mzdy a daň z príjmov z literárnej a umeleckej činnosti.
Daň je od jej vzniku dodnes koncipovaná ako progresívna daň (čiže jej percentuálna sadzba rastie s výškou dôchodku, čiže rozdielu medzi príjmami a výdavkami). Výnimku tvorilo obdobie od roku 2004 do roku 2012, keď bola táto daň (spolu s daňou z príjmov právnických osôb) koncipovaná ako tzv. rovná daň (čiže jej percentuálna sadzba bola vždy rovnaká, konkrétne 19 %).
Daňovník.
Daňovníkmi tejto dane sú v zásade všetky fyzické osoby, ktoré sa prinajmenšom obvykle zdržiavajú na území Slovenska. Podrobnosti sú uvedené v § 2 písm. d) a e) zákona o dani z príjmov.
Zákon často pracuje s termínom daňovník s obmedzenou daňovou povinnosťou. Tento sa vzťahuje na fyzické i právnické osoby. V prípade fyzických osôb je daňovníkom s obmedzenou daňovou povinnosťou osoba, ktorá sa v dôsledku uplatnenia medzinárodnej zmluvy považuje za normálneho daňovníka v inom zmluvnom štáte, alebo fyzická osoba, ktorá sa na Slovensku obvykle zdržiava len na účely štúdia alebo liečenia.
Predmet dane.
Formálne sú v zákone o dani z príjmov ako predmet tejto dane označené príjmy daňovníka. Fakticky (t.j. podľa celkového obsahu textu zákona o dani z príjmov i podľa daňovej teórie) je však predmetom tejto dane rozdiel medzi všetkými príjmami a výdavkami daňovníka relevantnými pre daň z príjmov. Tento rozdiel sa odborne nazýva dôchodok (nepresne: "príjem"; angl. taxable income; nem. Einkommen). Pri tejto konkrétnej dani (presnejšie povedané: pri slovenskej podobe tejto konkrétnej dane) sa však pri príjmoch nižšie označených ako príjmy typu A, C a D (výnimočne aj E) výdavky obyčajne (takmer) úplne ignorujú, čiže pri uvedených príjmoch sa obyčajne zdaňujú (takmer) len príjmy; bližšie k tomuto pozri aj v nižšie uvedenej kapitole Základ dane. Celkovo teda platí, že slovenskou daňou z príjmov fyzickej osoby sa síce v zásade zdaňuje dôchodok (teda príjmy mínus výdavky) fyzickej osoby a nie jednoducho len jej príjmy, ale v určitých prípadoch sa zdaňujú (takmer) len jej príjmy.
Príjmy daňovníka.
Dani v zmysle zákona o dani z príjmov podlieha (teda predmetom zdanenia je) každý "príjem (výnos) z činnosti daňovníka a z nakladania s majetkom daňovníka", pričom príjem je definovaný ako "peňažné plnenie a nepeňažné plnenie dosiahnuté aj zámenou, ocenené cenami bežne používanými v mieste a v čase plnenia alebo spotreby, a to podľa druhu, kvality, prípadne miery opotrebenia predmetného plnenia". 
Príjmy, ktoré sú predmetom zdanenia, sú v zákone z "technických" i tradičných dôvodov rozčlenené na tieto skupiny (existujú medzi nimi rozdiely týkajúce sa výpočtu základu dane a formy vyberania dane):
Poznámky:
-Príjmy typu C) a D) sú špecifické tým, že sa väčšinou vyberajú formou dane vyberanej zrážkou - pozri nižšie. Mimo textu slovenského zákona o dani z príjmov sa podiely na zisku (D) často považujú za súčasť príjmov z kapitálového majetku (C).
-Väčšinu vyššie uvedených druhov príjmov (napr. príjmy z podnikania, príjmy z prenájmu, príjmy z kapitálového majetku) samozrejme môžu mať aj právnické osoby, ale v texte slovenského zákona o dani z príjmov (i niektorých zahraničných zákonov) sa tieto označenia (napr. označenie príjmy z podnikania), s výnimkou príjmov typu D, vzťahujú špeciálne len na príjmy fyzických osôb.
V texte zákona o dani z príjmov je na viacerých miestach upresnené, ktoré príjmy nie sú predmetom zdanenia. V § 9 je navyše uvedené, ktoré príjmy sú oslobodené od dane; príklady príjmov oslobodených od dane sú: 
Akýkoľvek príjem nevylúčený z predmetu zdanenia a neoslobodený od dane sa nazýva zdaniteľný príjem (porov. nižšie).
Výpočet dane.
Celkový postup.
Daň = (prvá sadzba dane × tá časť UZ, pre ktorú platí prvá sadzba dane) + (druhá sadzba dane × zvyšná časť UZ) 
pričom:
Výslednú daň možno ešte znížiť o tzv. daňové bonusy (pozri nižšie) a o zaplatené preddavky na daň (pozri nižšie, vrátane zaplatenej dane vyberanej zrážkou).
Zdaňovacie obdobie.
Zdaňovacím obdobím je v zásade kalendárny rok.
Sadzba dane.
V rokoch 2004 - 2012 bola sadzba dane vždy 19 %. Od roku 2013 (rovnako ako do roku 2003) sadzba nie je vždy rovnaká, lebo závisí (najmä) od výšky príjmu.
Od roku 2013 sú sadzby konkrétne nasledovné:
Okrem toho existujú od roku 2013:
- špeciálne sadzby pre príjmy z kapitálového majetku a podiely na zisku;
- tzv. osobitná sadzba dane vo výške len 5 %, ktorú platia vybraní ústavní činitelia, napr. prezident, vláda a poslanci NR SR.
Od roku 2020 existuje znížená sadzba dane vo výške 15 % pre daňovníkov majúcich príjmy z podnikania alebo z inej samostatnej zárobkovej činnosti menšie než je v zákone stanovená hranica. Táto sadzba sadzba je len jedna, čiže platí pre celý daňovníkov základ dane.
Základ dane.
Základom dane je rozdiel:
vypočítaný pri rešpektovaní vecnej a časovej súvislosti zdaniteľných príjmov a daňových výdavkov v príslušnom zdaňovacom období. 
Presnejšie je základom dane súčet nasledujúcich (tzv. čiastkových) základov dane:
Daňová strata.
Daňová strata je rozdiel, o ktorý daňové výdavky prevyšujú zdaniteľné príjmy pri rešpektovaní vecnej a časovej súvislosti zdaniteľných príjmov a daňových výdavkov v príslušnom zdaňovacom období.
Nezdaniteľné časti základu dane.
Tzv. nezdaniteľné časti základu dane sú:
Daňové bonusy.
Daňový bonus na dieťa.
Daňovník, ktorý v zdaňovacom období dosiahol zdaniteľné príjmy zo závislej činnosti, z podnikania alebo z inej zárobkovej činnosti, si môže za každé vyživované dieťa žijúce v domácnosti znížiť svoju vypočítanú daň z príjmov fyzickej osoby o tzv. daňový bonus na dieťa (celý názov: suma daňového zvýhodnenia na vyživované dieťa žijúce s daňovníkom v domácnosti, legislatívna skratka: daňový bonus [v užšom zmysle]). Daňový bonus existuje od roku 2004. Jeho výška je v súčasnosti síce v zásade 50 eur mesačne, ak vyživované dieťa dovŕšilo 15 rokov veku, a 100 eur mesačne, ak vyživované dieťa nedovŕšilo 15 rokov veku, ale v zákone sú tiež uvedené rôzne vymedzené horné limity pre daňový bonus. 
Daňový bonus na zaplatené úroky.
Daňovník si môže svoju vypočítanú daň znížiť o tzv. daňový bonus na zaplatené úroky (celý názov: suma daňového zvýhodnenia na zaplatené úroky pri úveroch na bývanie) vo vzťahu k úrokom v príslušnom zdaňovacom období vypočítaným z výšky poskytnutého úveru na bývanie, na základe jednej zmluvy o úvere na bývanie, na jednu tuzemskú nehnuteľnosť určenú na bývanie, ak:
- touto nehnuteľnosťou je byt alebo rodinný dom slúžiace výlučne na jeho vlastné trvalé bývanie alebo na jeho vlastné trvalé bývanie spolu s blízkymi osobami a
- daňovník má ku dňu podania žiadosti o tento úver 18 - 35 rokov a 
- daňovníkov priemerný mesačný príjem vypočítaný zo zdaniteľných príjmov všetkých typov (okrem čiastočne príjmov typu D) v jeho základe dane za rok predchádzajúci roku, v ktorom bola uzavretá zmluva o úvere na bývanie, dosahuje najviac 1,6-násobok priemernej mesačnej mzdy zamestnanca v hospodárstve Slovenska za rok predchádzajúci roku, v ktorom bola uzavretá zmluva o úvere na bývanie; priemerný mesačný príjem daňovníka sa vypočíta ako 1/12 zo súčtu zdaniteľných príjmov všetkých typov (okrem čiastočne príjmov typu D) v jeho základe dane.
Daňovým bonusom na zaplatené úroky je suma vo výške 50 % zo zaplatených vyššie uvedených úrokov v príslušnom zdaňovacom období, najviac však 1 200 eur za rok. 
Zamestnanecká prémia.
Od roku 2009 existuje v zákone o dani z príjmov pre zamestnancov tzv. zamestnanecká prémia. Jej podstata je v tom, že ak základ dane zamestnanca je nižší ako nezdaniteľná časť základu dane na daňovníka a zamestnanec tak neplatí žiadnu daň, štát mu naopak vyplatí tzv. zamestnaneckú prémiu. Zamestnanecká prémia je teda príkladom tzv. zápornej dane. Z postupu uvedeného pre zamestnaneckú prémiu uvedeného v zákone však od roku 2015 vyplýva, že zamestnanecká prémia je v praxi vždy nulová, čiže fakticky prestala existovať.
Vyberanie dane.
Daň vyberaná zrážkou.
Pri niektorých druhoch príjmov, ktoré sú v zákone výslovne uvedené (napr. úroky v banke, výnosy z podielových listov, peňažné výhry), sa daň technicky vyberá "zrážkou", teda "pri zdroji", čiže ju zaplatí prakticky ihneď ten, od koho daňovník príslušný príjem dostáva vyplatený (napríklad v prípade úrokov je to banka). Zákon to formuluje tak, že "zrážku dane je povinný vykonať platiteľ dane pri výplate, poukázaní alebo pri pripísaní úhrady v prospech daňovníka...Platiteľ dane je povinný zrazenú daň odviesť správcovi dane najneskôr do pätnásteho dňa každého mesiaca za predchádzajúci kalendárny mesiac." Daň vyberaná zrážkou (iný názov: zrážková daň) neplatí len pre daň z príjmov fyzickej osoby, ale analogicky platí (s niekoľkými výnimkami) aj pre daň z príjmov právnickej osoby.
Daň vyberaná zrážkou sa v zásade (existujú výnimky) považuje za preddavok na daň a daňovník si tento preddavok môže odpočítať od dane v daňovom priznaní. Zároveň však daňovník potom musí zahrnúť príjmy, z ktorých sa daň vyberá zrážkou (napríklad úroky v banke), do základu dane.
Preddavky.
Daň sa platí spravidla formou rôznych zákonom stanovených preddavkov (odvádzaných daňovníkom alebo jeho zamestnávateľom) počas roka a prípadné kladné alebo záporné rozdiely voči skutočnej dani sa spätne dorovnajú po podaní daňového priznania za príslušný rok. 
Zabezpečenie dane.
Správca dane môže rozhodnutím uložiť fyzickým osobám a právnickým osobám, aby pri peňažnom plnení poskytnutom inému daňovníkovi zrážali na zabezpečenie dane sumu vo výške 9,5 % z peňažného plnenia. Suma zabezpečenia dane sa považuje za preddavok na daň. 
Okrem toho, na zabezpečenie dane zo zdaniteľných príjmov okrem príjmov, z ktorých sa daň vyberá zrážkou a príjmov zo závislej činnosti, z ktorých sa zráža preddavok na daň, je platiteľ dane, ktorý niečo vypláca v prospech daňovníka s obmedzenou daňovou povinnosťou zo štátu mimo Európskeho hospodárskeho priestoru, povinný zrážať sumu vo výške 19 % z peňažného plnenia, a platiteľ dane, ktorý niečo vypláca v prospech daňovníka tzv. nespolupracujúceho štátu (§ 2 písm. x) zákona o dani z príjmov) je povinný zrážať sumu vo výške 35 % z peňažného plnenia. 
Minimálna výška dane.
Daň fyzickej osoby sa nevyrubí a neplatí, ak za zdaňovacie obdobie nepresiahne 17 eur alebo celkové zdaniteľné príjmy daňovníka za zdaňovacie obdobie nepresiahnu 50 % sumy 21 x životné minimum (platné k 1. januáru zdaňovacieho obdobia). To neplatí, ak daňovník uplatňuje daňový bonus, alebo ak sa daň vyberá zrážkou, alebo ak sa zrážajú preddavky na daň pri príjmoch zo závislej činnosti alebo preddavky na zabezpečenie dane.

</doc>
<doc id="206526" url="https://sk.wikipedia.org/wiki?curid=206526" title="Daň z príjmov fyzických osôb">
Daň z príjmov fyzických osôb



</doc>
<doc id="206527" url="https://sk.wikipedia.org/wiki?curid=206527" title="Simplex">
Simplex

Simplex (z lat. "jednoduchý") môže byť:

</doc>
<doc id="206528" url="https://sk.wikipedia.org/wiki?curid=206528" title="Simplex (geometria)">
Simplex (geometria)

Simplex alebo "n"-simplex je n-rozmerné zovšeobecnenie trojuholníka, konvexný obal množiny formula_1 afinne nezávislých bodov umiestnených v euklidovskom priestore dimenzie formula_2 (En) či vyššej. Inak povedané simplex je konvexná množina v En, ktorá obsahuje práve n+1 krajných bodov.
Matematická definícia:
Nech je daných r + 1 (r &lt; n) rôznych bodov B0, B1, … , Br z Rn takých, že vektory
B1−B0, … , Br−B0 sú lineárne nezávislé. Potom množinu všetkých konvexných kombinácií bodov B0, B1, … , Br nazývame r-simplex s vrcholmi B0, B1, … , Br.
0-simplex je bod, 1-simplex je úsečka, 2-simplex je trojuholník, 3-simplex je štvorsten (tetraéder), 4-simplex je pentachorón, všetky útvary vrátane vnútrajška.

</doc>
<doc id="206529" url="https://sk.wikipedia.org/wiki?curid=206529" title="Gemini 8">
Gemini 8

Gemini 8 (oficiálne Gemini VIII) bol šiesty americký pilotovaný kozmický let v rámci programu Gemini. Hlavným cieľom misie bolo stretnutie a spojenie s cieľovým telesom Agena. Išlo o prvé fyzické spojenie dvoch kozmických telies na obežnej dráhe Zeme. V dôsledku poruchy na orientačnom systéme kozmickej lode Gemini (zasekol sa ventil v tryske č. 8) došlo k nekontrolovateľnému roztočeniu oboch telies. Po odpojení lode od stupňa Agena došlo k ešte rýchlejšej rotácii, ktorú sa posádke nakoniec podarilo zvládnuť. Riadiace stredisko v Houstone nariadilo predčasné ukončenie letu, pretože pri zastavení rotácie bolo vyčerpané príliš veľké množstvo paliva. Ďalšou plánovanou úlohou letu mal byť dvojhodinový výstup do otvoreného vesmíru Davida Scotta, ale musel sa zrušiť. K prvému núdzovému pristátiu v histórii amerických kozmických letov došlo po 10,5 hodinách letu.
Prípravy na let.
Dňa 20. septembra 1965 NASA vymenovala posádku misie Gemini 8. Veliacim pilotom sa stal Neil Armstrong, už v tom čase veľmi skúsený a uznávaný pilot, ktorý pracoval pre agentúru, keď ešte pôsobila pod názvom NACA. Armstrong sa ako člen posádky Gemini 8 stal prvým americkým civilným astronautom a prvým civilným veliteľom kozmickej lode v histórii. Pilotom mu na palube bol David Scott z tretieho náboru astronautov ("The Fourteen"). Za ich náhradníkov boli vybraní Pete Conrad a Richard Gordon. Armstrong so Scottom a ich náhradníkmi sa horúčkovito pripravovali na veľmi komplexnú misiu. Len za sedem mesiacov mali nacvičiť v podstate každú minútu zo 71 hodín, ktoré mali stráviť na orbite, k čomu je nutné pripočítať všetky mysliteľné postupy a úkony pre najrôznejšie prípady porúch a problémov. Scott bol vo veľmi úzkom kontakte s Edom Whiteom, prvým Američanom, ktorý uskutočnil výstup do otvoreného vesmíru ("extravehicular activity", "EVA"), pričom od neho získaval poznatky v tejto oblasti. Pred sebou mal veľmi náročnú úlohu, ktorá si vyžadovala aj úplne nové vybavenie. Na hrudi mal mať Scott novú jednotku ELSS ("Extravehicular Life Support System"), ktorá mala zaistiť jeho prežitie počas doby, kedy mal byť na ceste k adaptéru v zadnej časti kozmickej lode. Tam mal na chrbát navliecť batoh zvaný ESP ("Extravehicular Support Pack"). V batohu sa skrývala zásoba kyslíka a systém udržania životných podmienok, ktorý mal Davida udržať nažive počas doby, keď bude na konci 22,8 m dlhého lana (ktoré, po „nastavení“ pôvodným pútacím káblom, malo umožniť Scottovi lietať vo vzdialenosti až 30 m od lode) testovať manévrovaciu pištoľ HHMU ("Hand-Held Maneuvering Unit"). Po skúsenostiach z Whiteovho výstupu bol ako hnací plyn namiesto kyslíka použitý freón 14, ktorého osemkilogramová nádrž bola tiež umiestnená v batohu ESP a umožňovala celkové urýchlenie o 22 m/s (u Gemini 4 tento impulz predstavoval iba približne 2 m/s).
Výcvik sa ale nezaobišiel bez problémov. Ventily privádzajúce freón do pištole často zamŕzali a Scott bol tiež limitovaný rozmermi jednotky ELSS, ktorá pomerne výrazne obmedzovala jeho pohyblivosť v už tak stiesnenom kokpite. David si ale so všetkým vedel poradiť a po radách Eda Whitea začal navštevovať posilňovňu, kde pracoval na získaní čo najväčšej sily do rúk. Tvrdo pracoval aj Armstrong, ale skôr na simulátoroch. Pri jednej príležitosti sa vyjadril, že počet jeho úderov srdca je daný a nemá zmysel nimi plytvať v telocvični. Dátum štartu Gemini 8 bol stanovený na 15. marec 1966. Na koniec februára bol tiež plánovaný štart prvého kompletného veliteľského modulu Apolla na misiu s názvom AS-201. Počas tohto krátkeho suborbitálneho letu mala v Atlantiku figurovať sledovacia loď "Rose Knot Victor" (označovaná skratkou RKV). Tá istá loď však mala hrať svoju rolu o necelý mesiac neskôr v Tichom oceáne pri misii Gemini 8. Ak by sa Apollo oneskorilo, RKV by nestihla včas doplávať na svoju pozíciu na podporu Gemini 8. Nakoniec však Apollo odštartovalo presne načas a od 26. februára bola RKV voľná a mala dostatok času presunúť sa do Pacifiku. Štart bezpilotného raketového stupňa Agena a lode Gemini 8 sa musel kvôli technickým problémom odložiť o jeden deň na 16. marca.
Priebeh letu.
V stredu 16. marca o 07:00 miestneho času astronautov prebudil Deke Slayton, asistent riaditeľa pre operácie letových posádok. Následne sa Neil Armstrong a David Scott osprchovali a podstúpili krátku lekársku prehliadku. Potom si sadli k raňajkám, ku ktorým sa podával steak a vajíčka. Spoločnosť im robili Slayton, šéfastronaut Alan Shepard a astronauti Curt Michel, Walter Cunningham a Roger Chaffee. O 08:17 Armstrong a Scott vyšli z Budovy pilotovaných letov ("Manned Spacecraft Operations Building") a presunuli sa na štartovaciu rampu 16, kde si v špeciálne upravenom obytnom prívese obliekli skafandre. Nasledovala jazda špeciálne upravenou dodávkou na štartovací komplex 19, odkiaľ mali vyštartovať. Necelé dve hodiny pred štartom sa Armstrong a Scott usadili na svoje miesta v lodi Gemini 8 a začalo sa pripájanie skafandrov na systémy zaistenia životných podmienok lode a pútanie ku katapultážnym sedadlám. Vtedy sa objavil bizarný problém. Jedna z praciek pútacích remeňov na kresle Davida Scotta bola zalepená nejakou substanciou pripomínajúcou epoxid. Prítomní znervózneli, pretože pokiaľ by sa nepodarilo „sprevádzkovať“ pracku, nebude možné štartovať. Vedúci rampy Günter Wendt rýchlo priniesol kovové zubárske špáradlo a veliteľ záložnej posádky Pete Conrad začal tú hmotu dolovať z pracky. Našťastie bol tento materiál pevný iba na povrchu a po desiatich minútach usilovnej práce mohol Conrad ohlásiť úspech. Štartu Gemini 8 už nič nebránilo. Iba prípadný ďalší neúspech Ageny.
Odpočítavanie štartu zostavy Atlas-Agena na štartovacom komplexe 14 medzitým prebiehalo bez problémov. Štart Ageny sa uskutočnil o 10:00:03,127 miestneho času (15:00:03,127 svetového času) a o päť minút neskôr nosná raketa Atlas dokončila svoju prácu a aktivoval sa hlavný motor Ageny, ktorý ju mal umiestniť na obežnú dráhu. Práve v tejto fáze Agena naposledy zlyhala. Teraz však údaje telemetrie vyzerali v poriadku. Motor fungoval a onedlho bolo cieľové teleso na kruhovej dráhe vo výške 299,1 – 299,7 km nad povrchom. Potom, ako Armstrong a Scott dostali informáciu o úspešnom vypustení Ageny, Armstrong ohlásil: "„Nádhera, túto si vezmeme.“" Misia Gemini 8 nakoniec úspešne odštartovala 16. marca 1966 o 11:41:02,389 miestneho času (16:41:02,389 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Zhodou okolností sa tak stalo v deň 40. výročia štartu prvej rakety na kvapalné palivo na svete vypustenou Dr. Robertom H. Goddardom. Zážih motorov Armstronga prekvapil svojou relatívnou hladkosťou, ale okamih odpálenia pyrotechnických zloží na úchytoch, ktoré držali Titan na rampe, pocítili obaja veľmi zreteľne. Spočiatku bola trajektória príliš plochá, ale všetko bolo v limitoch a po chvíli sa dráha upravila do ideálneho stavu. Približne 5 minút a 40 sekúnd po štarte Titan splnil svoju funkciu a Gemini 8 sa od neho oddelila. Pohybovala sa zatiaľ na dráhe 159,9 × 271,9 km so sklonom 28,91° k rovníku. V tej chvíli bola Agena 1 963 km ďaleko. Armstrong a Scott mohli ihneď začať pracovať. V priebehu nasledujúcich hodín vykonali niekoľko zážihov, ktoré ich priviedli do finálnej fázy zbližovania s Agenou. Okrem toho Scott aktivoval experiment s nukleárnou emulziou, ktorá zachytávala stopy dopadov nabitých častíc a Scott ho mal počas svojho výstupu odmontovať z adaptéra a podať Armstrongovi na uloženie v kokpite lode. Tri a pol hodiny po štarte radar Gemini 8 zachytil Agenu vo vzdialenosti zhruba 333 km a o hodinu a desať minút neskôr astronauti uvideli svoj cieľ na vzdialenosť 140 km ako žiariacu bodku na pozadí tmavého vesmíru. Všetko prebiehalo bez problémov a v čase 05:56:19 po štarte Gemini 8 „zaparkovala“ vo vzdialenosti 45 m od cieľového telesa. Bolo to druhýkrát, kedy sa podarilo stretnutie dvoch telies vo vesmíre. Po 36 minútach letu vo formácii, Armstrong rýchlosťou asi 23 cm/s jemne natlačil predok lode do spojovacieho prstenca Ageny. Šesť a pol hodiny po štarte, o 23:14:18 UTC, boli obe telesá pevne spojené. Nad pobrežím Brazílie došlo k prvému fyzickému spojeniu dvoch kozmických telies na obežnej dráhe Zeme. Armstrong so Scottom týmto okamihom vstúpili do histórie kozmonautiky. Po pripojení prebiehali testy nastavenia inerciálnych plošín oboch strojov a zistilo sa, že sú orientované úplne presne a zhodne. Ďalej mala byť totiž Agena riadená z Gemini. Astronauti súlodie otočili okolo zvislej osi a sotva tento manéver dokončili, vyleteli z dosahu spojenia sledovacej stanice Tananarive na Madagaskare. Od štartu uplynulo 7 hodín a 30 sekúnd a na orbite sa pomaly začínala odohrávať jedna z najdramatickejších a najdesivejších situácií v dejinách dobývania vesmíru.
Najprv bolo všetko nenápadné. David Scott diaľkovo zapol záznamník na Agene a zapísal čas jeho zapnutia, keď na okamih pozrel na prístrojový panel. Jeho pozornosť upútal indikátor polohy, podobný umelému horizontu v lietadle. Podľa indikátora sa zostava nachádzala približne v 30° náklone doľava napriek tomu, že v tej chvíli mal byť náklon nulový. Scott upozornil Armstronga, ktorého indikátor ukazoval to isté. Súlodie sa práve nachádzalo v zemskom tieni, preto nebolo možné pohľadom na horizont zistiť, či ide o obyčajnú chybu prístrojov alebo skutočný problém. Ani jeden z astronautov necítil žiadnu odstredivú silu, koniec koncov aj podľa prístrojov bolo zväčšovanie náklonu veľmi pozvoľné. Vzhľadom na to, že v ten moment bol systém OAMS ("Orbit Attitude and Maneuvering System") vypnutý, mali obaja astronauti za to, že je niečo v neporiadku s Agenou, respektíve jej systémom orientácie ACS ("Agena Control System"). Scott systém rýchlo vypol a zároveň Armstrong zapol systém OAMS na Gemini, aby komplex stabilizoval. Zhruba po minúte sa mu podarilo súlodie dostať opäť do požadovanej polohy, avšak akonáhle pustil ovládaciu páku orientačného systému, náklon sa zase vrátil. To bolo divné. Scott preto precvakol spínače ACS v nádeji, že sa systém Ageny spamätá a prestane štrajkovať. V tomto momente astronauti stále verili, že na vine je Agena. Tento dojem posilnil aj jeden z posledných odkazov komunikátora (CAPCOM) v riadiacom stredisku Jima Lovella pred stratou spojenia. Lovell ich varoval, aby v prípade problémov hneď použili príkaz 400, ktorým mohli vypnúť Agenu. Pomerne problematický vývoj Ageny tiež nahrával falošnej nedôvere v jej systémy. Takmer okamžite mohli astronauti pozorovať kužele plynov z orientačných trysiek Ageny. Zdalo sa, že ACS pracuje naplno a stráca veľké množstvo paliva v dôsledku snahy o stabilizáciu. Vzápätí sa Armstrong pozrel na ukazovateľ paliva v systéme OAMS a šokoval ho údaj značiaci, že v nádržiach OAMS zostáva už len 30 % pohonných látok. Vtedy prvýkrát Armstrongovi a Scottovi napadlo, že chyba nemusí byť nutne iba v Agene. Vypínanie a zapínanie systému OAMS neprinieslo žiadny efekt a pôvod problému bolo možné určiť jedine tým, že sa Gemini odpojí od Ageny. Armstrongovi sa po chvíli úsilia podarilo prechodne znížiť rýchlosť rotácie a o 23:56:13 UTC mohol David Scott stlačením tlačidla odpojiť loď od Ageny. V neuveriteľnej ukážke pohotovosti a predvídavosti ešte predtým Scott prepol ovládanie Ageny tak, aby nad ňou mohlo riadiace stredisko prevziať kontrolu. Armstrong po odpojení udelil Gemini zhruba päťsekundový impulz, po ktorom sa kozmická loď vzdialila od Ageny. Krátko potom, ako sa oddelili od Ageny, astronauti zistili, že problém je skutočne na ich lodi. Rýchlosť rotácie sa zvyšovala a Gemini 8 začínala rotovať vo viacerých osiach. Uhlová rýchlosť sa šplhala cez 300°/s a Armstrong si pri pohľade na stropný ovládací panel uvedomil, že už nedokáže úplne zaostriť zrak na jeho prepínače. Pokiaľ niečo nevymyslí, a to veľmi rýchlo, nastane tunelové videnie, strata zraku, vedomia a potom koniec.
Armstrong nebol schopný pomocou systému OAMS zastaviť stále sa zrýchľujúcu rotáciu, preto všetko stavil na systém RCS ("Reentry Control System") v špici lode, ktorý bol určený výhradne na stabilizáciu a ovládanie kabíny počas zostupu pri návrate do atmosféry. Teraz sa však Armstrong a Scott zhodli na tom, že je to ich posledná šanca na záchranu. Vypli systém OAMS aj elektrické ističe pre tento systém a aktivovali pyrotechnické ventily, ktoré otvorili cestu dusíku, ktorým sa tlakoval systém RCS. Armstrong sa opäť chopil riadiacej páky a na svoju úľavu zistil, že rotáciu sa mu darí pomaly zvládať. Aktivované boli oba okruhy RCS a potom, keď bolo jasné, že sa rotáciu podarí zvládnuť, Armstrong vypol okruh A a ďalej stabilizoval loď iba okruhom B. Chvíľu predtým, ako astronauti aktivovali systém RCS, Gemini 8 vletela do oblasti spojenia so sledovacou loďou "Coastal Sentry Quebec". Šokovaný CAPCOM Jim Fucci po nadviazaní spojenia v slúchadlách počul: "„Máme tu vážny problém. My... My nekontrolovane rotujeme. Odpojili sme sa od Ageny! (...) Rotujeme a nedokážeme to zastaviť!“" Fucci tlmočil slová astronautov do strediska v Houstone, kde letový riaditeľ John Hodge prežíval krst ohňom – bolo to prvýkrát, kedy bol vedúcim letových riaditeľov pre danú misiu niekto iný ako legendárny Chris Kraft. Práve Hodge bol menovaný do tejto funkcie pre misiu Gemini 8 a teraz musel využiť všetky svoje schopnosti a urobiť niekoľko veľmi dôležitých rozhodnutí.
Medzitým sa situácia na orbite v rámci možností vracala do normálu. Rotácia sa zastavila a Armstrong loď bezpečne stabilizoval. Od prvých príznakov problému ubehlo asi 25 minút. Teraz prišiel čas na určenie pôvodu poruchy. Už chvíľu predtým astronauti na okamih zahliadli v diaľke Agenu a podľa nich nijako dramaticky nerotovala. To znamenalo definitívne potvrdenie problému s loďou Gemini 8. Armstrong a Scott postupne cvakali ističe jednotlivých trysiek systému OAMS, pričom samotná aktivácia obvodu nemala spustiť motorčeky. Na to mal byť potrebný pokyn riadiacou pákou alebo prostredníctvom počítača. Potom, ako Scott zopol istič motorčeka č. 8, ktorý mal zaisťovať náklon doľava, Gemini sa začala zvoľna opäť dostávať do rotácie. Pravdepodobný vinník problému bol odhalený. Bez jedného motorčeka by sa ešte mohlo pokračovať v misii v nejakom obmedzenom režime, ale ak boli aktivované motory RCS, letový plán jasne prikazoval pristáť pri najbližšej príležitosti. V okruhu A v tej chvíli zostávalo zhruba 11,3 kg pohonných látok a v okruhu B iba 4 kg, teda menej ako polovica pôvodného množstva. V systéme OAMS zostávalo iba 22 % pôvodného množstva a astronauti ho teraz využívali opatrne (samozrejme s deaktivovaným motorčekom č. 8), avšak bolo by nerozvážne naďalej dôverovať systému. John Hodge zatiaľ v riadiacom stredisku prežíval náročné chvíle. Kritická situácia nastala práve v čase, kedy sa Gemini 8 nachádzala na orbitoch, počas ktorých s ňou bolo len veľmi obmedzené spojenie. Loď teraz prelietala iba v dosahu sledovacích lodí "Coastal Sentry Quebec", "Rose Knot Victor" a sledovacej stanice na Havaji. Navyše loď nad plánovanú pristávaciu oblasť privedie jej dráha až za ďalších 15 obletov Zeme, teda približne za jeden deň. Medzitým sa však môžu objaviť ďalšie problémy a okrem toho tu stále bolo pravidlo v letovom pláne. Hodge sa rozhodol pre okamžité pristátie. Daná oblasť sa ale nachádzala v západnom Pacifiku, v relatívne odľahlej oblasti, kde neboli pripravené žiadne záchranné jednotky. Letový riaditeľ Gene Kranz, ktorý vystriedal totálne vyčerpaného Johna Hodgea, vyslal do oblasti štyri lietadlá so záchranármi, jedno obojživelné lietadlo a torpédoborec USS "Leonard F. Mason", v tom čase vzdialený od stredu cieľovej oblasti zhruba 250 km. Posádka medzitým pripravovala svoju loď na predčasné pristátie. Armstrong a Scott ukladali vybavenie a preberali príslušné checklisty. V čase 10 hodín, 4 minúty a 47 sekúnd po štarte sa nad Afrikou postupne zapálili štyri brzdiace motory. Z Houstonu sa CAPCOM snažil cez sledovaciu stanicu v nigérijskom Kano astronautom odpočítať čas zážihu, ale signál bol slabý a Armstrong so Scottom počuli iba odpočet od šiestich do dvoch. Automatika našťastie fungovala bezchybne a brzdiaci zážih prebehol presne načas.
Pristávacia sekvencia prebehla až prekvapivo hladko. Návrat do atmosféry sa uskutočnil nad Čínou, mimo dosahu sledovacích staníc NASA. Kozmická loď Gemini 8 v poriadku pristála 17. marca 1966 o 03:22:28 UTC na hladine Tichého oceánu. Miesto pristátia sa nachádzalo 800 km juhovýchodne od Okinavy a 2,6 km od plánovaného cieľového bodu. Napriek obavám posádky, že po pristátí strávi dlhú dobu na hladine oceánu, už 45 minút po pristátí žabí muži upevňovali nafukovací golier okolo kabíny. More však bolo trocha divokejšie, než Armstrong a Scott dokázali zvládnuť a museli sa tak deliť o jediné vrecko určené na zvratky. Nepríjemne bolo aj žabím mužom, ktorí sa nadýchali výparov z horúceho tepelného štítu. Tri hodiny po pristátí sa torpédoborec "Leonard F. Mason" opatrne priblížil k návratovej kabíne, námorníci pripútali Gemini 8 k lodi lanami a Armstrong so Scottom sa postupne došplhali na palubu po povrazovom rebríku. Bolo na nich poznať vypätie posledných hodín. V nasledujúcich dňoch sa začalo vyšetrovanie, ktoré malo odhaliť príčinu zlyhania. Problém bol v tom, že adaptér, v ktorom sa poruchový motorček nachádzal, zhorel po odhodení v atmosfére. Všetko však naznačovalo na skrat alebo výboj statickej elektriny. Doteraz motorčeky OAMS fungovali tak, že ovládacie cievky solenoidov vo ventiloch motorčekov boli neustále pod napätím. Riadiaca elektronika po vydaní povelu na zapálenie motorčeka cievky uzemnila a tým aktivovala ventil prísunu pohonných látok. U motorčeka č. 8 pravdepodobne došlo k trvalému uzemneniu obvodu, a tak pracoval nepretržite. Nabudúce boli elektrické obvody motorčekov OAMS upravené tak, aby po vypnutí neboli pod napätím.
Parametre misie.
Spojenie s raketovým stupňom Agena.
16. marec 1966

</doc>
<doc id="206531" url="https://sk.wikipedia.org/wiki?curid=206531" title="Marcus Licinius Crassus">
Marcus Licinius Crassus

Marcus Licinius Crassus (* 115 pred Kr. – † 53 pred Kr.) bol významný politik a vojvodca z obdobia neskorej rímskej republiky. Jeho otec i starý otec sa volali Publius Licinius Crassus a boli významnými rímskymi politikmi.
Narodil sa v rodine konzula a cenzora Publia Licinia Crassa. Mal dvoch bratov, jeden zahynul počas spojeneckej vojny, druhý počas mariovských čistiek v roku 87 pred Kr. Počas Cinnovej vlády v Ríme ušiel do Hispánie, odkiaľ sa vrátil až po návrate Sullu do Ríma.
Politická kariéra.
Marcus Licinius Crassus sa prvýkrát vyznamenal počas Sullovej diktatúry, keď dal povraždiť zajatých Samniťanov pri Collinskej bráne v Ríme. Počas Sullovej diktatúry získal obrovský majetok, preto ho prezývali Dives (Boháč). Za nízke ceny skupoval majetok proskribovaných Rimanov. Vojensky sa vyznamenal počas Spartakovho povstania. Po viacerých porážkach rímskeho vojska Crassus získal poverenie na potlačeneie povstania, vzbúrených otrokov zatlačil na juh Apeninského polostrova a v bitke v Bruttiu ich porazil. Asi šesť tisíc zajatých otrokov dal ukrižovať na Appiovej ceste z Ríma do Capuy. Po porážke povstania mu však senát neodsúhlasil triumf, pretože to bola vojna proti otrokom. V roku 70 pred Kr. zastával konzulát spolu s Gnaeom Pompeiom a pokúsili sa zrušiť niektoré zmeny v ústave, ktoré zaviedol Sulla.
V roku 65 pred Kr. zastával úrad cenzora spolu s Quintom Lutatiom Catulom. V 60. rokoch sa zblížil s Gaiom Iuliom Caesarom, ktorému poskytoval finančné prostriedky na zaplatenie dlhov.
Prvý triumvirát.
Caesar sa snažil zmieriť Crassa s Pompeiom, čo sa mu podarilo koncom roka 60 pred Kr. Títo traja muži uzavreli tajnú dohodu o vzájomnej podpore pri získaní politickej moci (tzv. prvý triumvirát. Crassus mal obrovský majetok, Pompeius mal dôveru vojska a Caesar si získal široké ľudové vrstvy v Ríme). Výsledkom tajnej dohody bola voľba Caesara za konzula na rok 59 pred Kr. Caesar ako konzul uskutočnil niektoré zmeny v prospech triumvirov, ale v roku 58 pred Kr. odišiel do Galie, kde bojoval proti Keltom. 
V roku 56 pred Kr. sa Caesar, Pompeius a Crassus rozhodli obnoviť svoju dohodu. Zišli sa v malom mestečku Lucca na severe Itálie, kde ich sprevádzali poprední senátori, jazdci a ďalší politici. Výsledkom schôdzky bolo predĺženie dohody a ďalšia vzájomná podpora pri presadzovaní politickej moci. Na rok 55 boli Crassus a Pompeius zvolení za konzulov (spoločne zastávali tento úrad už druhýkrát). Zároveň si rozdelili sféry vplyvu: Caesar si ponechal Galiu, Pompeius si vybral Hispániu, ktorú spravoval prostredníctvom legátov a sám zostával v Ríme. Crassus si za sféru vplyvu vybral Východ, aby sa svojim partnerom vyrovnal aj vo vojenských úspechoch.
Crassus v Sýrii.
Po skončení konzulátu odišiel Crassus do Sýrie. Začal vojnu s Parthmi, ktorí ohrozovali východné hranice rímskych provincií. So siedmimi légiami prekročil horný tok rieky Eufrat a nechal sa zlákať do vnútrozemia krajiny. Jeho vojsko malo nedostatok vody. Parthovia poslali proti nemu vojsko pod velením veliteľa Surénu, ktorý mal neporovnateľne menej početné vojsko. Základ jeho vojska tvorili ťažko ozbrojené jednotky, nazývané katafraktarii, ale predovšetkým rýchle jazdecké oddiely lukostrelcov, ktorí svojimi šípmi zasypávali Crassových vojakov a potom sa rozptýlili v krajine. Rozhodujúci boj sa odohral pri mestečku Carrhae (dnes v Turecku Charran), pričom rímske vojsko bolo takmer úplne zničené. V boji zahynul aj Crassov syn Publius Licinius Crassus. Parthovia sa zmocnili aj vojenských odznakov a zástav, ktoré až cisár Augustus získal späť vďaka diplomatickým rokovaniam.
Crassus sa po porážke svojho vojska dal zlákať na rokovania s nepriateľmi, ale pri nich bol zabitý a jeho hlavu Parthovia priniesli svojmu vládcovi na striebornej tácke. Iné údaje uvádzajú, že mu do hrdla naliali roztavené zlato, po ktorom tak túžil.
Literatúra.
Crassov životopis napísal grécky spisovateľ Plutarchos, mnohé údaje z jeho života sa zachovali v diele gréckeho historika Appiana, a Cassia Diona a v korešpodencii Marca Tullia Cicerona.

</doc>
<doc id="206534" url="https://sk.wikipedia.org/wiki?curid=206534" title="Rad slávy">
Rad slávy

Rad slávy (), bol zriadený 8. novembra 1943 a udeľoval sa za zásluhy v bojoch druhej svetovej vojny, pričom mal presne vymedzené podmienky udelenia. Udeľoval sa v troch stupňoch postupne od najnižšieho po najvyšší. Bol náhradou za cársky Rad sv. Juraja, z ktorého prevzal charakteristickú oranžovo-čiernu pásikavú stužku - tzv. georgievskú stužku.
Prvý stupeň bol zlatý, druhý a tretí boli zo striebra, pričom druhý stupeň mal pozlátenú strednú časť. Tretí stupeň získalo asi 1 milión ľudí, druhý 46 tisíc. Prvý stupeň a teda aj obidva nižšie získalo 2582 ľudí. Tí, čo získali všetky tri stupne radu slávy, boli označovaní ako plný nositeľ radu slávy ("polnyj kavaler ordenov slavy") a boli považovaní za rovnocenní Hrdinom Sovietskeho zväzu. Len štyria ľudia získali zároveň všetky tri stupne Radu slávy a titul Hrdina ZSSR. Bol to vojnový letec I. G. Dračenko, delostrelci A. V. Aljošin a N. I. Kuznecov a príslušník námornej pechoty P. Ch. Dubinda. Všetky tri stupne Radu slávy získali aj 4 ženy: palubná strelkyňa a radistka N. A. Žurkina, ostreľovačka N. P. Petrova, guľometníčka D. Staneliene a zdravotníčka M. S. Nozdračova (rod. Nečepročkova).
Rad bol po prvýkrát udelený ženistovi slobodníkovi M. P. Piteninovi 28. novembra 1943, za odmínovanie cesty k nepriateľským zákopom a krytie ústupu ženijnej jednotky, pri ktorom zlikvidoval 5 nepriateľských vojakov.
Prvým plným nositeľom Radu slávy bol seržant N. A. Zaletov, ktorý získal prvý stupeň radu pri bojoch o Pulkovo (pri Leningrade), kde sa so svojou jednotkou prebil do nepriateľských zákopov a sám pri tom zlikvidoval 10 nepriateľov.

</doc>
<doc id="206535" url="https://sk.wikipedia.org/wiki?curid=206535" title="Cape Point">
Cape Point

Cape Point je najjuhovýchodnejší bod Kapského polostrova a Afriky. 

</doc>
<doc id="206544" url="https://sk.wikipedia.org/wiki?curid=206544" title="Osová súmernosť">
Osová súmernosť

Osová súmernosť alebo zrkadlový obraz určený osou o, je zhodné zobrazenie v rovine, ktoré k bodom priamky o priradí tie isté body, a k bodu A ktorý neleží na priamke o priradí bod A’, pričom zároveň platí vzdialenosť [A,o]=[A’,o] a úsečka [A,A’] je kolmá na priamku o. Osová súmernosť je typ geometrického zobrazenia. Osová súmernosť zachováva vzdialenosti a uhly.
Veta.
Nech o je ľubovoľná pevná priamka roviny. Osová súmernosť So (súmernosť podľa osi) je zobrazenie v rovine E2 (dvojrozmerná Euklidovská rovina), v ktorom je priamka o bodovo invariantná, a ktoré každému bodu A neležiacemu na osi o priradí práve jeden bod So(A) = A' tak, že úsečka AA' je kolmá na priamku o a stred AA' leží na osi o. Priamka o je potom osou súmernosti. 
Osová súmernosť je jednoznačne určená osou súmernosti a dvojicou rôznych bodov A, A' kde A' je obrazom A v tejto osovej súmernosti. Osou súmernosti je potom os úsečky AA'.

</doc>
<doc id="206547" url="https://sk.wikipedia.org/wiki?curid=206547" title="Gemini 9A">
Gemini 9A

Gemini 9A (oficiálne Gemini IX-A) bol siedmy americký pilotovaný kozmický let v rámci programu Gemini. Pôvodná posádka Gemini 9, veliaci pilot Elliot See a pilot Charles Bassett, zahynula pri havárii 28. februára 1966, kedy astronauti leteli na nadzvukovom cvičnom prúdovom lietadle T-38 do St. Louis v štáte Missouri, kde mali v továrni McDonnell Aircraft trénovať na simulátore. Ich smrť povýšila záložnú posádku, Thomasa Stafforda a Eugena Cernana, na hlavnú posádku. Misia bola premenovaná na Gemini 9A potom, ako bol pôvodný štart 17. mája zrušený, keď bolo cieľové teleso misie Agena zničené pri zlyhaní štartu. Misia sa uskutočnila 3. až 6. júna 1966 po vypustení záložného adaptéra Augmented Target Docking Adapter (ATDA). Stafford a Cernan sa na obežnej dráhe síce stretli s ATDA, ale nemohli sa s ním spojiť, pretože sa kvôli chybe pri príprave štartu neoddelil aerodynamický kryt. Cernan počas misie vykonal dvojhodinový výstup do otvoreného vesmíru, počas ktorého mal podľa plánu predviesť voľný let v autonómnom raketovom kresle Vojenského letectva USA ("Astronaut Maneuvering Unit"). Nepodarilo sa mu to však uskutočniť v dôsledku stresu, únavy a prehriatia.
Posádka.
Záložná posádka.
Povýšenie Stafforda a Cernana zo záložnej posádky na hlavnú znamenalo, že bola potrebná nová záložná posádka. Jim Lovell a Edwin „Buzz“ Aldrin boli pôvodne záložnou posádkou pre Gemini 10. To je dôležité, pretože štandardná rotácia posádok znamenala, že miesto v záložnej posádke Gemini 10 by Aldrina zaradilo do hlavnej posádky neexistujúcej misie po Gemini 12 (rotácia posádok zvyčajne znamenala, že po službe v záložnej posádke mohol astronaut očakávať, že vynechá dve misie a potom bude v hlavnej posádke). Presun do záložnej posádky Gemini 9 znamenal, že Aldrin letel ako člen hlavnej posádky Gemini 12, čo zohralo významnú úlohu pri jeho výbere do záložnej posádky Apolla 8 a hlavnej posádky Apolla 11, vďaka čomu sa nakoniec stal druhým človekom na Mesiaci.
Pôvodná posádka.
Dňa 28. februára 1966 leteli See a Bassett z Houstonu v Texase do St. Louis v štáte Missouri, kde mali v továrni McDonnell Aircraft trénovať na simulátore. Podmienky na letisku Lambert Field boli zlé a v dôsledku toho See pri pokuse o vizuálne priblíženie a pristátie narazil do jednej z montážnych budov továrne a spôsobil haváriu lietadla, pričom on aj Bassett na mieste zahynuli. V dôsledku toho bola záložná posádka povýšená na hlavnú posádku, čo sa stalo prvýkrát od letu Mercury-Atlas 7 v roku 1962.
Gemini 9.
Dňa 9. novembra 1965 NASA zverejnila zloženie posádky misie Gemini 9. Hlavnou posádkou sa stali Elliot See z druhého náboru astronautov ("The New Nine") a Charles Bassett z tretieho náboru ("The Fourteen"). Po Neilovi Armstrongovi sa mal Elliot See stať iba druhým civilistom veliacim kozmickej lodi. Za záložnú posádku boli menovaní Thomas Stafford a Eugene Cernan. Zvláštnosťou bolo, že v tom čase sa Stafford ešte len pripravoval na svoj let s Wallym Schirrom na misiu Gemini 6A. Preto spočiatku najviac práce vykonal Cernan, nováčik z tretieho náboru. Až potom, ako sa Stafford vrátil z úspešnej misie a prešiel tradičnými spoločenskými oslavami, mohol sa naplno zapojiť do výcviku pre svoju prvú misiu v úlohe veliteľa. Zatiaľ čo výber Stafforda, Bassetta a Cernana do oddielu astronautov bol ostatnými uznávaný ako opodstatnený, u Elliota Seeho to tak úplne nebolo. Podľa spomienok Deka Slaytona, ktorý mal na starosti okrem iného výber letových posádok, bolo zaradenie Seeho do oddielu jedinou personálnou chybou, ktorej sa počas svojej kariéry dopustil. See, hoci veľmi priateľský, milý a skúsený, nebol na rovnakej úrovni s ostatnými ani ohľadom fyzickej kondície, ani ohľadom pilotných schopností, ani ohľadom schopnosti správneho rozhodovania pod tlakom. Slayton priznal, že mu velenie Gemini 9 venoval viac-menej ako „cenu útechy“, načo mal byť menovaný spolu so Cernanom do záložnej posádky Gemini 12, po ktorej by angažmán Seeho v oddiele v tichosti skončil. Elliot See bol pred vstupom do oddielu astronautov skúšobným pilotom u General Electric. Za svoju kariéru nalietal viac ako 3 700 hodín, z toho 3 200 hodín na prúdových lietadlách. Jeho povesť skúšobného pilota bola formálne úplne v poriadku. Avšak jeho kolegovia astronauti mali iný názor. Podľa Slaytona chýbal Elliotovi „killer instinct“ (inštinkt zabijaka), ktorý je typický pre všetkých stíhacích a skúšobných pilotov, a ktorý im dovoľuje vykonávať správne komplikované rozhodnutia v zlomkoch sekundy. Podľa Stafforda bol See trocha neistý pri lietaní podľa prístrojov a napríklad podľa Walta Cunninghama, ktorý mal možnosť raz letieť s Elliotom, lietal celkom nebezpečne – opatrne a pomaly. Vzhľadom na to, že astronauti mali ako svoj dopravný prostriedok nadzvukové cvičné prúdové lietadlo T-38, ktoré bolo známe svojím vysokým plošným zaťažením krídla a tým pádom neobľubovalo nižšie rýchlosti, si pilotné návyky Elliota Seeho koledovali o katastrofu.
Dňa 28. februára 1966 vzlietli z Ellingtonovej základne v Houstone dve lietadlá T-38. V jednom sedeli See a Bassett, v druhom Stafford a Cernan. Formáciu viedol See, Stafford bol jeho „číslom“. Astronauti leteli do St. Louis, kde mali v továrni McDonnell Aircraft trénovať na simulátore rendezvous, stretnutie kozmických lodí na obežnej dráhe. Na cieľovom letisku Lambert Field bola hmla, padal dážď so snehom a 200 metrov nad zemou viseli mraky. Prvý pokus o priblíženie nedopadol dobre – lietadlá boli „dlhé“, čiže preleteli prah pristávacej dráhy v príliš veľkej výške, navyše príliš veľkou rýchlosťou. Zatiaľ čo Stafford sa rozhodol pre opakované priblíženie podľa prístrojov a zdvihol lietadlo opäť do mrakov, See sa rozhodol pre vizuálne priblíženie. Stále s vysunutými plnými klapkami a podvozkom robil ľavú zákrutu tak, aby mal letisko stále v dohľade. Bohužiaľ, počas sledovania letiska si See neuvedomil, že rýchlosť jeho klesania je príliš veľká. Náhle sa pred ním objavila budova McDonnell č. 101. See zapol forsáž a T-38 sa pri pokuse o ostrý pravý náklon začal otáčať okolo pozdĺžnej osi. Bolo však už neskoro. Lietadlo narazilo pravým krídlom do strechy budovy 101 a vzápätí v kotrmelcoch dopadlo na parkovisko pred budovou. Bolo 08:58 miestneho času a misia Gemini 9 práve prišla o svoju hlavnú posádku – See a Bassett boli na mieste mŕtvi. Stafford a Cernan vo svojom lietadle pristáli vďaka procesu opakovaného priblíženia podľa prístrojov úplne bezpečne, hoci na chvíľu vládol v éteri zmätok ohľadom toho, kto sedel v havarovanom lietadle. Staffordovi so Cernanom nechceli pochopiteľne riadiaci na veži povedať, čo sa stalo. Astronauti sa to dozvedeli až na stojánke letiska, keď im prišiel tragickú správu oznámiť James McDonnell, zakladateľ McDonnell Aircraft.
Vyšetrovanie nehody, ktoré viedol šéfastronaut Alan Shepard, bolo veľmi dôkladné a boli počas neho vykonané aj rekonštrukcie profilu letu pomocou vrtuľníkov a lietadiel. Podľa záveru vyšetrovania bolo lietadlo T-38 s trupovým číslom 901 bez technických porúch a úplne letuschopné. Zrážka s vtákom bola vylúčená a najpravdepodobnejšou príčinou bola chyba pilota, ktorej sa dopustil Elliot See. Pád lietadla poškodil budovu 101, v ktorej prebiehala montáž kozmických lodí Gemini. See a Bassett zahynuli len pár metrov od miesta, kde sa dokončovala ich loď Gemini 9, ktorá našťastie nebola vôbec poškodená. Menšiu ujmu od padajúcich trosiek krídla T-38 utrpela rozpracovaná loď Gemini 10. Thomas Stafford neskôr napísal, že bolo šťastím v nešťastí, že lietadlo narazilo do strechy až takmer na konci budovy. Keby k pádu došlo o pár desiatok metrov skôr, T-38 by narazil do steny budovy a pravdepodobne by tak vymazal celý zvyšok programu Gemini. Nehoda tiež spôsobila veľké personálne zmeny ohľadom ďalších misií. Prvým logickým krokom bolo preradenie Stafforda a Cernana do hlavnej posádky Gemini 9, ktoré astronautom oficiálne oznámil Deke Slayton tesne po pohrebe Seeho a Bassetta 3. marca. Ďalším Slaytonovým ťahom bolo prevedenie Jima Lovella a Edwina „Buzza“ Aldrina, doterajšej záložnej posádky Gemini 10, na zálohu Gemini 9. Takto sa Lovell s Aldrinom ocitli na pozícii, z ktorej mohli očakávať nomináciu na let Gemini 12. Avšak tragickou smrťou Seeho a Bassetta boli ovplyvnené aj ďalšie záložné posádky. Na uvoľnené miesto zálohy „desiatky“ Slayton dosadil Alana Beana a doplnil ho Cliftonom Williamsom. Wiliams mal predtým predbežne figurovať na mieste záložného pilota misií jedenástky a dvanástky. Teraz pre zálohu jedenástky Slayton recykloval Armstronga a spároval ho s Williamom Andersom. Zálohu dvanástky, čo mala byť pôvodne posledná nominácia Elliota Seeho, teraz dostal Gordon Cooper a po ukončení svojej misie sa k nemu pridal Gene Cernan. Stafford so Cernanom sa teda na začiatku marca 1966 ocitli na mieste hlavnej posádky misie, ktorá mala štartovať iba za desať týždňov. Navyše, hoci obaja boli pochopiteľne cvičení práve pre túto misiu, prednostné právo na simulátoroch mali doteraz See a Bassett. Stafford so Cernanom preto ešte znásobili svoje tempo výcviku.
Tom Stafford bol ohľadom vyčerpávajúceho programu rendezvous pomerne nesvoj, najmä preto, že Gemini 9 bola posledným kusom, ktorý mal nádrže pohonných látok s menšou kapacitou. Experti ho však presvedčili o tom, že "equi-period orbit rendezvous", pokiaľ je vykonané správne, je pomerne nenáročné na spotrebu paliva. Pôvodne bolo v pláne ešte jedno rendezvous. Malo ísť o stretnutie s teoretickým cieľom na eliptickej orbite vo veľkej výške. Tu mal pomôcť raketový stupeň Agena svojím motorom, avšak plánovači ešte stále neboli po predchádzajúcom zlyhaní presvedčení o tom, či je motor Ageny spoľahlivý. Ku Staffordovej veľkej úľave bol preto tento manéver z letového plánu vyškrtnutý. Stafford mal výhodu predošlého letu na Gemini 6A, a tak prikázal Cernanovi, aby sa zaoberal hlavne nácvikom na výstup do otvoreného vesmíru a ovládaním palubného počítača. Gemini 9 mala byť druhým strojom, kde bol počítač upgradovaný a dostal možnosť nahrávať programy z magnetických pásikov. Cernan už predtým s Charliem Bassettom veľmi starostlivo vyspovedal Eda Whitea a po jeho uistení, že kľúčovým faktorom počas výstupu do vesmíru je sila v rukách a najmä v predlaktiach, začali s Charliem usilovne cvičiť. Stafford taktiež udržoval frenetické tempo príprav a v priebehu jari nemohlo byť pochýb o tom, že pôvodne záložná posádka sa zhostí svojej úlohy úplne perfektne.
Problémy so štartom.
Dátum štartu bol stanovený na 17. mája 1966. Najprv mala o 10:12 miestneho času (15:12 svetového času) zo štartovacieho komplexu 14 odštartovať Agena pomocou nosnej rakety Atlas a o 1 hodinu a 39 minút neskôr ju mali z rampy 19 nasledovať Stafford so Cernanom v Gemini 9. Odpočítavanie prebiehalo hladko a astronauti, v tom čase usadení v kokpite Gemini, mohli krátko po desiatej hodine začuť vzdialené hrmenie, ktoré vydávala štartujúca zostava Atlas-Agena. V čase 120,628 sekúnd po štarte, asi 10 sekúnd predtým, než sa mali vypnúť a oddeliť dva „boostery“, teda akési postranné motory, ktoré boli odhadzované a tým prenechávali svoju úlohu centrálnemu motoru Atlasu, priškripnutý kábel v systéme navádzania spôsobil skrat. Vzápätí sa jeden z boosterov Atlasu vychýlil až po zarážku a v tejto pozícii sa zasekol. Atlas sa začal vychyľovať doprava a za desať sekúnd vykonal vertikálnu otočku o 216°. Atlas s Agenou sa teraz rútil strmhlav dole zhruba smerom, odkiaľ vyštartoval. Otočka znamenala, že antény rakety už nemierili smerom k sledovacím staniciam, preto s ňou pozemná kontrola stratila spojenie. Agena sa však stále ozývala a to až do času T+456 sekúnd. Potom nastalo ticho. Atlas s Agenou dopadol do Atlantiku, 198 kilometrov od miesta svojho štartu.
Stafford so Cernanom museli vystúpiť z kabíny, pretože nebolo kam letieť. Pre Stafforda to bola zvláštna skúsenosť: dvakrát mal letieť v ústrety Agene a dvakrát jeho cieľové teleso zlyhalo a skončilo ako hromada trosiek na dne Atlantiku. K dobrej nálade mu neprispela ani básnička, ktorú v ten večer na večierku na „oslavu“ odloženia štartu recitoval jeden plukovník Vojenského letectva USA: "„Myslím, že nikdy neuvidím Agenu pred sebou svojím okom.“" Už druhýkrát nastala situácia, kedy Gemini aj s posádkou bola pripravená na štart a cieľové teleso zlyhalo. Avšak práve preto, že to bolo druhýkrát, bol v zálohe alternatívny plán. Už jeden deň po neúspešnom štarte Ageny sa rozbehla aktivita, ktorá mala umožniť vyslanie Stafforda a Cernana na takmer plnohodnotnú misiu.
Pôvodne sa o Augmented Target Docking Adapter (ATDA) uvažovalo ako o alternatívnom cieli pre Gemini 8. Adaptér ATDA bol zostavený k 1. februáru 1966 a o deň neskôr prebehla oficiálna prebierka NASA. Avšak kým nastala chvíľa, kedy bolo možné ATDA použiť pre Gemini 8, podarilo sa vyriešiť problémy s Agenou a ATDA šiel do skladu. Jeho chvíľa nastala práve 17. mája, kedy Agena skončila na dne Atlantiku. Už ďalší deň začali úpravy rakety Atlas, ktorá mala pôvodne niesť Agenu pre Gemini 10. V ten istý deň bol ATDA vyvezený zo skladu a začala jeho kontrola. Dňa 19. mája bol orientačný systém v "rendezvous and recovery section" natankovaný palivom a o deň neskôr bola táto sekcia pripojená k zvyšku ATDA. Dňa 21. mája bol Atlas vztýčený na rampe 14 a 24. mája bol ATDA inštalovaný na jeho špici. Vykonali sa nevyhnutné prepojenia a ATDA dostal aerodynamický kryt. Uskutočnila sa štartovacia simulácia Gemini aj Atlasu a 1. júna bolo všetko pripravené. O 10:00:02 miestneho času (15:00:02 svetového času) odštartovala z rampy 14 zostala Atlas-ATDA. Po niekoľkých minútach bolo cieľové teleso usadené na svojej plánovanej dráhe vo výške 298,4 – 309,7 km nad povrchom so sklonom 28,87° vzhľadom k rovníku. Jediným zaváhaním na inak hladkom priebehu štartu boli signály z telemetrie, podľa ktorých sa neoddelil aerodynamický kryt. V čase 95 minút po ATDA mali na orbitu vyštartovať aj Stafford so Cernanom. Lenže, ako sa už u Stafforda stalo viac-menej zvykom, opäť sa nikam neletelo. Tentokrát sa tri minúty pred štartom pokazil navádzací systém Gemini. Počítač nespracoval aktualizáciu štartového azimutu a odpočet sa zastavil. Štyridsaťsekundové okno pre štart uplynulo a Stafford so Cernanom opäť sklamane vystúpili z kabíny. Pre Stafforda to bol štvrtý neúspešný pokus o štart a za tento pochybný rekord si vyslúžil trocha posmešnú prezývku „starosta rampy 19“. Ďalší pokus o štart bol naplánovaný za 48 hodín.
Priebeh letu.
V piatok 3. júna 1966 bola záložná posádka Jim Lovell a Buzz Aldrin v kozmickej lodi už krátko po druhej hodine ráno, aby začala prípravy na štart. O hodinu neskôr riaditeľ operácií letových posádok Deke Slayton vzbudil hlavnú posádku Thomasa Stafforda a Eugena Cernana. Následne sa astronauti osprchovali a podstúpili krátku lekársku prehliadku. Potom si sadli k raňajkám, ku ktorým sa tradične podával steak a vajíčka. Spoločnosť im okrem Slaytona robil aj Charles Buckley, riaditeľ bezpečnostnej služby Kennedyho vesmírneho strediska. Po raňajkách Stafford a Cernan vyšli z Budovy pilotovaných letov ("Manned Spacecraft Operations Building") a presunuli sa na štartovaciu rampu 16, kde si v špeciálne upravenom obytnom prívese obliekli skafandre. Nasledovala jazda špeciálne upravenou dodávkou na štartovací komplex 19, odkiaľ mali vyštartovať. Postupom času sa stalo tradíciou, aby posádka venovala nejaký malý a pokiaľ možno humorný darček vedúcemu štartovacej rampy Guenterovi Wendtovi. Stafford tradíciu dodržal a „padführerovi“, ako sa hovorilo Wendtovi kvôli jeho nemeckému pôvodu, odovzdal obrovskú zápalku s tým, že tentoraz už snáď zvládne zapáliť motory rakety. Avšak nielen posádka Gemini 9A si robila žarty. Jeden fór si pre astronautov pripravili aj ich náhradníci Lovell a Aldrin. Nad otvorenými dverami kabíny visel papier s básničkou:
"We were kidding before,"
"But not any more,"
"Get your, uh, selves into space,"
"Or we‘ll take your place."
"Jim &amp; Buzz"
Voľný preklad:
"Predtým sme len žartovali,"
"Ale už sme s tým skoncovali,"
"Svoje, ehm, do vesmíru odštartujte,"
"Alebo nám svoje miesta prenechajte."
"Jim &amp; Buzz"
Tieto slová nakoniec Staffordovi a Cernanovi pomohli a misia Gemini 9A úspešne odštartovala 3. júna 1966 o 08:39:33,335 miestneho času (13:39:33,335 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Po navedení na orbitálnu dráhu sa ATDA nachádzal vo vzdialenosti 1 060 km pred Gemini a len niekoľko minút po oddelení od druhého stupňa Titanu odštartoval Stafford sériu niekoľkých manévrov, ktoré mali loď priviesť k spojeniu s adaptérom. Približne 2 hodiny a 13 minút po štarte zachytil palubný radar slabý odraz ATDA na vzdialenosť 208 km. Čoskoro sa však kontakt stratil, aby sa opäť objavil o pár sekúnd neskôr. ATDA bol ešte príliš ďaleko, takže prerušovaný záchyt radarom nebol ničím neobvyklý. O dvanásť minút neskôr už bol radarový záchyt pevný. Pred poslednou fázou zbližovania začal štrajkovať počítač, ale nešlo o nič závažné a s pomocou riadiaceho strediska vykonali Tom a Gene zážih zvaný TPI – „Terminal Phase Iniciation“, ktorý ich mal po malých korekciách priviesť do bezprostrednej blízkosti ATDA. V čase 3 hodiny a 27 minút po štarte Stafford prvýkrát spozoroval ATDA voľným okom, zatiaľ ešte ako žiariacu bodku. O desať minút neskôr Cernan pri pohľade na podivne sa blýskajúcu vzdialenú bodku vyhŕkol: "„Človeče, dúfam, že to nie je aerodynamický kryt!“" Posledná fáza zbližovania prebiehala v zemskom tieni a astronauti mali problém pozorovať navigačné svetlá adaptéra, pretože ich oslňoval nezvyčajne žiarivý Mesiac. 4 hodiny a 10 minút po štarte bola Gemini od adaptéra len 300 metrov. Stafford so Cernanom zatiaľ neboli schopní rozoznať bližšie detaily, ale obaja začínali mať predtuchu. "„Vidíš to? Tá potvora má stále na nose kryt,“" neveriacky predniesol Stafford. "„Ja ti neviem. Zadná časť ATDA je natretá, tam nemôže byť kryt, nie?“" neisto opáčil Cernan. "„Nedokážem to rozlíšiť,“" pripustil Stafford. O chvíľu neskôr však už bolo všetko jasné a Stafford ohlásil: "„Kryt je iba napoly otvorený.“" Gemini teraz letela vo vzdialenosti 30 metrov od ATDA a keď bolo nadviazané spojenie s Houstonom cez sledovaciu stanicu na Havaji, astronauti opisovali riadiacemu stredisku, čo vidia: "„Máme tu dosť divne vyzerajúci lietajúci stroj. (...) Obe polovice krytu sú stále pripojené, ale sú doširoka otvorené.“" Potom sa astronauti s loďou odvážili bližšie. Zo vzdialenosti jedného až troch metrov potom opisovali stav krytu a jeho súčastí. "„Vyzerá to ako rozzúrený aligátor,“" uzavrel svoje pozorovania Stafford.
Problém, ktorému teraz astronauti čelili, bol až zarážajúcim spôsobom triviálny. Všetka pyrotechnika i pružiny, ktoré mali zaistiť oddelenie oboch polovíc krytu od seba navzájom aj od ATDA, fungovali úplne bezchybne. Avšak súčasťou zaisťovacieho mechanizmu bola aj obruč, ktorá sa mala rozpojiť potom, ako sa polovice krytu roztvorili na 15° od seba. V ten moment sa mali rozpojiť klzné úchyty na obruči a obe polovice krytu mali odletieť preč. Lenže teraz rozdeleniu klzných úchytov bránili lanká od elektrických káblov pyrotechniky. Tieto lanká mali zaistiť, aby sa káble po splnení svojej funkcie odpojili zo svojich zástrčiek a tým umožnili rozpojenie obruče. Ukázalo sa, že niekto lanká veľmi starostlivo pripevnil lepiacou páskou ku krytu, čím zamedzil vytiahnutiu káblov zo zástrčiek a tým aj rozpojeniu krytu. Následné vyšetrovanie odhalilo zaujímavé opomenutie. Kryt vyrobila firma Douglas a išlo o podobný systém, aký sa používal na Agenách. Normálne by bol kryt odovzdaný firme Lockheed – väčšinovému výrobcovi Ageny – ktorej pracovníci ho normálne upevňovali na jeho miesto. Lenže ATDA postavil McDonnell a práve na jeho pracovníkov teraz pripadla úloha inštalovať kryt na špici zostavy. Na mieste bol však pracovník Douglasu, ktorý na inštaláciu dohliadal a bol tiež prítomný finálnej predletovej skúške. Tá bola, čo sa konfigurácie systémov týka, takmer dokonalou kópiou skutočného odpočítavania a štartu, ale s jedinou výnimkou. Nebola aktivovaná pyrotechnika, aby sa zabránilo jej nechcenému odpáleniu. To sa týkalo aj tých laniek. Káble sa mali napojiť do finálnej konfigurácie až pre skutočný štart. Avšak pracovník Douglasu, ktorý kryt poznal naspamäť, musel odísť za svojou tehotnou manželkou. Po napojení pyrotechniky zostali z obruče visieť tie lanká a zodpovedný pracovník McDonnellu nevedel, čo s nimi. Keď sa pozrel do manuálu, našiel tam len poznámku o tom, že lanká sa majú zaistiť, a odkaz na nákres. Nákres ale nebol k dispozícii. Nemenovaný pracovník sa zamyslel a lanká nakoniec starostlivo prilepil páskou. Pyrotechnika teda fungovala bezchybne, avšak lanká nemohli vytiahnuť káble zo zdierok a kryt sa tým pádom pootvoril len toľko, koľko mu dovolila obruč.
V riadiacom stredisku sa uvažovalo nad tým, ako uvoľniť kryt. Čas bežal a zásoby paliva v orientačnom systéme na nose ATDA boli veľmi skromné. Bolo potrebné, aby niekto na niečo prišiel teraz, pretože opakovanie pokusu o spojenie nasledujúci deň už nebude možné. Operátori skúšali vysúvať dokovací prstenec do pracovnej pozície, čo malo za následok iba to, že „aligátor“ akoby otváral a zatváral papuľu a teleso navyše začalo jemne rotovať. V zákulisí sa jednalo o iných možnostiach, pričom s asi najzvláštnejším nápadom prišiel pilot záložnej posádky Buzz Aldrin. Navrhoval, aby Gene Cernan vystúpil z kozmickej lode a prestrihol lanká. Vyvolal tým značnú nevôľu u svojich nadriadených, pretože takýto postup by Cernana mohol stáť život. Všade bolo plno ostrých hrán, ktoré mohli preseknúť skafander, nehľadiac na to, že samotné lanká boli napnuté a po uvoľnení mohli aj tie znamenať pre Cernana smrteľné nebezpečenstvo. Zatiaľ ešte zúčastnení verili, že sa situáciu nejako podarí vyriešiť, ale drahocenný čas ubiehal a bolo treba prejsť k ďalším bodom letového programu. Päť hodín a jednu minútu po štarte vykonali astronauti zážih, ktorý bol úvodom ekviperiodického rendezvous. ATDA pomaly mizol pod loďou a obaja muži sledovali priebeh svojho manévru na pripravených grafoch a pomocou sextantu. Tento druh rendezvous bol podľa predpokladov pomerne priamočiary a nenáročný na pracovné zaťaženie posádky. O hodinu a štvrť neskôr Stafford začal prvý z niekoľkých manévrov, ktoré mali dostať Gemini 9 opäť do blízkosti ATDA. V čase 6:36:32 po štarte posádka mohla ohlásiť, že je opäť vo formácii s cieľovým telesom vo vzdialenosti zhruba 20 metrov. Deň ešte nekončil. Ešte predtým, než sa astronauti najedli a šli spať, museli vykonať separačný manéver, ktorým umiestnili Gemini na nižšiu orbitu do pozície potrebnej pre tretie rendezvous, ktoré bolo na programe druhý letový deň. Stafford a Cernan síce spali, ale len prerušovane a ani jeden z dvojice nespal viac ako trištvrte hodiny v kuse. Navyše hodinu po začiatku spánkovej periódy bola naplánovaná údržba palivových článkov a ďalšie úkony. Až potom malo nasledovať osem hodín odpočinku.
Do 4. júna sa Stafford a Cernan prebudili unavení a v očakávaní veľmi náročného dňa. Malo sa uskutočniť tretie rendezvous a potom mal Cernan vykonať svoj výstup do otvoreného vesmíru s využitím raketového kresla. Necelú hodinu a pol po ukončení spánkovej periódy tak boli obaja muži už v plnej práci a vykonávali prvý zo zážihov nutných na vykonanie stretnutia „zhora“, ktoré malo simulovať záchranu lunárneho modulu potom, ako po štarte z mesačného povrchu skončil na nižšej dráhe, ako sa predpokladalo. V tom čase bol ATDA vzdialený približne 110 km od Gemini. Pol hodiny po prvom zážihu, upravujúcom fázu orbity, prebehol druhý, tentoraz s cieľom upraviť výšku dráhy Gemini. Telesá sa k sebe pomaly približovali, ale posádka mala pomerne veľké problémy s vizuálnym zachytením cieľa. Našťastie tu bol elektronický pomocník v podobe radaru, takže necelé tri a pol hodiny po začatí stíhania ATDA Gemini 9 opäť „zaparkovala“ v bezprostrednej blízkosti cieľového telesa. Bolo 21 hodín a 42 minút po štarte a misia Gemini 9A mala za sebou jeden z dvoch kľúčových bodov letového plánu: tri rendezvous sa vydarili nad očakávania dobre. V nádržiach systému OAMS ("Orbit Attitude and Maneuvering System") zostávalo už len 17 % pohonných látok. Takmer okamžite po zavŕšení posledného rendezvous sa komunikátor (CAPCOM) spýtal na stav príprav k výstupu z kozmickej lode. Podľa modifikovaného plánu mali prípravy začať bez meškania. Staffordovi sa však do okamžitého výstupu príliš nechcelo. Stav paliva v nádržiach sa tenčil a ak by Cernanov výstup prebehol teraz, bolo by potrebné udržiavať vzájomnú polohu s ATDA. A to by znamenalo ďalšie míňanie pohonných látok. Navyše boli Stafford so Cernanom po hektickom tempe posledných niekoľko desiatok hodín dosť unavení. Preto Stafford vykonal krátky retrográdny zážih OAMS a Gemini sa začala od ATDA vzďaľovať rýchlosťou približne 1 m/s, tentoraz definitívne. Posádka sa teraz mohla venovať najmä fotografovaniu zemského povrchu a nebeských telies. Astronauti sa s nadšením pustili do experimentov a za jeden deň odviedli značný kus práce.
Dňa 5. júna sa Gene Cernan začal pripravovať na svoju veľkú chvíľu. Vysoko nad Tichým oceánom bolo všetko pripravené, atmosféra z kokpitu vypustená a s istými ťažkosťami otvorené dvere nad Cernanovou hlavou. Gene sa postavil v sedadle a najprv odhodil vrece s odpadkami. Potom podal Staffordovi lapač mikrometeoroidov, nainštaloval šestnásť milimetrovú kameru, následne sa ľahko odrazil a pomaly vyletel von z kabíny. Potom, ako sa dostal k prednej časti Gemini, pripevnil na ustreďovací kolík malé zrkadlo a pustil sa do prvej veľkej úlohy, ktorá mala názov „Dynamika spojovacieho lana“. Lenže krátko po začiatku výstupu začalo byť jasné, že nič nepôjde podľa plánu. Cernan si síce mohol na začiatku výstupu na pár sekúnd vychutnať výhľad na Los Angeles, Edwardsovu základňu a Baja California, ale čoskoro mal čo robiť, aby sa nezamotal do spojovacieho lana. Veľmi rýchlo zistil, že tretí Newtonov zákon o akcii a reakcii tu platí do poslednej bodky. Kedykoľvek chcel Gene zmeniť svoju polohu v priestore, lano si s ním robilo, čo chcelo. Rovnako, keď sa chcel zaprieť o loď, tá pred ním uskakovala ako živá. Pruhy suchého zipsu, ktoré mal Cernan otestovať ako možnú pomôcku na udržanie polohy tela a na presun po povrchu lode, boli úplne na smiech. Po desiatich minútach sa podľa plánu s veľkými ťažkosťami vrátil k prielezu do kabíny, aby si na chvíľu oddýchol. Zatiaľ čo Staffordov pulz sa držal okolo deväťdesiatky, ten Cernanov prezrádzal, že pohyb vo voľnom priestore v žiadnom prípade nebude taký ľahký, ako sa predtým zdalo. Napriek tomu, že bol Gene v dokonalej fyzickej forme, jeho srdce bilo rýchlosťou až 155 úderov za minútu.
Po krátkom odpočinku sa Gene vybral smerom dozadu, kde naňho na konci adaptéra čakalo jeho raketové kreslo "Astronaut Maneuvering Unit" (AMU). Pohyb bol možný len s najvyššou mierou úsilia – chýbali fixačné body. Cernan tiež začal cítiť na niektorých častiach tela značné horúco, pretože systém udržania životných podmienok bol nedostatočne výkonný a do očí sa mu rinuli rieky potu. Jeho tep stúpol na 180 úderov za minútu. A keď sa konečne dostal na koniec adaptéra, čakala naň prekážka vo forme zubatého a ostrého predelu v miestach, kde sa na adaptér pôvodne napájal druhý stupeň Titanu. Cernan sa opatrne prehupol cez okraj adaptéra a preručkoval ku kreslu. Pripútal sa k nemu a začal s jeho aktiváciou. Každý úkon zabral niekoľkonásobné množstvo času oproti nácvikom na zemi a aj malé pohyby vyžadovali obrovskú námahu. Medzitým sa Gemini dostala do orbitálnej noci. Cernan už predtým s rozčarovaním zistil, že z dvoch pracovných lampičiek na AMU svieti iba jedna. To by nebolo až také tragické, avšak výhľad z prilby bol teraz zlý. Vzápätí Cernan pochopil, kde je problém: priezor prilby sa mu zahmlil a on bol teraz odkázaný iba na výhľad malým okienkom, ktoré očistil špičkou svojho nosa. Navyše, v okamihu, keď prepojil elektrickú prípojku svojho skafandra na zdroj v kresle, takmer úplne stratil možnosť hovoriť so Staffordom. Zatiaľ čo predtým spolu hovorili pomocou interkomu v kábli, teraz boli odkázaní iba na rádiové vlny a tie nie celkom dobre prenikajú kovovými predmetmi, v tomto prípade trupom Gemini. Cernan počul Stafforda, ale Stafford takmer nepočul Cernana. 
Tom Stafford sa zľakol situácie. Spomenul si na konverzáciu s Dekom Slaytonom tesne pred odchodom na štartovaciu rampu. Deke mu tlmočil požiadavku manažmentu, ktorý nariaďoval, že ak by sa stalo nemysliteľné a Cernan by počas výstupu zomrel alebo nebol schopný vrátiť sa do kabíny, Stafford ho má doviezť na Zem. Stafford bol šokovaný. Vtiahnutie Cernanovho tela do kokpitu nepripadalo absolútne do úvahy. A vykonávať vstup do atmosféry s jeho telom visiacim za loďou a čiastočne otvoreným poklopom (prípojka kábla bola vo vnútri kokpitu) – to by bola úplná samovražda. Stafford vtedy konverzáciu ukončil vyhlásením, že akonáhle sa raketa zdvihne z rampy, veliteľom je on a on bude rozhodovať, čo v takom prípade urobiť. A teraz začal mať o kolegu naozaj strach. So Cernanom sa teraz mohol Stafford dohovárať iba prostredníctvom zapínania a vypínania mikrofónu, ktoré sa prejavuje kliknutím. Jeden klik znamenal „áno“, dve kliknutia „nie“. Medzitým vyšlo slnko, ale Cernanov priezor zostával stále zahmlený. Nakoniec Stafford rozhodol: nemá zmysel riskovať test AMU so zahmleným priezorom. Približne hodinu a pol po začiatku výstupu oznámil riadiacemu stredisku prostredníctvom sledovacej stanice na Havaji svoje rozhodnutie o ukončení skúšky AMU. Po krátkom opise situácie Houston súhlasil. Cernan sa opäť pripojil na pôvodný kábel, odpútal sa z kresla a pomaly začal cestu späť do kabíny. Spiatočná cesta trvala asi len 4 minúty, ale Cernan bol teraz úplne vyčerpaný. A to pred ním stála ešte posledná prekážka – dvere. 
Trvalo desať minút, kým sa Cernan usadil do sedadla natoľko, že bolo možné uzavrieť dvere kabíny. Gene bol nútený skrčiť sa do úplne neprirodzenej polohy, až mal pocit, že mu natlakovaný skafander rozdrví nohy. Neskôr priznal, že si dokonca ticho poplakal bolesťou. Nakoniec, 2 hodiny a 7 minút po začiatku výstupu, teda o štyridsať minút skôr oproti plánu, začal do kabíny opäť prúdiť kyslík z nádrží a skafander konečne povolil. Cernan bol na pokraji zrútenia. Tvár mal červenú a v skafandri sa prevaľovalo niekoľko litrov jeho potu. Hoci sa niečo málo tekutiny stačilo zo skafandra odpariť, po lete z neho v Houstone technici vyliali ešte celý polliter. Navyše povolil šev jednej z vnútorných vrstiev skafandra a Cernanova kostrč bola spálená od slnka. Keď Stafford zbadal Cernanov mizerný stav, proti všetkým predpisom mu do tváre strekol dávku vody z hadice na pitie. Zvyšok dňa astronauti odpočívali a venovali sa zostávajúcim experimentom. Pár týždňov pred štartom Stafford zavolal kapitánovi záchrannej lietadlovej lode USS "Wasp" Gordonovi Hartleyovi, aby ho priateľsky napoly žartom varoval, že pokiaľ bude "Wasp" v strede pristávacej oblasti, je možné, že mu Gemini 9 pristane na palube. Stafford bol rozhodnutý uskutočniť čo najpresnejšie pristátie. V jeho prospech hovorili skúsenosti z predošlých misií a vylepšený navigačný softvér palubného počítača. 
Dňa 6. júna posádka dokončila upratovanie a prípravu lode na pristátie a 71 hodín, 46 minút a 44 sekúnd po štarte prebehol deorbitačný zážih. Od začiatku išlo všetko presne podľa plánu, napríklad pomyselnú hranicu atmosféry vo výške 122 km kabína prekonala s odchýlkou ​​iba jednej sekundy oproti predpokladu. Zvyšok pristátia taktiež prebehol bez problémov a Staffordovi sa takmer podarilo to, čo sľuboval kapitánovi USS "Wasp". Kozmická loď Gemini 9 pristála 6. júna 1966 o 09:00:23 miestneho času (14:00:23 UTC) na hladine Atlantického oceánu. Miesto pristátia sa nachádzalo 240 km severovýchodne od ostrova Great Abaco, iba 700 metrov od stredu cieľovej oblasti a na dohľad od záchrannej lode. Minútu po pristátí už potápači pracovali na upevnení nafukovacieho goliera okolo kabíny a za ďalších 52 minút bola kabína aj s astronautmi vo vnútri vyzdvihnutá žeriavom a prenesená na palubu lietadlovej lode.

</doc>
<doc id="206550" url="https://sk.wikipedia.org/wiki?curid=206550" title="SuperCity">
SuperCity

SuperCity (SC) je komerčné označenie pre druh vlakového spoja na úrovni expres prevádzkovaného v spolupráci Železničnej spoločnosti Slovensko a Českých dráh. Názov SC sa viaže k jednotkám, ktoré sú na tieto spoje vypravované, a to 680 Pendolino.
Prevádzka.
Súčasnosť.
V súčasnosti jazdia na území Slovenska dva páry spojov SC 240/241 a 242/243 (premávajú SC 243 v piatok (do Košíc) a SC 242 v sobotu (do Prahy) Pendolino Košičan na linke Košice - Poprad-Tatry - Žilina - Ostrava - Praha a späť.
Minulosť.
V minulosti bolo viacero pokusov o prevádzku týchto vlakov na Slovensku. Od decembra 2006 do decembra 2009 a od decembra 2010 do decembra 2011 premával jeden pár medzi Bratislavou, Brnom a Prahou ako SC Slovenská strela. Od decembra 2011 do júna 2012 taktiež premávali dva páry medzi Žilinou a Prahou. 

</doc>
<doc id="206551" url="https://sk.wikipedia.org/wiki?curid=206551" title="Sundčina">
Sundčina

Sundčina (po sundsky "basa Sunda", doslova jazyk Súnd) je západoaustronézsky jazyk, ktorým hovorí 27 miliónov obyvateľov v okresoch Jawa Barat, Banten a Jakarta v západnej časti provincie Jawa Tengah v Indonézii. Celkovo ním hovorí 15 % obyvateľov Indonézie.
Sundčina je prvý jazyk, ktorý používalo pôvodné obyvateľstvo Jávy. Hovorilo sa ňou aj na strednej a východnej Jáve, kde sa dnes používa jávčina a madurčina.
V súčasnosti sa sundčina píše latinkou, v minulosti sa používali rôzne typy sundských písiem). Pravopis je veľmi fonologický. V sundčine je 5 čistých samohlások: a, é, i, o, u; 2 neutrálne samohlásky: e, eu. Pôvodne má sundčina 15 spoluhások: b, c, d, g, h, k, l, m, n, p, r, s, t, ng, ny 
3 spoluhlásky sa vyskytujú v prevzatých slovách (f, v, z). Spoluhlásky, ktoré sa vyskytujú v indonézskych slovných výpožičkách sa často prepisujú: f → p, v → p, sy → s, sh → s, z → j, kh → h.
Sundčina má 2 polospoluhlásky (w, j) ktoré sa vyslovujú medzi 2 samohláskami:
Kueh - [ku w eh]
Muih - [mu w ih]
Miang - [Mi j an]
Sundčina má tieto 4 dialekty: 
Priangan je najrozšírenejší a najčastejšie vyučovaný dialekt sundčiny na základných školách.

</doc>
<doc id="206553" url="https://sk.wikipedia.org/wiki?curid=206553" title="Literatúra faktu">
Literatúra faktu

Literatúra faktu alebo non-fiction je literárny žáner, v ktorom literárne, fiktívne fakty sú v pozadí za dokumentárnymi, konkrétnymi faktmi, v ktorých sa ale zároveň využívajú jazykové prostriedky a postupy umeleckej literatúry. Literatúra faktu je na rozhraní vecnej a umeleckej literatúry.
Najznámejšími slovenskými autormi literatúry faktu sú Vojtech Zamarovský a Pavel Dvořák.
Rozdelenie podľa slohového postupu:

</doc>
<doc id="206565" url="https://sk.wikipedia.org/wiki?curid=206565" title="Michail Illarionovič Kutuzov">
Michail Illarionovič Kutuzov

Michail Illarionovič Kutuzov (16. september 1747, Petrohrad, Rusko – 28. apríla 1813, Bolesławiec, Sliezsko, dnešné Poľsko), celým menom "Michail Illarionovič Goleniščev-Kutuzov, najjasnejšie knieža Goleniščev-Kutuzov-Smolenskij" (rusky Михаи́л Илларио́нович Голени́щев-Куту́зов, светле́йший князь Голени́щев-Куту́зов-Смоле́нский) bol významný ruský vojvodca z obdobia Napoleonských vojen.
Život.
Mladosť a vojny proti Osmanskej ríši.
Narodil sa v ruskom Petrohrade 16. septembra 1747 v rodine generálporučíka a senátora Illariona Matvejeviča Goleniščev-Kutuzova. Od siedmich rokov navštevoval Šľachtickú delostreleckú a inžiniersku akadémiu, kde vyučoval aj jeho otec. Školu dokončil vo februári 1761 v hodnosti inžiniera-práporčíka, na škole zostal ako vyučujúci matematiky.
V roku 1762 mu bolo zverené velenie jednej z rôt granátnického Astrachaňského pluku, ktorému v tej dobe velil talentovaný plukovník Alexander Vasilievič Suvorov. Ako veliteľ menších jednotiek bojoval proti poľským povstalcom. V roku 1770 bol prevelený k 1. armáde generála-poľného maršala Rumjanceva, s ktorým sa zúčastnil viacerých bitiek. Zúčastnil sa štvrtej rusko-tureckej vojny za čo bol povýšený do hodnosti podplukovníka. V júli 1774 bol počas bojov o dedinu Šumy (dnes Kutuzovka) severne od Alušty na Kryme ako veliaci práporu ťažko ranený. Nepriateľská guľka mu prerazila ľavý spánok a vyletela pri pravom oku, na ktoré natrvalo oslepol. Bol vyznamenaný radom sv. Juraja 4. triedy. Po skončení liečenia, ktoré využil aj na vzdelávanie bol poverený vedením jednotiek ľahkého jazdectva a v roku 1777 povýšený do hodnosti plukovníka.
V roku 1785 bol menovaný do funkcie veliteľa ním sformovaného horského streleckého zboru. Pre nasadenie svojej jednotky vypracoval nové taktické spôsoby boja, ktoré popísal v zvlášť vydanej príručke. V roku 1787, po začiatku ďalšej vojny s Tureckom, bránil so svojim zborom hranice pozdĺž Južného Bugu. V lete roku 1788 sa zúčastnil obliehania Očakova, tu bol v auguste 1788 druhýkrát ťažko ranený do hlavy. Tentoraz guľka prerazila tvár a vyšla zátylkom. Kutuzov prežil a v roku 1789 prevzal samostatný zbor s ktorým obsadil Akkerman, bojoval pri Căușeni a viedol útok na mesto Bender.
22. decembra 1790 sa zúčastnil útoku na tureckú pevnosť Izmail. Prejavenú odvahu a veliteľské schopnosti, keď sa pohyboval na čele útoku svojej kolóny, zvlášť dobre hodnotil jeho veliteľ generál Suvorov. Kutuzov bol následne menovaný do funkcie veliteľa pevnosti, povýšený do hodnosti generálporučíka a vyznamenaný radom sv. Juraja 3. triedy. Odrazil pokusy Turkov o znovuzískanie Izmailu a 16. júna 1791 neočakávaným útokom rozprášil tridsaťdvatisícové turecké vojsko pri Babadage. V bitke pri Măcine v júni 1791 ako veliteľ časti vojsk kniežaťa Repnina rozvrátil pravé krídlo tureckých vojsk. Za toto víťazstvo bol vyznamenaný radom sv. Juraja 2. triedy.
Napoleonské vojny a ďalšie boje s Osmanskou ríšou.
Po skončení vojen s Turkami velil vojskám v Poľsku a vo Fínsku. V roku 1802 Kutuzov upadol do nemilosti cára Alexandra I., bol odvolaný z funkcií a žil na svojom panstve v Goroškách. V tej dobe sa Ruské impérium zaplietlo do Napoleonských vojen. Roku 1805 ho cár vymenoval za veliteľa jednej z dvoch armád, ktoré mali pomôcť rakúskym vojskám čeliacim Napoleonovej invázii. Ruské vojsko však prišlo do Rakúska až po porážke väčšiny síl rakúskej armády. Kutuzovova armáda v tej dobe zostala osamotená proti protivníkovi, ktorý mal asi trojnásobnú početnú prevahu a tak bol nútený pod tlakom nepriateľských síl ustupovať na severnú Moravu, kde sa stretol s posilami.
Na bojisko v tej dobe dorazil ruský cár Alexander aj rakúsky cisár František II., ktorí sa povzbudení miernou početnou prevahou nad Napoleonovým vojskom rozhodli zaútočiť aj napriek Kutuzovovym radám ustúpiť. 2. decembra 1805 sa spojené rusko-rakúske vojská stretli blízko Slavkova u Brna s Napoleonovym vojskom. Sám Kutuzov bol v nasledujúcom boji ľahko ranený do tváre. Ruské a rakúske vojská utrpeli od Napoleona ťažkú porážku. Cár Alexander I. Kutuzova z porážky nikdy priamo neobvinil, no bol presvedčený, že za ňu môže práve on. To aj napriek tomu, že skutočnú vinu za porážku mali obaja štátnici. Kutuzov bol následne prevelený do menej významných funkcií.
V roku 1811 bol v dôsledku vzrastajúceho nebezpečenstva na ruských hraniciach v oblasti Rumunska poverený vedením Moldavskej armády. V nasledujúcej vojne s početne slabším vojskom zastavil postup Ahmed-pašu, zničil jeho armádu a prinútil ho vzdať sa.
Vlastenecká vojna.
24. júna 1812 Napoleon, ktorý hodlal potrestať Ruské impérium za porušovanie blokády Anglicka, vtrhol s asi 500 000 mužmi do krajiny. Napoleonove vojsko, v ktorom bolo mnoho Poliakov a ďalších spojencov Francúzska, početne prevyšovalo ruské sily takmer dvakrát. Rusi pred Napoleonom ustupovali a aplikovali taktiku spálenej zeme, aby nepriateľa čo najviac oslabili. Ruskému veleniu bolo zrejmé, že Francúzom možno vzdorovať len tým, že sa vyhnú rozhodujúcej bitke v ktorej Napoleon hodlal zničiť jadro ruského vojska. Na obsadenom území sa proti Francúzom rozhorela rozsiahla partizánska vojna.
Alexander I. v tej dobe do čela ruských vojsk menoval Kutuzova. Ten bol, na nátlak cára, nútený zastaviť ústup pred Moskvou, aby sa 7. septembra 1812 v mohutných opevnených postaveniach pri Borodine pokúsil Napoleona zastaviť. V celodennej bitke pri Borodine, ktorá sa skončila ruským ústupom bol spečatený osud Moskvy. Kutuzov sa po krvavej bitke, v ktorej stratil takmer polovicu živej sily svojich vojsk, rozhodol pre bezpečnejší variant ústupu. V bitke padol i generál Bagration. Francúzi následne vošli do Moskvy, ktorú ustupujúci Rusi zapálili.
24. októbra 1812 utrpel Napoleon prvú väčšiu porážku na Ruskom území v bitke pri Malojaroslavci. 3. novembra 1812 bol v bitke pri Viazme porazený slabšími silami generála Miloradoviča zbor maršala Davouta. 22. novembra bol Napoleon obkľúčený pri Berezine. Z pasce sa mu podarilo uniknúť iba s 50 000 mužmi vďaka chybe ruského admirála Čičagova.
Ruské vojská však prinútili Napoleonovu armádu ustupovať po tej istej ceste, ktorou prišla. Pohyb v zime v tejto vydrancovanej oblasti, kde navyše operovali partizánske vojská, celkom podlomil sily francúzskych vojsk. Do jari Rusi prenasledovali zvyšky francúzskych vojsk cez Poľsko do Nemecka. Pri postupe Kutuzov v sychravom počasí nachladol a 28. apríla 1813 v poľskom meste Bolesławiec podľahol chorobe a zomrel.
Kutuzov na Slovensku.
Po prehranej bitke pri Slavkove sa maršál Kutuzov cez Rišňovce a Lučenec (pobyt v dňoch 24. - 26. decembra 1805) vracal späť do Ruskej ríše Dňa 30. decembra 1805 sa ruské vojská objavili v Košiciach a o deň neskôr v sprievode vysokých dôstojníkov aj maršál Kutuzov. Pobyt Rusov v meste trval v dňoch od 30. decembra 1805 do 4. januára 1806 a Košice urobili na Kutuzova veľký dojem. Za starostlivosť sa magistrátu poďakoval v nemecky písanom liste. Z Košíc smeroval Kutuzov na Svidník, kde ho v dňoch 9. a 10. januára 1806 privítali miestni občania.
Pobyt Kutuzova v slovenských mestách pripomínajú pamätné tabule. V Košiciach je pamätná tabuľa umiestnená na budove Historickej radnice na Hlavnej ulici, dom 59. Jej autorom je Juraj Bartusz. Tabuľa bola osadená 18. januára 1971.
V kaštieli v obci Rišnovce bolo zriadené Núzeum M. I. Kutuzova.

</doc>
<doc id="206571" url="https://sk.wikipedia.org/wiki?curid=206571" title="Bolesławiec">
Bolesławiec

Bolesławiec je mesto na juhozápade Poľska. Od roku 1999 sa nachádza v Dolnosliezskom vojvodstve, predtým patrilo do vojvodstva Jelenia Góra (1975-1998).
Na mieste dnešného mesta sa už okolo roku 800 nachádzala slovanská pohanská svätyňa. Bolesławiec v Dolnom Sliezsku sa po prvýkrát spomína v roku 1201. Bolo zapojené do bojov proti Mongolom v roku 1241. Potom bolo mesto obnovené a boli vybudované hradby. Pečať mesta z roku 1316 sa používa dodnes. V roku 1346 sa Bolesławiec stal súčasťou Českého kráľovstva. Počas husitských vojen bolo mesto znovu zdemolované v roku 1429. O polstoročie neskôr sa začalo s výstavbou dvojitých mestských hradieb.

</doc>
<doc id="206572" url="https://sk.wikipedia.org/wiki?curid=206572" title="Non-fiction">
Non-fiction

Non-fiction môže byť:

</doc>
<doc id="206574" url="https://sk.wikipedia.org/wiki?curid=206574" title="Manažment vzťahov so zákazníkmi">
Manažment vzťahov so zákazníkmi



</doc>
<doc id="206577" url="https://sk.wikipedia.org/wiki?curid=206577" title="Seikan tonneru">
Seikan tonneru

Seikan tonneru (jap. , dosl. "Tunel Seikan") je 53,85 km dlhý železničný tunel v Japonsku, ktorý prechádza pod morským dnom v dĺžke 23,3 km. Nachádza sa pod Cugarským prielivom a spája prefektúru Aomori na japonskom ostrove Honšu s ostrovom Hokkaido ako časť linky Kaikjó železničnej spoločnosti Hokkaidó rjokaku tecudó. Hoci je to najdlhší cestovný tunel na svete, kvôli rýchlejšej a lacnejšej leteckej doprave ostal pomerne nevyužitý. 
V septembri 1971 sa začali počiatočné práce na tuneli. Pri zložitej práci v ťažkých geologických podmienkach zahynulo 34 ľudí. 27. januára 1983 japonský minister odpálil nálož, ktorá dokončila prieskumný tunel. Hlavný tunel dokončili 10. marca 1985. Tunel bol otvorený 13. marca 1988, celkové náklady dosiahli 538,4 miliárd jenov (3,6 miliardy dolárov).

</doc>
<doc id="206588" url="https://sk.wikipedia.org/wiki?curid=206588" title="RoLa">
RoLa

RoLa (nem. Rollende Landstraße) je systém kombinovanej dopravy, ktorý spočíva v naložení kamiónu na špeciálny železničný vozeň. Po príchode do cieľovej stanice je kamión vyložený a môže pokračovať vo svojej trase. Vodič sa vezie v sprievodnom vagóne, čo mu umožňuje po príchode do cieľovej stanice okamžite pokračovať v ceste.
Tento systém kombinovanej dopravy šetrí životné prostredie (vlaková doprava je považovaná za jednu z najviac šetrných ku životnému prostrediu). Kamióny spôsobujú preťaženie dopravy, dopravné kolízie a zápchy. Každý kamión prepravený po železnici znamená menej exhalátov, menej dopravných kolízií. Vodiči kamiónovej dopravy musia po určitom čase za volantom absolvovať povinnú prestávku - pri kombinovanej doprave na železnici táto povinnosť odpadá, pretože pokiaľ je kamión prepravovaný po železnici, vodič oddychuje a môže pokračovať v ceste. Navyše sa týmto spôsobom znižujú prepravné náklady.
Momentálne sa však najviac využíva v horských priesmykoch, ako napríklad Brennerský priesmyk v Alpách, kde majú kamióny na určitom úseku zakázaný prejazd. 

</doc>
<doc id="206589" url="https://sk.wikipedia.org/wiki?curid=206589" title="Ján Rakovský">
Ján Rakovský

Ján Rakovský (* 25. november 1907, Žiar nad Hronom – † 2. november 1985, Banská Bystrica) bol vysokoškolský pedagóg, jazykovedec - člen Slovenskej jazykovednej spoločnosti SAV a riaditeľ gymnázia v Levoči. 
Životopis.
Navštevoval ľudovú školu vo Svätom Kríži (dnes Žiar nad Hronom), gymnázium v Kremnici a univerzitu v Bratislave (zameranie na slovenčinu a francúzštinu), univerzitu v Krakove (Poľsko) a v Dijone (Francúzsko). Po ukončení študií vyučoval na niekoľkych gymnáziách a v Levoči zastával post riaditeľa gymnázia. Od roku 1945 postupne pôsobil v Banskej Bystrici na Chlapčenskom gymnáziu, Strednej zdravotníckej škole a Pedagogickej fakulte.
Dielo.
Ako publicista prispieval do Slovenských pohľadov. V iných časopisoch uveréjňoval svoje preklady z francúzštiny, prekladal kratšie literárne útvary. Bol recenzentom mnohých učebníc a členom Slovenskej jazykovednej spoločnosti pri Slovenskej akadémii vied v Bratislave. 

</doc>
<doc id="206590" url="https://sk.wikipedia.org/wiki?curid=206590" title="Medzinárodné štandardy pre finančné vykazovanie">
Medzinárodné štandardy pre finančné vykazovanie



</doc>
<doc id="206592" url="https://sk.wikipedia.org/wiki?curid=206592" title="Ján Kolóň">
Ján Kolóň

Ján Koloň (* 8. júl 1915, Žiar nad Hronom – † 9. jún 1980, Notre Dame de la Blache, Francúzsko) bol slovenský pedagóg a teológ. Diplomovaný profesor z Londýnskej univerzity, riaditeľ katolíckej školy na Srí Lanke v hlavnom meste Kolombo a neskôr v pakistanskom meste Faisalad. 
Životopis.
Vzdelanie získal v ústave rehole Školských bratov v Bojnej a v Spoločnosti školských bratov Saint Jean de la Salle v Belgicku. Vystupoval pod rehoľným menom brat Gerard. V roku 1932 ukončil jazykovú prípravu v anglickom Doveri a na univerzite v Londýne získal diplom profesora. V roku 1934 odišiel na Cejlón, kde v hlavnom meste Kolombo pôsobil ako profesor a riaditeľ katolíckych škôl. V roku 1962 odišiel do Pakistanu, kde v meste Faisalad pôsobil na tamojšej katolíckej škole ako profesor a ekonóm. O dva roky neskôr v dôsledku povojnových ťažkostí vo vlasti prijal francúzske štátne občianstvo. Od roku 1979 pracoval v ústrednej knižnici La Salle v Paríži. 
Ako 65 ročný, 9. júna 1980 zomrel v kláštor Notre Dame de la Blache v Pont-Saint-Esprit, kde je aj pochovaný. 

</doc>
<doc id="206593" url="https://sk.wikipedia.org/wiki?curid=206593" title="John Higgins">
John Higgins

John Higgins (* 18. máj 1975, Wishaw, Škótsko), MBE je škótsky profesionálny snookerový hráč a štvornásobný majster sveta. Svoj štvrtý titul získal v roku 2011, kedy vyhral nad Juddom Trumpom 18-15. Predchádzajúce tituly získal v rokoch 1998, 2007 a 2009. Patrí tak medzi najlepších hráčov histórie snookru. Viac titulov ako on získali iba Ronnie O’Sullivan, Stephen Hendry, Steve Davies a Ray Reardon. 
&lt;br&gt;John Higgins sa stal prvým teenegerom, ktorý vyhral 3 bodované turnaje (v sezóne 1994/95), zahral 147 bodov v dvoch po sebe idúcich zápasoch (v 2003 na LG Cupe a v prvom kole nasledujúceho turnaja – British Open) a najviac bodov za sebou (494 v zápase proti Ronniemu O´Sullivanovi) vo finále Grand Prix 2005.
Biografia.
Higgins sa stal profesionálnym hráčom v roku 1992. Vo svojej kariére zahral 416 nábehov s viac ako 100 bodmi a päťkrát zahral 147, čo je maximum dosiahnuteľné v jednej hre (len Stephen Hendry a Ronnie O’Sullivan zahrali doteraz viac). Vyhral v kariére 24 bodovaných turnajov. Prvý triumf dosiahol v roku 1994, keď porazil Davea Harolda 9-6 vo finále Grand Prix a o rok neskôr triumf aj obhájil.
Vrcholom Higginsovej kariéry boli dva tituly Majstra sveta v rokoch 1998 a 2007 – obe sezóny dokončil na prvej priečke svetového rebríčku. V roku 1998 Higgins vkročil do turnaja o majstra sveta s veľkými ambíciami a dúfal, že bude môcť súperiť so svojím niekdajším tréningovým partnerom Stephenom Hendrym. To sa však nepodarilo, keďže Hendry prehral úvodný zápas s Jimmym Whitom. Higgins tak porazil Jasona Fergusona, Anthonyho Hamiltona, Johna Perotta a Ronnieho O'Sullivana a vo finále Kena Dohertyho (1812).
V sezóne 1998/99 obhájil víťazstvo na UK Championship proti Matthewovi Stevensovi (106) a tiež víťazstvo na Masters, keď opäť porazil Dohertyho – tentokrát 10-8. Stal sa iba piatym hráčom po Stevovi Davisovi, Stephenovi Hendrym, Ronniem O´Sullivanovi a Markovi J. Williamsovi, ktorý má naraz tituly z Majstrovstiev sveta, UK a Masters. Je aj jedným z hráčov, ktorým sa podarilo v jednom roku vyhrať Majstrovstvá aj UK (1998). Okrem neho to boli Davis, Parott, Hendry a O'Sullivan.
Higgins zostal na vrchole tabuliek dva roky – víťazstvo 9-8 nad Williamsom vo finále Grand Prix v roku 1999 mu ho pomohlo udržať. Hoci obhájil víťazstvo na UK Championship 2000 (porazil Williamsa 10-4), na konci sezóny 2000/01 ho vytlačil z miesta svetovej jednotky Welshman. Na začiatku sezóny 01/02 sa stal prvým hráčom, ktorý vyhral prvé tri turnaje sezóny: Pohár šampiónov, Škótsky pohár a British Open. Dostal sa až do finále Svetového šampionátu, v ktorom podľahol Ronniemu O'Sullivanovi 18-14. Odvtedy čakal na ďalší významnejší titul až do roku 2004, kedy dosiahol svoje štvrté víťazstvo na British Open. Tento pokles formy je pripisovaný narodeniu jeho synov; v roku 2001 sa jeho žene Denise narodil Pierce a v roku 2004 Oliver.
Vo finále Grand Prix 2005 porazil Ronnieho O´Sullivana 9-2 a v tomto zápase ako prvý zahral za sebou štyri nábehy nad 100 bodov a to 103, 104, 138 a 128 (medzi 7. a 10. frameom). Spolu zahral 494 bodov, čo je najviac v histórii profesionálnych snookerových turnajov (v roku 2007 na Snooker Premier League zahral Ding Junhui proti Stephenovi Hendrymu 495 bodov bez prestávky). Tento pár sa stretol aj vo finále Masters 2006 vo Wembley; bol to zápas veľkých obratov, Higgins prehrával už 0-3, ale po prvej časti sa ujal vedenia 5-3. O´Sullivan vo večernej časti vyrovnal. Potom sa obaja hráči striedali vo vedení až do rozhodujúceho frameu. O´Sullivan v ňom zahral 60 bodov, no potom netrafil červenú a na ťahu bol Higgins, ktorému sa podarilo nahrať 64 bodov a získať titul. Higgins sa ešte dostal do dvoch finále v sezóne 05/06, kde bol tesne porazený Kenom Dohertym a Markom J. Williamsom na Malta Cupe respektíve China Open. Šokujúca prehra v prvom kole Majstrovstiev sveta s Markom Selbym mu nezabránila tešiť sa na konci sezóny s postavenia v najlepšej štvorke.
2. titul.
V roku 2007 zabezpečili Higginsovi víťazstvá nad Michaelom Holtom, Fergalom O´Brianom, O´Sullivanom a Stephenom Maguireom po šiestich rokoch opäť finále Majstrovstiev sveta. Jeho 122 bodový nábeh v 29. frame v semifinále proti Maguireovi (prehrával 10-14, no nakoniec zápas otočil na 17-15) bol 1000. stovkový nábeh zahraný v Crucible Theatre, v ktorom sa Majstrovstvá sveta odohrávajú. Vo finále porazil Marka Selbyho 18-13 a získal svoj druhý titul majstra sveta. Po prvom dni viedol celkom jednoznačne 12-4, ale Selby druhý deň znížil až na 14-13. Potom však Higgins znova našiel svoju formu a vyhral štyri zvyšné framy po sebe. 
Sezóna 2007/2008.
Sezóna 2007/08 nebola pre Higginsa až taká úspešná, keď v nej dosiahol dve štvrťfinále na Welsh Open a na China Open. Na Grand Prix a Welsh Open prehral s neskoršími víťazmi Marcom Fu respektíve Markom Selbym.
Bol mu udelený titul Člen Rádu britkého impéria (MBE).
John Higgins nie je príbuzný predchádzajúceho svetového šampióna Alexa Higginsa.

</doc>
<doc id="206594" url="https://sk.wikipedia.org/wiki?curid=206594" title="Július Považan">
Július Považan

Július Považan (* 9. august 1926, Žiar nad Hronom - † 21. február 2011, Krupina) bol slovenský lekár a insitný maliar. 
Životopis.
Gymnaziálne štúdia absolvoval vo Zvolene a lekárske štúdia na Lekárskej fakulte Univerzity Komenského v Bratislave. Jeho kariéra štartovala od detského lekára, cez post primára detského oddelenia až po riaditeľa nemocnice s poliklinikou. Insitnému maliarstvu sa začal venovať ako dvadsaťsedemročný. Motívom jeho raných prác boli reálie z jeho rodnej obce Svätý Kríž (dnes Žiar nad Hronom), z Banskej Štiavnice a Krupiny ako miest, v ktorých pôsobil.
Dielo.
Po úspešných výstavách na Slovensku a v Česku začal vystavovať aj v zahraničí (Švajčiarsko-Zürich a Morges, Francúzsko-Paríž, Poľsko-Novy Sacz, Maďarsko-Budapešť, Fínsko-Helsinky, Švédsko-Štokholm, Nórsko-Oslo, Nemecko-Mníchov, Brusel a iné). V roku 1988 vystavoval v Mirbachovom paláci v Bratislave až 156 obrazov. Stála expozícia jeho obrazov ako súčasť archeologickej expozície AÚ SAV sa nachádzala v Dome kultúry na námestí Matice slovenskej v Žiari nad Hronom asi od roku 2000. V máji 2021 bola výstava, teraz už ako Galéria Júliusa Považana, presťahovaná do zrekonštruovaných priestorov Biskupského kaštieľa.

</doc>
<doc id="206596" url="https://sk.wikipedia.org/wiki?curid=206596" title="Jozef Filus">
Jozef Filus

Jozef Filus (* 8. august 1923, Žiar nad Hronom – † 29. marec 1999, Belo Horizonte, Brazília) bol slovenský rímskokatolícky misionár v Brazílii.
Životopis.
Gymnázium a neskôr filozofiu študoval v Nitre. V roku 1951 ilegálne emigroval cez Rakúsko do Nemecka, kde v St. Augustine skončil teologické štúdiá. V roku 1952 bol vysvätený za kňaza a následný rok odchádza ako misionár do mesta Bello Horizonte v Brazílii. Páter Jozef Filus pôsobil v tejto krajine celých 46 rokov. Tu sa učil po portugalsky, dejiny a kultúru krajiny. Neskôr pôsobil v mestách Tres Rios a Rio de Janeiro, Santa Casa, Juiz Fora, Vale Jequitiuhonha a Gama. Ešte aj vo svojich 75 rokoch pôsobil vo veľkej nemocnici v Bello Horizonte. V tomto meste je aj pochovaný. 

</doc>
<doc id="206597" url="https://sk.wikipedia.org/wiki?curid=206597" title="Emil Černaj">
Emil Černaj

Emil Černaj (* 1. február 1923, Žiar nad Hronom† 26. máj 2000, Chicago) bol slovenský misionár na Filipínach, v Indonézii, USA a v Austrálii.
Životopis.
Gymnázium študoval v Nitre, filozofiu vo Vidinej a teológiu v Ríme, kde ho v roku 1951 vysvätili za kňaza. Tesne po vysvätení ho Rím vyslal na 20 rokov ako misionára do Indonézie na ostrov Flores. Počas svojho pôsobenia tu postavil kostol, niekoľko kaplniek a škôl, ale aj kníhkupectvo a seminár pre kňazskú výchovu domorodcov. Po 20 rokoch odchádza na Filipíny. Do jeho tamojšej farnosti patril aj prezident Filipín, od ktorého sa mu dostalo pocty viackrát s ním povečerať. Z Filipín odišiel na 5 rokov do Spojených štátov amerických, kde pôsobil medzi americkými Slovákmi, hlavne v mestách Chicago, New York, Cleveland a Pittsburgh. V roku 1975 odchádza do Austrálie na misiu medzi tamojších Slovákov v Sydney, Brisbane, Wollongongu a Canberre. Získal pozemok v Sydney a v roku 1982 dal postaviť slovenský kostol zasvätený sv. Cyrilovi a sv. Metodovi. V Austrálii zorganizoval zbierku na národný poklad, začo bol aj vyznamenaný. Páter Černaj sa zaslúžil aj o postavenie nového kostola v jeho rodnom meste Žiar nad Hronom. Na tento kostol vyzbieral podstatnú časť finančných prostriedkov od krajanov po celom svete. Po jeho smrti všetky jeho celoživotné úspory boli venované na dostavbu kostola v Žiari nad Hronom. V máji roku 2000 umrel v štáte New York a pochovaný je v meste Chicago.

</doc>
<doc id="206598" url="https://sk.wikipedia.org/wiki?curid=206598" title="Rozália Danková">
Rozália Danková

Rozália Danková, sestra Stella alebo aj Rozália Stella Danková (* 26. apríl 1920, Svätý Kríž nad Hronom – † 14. august 2017) bola rehoľná sestra - vincentka, spoluautorka dokumentárnych kníh o prenasledovaní rehoľných komunít počas komunizmu.
V roku 1939 vstúpila do Spoločnosti Dcér kresťanskej lásky sv. Vincenta de Paul, tzv. vincentky. Pôsobila aj na generálnom sekretariáte spoločnosti v Paríži. 

</doc>
<doc id="206605" url="https://sk.wikipedia.org/wiki?curid=206605" title="Uzda de Turch et Vendégh">
Uzda de Turch et Vendégh



</doc>
<doc id="206617" url="https://sk.wikipedia.org/wiki?curid=206617" title="Prada">
Prada

Prada SpA (starší názov "Fratelli Prada") je slávny taliansky dom módy, ktorý založil v Miláne roku 1913 Mario Prada. V začiatkoch módny dom predával iba luxusný kožený tovar a doplnky.
Značku celosvetovo preslávila zakladateľova vnučka Miuccia Prada, ktorá zdedila upadajúcu firmu v roku 1978. Miuccia sa začala venovať navrhovaniu módnych kolekcií a manžel Patrizio Bortelli prevzal vedenie obchodu. 
V súčasnosti Prada vlastní 250 obchodov v 65 krajinách sveta.
V 90. rokoch vznikla Prada Group, ktorá kúpila niekoľko známych značiek vo svete módy, okrem iných: Fendi a Helmut Lang. Prade Group patria aj značky Giorgio Armani a Jil Sander.

</doc>
<doc id="206618" url="https://sk.wikipedia.org/wiki?curid=206618" title="Back to Attraction">
Back to Attraction

Back to Attraction je prvá štúdiová nahrávka (konkrétne EP) slovenskej kapely Lavagance. EP bolo vydané v roku 2006, vznikalo v štúdiu Lavagance a vydala ho Agentúra Pohoda.
Bonusy.
Back to Attraction obsahuje aj dátovú stopu s mp3 verziami jednotlivých pesničiek, fotogalériou a klipom k „Miles“ (réžia Braňo Špaček). Druhý náklad EP obsahuje aj siedmu skladbu, remix „Miles“ s názvom „Miles (Osho remix)“
Úspech.
V roku 2006 sa v éteri hrali single „Miles“, „Best Friend's Girl“ a „Back to Attraction“, pričom najmä skladba „Miles“ vzbudila u fanúšikov ohlas. Lavagance získali za EP "Back to Attraction" troch Aurelov (ocenenie hudobných akademikov) v kategóriách "Najlepší album v kategórii alternatívna hudba", "Najlepší videoklip" („Miles“) a "Objav roka".

</doc>
<doc id="206619" url="https://sk.wikipedia.org/wiki?curid=206619" title="Rad Odznak cti">
Rad Odznak cti

Rad Odznak cti () bol civilným ocenením Sovietskeho zväzu.
Bol zriadený 25. novembra 1935 a udeľovaný obyvateľom ZSSR za výnimočné výsledky v produkcii, vedeckom výskume a v sociálnej, kultúrnej či inej spoločenskej aktivite, za rozvoj ekonomických, vedeckých, technologických a iných vzťahov Sovietskeho zväzu s inými krajinami a za výnimočné prispenie k rozvoju základného a aplikovaného výskumu.
Bol udelený 1 580 850 krát.
28. decembra 1985 bol Rad Odznak cti nahradený Radom cti.
Externé odkazy.
Sovietske rady

</doc>
<doc id="206624" url="https://sk.wikipedia.org/wiki?curid=206624" title="Krajinomaľba">
Krajinomaľba

Krajinomaľba (iné názvy: krajinárstvo, krajinkárstvo, krajinárske maliarstvo) je druh maliarstva, v ktorom je na obraze zachytená najmä krajina, t.j. príroda, jej konkrétny výsek či zoskupenie. Obraz, ktorý takýmto maliarstvom vzniká, sa volá krajina, krajinka, krajinomaľba alebo zriedkavo pejsáž. Tvorbou takýchto obrazov sa zaoberá maliar špecialista - tzv. krajinár alebo krajinkár.
Vznik, vývoj a predstavitelia krajinomaľby.
Pravek a starovek.
Maľba krajiny nebola dlho predmetom akéhokoľvek záujmu tvorcov. V pravekom umení (a až do dnešných čias v dielach domorodých výtvarníkov) nehrá zobrazenie krajiny žiaden význam. Všetka pozornosť sa sústreďuje na zobrazenie človeka, prípadne zvieraťa. Až v neskôr, v období staroveku, je na maľbách a reliéfoch zobrazovaná tiež krajina do ktorej je výjav zasadený. Spočiatku bolo zobrazované len najnutnejšie okolie (terén, strom, budova); takéto zobrazenia krajiny sa nazývajú "krajinný rámec". Neskôr však postupne dochádzalo k tomu, že bol na pozadí určitého výjavu zobrazený veľký úsek krajiny alebo táto krajina dokonca celému vyobrazeniu dominuje. To je vidieť napríklad na niektorých maľbách z egyptských pohrebísk alebo v dochovaných nástenných maľbách v Herculaneu a v Pompejách.
Stredovek a renesancia.
V stredovekom maliarstve nebola krajina na obraz]ch opäť zachytená väčšinou vôbec, alebo bol zobrazený len najnutnejší krajinný rámec. V období neskorej gotiky však začalo dochádzať k veľmi intenzívnemu záujmu o zobrazenie krajiny, najmä v holandskom maliarstve (napr. Rogier van der Weyden, Jan van Eyck, Hieronymus Bosch či Albrecht Altdorfer). O vyslovenej krajinomaľbe však je možné hovoriť skôr až v renesančnom umení. Dobrými príkladmi sú napríklad diela Pietera Bruegela staršieho či Hendricka Avercampa. U týchto maliarov ide však stále ešte o zobrazenie námetov na pozadí krajiny. Ich krajiny taktiež nie sú obrazom skutočnej krajiny, ale ide o krajiny "idealizované".
Barok.
Maľba krajiny v pravom slova zmysle vznikla až v 17. storočí. Za jedného z jej zakladateľov sa považuje Esaias van de Velde, ale patria medzi nich aj známy holandskí krajinkári Jan van Goyen, Salomon van Ruysdael, Hercules Seghers, Jacob van Ruisdael a Meindert Hobbema. Títo maliari sa usilovali o realistické zobrazenie krajina|krajiny, chceli ju namaľovať takú, aká skutočne bola. Slávu Holandsko|holandských krajinkárov 17. storočie|17. storočia však neskôr zatienili francúzsko|francúzski barokoví klasicisti (napr. Nicolas Poussin a Claude Lorrain), ktorí sa vrátili späť k antizujúcemu zobrazeniu krajiny.
Maľbou mestskej krajiny Benátok sa v 18. storočí zaoberal a preslávil Giovanni Antonio Canal zvaný Canaletto, ale medzi významných maliarov tohoto štýlu patril aj napríklad český maliar Norbert Grund. K návratu k realistickému zobrazeniu krajiny výrazným spôsobom prispel John Constable; známe sú napríklad jeho štúdie oblakov a vĺn.
19. a 20. storočie.
V 19. storočí prekvapili svojimi atmosférickými krajinami taktiež v Británii pôsobiaci William Turner a v Nemecku (a Čechách) pôsobiaci významný romantický maliar Caspar David Friedrich. Zmieniť sa môžeme tiež o Čechovi Karlovi Postlovi a Francúzovi Camille Corotovi. Pripomenúť treba aj Čechov Antonína Chittussiho, Juliusa Mařáka, jeho žiakov Antonína Slavíčka a Františka Kavána. Zo svetových impresionistov pripomeňme napríklad jedného z najväčších maliarov tohto obdobia, Francúza Clauda Moneta. V krajinomaľbe 19. storočia možno opakovane sledovať záujem o bezprostredné vystihnutie krajiny, ktoré je vyjadrené tiež tým, že maliari začínajú maľovať bezprostredne v krajine alebo v plenéri.
V umení 20. storočia záujem o krajinomaľbu mierne upadol. Napriek tomu aj tu sú vyslovení krajinkári, napríklad v Čechách Václav Špála alebo Jaroslav Černý. Krajine sa intenzívne venoval na sklonku života tiež Emil Filla.
V mimoeurópskom umení krajinomaľba vznikala predovšetkým v čínskom umení, ktoré má hlbokú a nesmierne významnú tradíciu maľby krajiny.
Dôvody vzniku a tvorby krajinomaľby.
Krajina je sama o sebe skôr určitým rámcom než samotnou vecou. Jej vnímanie a vystihnutie vyžaduje popri pozorovacom talente ešte určitú mieru abstraktného myslenia. Krajinomaľba je určitým „umeleckým luxusom“ – nadstavbou, pretože umenie vždy vystihuje hlavne samotný dej, teda väčšinou ľudské postavy a ich konanie. Tak je tomu v primitívnom umení a aj v stredoveku. Zaujímavé je to, že sa krajinomaľba zrodila práve v Holandsku, zatiaľ čo v Taliansku, ktoré predovšetkým v renesancii a baroku výrazne určovalo celoeurópske výtvarné trendy, o krajinomaľbu veľký záujem nikdy nebol.
Dôvodov tohto javu je viac: jedným z nich je nedramatičnosť a v podstate nezaujímavosť skutočnej holandskej krajiny a preto sa tu uplatňovala silná potreba sprostredkovať krásnu, ideálnu krajinu pomocou obrazov. Naproti tomu nezanedbateľná časť Talianska má veľmi dramatickú krajinu, často tvorenú skalnatými útesmi, pohoriami či vyvýšeninami sopečného pôvodu, takže tu nebola potreba sprostredkovanej krásnej a ideálnej krajiny tak silná. Ďalším dôvodom je tiež silný vplyv kalvínskej reformácie v Holandsku. Kalvinizmus totiž striktne zakazoval tvoriť náboženské obrazy, čo však vždy bolo hlavnou úlohou výtvarného umenia. Z podobných dôvodov v Holandsku prakticky v tej istej dobe vznikol tiež ďalší odbor maliarskej činnosti, a to maľba zátiší.
Nárast záujmu o krajinomaľbu v 18. a 19. storočí však súvisí tiež s odklopením od tém náboženskej maľby, tentokrát však nie preto, že by náboženská maľba bola zakazovaná, ale aj s narastajúcou racionalizáciou pohľadov a výkladov sveta, ktoré prinieslo osvietenstvo.
Naopak ústup od krajinomaľby v 20. storočí súvisí s rozvojom fotografie. Vo svojich fotografiách sa mnohí fotografovia venovali a venujú práve téme krajiny, čím vlastne priamo nadväzujú na svojich maliarskych predchodcov.

</doc>
<doc id="206626" url="https://sk.wikipedia.org/wiki?curid=206626" title="Gemini 10">
Gemini 10

Gemini 10 (oficiálne Gemini X) bol ôsmy americký pilotovaný kozmický let v rámci programu Gemini. Počas misie, na ktorej leteli veliaci pilot John Young a pilot Michael Collins, sa Collins stal prvým človekom, ktorý vykonal dva výstupy do otvoreného vesmíru.
Posádka.
Podporná posádka.
Za záložnú posádku boli pôvodne určení Jim Lovell a Buzz Aldrin, ale potom, ako Elliot See a Charles Bassett zahynuli pri havárii lietadla T-38, boli presunutí do záložnej posádky pre Gemini 9 a Alan Bean s Cliftonom Williamsom sa presunuli na let Gemini 10.
Prípravy na let.
Dňa 24. januára 1966 NASA oznámila zloženie posádky misie Gemini 10. Hlavnú posádku tvorili už skúsený veliaci pilot John Young a pilotom bol nováčik Michael Collins. Záložnou posádkou mala byť dvojica Jim Lovell a Edwin „Buzz“ Aldrin. Trojdňový let mal odštartovať 18. júla a malo ísť o do tej doby najkomplexnejšiu misiu pilotovaného programu. Hneď od začiatku sa počítalo s „duálnym rendezvous“, teda so stretnutím s dvoma raketovými stupňami Agena.
Ani misii Gemini 10 sa nevyhli personálne zmeny, ktoré zapríčinila letecká nehoda, pri ktorej zahynuli Elliot See a Charlie Bassett, hlavná posádka Gemini 9. V marci boli Jim Lovell a Buzz Aldrin, teda záloha Gemini 10, ktorí doteraz nemohli pri rotácii ob dva lety počítať s vlastnou misiou v rámci programu Gemini, presunutí do hlavnej posádky Gemini 12. Zaujímavosťou je, že ak by k havárii Seeho a Bassetta nedošlo, Aldrin by nebol členom posádky Apolla 11, vďaka čomu sa nakoniec stal druhým človekom na Mesiaci. Deke Slayton, ktorý mal okrem iného na starosti výber letových posádok, totiž pre prvý pokus o lunárne pristátie stanovil kritérium, podľa ktorého museli mať všetci traja členovia posádky letovú skúsenosť. Aldrin potom letel na misii Gemini 12, čo mu zaistilo miesto na historickom lete na Mesiac. Novými náhradníkmi Younga a Collinsa sa stali Alan Bean a Clifton Williams. Štvorica sa pustila do práce, ktorá ich čakala. V jeden okamih sa zdalo, že sa nepodarí splniť všetky body letového plánu, pretože vývoj a výroba vybavenia pre výstup do otvoreného vesmíru sa oneskorovali. Problém predstavovali najmä príruby a ventily pre manévrovaciu pištoľ Hand-Held Maneuvering Unit (HHMU). Oproti predchádzajúcim verziám mala byť pištoľ teraz napájaná dusíkom z nádrže priamo v adaptéri Gemini a Collins musel počas výstupu napojiť pištoľ na zdroj dusíka.
Navyše si Deke Slayton vymohol, že jeden týždeň v marci budú Young a Collins členmi komisie, ktorá vykonávala vo Washingtone, D. C. pohovory s potenciálnymi astronautmi-nováčikmi, ktorí práve prechádzali výberom, pričom v apríli bolo verejnosti oficiálne predstavených 19 nových členov oddielu. Napriek tomu, že Young ani Collins veľmi nechápali, prečo sú vytrhnutí z náročných príprav na misiu, Dekovo slovo bolo zákonom. Avšak týždenné oneskorenie sa ťažko doháňalo, zvlášť to bolo poznať na začiatku leta, keď po problémoch s výstupom do vesmíru Eugena Cernana začal ešte výraznejšie prenikať na povrch nápad o nácviku výstupu pod vodou. Collins na nácviky v bazéne, žiaľ, nemal vôbec čas.
V určitú dobu pred štartom začali obaja astronauti aj s kolegami zo záložnej posádky meniť svoj denný režim. Štart Gemini 10 sa odvíjal od vhodných podmienok pre rendezvous s Agenou 8, ktorá sa použila pri misii Gemini 8 a odvtedy bola na obežnej dráhe. Bolo potrebné nájsť vhodný okamih, ktorý by umožnil prelet od Ageny 10 a týmto spôsobom balistici pospiatky došli k štartovaciemu oknu Ageny 10. Tým bol daný aj presný okamih štartu Gemini 10, ktorý tentoraz pripadol na 18. júla o 17:20 miestneho času. Ako poznamenal Collins, bol to „civilizovaný čas“, na rozdiel od predošlých misií, ktoré si vyžadovali začať pracovný deň ešte pred svitaním. Takto štvorica mužov nakoniec chodila spať okolo štvrtej až piatej hodiny rannej a spala až do obeda.
Priebeh letu.
V pondelok 18. júla 1966 na pravé poludnie astronautov prebudil Deke Slayton, riaditeľ operácií letových posádok. Vzápätí sa John Young a Michael Collins osprchovali a absolvovali lekársku prehliadku. O 14:00 raňajkovali steak a vajíčka v spoločnosti Slaytona a členov hlavnej i záložnej posádky predošlej misie, Gena Cernana a Jima Lovella. Následne Young a Collins vyšli z Budovy pilotovaných letov ("Manned Spacecraft Operations Building") a presunuli sa na štartovaciu rampu 16, kde si v špeciálne upravenom obytnom prívese obliekli skafandre. Nasledovala jazda špeciálne upravenou dodávkou na štartovací komplex 19, odkiaľ mali vyštartovať. V rámci tradície, ktorá si vyžadovala výmenu žartovných darčekov, mal vedúci štartovacej rampy Guenter Wendt pre posádku pripravené obrie polystyrénové kliešte. Young s Collinsom totiž oficiálne žiadali o to, aby mohli so sebou vziať na palubu klasické kliešte. Dôvodom bol predlžovací elektrický kábel, ktorý sa občas len veľmi ťažko dal odpojiť zo zásuvky. V rukaviciach natlakovaného skafandra sa z tohto jednoduchého úkonu stávala takmer nesplniteľná úloha a kliešte tento úkon veľmi uľahčovali. Nadriadení astronautov však o ničom podobnom nechceli ani počuť, pretože sa báli, že kliešte poškodia zástrčku alebo že môže dôjsť ku skratu. Wendtove polystyrénové kliešte tak boli len cenou útechy, ale o mnoho rokov neskôr Young ukázal skutočné kliešte, ktoré napriek zákazu prepašoval na palubu vo vrecku svojho skafandra.
Odpočítavanie prebiehalo hladko a o 15:39:46 miestneho času (20:39:46 svetového času) odštartovala zo štartovacieho komplexu 14 s oneskorením dve sekundy zostava Atlas-Agena. Navedenie cieľového telesa na obežnú dráhu prebehlo bez problémov. Misia Gemini 10 úspešne odštartovala 18. júla 1966 o 17:20:26,648 miestneho času (22:20:26,648 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Vďaka bezproblémovému štartu Ageny 10 sa tak udialo hneď na začiatku 35-sekundového štartovacieho okna. Vzlet Gemini 10 na orbitu bol takmer v poriadku, iba s jednou výnimkou: krátko po zapálení motora druhého stupňa a oddelení prázdneho prvého stupňa kabínu na okamih zaliala oranžovo-červená žiara. Neskôr sa ukázalo, že krátko po oddelení plameň z trysky motora druhého stupňa prepálil vrch nádrže okysličovadla na prvom stupni a ten explodoval. Na let druhého stupňa s Gemini na špici to však nemalo vplyv a v čase 5 minút a 41 sekúnd po štarte sa motor druhého stupňa vypol. Zhruba o pol minúty neskôr sa Gemini odpojila od druhého stupňa a astronauti mohli vykonať prvé dva krátke zážihy, ktorými vzdialili svoju loď od nosiča a upravili svoju dráhu.
Agena 10 bola v tom okamihu vzdialená 1 800 km. Dve a štvrť hodiny po štarte začala séria orbitálnych manévrov, ktoré mali priviesť Gemini 10 na štvrtom oblete k cieľovému telesu. Na rozdiel od predchádzajúcich misií sa tentoraz o kalkulácie malo podeliť riadiace stredisko spolu s posádkou. Dovtedy sa posádky vždy spoliehali na výpočty riadiaceho strediska. Tentokrát bol Collins vybavený sextantom a ďalšími navigačnými pomôckami, kvôli čomu mu Young dal prezývku „Magellan“, a počítač bol upravený tak, aby doň bolo možné zadávať údaje z Collinsových meraní. Pred každým manévrom sa porovnávali kalkulácie strediska a palubného počítača. Hneď na začiatku sa ale objavil problém – kalkulácie sa nezhodovali. Posádka sa teda spoľahla na údaje zo Zeme. Ex post sa pri analýze ukázalo, že rendezvous by bolo úspešné aj pri použití výpočtov palubného počítača. Asi 3 hodiny a 5 minút po štarte radar v nose Gemini prvýkrát uvidel Agenu, v tom čase vzdialenú 445,8 km. Pred začatím finálnej fázy zbližovania, zvanej „Terminal Phase Initiation“, rovnako ako pred všetkými manévrami, posádka nastavovala inerciálnu plošinu, ktorá počítaču oznamovala informácie o polohe lode v priestore. Pri nastavovaní si však Young nevšimol, že Gemini je mierne pootočená okolo zvislej osi. Výsledná nepresnosť sa potom premietla do nutnosti veľkých korekcií počas zbližovania s Agenou. A ako sa neskôr ukázalo, ani veľké korekcie nestačili. Gemini sa mala priblížiť k cieľovému telesu zhruba na 70 metrov, ale 5 hodín a 12 minút po štarte, ešte v čase, keď bola Agena vzdialená necelých 200 metrov, sa zbližovanie zastavilo. Trajektória, po ktorej sa Gemini pohybovala, nebola správna a hrozilo, že sa čoskoro začnú oba stroje od seba vzďaľovať. Preto musel Young poriadne využiť posigrádne motorčeky svojej lode. Tri minúty potom Gemini priletela na správne miesto len pár desiatok metrov od Ageny. V čase 05:52:44 po štarte Young doviedol Gemini k spojeniu s Agenou.
Nutnosť veľkých korekcií sa prejavila aj na veľmi vysokej spotrebe paliva. Na celé rendezvous sa minulo približne 180 kg pohonných látok, čo bolo trikrát viac ako pri predošlých misiách. Nádrže systému OAMS ("Orbit Attitude and Maneuvering System") tak boli namiesto očakávaných 60 % plné už iba na 36 %. Po zrelej úvahe sa letový riaditeľ Glynn Lunney rozhodol zrušiť dva nácviky spojenia a namiesto toho sa sústrediť na ďalší bod programu, využitie Ageny ako posúvacej lokomotívy, ktorá vytiahne Gemini na dráhu s rekordne vysokým apogeom. V určený čas bolo všetko pripravené a Collins na otočnom ovládači postupne navolil kódy 041-571-450-521-501, ktorými dal povel Agene, aby zapla svoj motor. Od štartu Gemini uplynulo 7 hodín, 37 minút a 17 sekúnd, keď sa aktivoval motor Ageny. Najprv sa ozvalo nejaké lupnutie, potom zvuk pripomínajúci explóziu a následne kovový úder. V zornom poli astronautov sa objavila žiara vychádzajúca z trysky Ageny. Prvýkrát v dejinách bola pilotovaná kozmická loď tlačená na dráhu s odlišnými charakteristikami iným strojom. „Posúvacia lokomotíva“ fungovala bezchybne, pričom astronauti boli vytiahnutí z kresiel silou 1 g, čo po lete Young komentoval slovami: "„To bolo najväčšie 1 g, aké som kedy videl!“" Collins to opísal: "„Toto bolo fakt niečo! Keď sa táto kráska zapáli, je to poznať!“" Gemini 10 s Agenou teraz leteli na dráhe vo výške 294 – 763 km. V takej výške ľudské bytosti dovtedy neleteli. Posádke však výhľadu bránila pripojená Agena a musela sa venovať kontrole systémov, odčítaniu dozimetrov (cez apogeum, ktoré sa blíži spodnej hranici vnútorného van Allenovho pásu boli namerané hodnoty úplne neškodné) a príprave na spánok. Deväť hodín po štarte sa dvojica unavených astronautov mohla uložiť k spánku. Ten bol prerušovaný a Collins zistil, že sa mu prejavilo dekompresné ochorenie – pobolievalo ho koleno, ale bolesť na druhý deň letu ustúpila.
Druhý deň letu začal pre oboch astronautov rušne. Čakala ich ďalšia úprava dráhy, ktorá mala za cieľ pripraviť stretnutie s pasívnou Agenou 8. Young s Collinsom sa obávali, že z dôvodu nízkeho stavu paliva v systéme OAMS bude rendezvous s Agenou 8 zrušené. Riadiace stredisko však využilo skúsenosti z predchádzajúcich misií, kedy bolo potrebné meniť plán letu za pochodu a situáciu s palivom vyriešilo nasledovne: Agena 10 zostane pripojená k Gemini dlhšie ako bolo v pláne a veľké manévre sa budú vykonávať s využitím jej hlavného a sekundárneho pohonného systému. Prvý veľký zážih tohto dňa znížil apogeum súlodia na 382 km a druhý potom vytiahol perigeum na 377,6 km. Táto cirkularizácia priviedla Gemini iba 17 km pod dráhu, na ktorej sa pohybovala mŕtva Agena 8. Ďalším veľkým bodom programu potom bola „Stand-up EVA“, počas ktorej sa mal Collins postaviť na svojom sedadle a venovať sa najmä fotografovaniu častí oblohy v ultrafialovej časti spektra. Dvojica sa pustila do príprav, keď sa náhle v slúchadlách ozval hlas Deka Slaytona, ktorý Youngovi s Collinsom vytkol ich prílišnú málovravnosť s tým, že verejnosť by rada vedela, čo sa práve deje na palube. Astronauti zagúľali očami a Collins začal s miernym nádychom irónie opisovať úplne všetko, čo videl. V čase 23 hodín a 24 minút po štarte sa Collins vysunul hornou časťou tela cez otvorený prielez a začal plniť program svojho výstupu. Spočiatku išlo všetko hladko, ale asi po polhodine, práve keď sa loď vynorila zo zemského tieňa, Collins zrazu zistil, že mu veľmi slzia oči. Najprv slzy pripisoval ostrému slnečnému svitu, lenže po chvíli sa slzenie zhoršilo. Navyše Young vzápätí ohlásil, že aj jemu slzia oči. Únik zrniek hydroxidu lítneho, ktorý slúži na pohlcovanie oxidu uhličitého, do kyslíkového systému ukončil výstup už po 49 minútach, čiže o 6 minút skôr, ako sa plánovalo. Potom sa astronauti najedli a šli spať. Tentokrát spali vďaka únave dobre.
Tretí letový deň mal byť vrcholom celej misie, ktorým bolo stretnutie s mŕtvym telesom bez pomoci radaru, iba s pomocou presných výpočtov a optických pomôcok. Jednou z prvých úloh bol kratučký zážih orientačných motorčekov Ageny, ktorý mal korigovať dráhu súlodia a priviesť Gemini na správnu trajektóriu k Agene 8. Tesne pred zážihom si Young všimol, že v okienku nevidí tie správne súhvezdia. Súlodie bolo otočené o 180° a posádka musela na poslednú chvíľu napraviť situáciu. Zážih prebehol v poriadku a nastal čas rozlúčiť sa s posúvacou lokomotívou. Po necelých 39 hodinách spoločného letu sa Gemini asi v čase 44 hodín a 40 minút po štarte oddelila od Ageny. Súlodie spolu zotrvalo o 23 hodín dlhšie, než sa plánovalo a táto zmena ušetrila Gemini 10 veľké množstvo paliva. Teraz už všetko bolo iba na Youngovi a Collinsovi. Agena 8 bola v tom okamihu vzdialená 255,5 km a Gemini ju pomaly doháňala. Zatiaľ čo sa Gemini vzďaľovala od Ageny 10 a pomocou jemných manévrov sa približovala k Agene 8, Mike Collins sa v kokpite pripravoval na svoj druhý výstup do otvoreného vesmíru. John Young sa mohol aspoň trocha natiahnuť, pretože doteraz mal stočený pri svojich nohách 15-metrový pútací kábel. Aj jeho čakala náročná úloha – počas Collinsovho výstupu mal udržiavať vzájomnú polohu Gemini a Ageny a súčasne nevystaviť svojho kolegu prúdom spalín z trysiek orientačného systému. Celú situáciu komplikoval nedostatok pohonných látok. V okamihu, keď ich úroveň v nádržiach klesne na 7 %, bude to znamenať okamžitý koniec a Collins musí všetko nechať a hneď sa vrátiť späť. Tentoraz sa nemohli astronauti spoľahnúť na radar, ale 47 hodín a 7 minút po štarte posádka prvýkrát zazrela Agenu 8 ako malú žiariacu bodku. Obe telesá od seba delila vzdialenosť 30 km. O 50 minút neskôr už Gemini 10 letela takmer na dotyk vedľa Ageny 8. Na ukazovateli stavu pohonných látok bol údaj 15 %. Mohol sa začať Collinsov výstup z kozmickej lode.
V čase 48 hodín a 42 minút po štarte sa Collins ľahko odrazil od svojho sedadla a cez otvorený prielez vyšiel von. Prvou úlohou bolo sňatie experimentu S-12, čiže lapača mikrometeoroidov na adaptéri lode. Nasledovalo napojenie hadice HHMU k nádrži s dusíkom tamtiež. Celú dobu sa mŕtva Agena vznášala dva až tri metre nad Gemini a Young mal plné ruky práce, aby sa s ňou nezrazil a súčasne aby netrafil Collinsa výtokovými plynmi z trysiek OAMS. Po niekoľkých minútach sa Collins vrátil do kokpitu, aby dal Youngovi lapač a aby sa pripravil na svoj preskok k Agene. Young pomaličky znížil vzdialenosť na necelé dva metre a Collins sa odrazil a vybral sa k dokovaciemu prstencu Ageny, kde naňho čakal ďalší lapač mikrometeoroidov, tentoraz s označením S-10. Collins sa chytil prstenca, ale keď skúšal prerúčkovať k lapaču, stratil kontakt s prstencom a začal sa v kotrmelcoch vzďaľovať od Ageny. Pomocou sa pištole HHMU sa vrátil k lodi, aby na chvíľu nabral dych a potom sa krátkym impulzom vydal znova k Agene. Tentokrát využil ako úchyty aj zväzky elektrických drôtov u dokovacieho prstenca Ageny a skutočne sa mu podarilo dostať na dosah k lapaču. Odmontovanie nebolo vôbec ťažké, ale pod dojmom neustáleho zápasu o udržanie vlastnej polohy na povrchu Ageny a strachu zo straty práve sňatého kolektora sa Mike rozhodol neinštalovať nový lapač. Po vlastnom pútacom kábli prerúčkoval späť ku kokpitu a Youngovi podal S-10. Pútací kábel bol do tejto chvíle zaistený tak, aby sa rozvinul iba na dĺžku 6 metrov. Ďalším bodom výstupu malo byť rozvinutie kábla na plnú dĺžku a skúška pohybu s pištoľou HHMU. Ale v ten moment prišla z riadiaceho strediska prostredníctvom astronauta Cliftona Williamsa, ktorý vtedy slúžil ako komunikátor (CAPCOM), správa: "„Dobre. Nechceme, aby ste použili viac paliva. Už žiadne ďalšie palivo.“" Young musel prikázať Collinsovi: "„Tak poď späť domov.“" Mike odpojil hadicu k HHMU a začal sa pomaly pripravovať na návrat do kabíny. Nebolo to však jednoduché. Collins sa zamotal do pútacieho kábla a trvalo päť minút, kým sa mu podarilo zložiť sa späť do sedadla. Dvere sa uzavreli 39 minút po začiatku výstupu. Z celého výstupu neexistuje žiadna fotografická dokumentácia. Youngovi sa zasekol fotoaparát a Collinsovi ten jeho odletel pred koncom výstupu. Prišli tiež o lapač S-10, ktorý pravdepodobne uletel v čase, keď sa Young snažil pomôcť Collinsovi rozmotať kábel.
Takmer celý voľný priestor kabíny teraz vypĺňal pútací kábel, pričom Young podotkol: "„V porovnaní s týmto vyzerá hadie terárium v ​​ZOO ako piknik nedeľnej školy.“" Po päťdesiatich minútach sa podarilo kabínu uviesť do dostatočne usporiadaného stavu, aby sa ešte raz mohli otvoriť pravé dvere nad Collinsom. Všetky nepotrebné položky šli von vrátane pútacieho kábla. Celá záležitosť trvala asi tri minúty a dvere fungovali oproti predchádzajúcim misiám spoľahlivo. Poslednými veľkými úlohami toho dňa boli dva manévre, pričom prvým kratučkým bliknutím trysiek sa Gemini vzdialila od Ageny a druhým manévrom Young znížil perigeum na 292 km. Týmto manévrom sa trajektória upravila tak, aby sa zaručila čo najväčšia presnosť pristátia. Astronauti venovali zvyšok dňa dokončovaniu experimentov a prípravou kokpitu na pristátie. Po poslednej spánkovej perióde, ktorá trvala desať hodín, zostávalo už iba dokončiť pár posledných položiek na zozname experimentov, prejsť checklisty a čakať na správny moment k brzdiacemu zážihu. Ten prišiel presne včas a tentoraz ho manuálne inicializoval Mike Collins. Po pár sekundách dohoreli štyri motorčeky a počítač oznámil, nakoľko bol zážih presný. Údaje prezradili, že všetko bolo v poriadku. Zážih znížil orbitálnu rýchlosť Gemini o 92,35 m/s a súčasne ju poslal smerom doprava rýchlosťou 1,5 m/s a 36,27 m/s smerom dole. Návrat kabíny do atmosféry bol takisto bezproblémový a padákový systém fungoval perfektne. Kozmická loď Gemini 10 pristála 21. júla 1966 o 16:07:06 miestneho času (21:07:06 UTC) na hladine Atlantického oceánu. Miesto pristátia sa nachádzalo 500 km východne od ostrova Great Abaco a iba 5,4 km od stredu cieľovej oblasti. O 27 minút neskôr pristál vrtuľník s oboma astronautmi na palube záchrannej lietadlovej lode USS "Guadalcanal".
Počas nasledujúcich dvanástich hodín riadiace stredisko ešte vykonalo niekoľko korekcií dráhy Ageny 10, počas ktorých ju operátori okrem iného vyslali až do výšky 1 390 km, kde sa skúmali tepelné pomery konštrukcie Ageny. Na záver tento stroj zanechali na cirkulárnej dráhe vo výške 352 km, kde sa mohol v prípade potreby využiť ako alternatívne cieľové teleso pri ďalších misiách.

</doc>
<doc id="206628" url="https://sk.wikipedia.org/wiki?curid=206628" title="Mekbuta">
Mekbuta



</doc>
<doc id="206630" url="https://sk.wikipedia.org/wiki?curid=206630" title="Tejat Prior">
Tejat Prior



</doc>
<doc id="206631" url="https://sk.wikipedia.org/wiki?curid=206631" title="Tejat">
Tejat



</doc>
<doc id="206634" url="https://sk.wikipedia.org/wiki?curid=206634" title="Chalva">
Chalva

Chalva (arab. "haláwa") je cukrovinka pôvodom z Indie. Názov pochádza z koreňa slova "sladký" ( "h-l-w"). V Poľsku je táto špecialita veľmi známa a populárna a poznajú ju pod názvom "chałwa". V Turecku je známa ako "helva" a v Bulharsku a Rusku ako chalva (xалва).
Základná zmes chalvy sa skladá zo sezamových jadier, cukru alebo medu a rastlinného oleja. Rozdielne sorty chalvy vznikajú pridaním kakaa, vlašských orechov, arašidov, mandlí alebo pistácií. Najčastejšie nájdete v Turecku „tahin-helva“, ktorá sa pripravuje zo sezamového oleja.
V ruskej kuchyni sa chalva najčastejšie pripravuje zo slnečnicových semienok. Chalve príbuzná špecialita je v Španielsku známa pod názvom turrón.
V Indii sa chalvou nazýva sladká špecialita vo forme hustej pasty alebo formy nákypu ako napríklad mrkvová chalva.
Chalva sa konzumuje hlavne v štátoch: India, Irán, Pakistan, Rusko, Arménsko, Gruzínsko, Uzbekistan, Ukrajina, Poľsko, Severné Macedónsko, Afganistan, Albánsko, Slovensko. Bosna a Hercegovina, Chorvátsko, Srbsko, Turecko, Egypt, Tunisko, Libanon, Izrael, Grécko a Bulharsko.

</doc>
<doc id="206637" url="https://sk.wikipedia.org/wiki?curid=206637" title="NGC 2392">
NGC 2392



</doc>
<doc id="206638" url="https://sk.wikipedia.org/wiki?curid=206638" title="Geminga">
Geminga

Geminga (SN 437) je pulzar v súhvezdí Blíženci. Toto meno vzniklo skratkou z „Gemini gama zdroj“; v milánskom dialekte to zase znamená „tu to nie je“, lebo len prednedávnom sa podarilo tento objekt pozorovať na iných ako gama vlnových dĺžkach. Geminga je druhým najjasnejším zdrojom vysokoenergetického gama žiarenia v Galaxii. 
Nachádza sa v nohách Blížencov takmer na spojnici hviezd Tejat a Alhena vo vzdialenosti 300 – 500 svetelných rokov. Jeho jasnosť je 25,5 magnitúd. Okolo svojej osi sa otočí štyrikrát za sekundu. Odchýlky v perióde jasnosti tohto pulzaru naznačujú, že môže mať sprievodnú planétu. Tieto odchýlky však môžu byť spôsobené aj nepravidelnosťami v jeho rotácii. Geminga letí priestorom rýchlosťou takmer 25 000 km/h na čele rázovej vlny dlhej 3,2 miliardy kilometra. Za ňou sa ťahá chvost dlhý miliardy kilometrov žiariaci v röntgenovej časti spektra. Chvost je tvorený vysokoenergetickými fotónmi, ktoré unikajú z atmosféry pulzaru proti smeru jeho pohybu. Predpokladá sa, že táto pulzujúca neutrónová hviezda je pozostatok po hviezde, ktorá vybuchla ako supernova pred asi 300 000 rokmi (podľa iného zdroja pred 340 000 rokmi ).
Objav a pozorovanie.
Geminga patrí do skupiny tzv. gama pulzarov, pulzarov, ktoré možno identifikovať na optických a röntgenových vlnových dĺžkach iba vtedy, keď sa priblížia k slnečnej sústave. Objavilo ho družica SAS-2, ktorej úlohou bolo hľadanie vzplanutí gama žiarenia. Celých desať rokov po objave sa však nedarilo pulzar objaviť vo viditeľnom svetle. Až v roku 1983 stotožnil milánsky astronóm Giovanni Bignami Gemingu so slabým zdrojom röntgenového žiarenia, ktorý objavil röntgenový satelit Einstein. Dlhé expozície tejto oblasti potom ukázali nápadne modrú hviezdu 100-miliónkrát slabšiu ako najslabšie hviezdy viditeľné voľným okom. Stále však chýbal rozhodujúci dôkaz o tom, že vzplanutie gama žiarenia pochádzalo práve od tohto objektu.
Začiatkom roku 1992 boli zaznamenané rádiové pulzy z Gemingy charakteristické pre pulzary. Z nich sa určila perióda rotácie objektu, ktorá je štyri otočky za sekundu. Prekvapujúce však bolo, že okolo predpokladanej neutrónovej hviezdy neboli nijaké hmlovinové zvyšky po supernove. 5. novembra 1992 astronóm Alain Smette urobil 10 snímok objektu cez ďalekohľad. Keď boli tieto snímky potom porovnávané s fotografiami z roku 1984 a 1987, zistilo sa, že Geminga sa voči ostatným hviezdam posunula a to o 1,5 oblúkovej sekundy za rok. Z pohybu bola odvodená vzdialenosť objektu.
Vznik a vývoj.
Geminga najmenej dva roky potom, čo vybuchla ako supernova, bola viditeľná aj za bieleho dňa. Keďže pulzar sa rýchlo pohybuje, v čase výbuchu bola supernova veľmi vzdialená od svojej súčasnej pozície. Podľa rôznych odhadov bola jej vzdialenosť od slnečnej sústavy 30 až takmer 200 svetelných rokov a premietala sa do súhvezdia Orióna. Explóziou vznikla rázová vlna plynov vymrštených zo supernovy, pohybujúca sa spočiatku rýchlosťou 60 000 km/s a postupne spomaľujúca. O niekoľko tisíc rokov dostihla slnečnú sústavu. Vnútorné planéty však pred jej ničivým vplyvom pravdepodobne ochránil slnečný vietor. Táto nárazová vlna mohla nafúknuť "lokálnu bublinu", v ktorej sa dnes slnečná sústava nachádza. Je to oblasť s veľmi nízkou hustotou medzihviezdnej hmoty. Pulzar Geminga, ktorý zostal po supernove, však už lokálnu bublinu opustil. Jeho vlastný pohyb je totiž taký rýchly, že vzdialenosť na oblohe rovnú priemeru Mesiaca by prešiel za 10 000 rokov. 

</doc>
<doc id="206645" url="https://sk.wikipedia.org/wiki?curid=206645" title="Super Jamato (trieda lodí)">
Super Jamato (trieda lodí)

Super Jamato () bola nikdy nepostavená trieda bojových lodí Japonska. Názov vychádza z predchádzajúcej triedy Jamato.
Dizajnovo vychádzala z triedy Jamato. Hlavné delostrelectvo pozostávalo z (20 palcových) hlavní v troch dvojhlavňových vežiach. Štandardný výtlak mal dosiahnuť 70 000 ton, maximálna rýchlosť 27 uzlov, rovnako ako Jamato, čo však bolo menej ako najnovšie postavené plavidlá bojových lodí. Pancierovanie bolo najmasívnejšie aké sa dovtedy postavilo. hlavné delostrelectvo nemalo na svete obdobu (na lodiach) s hmotnosťou vystrelenej protipancierovej strely 4 000 libier (Jamato so 3 200 libier, USS Iowa so 2 700 libier).
Pred rokom 1942 boli plánované dve jednotky, projekt 798 a 799. Išlo vlastne o šiestu a siedmu jednotku triedy Jamato. Ani jeden projekt sa však nerozbehol, zostali len vo fáze príprav a plánovania, prípadne vytvárania dokumentácie. Po bitke o Midway boli všetkým projektom okrem lietadlových lodí, torpédoborcov a ponoriek pridelené malé priority výstavby. Super Jamato sa nezdal byť taký progresívny ako rýchlejšie Super krížniky typ A, ktoré boli taktiež projektované pred rokom 1942 ale taktiež nikdy neuskutočnené.
Oproti Jamatu mali mať jednotky Super Jamát šesť (oproti deviatim) hlavní hlavného delostrelectva, aj keď rýchlosť streľby sa tým pravdepodobne radikálne znížila. K redukcii sa pristúpilo hlavne kvôli zníženiu hmotnosti.
Pretože väčšina japonských prístavov bola príliš plytká už jednotky triedy Jamato boli širšie len aby sa znížil ponor, čím sa však zhoršila hydrodynamika a boli poznamenané nižšou maximálnou rýchlosťou plavidiel. Pri Super Jamatách sa šírka musela ešte zväčšiť a pre zachovanie rýchlosti aspoň na úrovni triedy Jamato by museli byť výrazné posilnené pohonné jednotky, v opačnom prípade by to znamenalo zníženie maximálnej rýchlosti.
Konkurencia.
Trieda Super Jamato bola nasledovníkom japonských snáh stavať lode ktoré mali väčšiu palebnú silu ako porovnateľné lode protivníka, ktoré mohli byť vyrábané vo väčších množstvách. Japonci taktiež vychádzali z presvedčenia, že Spojené štáty nebudú stavať väčšie plavidlá ako trieda Iowa (z dôvodu obmedzení Panamského prieplavového pásma)
Ak by Japonsko, USA a Veľká Británia postavili všetky plánované jednotky Japonsko by malo len štyri Jamatá (Šinano prestavané na lietadlovú loď) a dve Super Jamatá, oproti 17 novým americkým jednotkám (triedy North Carolina, South Dakota, Iowa a Montana) a 9 britským jednotkám (triedy King George V a Lion). Americké a britské lode mali navyše technologickú prevahu, lepšie delostrelectvo, radary, a rýchlosť. Naproti tomu by s najväčšou pravdepodobnosťou neboli všetky americké a britské jednotky nasadené proti Japonsku.

</doc>
<doc id="206646" url="https://sk.wikipedia.org/wiki?curid=206646" title="Trieda Super Jamato">
Trieda Super Jamato



</doc>
<doc id="206647" url="https://sk.wikipedia.org/wiki?curid=206647" title="Super Jamato">
Super Jamato



</doc>
<doc id="206648" url="https://sk.wikipedia.org/wiki?curid=206648" title="Super Yamato">
Super Yamato



</doc>
<doc id="206650" url="https://sk.wikipedia.org/wiki?curid=206650" title="Mandľa">
Mandľa

Mandľa (staršie alebo v pestovateľstve: mandľovník, zastarano: mandloň) môže byť:
Mandľa môže byť aj:

</doc>
<doc id="206654" url="https://sk.wikipedia.org/wiki?curid=206654" title="Mandľa (semeno)">
Mandľa (semeno)

Mandľa je semeno mandle, spravidla mandle obyčajnej ("Prunus dulcis"), stromu z čeľade ružovité. Ostáva po odstránení oplodí z kôstkovice, ktorá je plodom stromu. Mandle majú podlhovasté plody, sú drsné, sivé, s kožovitým obalom (škrupinou).
Zloženie.
Mandle sa delia na dva druhy: sladké a horké. Sladké mandle majú škoricovú drsnú kožu. Jej odstránenie uľahčuje poliatie vriacou vodou. Mandle sa v surovom stave používajú ako dekorácia (lístky a plátky). Grilované mandle sa spracovávajú do likérov a marcipánu. Známy je napr. "Lübecký marcipán".
Francúzska výsadba sa skladá z druhu "Ferragnés" (približne 60%) a "Ferraduel" (približne 30%). "Ferraduel" sa pri jeho ploskom vzhľade používa hlavne na výrobu "Dragées". Tieto plody sú zrelé okolo polovice septembra. Z mimoeurópskych druhov sa najčastejšie predáva takzvaná "Nonpareil-Mandel," pochádzajúca pôvodne z Kalifornie. Ďalšie druhy pochádzajú zo Španielska; najznámejšie sú mandle "Marcona", ale aj iné druhy (Valencia). V Taliansku nájdeme druh "Avola". Z francúzskych mandlí sa za najlepší považuje druh "Aï", ktorý rastie v oblasti Provensálska. Tento viac ako 100 rokov kultivovaný druh je veľmi oceňovaný cukrármi pre svoju sladkosť. Podobne aj druh "Ferrastar", ktorý nakupujú hlavne fabriky na čokoládové cukrovinky. Ďalší, dostupnejší druh je "Perragne´s-Mandel," ktorý má tiež veľmi sladkú chuť. Tieto mandle majú všestranné využitie. Mandle "Avola" sú veľmi obľúbené pri výrobe aróm a preto sú najčastejšie používané pri výrobe "Dragées". "Avola" mandle sa dajú porovnať s menšími španielskymi mandľami "Marcona", ktoré majú typickú chuť a používajú sa hlavne na nugát. 
Horké surové mandle nie sú vhodné na konzumáciu, lebo obsahujú glykozid amygdalín.
Výživné hodnoty.
Výživná hodnota mandlí je 2383 kJ, prípadne 570 kcal na 100 g. Mandle obsahujú mandľový olej, vitamíny skupiny B, E a A. Obsah kalcia (252 mg), magnézia (170 mg) a draslíka (835 mg) je vyšší ako v ostatných orechoch.

</doc>
<doc id="206655" url="https://sk.wikipedia.org/wiki?curid=206655" title="Mandľa (rod)">
Mandľa (rod)

Mandľa (staršie mandľovník) je slovenský rodový názov pre druhy rastlín rodu "Prunus" podrodu "Amygdalus" (s výnimkou broskyne), pričom tento podrod sa niekedy považuje za samostatný rod.
Príklady:

</doc>
<doc id="206656" url="https://sk.wikipedia.org/wiki?curid=206656" title="Prunus dulcis">
Prunus dulcis



</doc>
<doc id="206658" url="https://sk.wikipedia.org/wiki?curid=206658" title="Mandľa obyčajná">
Mandľa obyčajná

Mandľa obyčajná (iné názvy: staršie: mandľovník obyčajný, mimo taxonómie: mandľa alebo mandľovník, zastarano: mandloň; lat. "Prunus dulcis", synonymá "Prunus amygdalus", "Amygdalus communis", "Amygdalus dulcis") je strom z rodu slivka ("Prunus") (alebo z rodu mandľa) z čeľade ružovité ("Rosaceae").
Plod mandle obyčajnej je kôstkovica, jej semeno sa po odstránení oplodia používa na konzumáciu pod názvom mandľa.

</doc>
<doc id="206659" url="https://sk.wikipedia.org/wiki?curid=206659" title="Gemini 11">
Gemini 11

Gemini 11 (oficiálne Gemini XI) bol deviaty americký pilotovaný kozmický let v rámci programu Gemini, ktorý sa uskutočnil od 12. do 15. septembra 1966. Astronauti Pete Conrad a Dick Gordon uskutočnili prvé rendezvous na prvom oblete Zeme, keď sa s cieľovým telesom Agena spojili už 1 hodinu a 34 minút po štarte. Pomocou raketového motora Ageny potom dosiahli rekordne vysoké apogeum na obežnej dráhe Zeme a otáčaním Gemini a Ageny spojených lanom vytvorili slabú umelú gravitáciu. Gordon tiež vykonal dva výstupy do otvoreného vesmíru v celkovom trvaní 2 hodiny a 41 minút.
Prípravy na let.
Zloženie posádky tohto letu NASA oznámila 21. marca 1966. Veliteľom hlavnej posádky bol Charles „Pete“ Conrad, veľmi schopný, súčasne tiež uvoľnený veterán letu Gemini 5. Jeho kolegom na palube Gemini 11 sa stal Richard „Dick“ Gordon, Conradov dávny kamarát a člen tretieho náboru astronautov. Záložnú posádku tvorila dvojica Neil Armstrong a nováčik Bill Anders.
Misia Gemini 11 mala pôvodne odštartovať 9. septembra 1966, ale štartu v ten deň zabránil bodový únik okysličovadla z prvého stupňa nosnej rakety Titan. Po náprave pomocou roztoku kremičitanu sodného a hliníkovej záplaty dopadli ďalšie previerky tesnosti nádrže dobre a nový dátum štartu bol stanovený na 10. septembra. Ani v tento deň sa nikam neletelo. Conrad a Gordon už boli na ceste k svojej rakete Titan, keď začala mať problémy zostava Atlas-Agena na rampe 14. Operátori dostávali zvláštne hodnoty od autopilota rakety. Začalo horúčkovité hľadanie príčin s tým, že možno bude nutné vymeniť niektoré súčasti autopilota. Keď sa čakanie na vyriešenie problému natiahlo na hodinu, riaditeľ štartu rozhodol o dvojdňovom odklade. Nakoniec sa ukázalo, že problém nie je v autopilotovi, ale v kombinácii vonkajších faktorov a limitov pozemného vybavenia.
Priebeh letu.
V pondelok 12. septembra 1966 vstávali astronauti Pete Conrad a Dick Gordon dlho pred svitaním. Osprchovali sa, absolvovali lekársku prehliadku a so šéfastronautom Alanom Shepardom si sadli k raňajkám, ku ktorým sa tradične podával steak a vajíčka. Potom vyšli z Budovy pilotovaných letov ("Manned Spacecraft Operations Building") a presunuli sa na štartovaciu rampu 16, kde si v špeciálne upravenom obytnom prívese obliekli skafandre. Nasledovala jazda špeciálne upravenou dodávkou na štartovací komplex 19, odkiaľ mali vyštartovať. O 07:25 prišli Conrad a Gordon do tzv. bielej miestnosti na vrchole rakety Titan. Od svojich náhradníkov Armstronga a Andersa, ktorí boli na štartovacej rampe už niekoľko hodín, dostali inštrukcie o prípravách na štart a nastúpili do kabíny kozmickej lode. Keď boli Conrad s Gordonom usadení vo svojich sedadlách a technici uzavreli ich poklopy, uskutočnila sa tradičná výmena atmosféry v kabíne za čisto kyslíkovú. Asi dve minúty nato však vyšlo najavo, že niekde okolo ľavého poklopu uniká z kabíny kyslík. Odpočet štartu Ageny aj Gemini zastavili a tím Guentera Wendta otvoril Conradov poklop, aby zistil, v čom je problém. Chyba bola len v zabudnutej položke checklistu a po opätovnom uzavretí nebol zaznamenaný žiaden únik. Vzniknuté oneskorenie 16 minút nebolo prekážkou.
Najprv odštartovala o 08:05:01 miestneho času (13:05:01 svetového času) zo štartovacieho komplexu 14 zostava Atlas-Agena. Navedenie na orbitu bolo úplne bezproblémové. Všetko prebiehalo hladko a misia Gemini 11 úspešne odštartovala hneď na začiatku dvojsekundového štartovacieho okna 12. septembra 1966 o 09:42:26,546 miestneho času (14:42:26,546 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Od začiatku bolo evidentné, že dvaja starí kamaráti Conrad a Gordon si let veľmi užívajú. Keď sa po štarte začal Titan otáčať podľa programu okolo pozdĺžnej osi, Pete nehlásil klasické "„program náklonu začal!“" Namiesto toho povedal: "„To bol ale nádherný náklon!“" Dick svojho kolegu dopĺňal komentármi o tom, aký je krásny výhľad z okna. O 340 sekúnd neskôr sa vypol motor druhého stupňa a za ďalších 21 sekúnd malé pyrotechnické nálože oddelili loď od nosiča. Pre posádku začalo niekoľko desiatok minút horúčkovitej aktivity, ktoré mali vyvrcholiť stretnutím s cieľovým telesom Agena, vtedy vzdialeným 430 km. Počas svojho rýchleho rendezvous boli astronauti odkázaní väčšinu času iba na seba a palubný počítač. Hneď počas necelých dvoch minút po oddelení prebehli tri krátke zážihy trysiek OAMS ("Orbit Attitude and Maneuvering System") a necelú polhodinu po štarte potom prvý veľký manéver na zmenu roviny orbity. Keď Gemini prelietala v dosahu sledovacej stanice Tananarive na Madagaskare, riadiace stredisko zaslalo posádke údaje na vykonanie záverečnej fázy zbližovania. Astronauti ich porovnali s číslami, ku ktorým došli sami a zistili, že rozdiely sú natoľko malé, že si môžu vybrať, ktoré údaje použijú. Vybrali si tie svoje.
Päťdesiat minút po začiatku misie sa začala finálna fáza zbližovania s Agenou. Conrad vykonal počas finálnej fázy dve malé korekcie trajektórie a v čase 01:17:41 od štartu začal brzdiaci manéver. O ďalších 8 minút neskôr Gemini zastavila približne 15 metrov od Ageny oslnivo žiariacej v lúčoch slnka. Gordon tak mohol podpichnúť vedúceho letových operácií Chrisa Krafta: "„Povedzte pánovi Kraftovi: ‚Verili by ste, že M rovná sa 1?‘“" Bola to narážka na typ rendezvous na prvom oblete, ktoré sa označovalo ako M=1. V čase 1 hodinu, 34 minút a 17 sekúnd po štarte bola loď Gemini 11 spojená s Agenou. Vzhľadom na to, že v systéme OAMS zostávala ešte viac ako polovica pohonných látok, mohli Conrad s Gordonom vykonať niekoľko cvičných odpojení a pripojení, ktoré boli na programe už pri predošlej misii Gemini 10. Vtedy sa táto sekvencia neuskutočnila práve kvôli nedostatku paliva. Celkovo sa uskutočnili štyri spojenia, pričom o dve (vrátane prvého) sa postaral Conrad a o dve Gordon. Každý z nich si vyskúšal jeden manéver za orbitálneho dňa a jeden v zemskom tieni. Poslednou veľkou úlohou tohto dňa bola previerka motora cieľového telesa. Astronauti natočili súlodie kolmo vzhľadom na smer letu a na 3 sekundy zapálili motor Ageny. Tým mierne zmenili orbitálnu rovinu súlodia. Nasledovala perióda, kedy sa astronauti venovali niekoľkým experimentom, pričom niektoré z nich sa vykonávali aj v čase, keď prebiehalo rendezvous. Následne sa po ôsmich hodinách letu mohli Conrad s Gordonom najesť a uložiť k spánku.
Po osviežujúcom osemhodinovom spánku astronauti začali druhý letový deň niekoľkými menšími experimentmi a prípravou na Gordonov výstup do otvoreného vesmíru. Vtedy však natrafili na zvláštny problém. Počas výcviku prešli simulovanou prípravou na výstup toľkokrát, že všetky kroky zvládali dokonalo. Príprava na výstup mala v letovom pláne vyhradené tri hodiny, lenže už približne po 50 minútach boli obaja pripravení a ich vybavenie bolo prichystané. Gordon bol napojený na hrudný „batoh“ ELSS ("Extravehicular Life Support System"), ktorý mu zaisťoval okrem iného ventiláciu, ale tá pôsobila v natlakovanej kabíne problémy. Ventilácia prebiehala pomocou vháňania kyslíka do Gordonovho skafandra a jeho následné vyfukovanie von. Lenže „von“ v tomto prípade znamenalo do kabíny, a tak astronauti museli neustále upúšťať atmosféru mimo loď, aby zachovali v kokpite potrebný tlak. To zasa preťažovalo ohrievač, ktorý nestíhal udržiavať teplotu v kabíne. Nakoniec Gordonovi nezostala iná možnosť, než vypnúť ELSS a opäť sa napojiť na ventilačný systém kabíny. S Conradom diskutovali, či nepožiadať o začatie výstupu o jednu orbitu skôr, ale nakoniec sa rozhodli počkať a postupovať podľa letového plánu. Keď sa v čase 24 hodín a 2 minúty po štarte Gordon vynoril z kokpitu, bol už premočený potom. Hneď prvá úloha, upevnenie kamery, ktorá mala snímať jeho činnosť pri Agene, robila Gordonovi problémy. Conrad musel Gordona pridržiavať, ale nebola to dostatočná opora. Gordon zakrátko hlásil, že je unavený a zadýchaný. Výcvik pri parabolických letoch ho nemohol pripraviť na problémy, ktorým bude čeliť vo vesmíre. Teraz mal pri výstupe podobné problémy ako pred ním Gene Cernan a Michael Collins. Po krátkom odpočinku sa Gordon vydal dopredu, k prednej časti Gemini. Okamžite sa prejavil nedostatok úchytných bodov. Keď sa Dick pokúsil jemne postrčiť dopredu, vyletel nad súlodie a Pete ho musel ťahaním za pútací kábel dostať späť. Po niekoľkých pokusoch sa Dick konečne dostal tam, kde mal byť. Obkročmo sa posadil na predok Gemini a z vaku na dokovacom prstenci Ageny začal vyťahovať pútacie lano. Pri výcviku na palube „Vomit Comet“ (lietadlo KC-135 upravené na parabolické lety) zvládal túto úlohu bez problémov, teraz sa však vznášal rôznymi smermi a jeho namáhavý dych začal Conrada znepokojovať.
Pripevňovanie lana na ustreďovací kolík Gemini bolo pre Gordona veľmi problematické. Zatiaľ čo pri výcviku sa dokázal pridržiavať nohami upevnenými v dokovacom prstenci Ageny, teraz to z nejakého dôvodu nebolo možné. Zrejme išlo o dôsledok diferenciálneho tlaku skafandra, čo sa nedalo simulovať pri nácviku. Preto sa Gordon musel ľavou rukou pridržiavať na mieste a celú operáciu vykonávať iba pravou rukou. Niekoľkokrát si musel dať pauzu a odpočívať. Pri prvej takej pauze mal Conrad ešte veselú poznámku na Gordonovu pozíciu v prednej časti lode: "„Do sedla, kovboj!“" Ale po niekoľkých minútach to začalo vyzerať vážne. Našťastie sa Dickovi podarilo uspokojivo upevniť lano. Teraz mal podľa plánu nainštalovať zrkadlo, ktorým by mohol Pete sledovať jeho činnosť, keď sa bude pohybovať vzadu na adaptéri. Kryt zrkadla sa však nedal povoliť, a tak sa Dick vydal späť k prielezu. Keď sa Gordon dostal ku kokpitu, postavil sa na svoje sedadlo a oddychoval. Bol na hranici vyčerpania. Navyše začal mať problémy s pravým okom, do ktorého sa mu dostal pot a teraz ho silno pálilo. Snažil sa pozbierať zvyšky síl na to, aby mohol dokončiť výstup podľa plánu, ale nakoniec sa s Conradom zhodli, že by to nebolo rozumné. Namiesto plánovaných 107 minút sa poklop nad Gordonom uzavrel už po 33 minútach. Asi hodinu po skončení výstupu astronauti ešte raz otvorili dvere kabíny a zbavili sa nepotrebného vybavenia. Zvyšok dňa trávili fotografickými experimentmi.
Na tretí letový deň začali astronauti už s predstihom pripravovať kabínu pre hlavnú udalosť dňa. Agena, ktorá mala poslúžiť ako posúvacia lokomotíva, bola schopná akcelerovať súlodie s preťažením iba 1 g, ale aj to mohlo byť v prípade prítomnosti voľných predmetov v kabíne nebezpečné. Keď Conrad a Gordon konfigurovali systémy Ageny pre nadchádzajúci zážih, zistili, že Agena registruje ich povely vždy až na druhý pokus. Našťastie sa ukázalo, že problém je v prístrojoch Gemini a nešlo o nič vážne. V čase 40 hodín, 28 minút a 48 sekúnd po štarte, na 26. orbite misie, sa spustil motor Ageny. Hlavný motor horel 25 sekúnd a súlodie zrýchlil o 280 m/s. O pol hodinu neskôr dosiahla zostava Gemini-Agena nad Austráliou svoje apogeum. Z výšky 1 374 km už bolo zakrivenie Zeme neprehliadnuteľné: "„Hovorím, všetko je tu hore ‚GO‘ a svet je naozaj okrúhly,“" ohlásil Conrad komunikátorovi (CAPCOM) na sledovacej stanici Carnarvon. "„(...) Je to jednoducho úžasné!“" Gordon sa pridal: "„Bill, je to naozaj fantastické! Tomu by si neveril!“" Hlavnou úlohou teraz bolo urobiť približne 300 snímok zemského povrchu. Súčasne tiež posádka hlásila priebežné hodnoty radiácie, ktoré veľmi zaujímali výskumníkov a v konečnom dôsledku aj všetkých zainteresovaných v programe Apollo. "„Pre vašu informáciu, dozimeter nám tu ukazuje 0,3 radu za hodinu,“" informoval riadiace stredisko Conrad. Neskôr svoj odpočet opravil na 0,2 rad/h. Dávka žiarenia bola teda hlboko pod hranicou, kde by mohla spôsobiť akékoľvek významné zmeny v organizme. Úžasný výhľad si mohli astronauti užiť dvakrát. Na 28. orbite, 3 hodiny a 22 minút po prvom zážihu, potom opäť použili motor Ageny, ktorý zážihom s trvaním 22,47 sekundy opäť znížil apogeum na asi 303 km, čím sa dráha súlodia takmer cirkularizovala. Ihneď po cirkularizácii mali začať prípravy na „Stand-up EVA“. Astronauti však predtým vynechali raňajky, preto teraz venovali pár minút rýchlemu obedu a až potom začali pripravovať seba aj kabínu na tretiu riadenú dekompresiu.
V čase 46 hodín a 7 minút po štarte Dick Gordon opäť otvoril svoj poklop a postavil sa na svoje sedadlo. Tentokrát ho k lodi pútalo krátke lano, čiže bol na svojom mieste bezpečne fixovaný. Nemusel tak, na rozdiel od predchádzajúcej skúsenosti, bojovať o udržanie svojej polohy a obe ruky mal voľné na to, aby mohol zhotovovať fotografie hviezd v ultrafialovej časti spektra a tiež fotografie zemského povrchu vo viditeľnej časti spektra. Pete Conrad si tiež užíval nádherné výhľady, hoci ho trápilo znečistenie vnútornej strany vonkajšej tabuľky skla vo svojom okienku. V jeden moment dokonca ohlásil: "„Toto nie je práca, toto je privilégium!“" Asi hodinu a pol po začiatku výstupu loď prelietala v dosahu sledovacej stanice Tananarive a prekvapený CAPCOM zistil, že sa mu napriek opakovaným výzvam posádka nehlási. Conrad aj Gordon totiž na pár minút zaspali – obaja obklopení vákuom a Gordon stojaci polovicou tela mimo lode. Po chvíli sa predsa len ozval Gordon a objasnil nezvyčajné rádiové ticho: "„Proste si tu dvaja chlapíci pospali, to je všetko.“" Tento pokojný výstup trval 2 hodiny a 8 minút a bol úplne bezproblémovou záležitosťou. Napriek tomu obaja muži po uzavretí poklopu a natlakovaní kabíny priznali, že sú po dlhom dni unavení. Čakala ich však ešte jedna dôležitá úloha: bolo treba zbaviť sa Ageny a následne vykonať experiment s pripútaným letom vo formácii. Približne 49 hodín a 50 minút po štarte Gordon stlačením tlačidla odpojil Agenu a Conrad tryskami jemne postrčil Gemini vzad. Tridsaťmetrové lano sa pomaly rozbaľovalo, ale počas tohto procesu sa niekoľkokrát zadrhlo, väčšinou o kúsky suchého zipsu, ktorý ho predtým držal v zloženom stave. Prvá úloha, teda let vo formácii s využitím gravitačného gradientu sa veľmi nevydarila. Spočiatku sa zdalo, že Agena bude stabilná. Keď sa však lano zadrhlo práve o suchý zips, Conrad musel posunúť Gemini mimo vertikálu, aby uvoľnil suchý zips. To Agenu rozkolísalo a keď sa začalo zdať, že stabilizácia bude trvať oveľa dlhšie oproti predpokladom, operátori sa začali obávať, či nie je v neporiadku orientačný systém Ageny. Preto posádke odporučili prejsť k druhej úlohe – pokusu s umelou gravitáciou. Conrad začal pomalú rotáciu Gemini okolo spoločného ťažiska a Agena sa pridala. Jediným problémom spočiatku bolo to, že lano sa nechcelo natiahnuť a priehyb astronautov znepokojoval. Po chvíli sa ale lano samo naplo a súlodie úhľadne rotovalo rýchlosťou 38° za minútu. Gemini sa nachádzala približne 19 metrov od spoločného ťažiska a astronauti mohli teraz zakúsiť umelú gravitáciu s hodnotou asi 0,0005 g.
Po niekoľkých desiatkach minút stredisko požiadalo, aby astronauti zvýšili rýchlosť otáčania. Conrad neochotne vyhovel, hoci doterajší stav sa mu zdal ideálny. Najprv to vyzeralo trocha divoko: keď Pete blikol tryskami, aby zvýšil uhlovú rýchlosť zostavy, Agena sa rozkolísala a jej pohyby rozhodili aj Gemini. Loď sa natáčala bokom k Agene v uhle až 60° a Conrad musel Gemini krotiť. Po pár minútach sa ale všetko opäť upokojilo a zostava sa pokojne otáčala, teraz rýchlosťou 55°/min. Pre astronautov bola umelá gravitácia príliš slabá na to, aby ju pociťovali. Preto skúsili otestovať, či naozaj funguje. A fungovala: keď natiahli ruku s fotoaparátom k palubnej doske a nechali fotoaparát voľne vznášať, okamžite si to pomaličky namieril smerom k zadnej časti kabíny. Najprv mali Conrad s Gordonom obavy, ako sa bude správať loď, lano a Agena v momente, keď sa bude treba oddeliť. Nakoniec však celá procedúra bola oveľa jednoduchšia ako na simulátore. Gordon zapol orientačný systém Ageny, Conrad postrčil loď smerom k Agene a v momente, keď sa lano začalo prevesovať, stisol tlačidlo pre odhodenie ustreďovacieho kolíka, na ktorom bolo lano upevnené. Kolík bol odhodený na druhý pokus a potom všetko išlo veľmi rýchlo. Zapracoval orientačný systém Ageny, Conrad stabilizoval Gemini a 30 sekúnd po odhodení kolíka boli obe telesá stabilné a leteli vo formácii. Celá evaluácia spojovacieho lana trvala niečo cez tri hodiny. Pár desiatok minút po oddelení vykonali Conrad s Gordonom separačný zážih, ktorý mal Gemini naviesť na dráhu, z ktorej bude možné vykonať ďalšie rendezvous. Tentoraz sa mala Gemini pohybovať po identickej dráhe ako Agena, ale vo vzdialenosti asi 30 km. Svojím spôsobom išlo o let vo veľmi uvoľnenej formácii, pričom relatívne rýchlosti medzi oboma telesami boli takmer nulové. Conrad a Gordon sa teraz mohli venovať experimentom. Pozoruhodný bol najmä D-15, čiže pokus s aparatúrou na nočné videnie. Medzitým však zlyhal spínač pre ohrievač nádrže s vodíkom. Pružinový spínač sa stále vracal do polohy „vypnuté“. Hrozilo, že počas tlakovania, ktoré malo trvať pol hodiny, budú musieť držať spínač ručne. Gordon ale prišiel so zaujímavým riešením: do otvoru pri spínači jemne zarazil nôž zo súpravy na prežitie a jeho čepeľ dokázala držať spomínanú súčiastku po požadovaný čas v správnej polohe. V letovom čase 57 hodín a 20 minút sa astronauti uložili k spánku. 
Posledný deň na orbite začal čoskoro – už 65 hodín a 27 minút po štarte Conrad jemne zabrzdil Gemini, čím ju nechal klesnúť na nižšiu orbitu a loď tak začala doháňať cieľové teleso. Po hodine stíhania Conrad pre zmenu ľahko urýchlil Gemini a 77 minút po začiatku celého manévru Gemini 11 opäť letela v tesnej formácii s Agenou. "„Sme tu, sme v poriadku doma,“" ohlásil Conrad. Tentoraz trval spoločný let len necelú štvrťhodinku, na konci ktorej Conrad vykonal ďalší separačný zážih, tentoraz definitívny. "„Vykonali sme retrográdny zážih 1 m/s a opustili sme najlepšieho kamoša, akého sme kedy mali,“" povzdychol si Pete počas debriefingu po pristátí. "„Neradi sme od nej odlietali, bola na nás fakt dobrá. Let s ňou bol skvelý,“" pridal sa Gordon. Gemini mala v tom čase v nádržiach OAMS už len 3 % pohonných látok a pomaly nastal čas chystať sa na pristátie, pri ktorom malo dôjsť k dosiahnutiu ďalšieho prvenstva: prvýkrát mali astronauti zveriť svoje životy počas návratu do atmosféry úplne do rúk počítača. Pri doterajších misiách pristátie prebiehalo v poloautomatickom režime – počítač astronautom „napovedal“, ako majú natočiť návratovú kabínu, aby pristáli čo najbližšie k stredu cieľovej oblasti, a veliteľ riadil kabínu ručne podľa pokynov. Teraz mali Conrad a Gordon iba sledovať, ako kabínu riadi počítač. V letovom čase 70:41:36 sa postupne zapálili štyri brzdiace motory v retrográdnej sekcii adaptéra a keď kabína preletela hranicou 122 km, Conrad ju naklonil o 44° doľava a po pár minútach odpojil páku ručného ovládania. Napriek tomu na nej mal počas celého zostupu položenú ruku a duplikoval zásahy počítača, hoci páka nepredávala ďalej žiadne signály. Istil sa tak pre prípad, keby bolo treba rýchlo zasiahnuť. Počítač však fungoval výborne a kozmická loď Gemini 11 v poriadku pristála 15. septembra 1966 o 08:59:35 miestneho času (13:59:35 UTC) na hladine Atlantického oceánu. Miesto pristátia sa nachádzalo 320 km severovýchodne od ostrova Grand Turk a asi 4,6 km od záchrannej lietadlovej lode USS "Guam". Astronauti sa nechali vyzdvihnúť vrtuľníkom a už 24 minút po pristátí boli na jej palube.

</doc>
<doc id="206663" url="https://sk.wikipedia.org/wiki?curid=206663" title="Násypný kontajner">
Násypný kontajner

Násypný kontajner je otvorený kontajner určený na prepravu a krátkodobé skladovanie sypkých materiálov, ktoré nemusia byť chránené pred poveternostnými vplyvmi. Výsypný kontajner možno plniť zhora a vyprázdňovať sa môže buď zhora, alebo pomocou sklopného návesu cez výsypné otvory.

</doc>
<doc id="206664" url="https://sk.wikipedia.org/wiki?curid=206664" title="Plošinový kontajner">
Plošinový kontajner

Plošinový kontajner je kontajner tvorený podlahou, sklopnými čelnými stenami a bočnými klanicami. Je určený na prepravu väčších jednotlivých kusov s vyššou hmotnosťou (strojárske celky) a kusových materiálov nevyžadujúcich ochranu pred poveternostnými vplyvmi (drevo, rúry, stavebné prefabrikáty).

</doc>
<doc id="206670" url="https://sk.wikipedia.org/wiki?curid=206670" title="Vendelín z Trieru">
Vendelín z Trieru

Svätý Vendelín alebo Svätý Vendelín z Trieru (* okolo 550 – † pravdepodobne 617, Tholey, Sársko, Nemecko) je považovaný za nemeckého svätca, o živote ktorého vieme len z legiend.
Životopis.
Narodil sa údajne ako syn škótskeho kráľa, ktorého vychovával arcibiskup. Ako dvadsaťročný odišiel ako anonymný pútnik na púť do Ríma. Cestou späť sa zamestnal ako pastier oviec, a po zázračných skutkoch mu šľachtic, u ktorého pracoval, postavil pustovňu, aby sa mohol nerušene venovať modlitbe a rozjímaniu. Neskôr sa stal okolo roku 597 opátom v sárskom benediktínskom kláštore v Tholey.
Zomrel v roku 617 vo svojej cele v kláštore, v ktorom bol opátom. Pochovaný bol vo svojej cele, nad ktorou neskôr postavili kaplnku, a v jej blízkosti časom vyrástlo malé mestečko Sankt Wendel. 
Uctievanie a zobrazovanie.
Svätý Vendelín je považovaný za patróna pastierov, sedliakov, polí a roľníkov, preto je väčšinou zobrazovaný ako mladý pastier s dobytkom a ovcami, s pastierkou palicou a kapsou, ruženec, či knihu, lopatu, kyjak alebo aj korunu. Na obrázkoch na skle zase obyčajne s knihou na kolenách a pastierskou trúbou. 
Uctievaný je v Rakúsku, Nemecku a Švajčiarsku. V liturgickom kalendári sa jeho meno nenachádza, no jeho sviatok sa oslavuje 20. októbra. Relikviár s ostatkami svätého Vendelína sa nachádza aj v rímskokatolíckom kostole "sv. Vendelína" v Zuberci.

</doc>
<doc id="206673" url="https://sk.wikipedia.org/wiki?curid=206673" title="Unreal 2">
Unreal 2

Unreal 2: The Awakening je akčná počítačová hra žánru FPS vyvinutá spoločnosťou Legend Entertainment.

</doc>
<doc id="206676" url="https://sk.wikipedia.org/wiki?curid=206676" title="Laudanum">
Laudanum

Laudanum je zastaraný výraz pre ópium alebo pre liehovú tinktúru ópia (lat. "tinctura opii"). Pôvodne to bolo označenie pre prostriedok tíšiaci bolesť.

</doc>
<doc id="206677" url="https://sk.wikipedia.org/wiki?curid=206677" title="Súkvetie">
Súkvetie

Súkvetie (alebo skôr zastarano alebo nesprávne [bohemizmus] kvetenstvo) je súbor kvetov na spoločnej stonke, opak jednoduchého kvetu. Súkvetia sa rozdeľujú podľa viacerých kategórií a spoločných resp. odlišných znakov, uvedených nižšie. 
Fylotaxia.
Podobne ako u listov, kvety môžu byť usporiadané na stonke podľa rôznych vzorov. 
Metatopia.
Metatopia je rozmiestnenie orgánov rastiliny mimo ich bežne očakávaného umiestnenia. Metatopia sa bežne vyskytuje u súkvetí s nerovnakou rýchlosťou rastu. 
Organizácia.
Jednoduché súkvetia.
Na konci stopiek nesie jednoduché kety
Strapcovité (racemózne).
Stopky neprevyšujú terminál - rastový vrchol
Vrcholíkové (terminálne) (cymózne).
Stopky neprevyšujú terminál - rastový vrchol

</doc>
<doc id="206684" url="https://sk.wikipedia.org/wiki?curid=206684" title="Aglomerácia (hutníctvo)">
Aglomerácia (hutníctvo)

Aglomeračný proces je súhrn fyzikálnych, tepelných, fyzikálno-chemických a chemických dejov, ktorými sa mení štruktúra a zloženie východiskových surovín. Procesy a reakcie prebiehajú v časovom intervale súčasne, ale v časovom slede v určitom poradí, ktoré je podmienkou uskutočnenia aglomeračného procesu. 
Aglomeračný proces prebieha v heterogénnej sústave plynná-kvapalná-tuhá fáza, pričom plynná fáza zabezpečuje priebeh rozhodujúcich dejov. Kvapalná fáza vzniká roztavením jemnozrnných častíc a natavením povrchu častíc väčšieho rozmeru a po stuhnutí zabezpečuje spojenie jednotlivých častí do pórovitého spečenca – aglomerátu. Aglomerát sa vyrába na spekacom zariadení.

</doc>
<doc id="206687" url="https://sk.wikipedia.org/wiki?curid=206687" title="Vodník (Dvořák)">
Vodník (Dvořák)

Symfonická báseň Vodník op. 107 je dielo českého skladateľa Antonína Dvořáka.
Dvořák sa na vrchole svojej životnej a umeleckej zrelosti obracia k tvorbe symfonických básní a komponuje ich celý rad takmer v jednom slede. Až na poslednú skladbu tejto tvorby mu inšpiračným zdrojom boli balady Karla Jaromíra Erbena, ku ktorého tvorbe mal už dávno živý vzťah. Erbenova Kytice lákala skladateľa skutočnosťou mravného základu, kúzlom mýtických námetov a postáv, tak ako si ich vytvorila živá fantázia ľudu.
Stretávame sa tu s jednou zvláštnou kompozičnou metódou vytvorenou Dvořákom – je to vytváranie inštrumentálnych myšlienok v rytme a intonácii básnického textu. Túto metódu využil neskôr ako princíp „nápěvkovej mluvy“ Leoš Janáček. 
Náčrt Vodníka vzníkol medzi 6 až 10 januárom 1896, na partitúre pracoval Dvořák od 24 januára do 11 februára toho istého roku prevažne v Prahe. Bol si vedomý že v toto dielo prináša veľa nového, preto ešte pred prvým verejným uvedením uviedol posledné tri symfonické básne na verejnej skúške v Rudolfíne 3 júna kde ich predviedol orchester konzervatória pod taktovkou Antonína Bennewitza. Prvé verejné prevedenie sa konalo až po vydaní skladieb nakladateľa Simrocka na koncerte viedenských filharmonikov pod taktovkou Hansa Rychtera 22 novembra 1896 vo Viedni. V roku 1897 dielo získalo 1. cenu Českej akadémie.
Napriek tomu že sa Dvořák tesne pridržiava nielen dejového sledu básne ale dokonca i jej slovnej formy dokázal vďaka svojmu vyspelému stavebnému cíteniu dať dielu pevnú hudobnú formu, v podstate rondovú a spojil okrem toho všetky časti stálym, skoro ostinátnym citovaním hlavnej myšlienky v doplňujúcich hlasoch, hoci niekedy len rytmicky naznačenej. Táto formová zaokrúhlenosť súvisí i s tým, že sa dokázal od básnickej predlohy odchýliť tam kde to jeho hudobný cit žiadal (v návrate hlavnej myšlienky – vodník čaká na príchod dievčaťa k jazeru – tento dejový prvok u Erbena nie je a hlavne v závere kde skladateľ necháva baladicky doznieť hlavnú a druhú vedľajšiu myšlienku po samotnej katastrofe.
 Týmto docielil Dvořák pozoruhodné sústredenie sa na hlavnú postavu Vodníka, postava dcéry a matky sa tak stali skôr epizódami, ktoré vystupujú ako náladové kontrasty voči základnej pochmúrnosti. 

</doc>
<doc id="206709" url="https://sk.wikipedia.org/wiki?curid=206709" title="Kvalita (ekonomika)">
Kvalita (ekonomika)

Kvalita (z lat. qualitas) alebo staršie akosť je v oblasti ekonomiky a techniky (a pod.) "miera, s akou súbor vlastných charakteristík objektu spĺňa požiadavky" (toto je definícia podľa STN EN ISO 9000:2016). "Vlastný" tu znamená inherentný, čiže existujúci priamo v objekte a obyčajne teda trvalý; opakom vlastných charakteristík sú pridelené charakteristiky, napr. cena objektu, vlastník objektu. Pojem "objekt" je tu chápaný veľmi široko, môže to byť napr. výrobok, služba, proces, osoba, organizácia, systém, stroj, materiál, nejaký ukazovateľ, plán, budúci stav organizácie a pod.
Existujú aj iné definície kvality pre oblasť ekonomiky a techniky, pričom mnohé sa vzťahujú len na výrobky alebo služby (ide teda len o kvalitu výrobku či kvalitu služby), napr.:
Kvalitou v podnikoch a podobných inštitúciách sa zaoberá manažérstvo kvality.

</doc>
<doc id="206710" url="https://sk.wikipedia.org/wiki?curid=206710" title="Dušan Grúň">
Dušan Grúň

Dušan Grúň (* 26. máj 1942, Žilina – † 22. apríl 2024, Bratislava) bol slovenský spevák.
Životopis.
Maturoval v roku 1959 v Košiciach. Po maturite študoval na hutníckej fakulte VŠB v Ostrave, kde hrával v dixielande na trúbku. Neskôr začal spievať s orchestrom Iva Pavlíka. V Ostrave sa mu v roku 1964 narodila dcéra Renáta. S orchestrom Josefa Vobrubu nahrával piesne v Prahe. V roku 1965 po návrate do Bratislavy (po účinkovaní v zahraničí) vystupoval viac ako tridsať rokov s Orchestrom Juraja Velčovského. V roku 1966 sa oženil s manželkou Majkou.
Zatiaľ na troch CD nosičoch mu vyšlo 53 pesničiek, aj keď iba v rozhlase nahral viac ako 260 skladieb. Jeho nahrávky boli zaznamenané na desiatkach gramoplatní, ktoré zatiaľ neboli vydané. Účinkoval v zahraničí so spevákmi Karolom Duchoňom, Janou Kociánovou, Oľgou Szabovou, tiež aj s českými spevákmi Karlom Gottom, Waldemarom Matuškom, Helenou Vondráčkovou, s ktorými vystupoval v Nemecku. Účinkoval v hudobno-zábavnom programe Repete. Vystupoval spoločne so spevákom Martinom Jakubcom, v gala-spomienkovom programe "Repete Návraty" a bol zároveň jeho producentom. Medzi jeho hity patria aj piesne, ktorých hudobné melódie pochádzajú z bývalej Juhoslávie, ako napríklad „Kde si bola, keď tu hrmelo“ alebo „Kam pláva naša loď“.

</doc>
<doc id="206711" url="https://sk.wikipedia.org/wiki?curid=206711" title="Svätopluk (opera)">
Svätopluk (opera)

Svätopluk je slovenská opera Eugena Suchoňa s podtitulom "Hudobná dráma v troch dejstvách" na libreto Eugena Suchoňa, Ivana Stodolu a Jely Krčméry-Vrteľovej spracovaného voľne podľa drámy Ivana Stodolu Kráľ Svätopluk.
Dielo.
Suchoň použil formu veľkej uzavretej trojdielnej symetrie, v ktorej korešponduje tretie dejstvo s prvým, zatiaľ čo stredné dejstvo predstavuje kontrast. Svätopluk je monumentálnou historickou freskou, ktorú možno smelo označiť za priamo nadväzujúcu na podobné diela veľkých hudobných skladateľov najmä ruskej národnej školy – napr. Musorgskij, Glinka, alebo českej národnej školy – Smetana, Dvořák a pod. Autorom týchto diel, či už šlo o opery Boris Godunov, Život za cára alebo Libuše, išlo prostredníctvom zachytenia skutočných historických udalostí z dejín toho-ktorého národa prebudiť záujem o dejiny tohto národa, ale najmä prebudiť národné povedomie v danom čase. Inak tomu nebolo ani v rokoch päťdesiatych, kedy Suchoň pracoval na svojej druhej opere. Vytvára dielo mimoriadne silnej výpovednej hodnoty, ktoré v sebe skĺbuje drámu jednotlivca – vladára a jeho vzťahu k Bohu i k jeho synom, ako aj drámu celého slovenského národa. Základom Suchoňovho tvorivého prístupu je dynamické vykresľovanie jednotlivých postáv, ktoré vytvoril ako živé, nie jednoznačne kladné ani jednoznačne záporné, ale postavy v deji, v pohybe, ktoré reagujú na dané dejové skutočnosti.
Dej.
Dej opery sa odohráva okolo roku 894 na Veľkej Morave, keď kráľ Svätopluk, cítiac svoju blízku smrť, odovzdáva vládu svojím dvom synom. Fiktívny dej je čiastočne založený na historických reáliách a historických postavách.
Cenzúra.
Opera Svätopluk, podobne ako Suchoňova prvá veľká opera, Krútňava, musela takisto odolávať ideologickým tlakom komunistického režimu. Napríklad v nahrávke vydavateľstva OPUS je zjavná ideologická zmena textu v árii Svätopluka, kde namiesto: „Kláštor vzal mi najmladšieho, nemal som Ťa stratiť Predslav môj...“ je uvedené: „Azda sa ešte pomeríme, snáď sa ešte všetko napraví“.

</doc>
<doc id="206712" url="https://sk.wikipedia.org/wiki?curid=206712" title="Goldbergove variácie">
Goldbergove variácie

Goldbergove variácie, BWV 988 (uvádzané aj pod názvom Goldbergovské variácie) je dielo pre klávesový nástroj (dnes takmer výhradne klavír) od nemeckého skladateľa Johanna Sebastiana Bacha. 
Johann Sebastian Bach vydal Goldbergove variácie v roku 1742 v nakladateľstve Balthasara Schmida v Norimbergu ako súčasť štvrtého diela Klavírnych cvičení. Tie spolu s "Passacagliou pre organ" a "Chaconnou pre husle" patria k trom najväčším príkladom Bachovho variačného umenia.
Historické pozadie.
Johann Theophilus Goldberg bol mimoriadne nadaný mladý klavirista a aj skladateľ. Od roku 1741 študoval u Johanna Sebastiana Bacha. Goldberg hrával kniežaťu Hermannovi Carlovi von Keyserlingovi za bezsenných nocí. Ten si objednal u Bacha hudbu k týmto nočným koncertom a Bach napísal variácie, ktoré sú začiatkom novodobých dejín variácií a zároveň jedným z najkrajších a najväčších diel svojho druhu.
Téma.
Nosnou témou variácií je ária „mit verschiedenen Veränderungen vor Clavicimbel mit 2 Manualen Denen Liebhabern zur Gemüths – Ergetzung“ alebo tzv. Goldberg – Variationen. Ária je zachytená už v druhej knižôčke pre Annu Magdalénu Bachovú. Je melodicky tak bohatá, že je pravdepodobne už sama variáciou melódie, ktorú Bach uvádza ako sprievod v ľavej ruke v 26. variácii. Golbergove variácie obsahujú túto áriu a 30 variácií.
Variácie by sme mohli podľa obsahu rozdeliť na klavírne a kontrapunktické štúdie. Základom, z ktorého sa variácie odvíjajú, nie je ani tak melódia, ale predovšetkým basová línia, ktorú Bach v jednotlivých variáciách značne modifikuje, základná harmónia daná áriou však ostáva a zopakuje sa v každej variácii.
Ária má 32 taktov, dvojdielnu formu, hlavná tónina je G dur. Bach prísne dodržuje aj formu jednotlivých variácií. Len 6 variácií nedodržuje počet taktov árie. Z tohoto vyplýva, že sú to variácie ornamentálne a vidíme na nich veľkú fantáziu a variačné umenie J.S. Bacha, pretože variácie vôbec nevyznievajú fádne ani jednotvárne. Tvoria kompaktný celok. Sú spracované čisto kontrapunktickou formou, ktorá sa stala vzorom pre nasledujúce generácie skladateľov.
Časti diela.
S výnimkou prvých a posledných troch variácií, Bach zoskupuje variácie do trojíc tak, že prvá má ráz charakteristickej skladby, v druhej prevláda virtuózna zložka (už spomínané klavírne štúdie) a tretia je kánonická (kontrapunktické štúdie).
Technická náročnosť.
Interpretovať dielo je veľmi náročné, obsahuje všetky technické problémy. Vyžaduje obrovský citový vklad, pochopenie diela a intelektuálny nadhľad. Ďalším z problémov je časovo dlhý rozsah diela, ktorý okrem maximálnej koncentrácie vyžaduje aj veľké množstvo fyzických síl. Pre klaviristu je psychické a fyzické napätie pri interpretácii Golbergových variácií porovnateľné s klavírnym recitálom. Ferruccio Busoni, zrejme v záujme efektu, sa svojou úpravou pokúsil dielo ešte viac skomplikovať. To však ani nie je potrebné a v tejto Busoniho úprave sa ani nehráva.

</doc>
<doc id="206717" url="https://sk.wikipedia.org/wiki?curid=206717" title="Juro Jánošík (opera)">
Juro Jánošík (opera)

Juro Jánošík je slovenská opera Jána Cikkera.
Dielo.
Cikker písal operu v rokoch 1950 až 1953 a premiéru mala v opere SND nasledujúci rok.
Libretistom Jura Jánošíka je, ako u Krútňavy, Štefan Hoza, ktorý ale tentoraz vytvoril libreto len na základe vierohodných alebo aspoň pravdepodobných historických prameňov o najslávnejšom slovenskom zbojníkovi Jurajovi Jánošíkovi a Uhorčíkovi. Vychádzal tiež z ľudových tradícií zachytávajúcich obraz vtedajšieho života. Libreto je teda pôvodné a nejde o pretvorený námet ako u Urbanovej novely pri Krútňave. Libreto takisto dáva veľký priestor tanečným scénam, ktoré neodmysliteľne patria k vykresleniu zbojníckeho života, ale aj obrazu života šľachty.
Podobne ako Krútňava je aj Juro Jánošík vyčlenený do 6 obrazov, zachytávajúcich obdobie odo dňa Jánošíkovho úteku z poddanstva do skupiny zbojníkov až po jeho popravu roku 1713. 
Z toho vychádza i dej opery: Juro /tenor/ sa stáva kapitánom družiny /mužskí sólisti všetkých hlasových skupín/ po Uhorčíkovi /barytón/, zanechávajúci svoju milú Milku /soprán/ a vedúc život zbojníka až po svoje zatknutie /objavuje sa druhá Jánošíkova milá Zuzka – soprán/ a súd.
Zbor má v opere reálnu úlohu ľudu /poddaných, šľachticov atď./, otvárajúc operu “Nie to mizernejšie stvorenie, jak nevoľný sedliak…” a tiež v záverečnej “modlitbe” za slobodu “Zasvitne deň…”, nadväzujúc na Jura.
Cikker však veľmi dôsledne dodržiava nepravidelné zadelenie v prevzatých ľudových piesniach a slovnú dikciu jazyka, aj keď podobne ako Eugen Suchoň v Krútňave, neznásilňuje pôvodnú rytmiku.

</doc>
<doc id="206718" url="https://sk.wikipedia.org/wiki?curid=206718" title="Rozsudok (opera)">
Rozsudok (opera)

Rozsudok je slovenská opera Jána Cikkera.
Svoju operu Rozsudok písal Ján Cikker ako v poradí siedmu. Za svoju predlohu si autor zvolill novelu Heinricha von Kleista Zemetrasenie v Čile. Opera vznikala v rokoch 1976 - 1978, premiéru mala v SND v Bratislave hneď nasledujúceho roku. Libreto spracoval skladateľ sám, okrem textu indiánskej piesne, ktorá pochádza od Milan Rúfus|Milana Rúfusa. 
Dej.
Skladateľ rozčlenil operu do piatich obrazov. Jej dej sa odohráva v rokoch 1646-47 v Santiagu. Jednotlivé obrazy sú silne diferencované:
Prvý obraz otvára motív Dies irae, ktoré sa viackrát v priebehu opery opakuje. Predstavuje v ňom 4 ústredné postavy: Izabel (soprán), Lorenza, jej milého (tenor), Dona Henrica, jej otca (barytón) a Peppu, pestúnku (alt). Už v tomto obraze sa objavuje prvý vrchol – moment pristihnutia Izabely a Lorenza Donom Henricom, od ktorého sa odvíja ďalšie stupňovanie. Z celej opery sa iba v tomto obraze vyskytujú určité deklamačné nepresnosti, ktoré možno autor prehliadol pri krútňave myšlienok nad komponovaním novo vznikajúceho diela (str. 7 aby ju, bozkov tvojich, str.13 na veky, str.19 aby duše nesmútili, aby oči...str.24 na posteli atd.) .
Premostenie do 2. obrazu tvorí subtílna predohra, navodzujúca atmosféru kláštora. Otvára ho ženský zbor vokalizáciou na hlásky „o, a“ a potom „zvukom hromadnej modlitby, akoby rytmizované mrmlanie bez slabík“, čo si pravdepodobne vyžadovalo politické ovzdušie doby, kedy opera vznikala. 
V tomto obraze sa objavujú nové postavy: Laetitia, vrátnička kláštora (alt), a Matka Predstavená (mezzosoprán). Oproti 1. obrazu nastal časový skok: (Lorenzo: „...Rok som ju nevidel...“) Izabel bola nútená vstúpiť do kláštora. (Predstavená: „Nie vlastná vôľa viedla kroky tvoje k nám!“). Tento obraz je skôr lyrickou výpoveďou milencov ako dramatickým posunom v opere – Lorenzo a Izabel sa opäť stretávajú, aby za pomoci Laetitie spočinuli pravdepodone v milostnostom splynutí – ich tajný odchod do kláštornej záhrady, zatiaľ čo Matka Predstavená vedie s Laetitou dialóg – ktorý bude mať neplánovane následok na ďalšom deji opery. 2. obrazom sa končí 1. dejstvo.
3. obraz, ktorý je zároveň celým 2. dejstvom je najdramatickejšie a najzaujímavejšie spracovaný. Scénu predstavuje „neurčitý, prázdny žalárový priestor. Niekde vysoko, skôr symbolicky, malý vežový oblok, cez ktorý preniká slabé svetlo.“ Už tento popis, udaný priamo v librete, naznačuje veľmi abstraktný charakter. Izabel leží vo väzenských šatoch a akoby blúznila, čím opisuje súčasnú situáciu aj stručne predchádzajúce okolnosti. Oproti 2. obrazu nastal opäť časový skok. (Izabel: „Mám dieťatko, chlapčeka, preto musím umrieť v rukách kata“) Volá, žiada imaginárnych sudcov o oslobodenie, odpustenie, pri čom stráca vedomie. Nasleduje zmena scény, ako ju opisuje režisérska poznámka: „Niekde vzadu sa vynoria postupne ostro osvetlené postavy sudcu i ďalších... pri tejto scéne... musí byť zachovaný dojem, že ide vždy o sen Izabely.“ Sudca (bas) a sudcovia (mužský zbor) vynášajú nad Izabel rozsudok, zaujímavé je ale autorovo spracovanie textu pre zbor, ktorým navodzuje irrealistickú atmosféru: zdvojuje všetky samohlásky a pridáva tým akcentované neprízvučné osminy. 
Takmer bezprostredne nasleduje ďalšia zmena: „Na inom mieste... sa objaví don Henrico – maska. Stojí pred vyvýšeným kreslom, na ktorom niekto sedí, komu vidieť iba nohy v lesklých topánkach, jeho postava je v tme.) Don Henrico prosí „Excelenciu“ o milosť pre svoju dcéru. Ozýva sa predošlý mužský zbor sudcov za scénou, zatiaľ čo Don Henrico mizne. Z diaľky, „nekonkrétne“ počuť hlas Lorenza, ktorý predpovedá ďalšiu zmenu: „Prudké svetlo ožiari Lorenza so vzadu zviazanými rukami, ako ho násilím sácajú dvaja ozbrojenci pred Carlosa, riaditeľa väznice (barytón)“. Poznámka však už nekonkretizuje, v ktorej časti javiska sa má táto scéna odohrávať – nakoľko Izabel zostáva na javisku viditeľná spiaca počas všetkých premien.
Vrcholom tejto scény je zároveň jej najiracionálnejšia časť: skladateľ ju zveril dvom tanečníkom – alter egá Izabel a Lorenza, a zboru, ktorý spieva na text pripomínajúci bosorácke zaklínadlá (napríklad ženský hlas niekoľkokrát imituje krákanie vrany, zbor: haha, reke, vere, buku... okrem iného sa tu opäť ozýva zvolanie Dies irae). Tento sabat vystrieda okamžite scéna umierajúceho dona Henrica s Pepitou na notárom (tenor) spisujúci svoj závet. Úplným záverom je apoteóza Izabely so zborom za scénou, v prichádzajúce ráno jej popravy.
Pozoruhodnosťou tohoto obrazu je skladateľova schopnosť spracovať literárnu predlohu do scénickej formy skoncentrovaním výstupov posúvajúcich dej do chronologických obrazov na minimálnom časovom aj javiskovom priestore.
3. dejstvo sa, tak ako prvé skladá z dvoch obrazov. 4. obraz predstavuje námestie s popraviskom, a podľa autorových poznámok, odvolávajúc sa priamo na Kleistovu novelu, je na scéne veľa štatistov – ľud, komedianti, diváci. Dej tohoto obrazu nasleduje bezprostredne po predošlom. V tomto obraze pristupujú ako sólisti 5 „malých osôb“ (ako uvedené v rozpise postáv): Pedrillo, uvádzač (barytón), 2 ženy (soprán, alt) a 2 muži (tenor, bas). Ich úlohou je komentár spoločnosti a odsúdenej Izabel. Prichádza Izabel aj so sprievodom ľudí, no v okamihu, keď má byť sťatá, nastane silné zemetrasenie. Scéna sa rúca, ľud uniká, na scéne ostávaju iba Pepa a Lorenzo, ktorí odvádzajú Izabel do bezpečia. Nasleduje medzihra prepájajúca do posledného 5. obrazu.
Scéna 5. obrazu predstavuje lúku na okraji lesa a „vrchy, ktoré sme videli aj v 1. obraze. Je druhý deň poludnie po udalostiach predošlého obrazu.“ Lorenzo s Izabel sa chystajú na útek za more, k čomu im dopomáha Peppa, ale sú vyrušení dvoma ženami a dvoma mužmi z predošlého obrazu, ktorí rozpoznávajú Izabel. Opäť mužský zbor imituje kompletný chorál Dies irae, ženský zbor (pútnici) spieva invokáciu k svätému Jagovi. Prichádza aj Pedrillo a podnieti zástup k zmasakrovaniu Izabel, Lorenza aj ich dieťaťa. Na záver preklínajúc vraždenie nevinných umiera aj Peppa, vyslovujúc tým hlboké humaistické posolstvo. 
Citáty.
Igor Vajda k spracovaniu opery píše: „(Cikker) musel rekonštruovať a domyslieť dej spred zemetrasenia, ktorým sa Kleistova novela začína.“ Vytvoril tiež nové postavy: Peppu, Laetitiu, sudcov, notára, iné zas vynecháva, ako dona Ferdinanda a jeho príbuzných, s ktorými sa milenci zblížia po zemetrasení, čo im obom zachráni život. Cikker tiež v niektorých momemtoch pozmenil dej opery oproti deju v Kleistovej novele, napr. povolanie Pedrilla, miesto zavraždenia milencov, osud ich dieťaťa. 
Nazáver slová samotného Cikker k jeho dôvodom, prečo si zvolil daný námet pre svoju operu: „Kleist v novele...kritizuje neľudskosť písaných zákonov spoločnosti, a najmä tých nepísaných, ktoré človeka privádzajú do skazy. ...Kriticky poukazuje na skutočnosť, že ľudstvo do tých čias nenašlo iný spôsob riešenia konfliktov ako vraždami, násilím a vojnami.“

</doc>
<doc id="206719" url="https://sk.wikipedia.org/wiki?curid=206719" title="Čeľabinsk">
Čeľabinsk

Čeľabinsk () je mesto v Rusku, centrum Čeľabinskej oblasti. Leží na východných svahoch južného Uralu, zo severu a západu obklopené brezovými a borovicovými lesmi. Preteká ním rieka Miass. Je jedným z hlavných priemyselných centier Ruska.
História.
13. septembra roku 1736 bola na tomto mieste založená pevnosť. Osada s rovnakým názvom tu vyrástla o niečo neskôr, v roku 1781 už mala štatút mesta. O storočie neskôr sa mesto stalo priemyselným centrom. Počas ruskej občianskej vojny sa 15. - 16. mája 1918 odohral na železničnej stanici incident, v dôsledku ktorého neskôr bojovo vystúpili česko-slovenské légie v Rusku proti sovietskej moci a začali 1,5 roka trvajúce boje okolo Transsibírskej magistrály. Od roku 1934 je centrom Čeľabinskej oblasti.
Počas druhej svetovej vojny sa v meste rozvíjal hlavne zbrojársky priemysel. V Čeľabinskom traktorovom závode sa vyrábali známe tanky T-34 či KV-1. V meste sa vyrábali aj raketomety kaťuša. Počas studenej vojny bolo dôležitým miestom výroby jadrových zbraní.
15. februára 2013 explodoval nad mestom malý asteroid, pričom tlaková vlna z výbuchu zranila asi 1200 ľudí.
Priemysel.
V súčasnosti je Čeľabinsk centrom chemického, stavebného a potravinárskeho priemyslu. Spracúvajú sa tu železné zliatiny železa, nehrdzavejúca oceľ, vyrábajú sa traktory (Čeľabinský traktorový závod), mechanizmy na stavbu ciest. Je tu rozvinutý ťažký priemysel, hlavne metalurgia a zbrojársky priemysel.
Doprava.
Mesto je dôležitým dopravným uzlom. Prechádza tadiaľto Transsibírska magistrála - železnica spájajúca Moskvu s Vladivostokom a dôležité cestné ťahy smerom na Kazachstan, Stredný Ural, Baškirsko a Sibír. Mesto obsluhuje čeľabinské letisko Balandino. V roku 1993 sa začalo so stavbou metra, ktorého prvá časť by mala byť po viacerých odkladoch otvorená v roku 2019.

</doc>
<doc id="206720" url="https://sk.wikipedia.org/wiki?curid=206720" title="Averzia">
Averzia

Averzia (z = „obrátenie sa chrbtom k“; iné názvy: nechuť, neľúbosť, nevôľa, nevoľa; (najmä ak je silná) odpor, (ak je silná) ošklivosť, (najmä v sociálnych vzťahoch; opak sympatie) antipatia) je pocit záporného postoja alebo náchylnosť k takémuto pocitu, spravidla s túžbou vyhnúť sa objektu vyvolávajúcemu tento pocit. Averzia môže byť voči určitým osobám, veciam, činnostiam, situáciám, spomienkam a podobne a môže byť na základe fyziologickom, mravnom alebo psychickom.

</doc>
<doc id="206721" url="https://sk.wikipedia.org/wiki?curid=206721" title="Mister Scrooge (opera)">
Mister Scrooge (opera)

Mister Scrooge je slovenská opera Jána Cikkera.
Autor skomponoval operu Mr. Scrooge ako svoj tretí opus tohto žánru. Dokončil ju roku 1959 a konečný titul zmenil z pracovného názvu Tiene. Námetom sa mu stala novela Vianočná koleda Charlesa Dickensa. Svetovú premiéru mala v roku 1963 v nemeckom Kasseli pod názvom Večer, noc a ráno, československá premiéra bola toho istého roku v bratislavskom SND už s názvom Mr. Scrooge.
Libreto si tu po prvý raz urobil sám autor. Igor Vajda konštatuje: „Hoci zásluha skladateľovho spolupracovníka básnika Jána Smreka o výslednú podobu libreta je nesporná, základná koncepcia je zjavne Cikkerovým dielom.“
Medzi Rozsudkom a Mr. Scrooge-om je tiež postrehnuteľných niekoľko podobností hoci ich delí 20 rokov skladateľovej plodnej práce. 
Dej.
Operu rozdelil do troch dejstiev, štyroch obrazov, 1. a 2. obraz tvoria 1. dejstvo. 1. obraz využil autor na vykreslenie charakteru Scroogea (barytón). Je to starý ziskuchtivý žgrlož (čo je vlastne preklad anglického slova scrooge) a úžerník, ktorý vedel každého vysať, a „malého, nepatrného dobráčiska Boba (tenor) – Scroogovho pisára. Scrooge sa vysmieva z Vianoc, odmieta ich, pritom má však vidiny svojho zomretého spoločníka Marleyho. Pohrozí Bobovi stratou miesta, ak si bude pridávať uhlie do svojej tlejúcej piecky, vykazuje svojho synovca Freda (tenor), ktorý ho prišiel pozvať na štedrovečernú večeru, odháňa aj rehoľné sestry (mezzosprán), ktoré prišli prosiť o príspevok pre chudobných, so slovami „keď nemajú (prostriedkov), nech sa neveselia, a nech ani nežijú“, čo mu neskôr pripomenie Marleyho duch. Útočí na koledníčka (soprán), no pri odchode zo svojej pracovne sa mu zjaví veľká vidina Marleyho tváre (projekcia), ktorá zažnutím svetla mizne. Celým týmto obrazom mu pri jeho vidinách ako sa ozvena ozýva zbor tenorov za scénou.
1. a 2. obraz.
Sú attaca prepojené medzihrou. Ako uvádza režisérska poznámka: „(2.obraz) odohráva sa niekoľko minút po udalostiach prvého obrazu. Scéna predstavuje ulicu zahalenú hmlou... v ktorej akoby sa pohybovali tiene“. Scénu otvára zbor v orchestri, polyfonicky spievajúc text umrlcov, ktorý pravdepodobne pochádza práve z pera Jána Smreka (verše sú periodické v slabikách a rýmujú sa). Na scénu prichádza Scrooge zaplavený hmlou, vzápätí však mu zjavuje Marley (bas), ktorý čiastočne so sprievodom zboru vyčíta Scroogeovi všetky jeho neľudské vlastnosti a vyzýva ho k náprave. Vidinu Marleyho strieda vidina koledníčka z 1. obrazu a ďalších troch koledníčkov, spievajúcich v harmonickom spracovaní tradičnú anglickú vianočnú koledu „Svätý Václav, dobrý kráľ“. V koledníčkovi a staršej žene spoznáva Scrooge seba ako chlapca a svoju matku. Z miesta, kde zmizli sa vynárajú dve rehoľnice a jedna z nich opakuje tie isté slová ako v 1. obraze. Scroogea akoby nevideli a ten sa snaží získať ich ľútosť poukazovaním na svoju chorobu a je ochotný dať im príspevok pre charitu. Po ich zmiznutí sa snaží racionálne uvažovať, v čom ho vyruší vidina jeho zosnulej snúbenice Mary. Tá tiež poukazuje na Scroogeovu zmenu lásky k nej na lásku k peniazom. V geste znázorňujúcom preskakovanie zábradlia a vrhnutie sa do rieky ju Scrooge zastaví a za sprievodu zboru (stále z ochestra) odchádzajú spolu domov. 
3. obraz.
Podobne ako v Rozsudku tvorí celé jedno dejstvo a je v ňom najviac skoncentrovaný dejový posun imaginárnymi výstupmi a časovými predelmi na scéne, kde je stále prítomná realita Scroogea a výjavy dejúce sa na iných miestach a inom čase. Javisko na začiatku scény predstavuje spálňu v byte Scroogea. Sem vstupuje Scrooge, hovoriaci k neexistujúcej Mary a presvedčený, že spí, zaspáva aj on. Vtom bledomodrá žiara osvetlí Mary pri obloku. Ľutuje hľadiac na Scroogea jeho emocianálny chlad, čo umocňuje mužský zbor (za scénou) na ten istý text amo v predošlom obraze. Počas tohoto výstupu autor požaduje úplné zhasnutie svetiel na javisku. To preruší smiech z pozadia javiska a ostré svetlo osvetlí Freda a jeho ženu Kate (soprán) s troma pármi ľudí, veseliacich sa pri štedrovečernom stole. Spálňa, Scrooge, aj Mary ostávajú neosvetlení v tme. Fred a Kate s dvoma hosťami (alt a bas) spievajú variáciu na koledu „Svätý Václav“. Fred napokon v rozhovore s Kate tiež ľutuje Scroogeovu citovú vyprahnutosť. Následne sú osvetlení Scrooge a Mary každý na opečnej strane rampy, zvyšok scény je neosvetlený. Scrooge sa jej vyznáva vyznáva zo svojej mylnej mienky o svojom synovcovi, je dojatý jeho súcitom. Scéna sa mení na sviatočný stôl v Bobovej rodine – Scrooge a Mary opäť miznú. Pri stole je Bobova žena Jennifer (mezzosoprán) a štyri deti. Neskôr prichádza aj Bob aj jeho dcéra Marta (soprán). Bob tiež pri slávnostnom vianočnom prípitku, napriek protestom svojej ženy spomína na Scroogea a ďakuje mu. Túto scénu zasa vystriedajú vpredu na rampe Scrooge a Mary. Scrooge sa rozplýva nad Bobovou dobrosrdečnosťou, Mary však počas jeho monológu mizne, vtedy sa opäť vynára Marley. Pripomína Scroogeovi jeho kruté slová z 1. obrazu a vytvára mu scénu, v ktorej, na vyvýšenom mieste javiska, kde sa odohrávali všetky predelové scény, Bob, jeho žena a Marta stoja pri stole oblečení do čiernych tuník, Bob držiac barličku svojho chorého syna Tima, ktorého smrť oplakávajú. Práve Marley obviňuje Scroogea, že svojím počínaním zapríčiňuje smrť iných. Scrooge sa bráni, ponúka celý svoj majetok na Timovu záchranu. Marley však poukazuje na pominuteľnosť pozemského bohatstva vykresľujúc mu ďalšiu scénu, v ktorej sa na tradičnom vyvýšenom mieste objaví posteľ, na ktorej leží mŕtvola, predstavujúca Scroogeovo telo. Okolo nej pobehuje skupinka zlodejov – Kreithová (soprán), Dilberová (alt) a ujo Jožo (tenor), ktorí si rozdeľujú bez okolkov korisť po Scroogeovi – posteľné záclony, paplón, košeľu. Neviditeľný Scrooge iba s hrôzou prihliada, a keď sa opäť sám ocitá „mátožne osvetlený“, obklopujú ho „tiene, príšery, výčitky (!) a dorážajú do neho.“ Je to „balet neurčitých postáv a tvarov“. (Podobne ako v Rozsudku tu autor kulmináciu scérnu a fantastickosť znásobuje baletom, ku ktorému podáva iba neurčitý popis, čo zas na druhej strane dáva možnosť realizácie režisérovi alebo choreografovi.) Sscrooge sa beznádejne bráni svojej vidine, scéna vrcholí pridaním sa zboru na tradične veršovaný text a balet „ako mŕtveho“ Scroogea vynáša na vyvýšené miesto, kde stoja mŕtvi Marley, Mary a Tim s barličkou.
4. obraz (3. dejstvo).
Uvádza predohra, v rámci ktorej opona odhaľuje scénu presne ako na začiatku predošlého obrazu – spálňu Scroogea. Celý tento obraz je monológom Scroogea, ktorý po blúznivej noci dospieva k obráteniu v lepšieho človeka. Nachádza svoje posteľné záclony nepoškodené, zisťuje tiež, že Mary, ktorú prikrýval vo foteli bol len prelud. Scrooge naplňuje čaro Vianoc. Nadeľuje príspevok pre chudobných, spíše svoj závet, kde v rovnakej miere odkazuje svoj majetok Bobovi a Fredovi. Po koledníčkovi, ktorého vyhnal v 1. obraze posiela list so závetom Bobovi, a so želaním vselých Vianoc všetkým ľuďom v blaženosti klesá a umiera. Tak ho nachádza Bob, ktorý mu však môže už iba zatlačiť oči. Záverečné posolstvo prednáša neviditeľný zbor: „Zraňuj, tieň smrti, zraňuj, dobré činy však nezraníš!“
Citáty.
Aj pri tejto opere autor vyjadril svoje pohnutie pre zhudobnenie Dickensovej novely: „Ako vo svojich predošlých operách aj v tejto sa opäť vyznávam zo svjej viery v dobrú podstatu človeka, z viery, že niet absolútne zlého človeka a že i ten najhorší sa pod vplyvom rôznych impulzov môže zmeniť v človeka statočného“.

</doc>
<doc id="206723" url="https://sk.wikipedia.org/wiki?curid=206723" title="Pitotova trubica">
Pitotova trubica

Pitotova trubica alebo Pitotova rúrka je meracie zariadenie, ktorým sa meria rýchlosť prúdenia kvapalín (plynov) na princípe pomeru statického a dynamického tlaku meranej kvapaliny (plynu). Princíp činnosti vychádza z Bernoulliho rovnice. Toto zariadenie sa prakticky využíva hlavne pri meraní rýchlosti lietadiel, a na meranie rýchlosti prúdenia kvapalín v rúrkach. Pitotova trubica bola vynájdená francúzskym inžinierom talianskeho pôvodu Henrim Pitotom na začiatku 18. storočia a do dnešnej podoby bola upravená v polovici 19. storočia francúzskym vedcom Henrym Darcym.
Niekedy sú pojmovo zamieňané Pitotova trubica a Prandtlova trubica (v niektorých jazykoch dokonca označené ako Pitot-Prandtlova trubica). Princíp je rovnaký, rozdiel je len v tom, že výstupom Prandtlovej trubice je priamo dynamický tlak (statický tlak sa eliminuje vo vnútri sondy).
Princíp.
Pitotova trubica pozostáva z rúry s otvoreným koncom namiereným proti smeru toku kvapaliny (plynu). Kvapalina (plyn) sa v reálnom prostredí nachádza pri určitom statickom tlaku. Zároveň však pri jej pohybe je vytvorený dynamický tlak daný kinetickou energiou toku kvapaliny. Z Bernoulliho rovnice vyplýva, že
celkový tlak p = statický tlak p1 + dynamický tlak p2
inak povedané, tlak na vstupe otvorenej rúrky je súčtom statického tlaku prostredia a dynamického (kinetického) tlaku pohybujúcich sa molekúl kvapaliny (plynu).
formula_1
z čoho dynamický tlak je rozdiel medzi celkovým a statickým tlakom. Statický tlak sa meria mimo trubice, v lietadlách obvykle na boku trupu pomocou tzv. statických portov. Dynamický tlak sa určuje pomocou membrány v uzatvorenej nádrži. Ak tlak z jednej strany membrány je ustálený na statický tlak, potom je deformácia membrány úmerná dynamickému tlaku, tento sa prepočíta (alebo mechanicky prevedie) na ukazovateľ rýchlosti (výchylka membrány je elektronicky, alebo mechanicky prenesená na ukazovateľ rýchlosti). Namiesto statických portov môže byť použitá Pitotova statická trubica (tiež známa ako Prandtlova trubica). Táto má druhú trubicu na rovnakej osi ako je Pitotova, s dierami po stranách, smerom von od priameho toku vzduchu pre meranie statického tlaku.
Meranie rýchlosti prúdenia v rúre.
V priemysle sa touto metódou merajú rýchlosti toku tekutiny v plynovodoch a rúrkach, kde nie je možné použiť anemometer. Pitotova trubica umožňuje priebežné meranie bez nutnosti meniť tlak v rozvode. Rozdiel tlakov spôsobí rozdielnu výšku stĺpca kontrastnej kvapaliny, čo je priamo úmerné rýchlosti prúdenia média v rúrke.
Pozri aj.
Prandtlova trubica
Velké havárie so zlyhaním systému Pitotovej trubice: Let Air France 447 a Let Aeroperú 603

</doc>
<doc id="206725" url="https://sk.wikipedia.org/wiki?curid=206725" title="Elektroiskrové obrábanie">
Elektroiskrové obrábanie

Elektroiskrové obrábanie (angl. EDM – Electrical discharge machining) je spôsob elektroerozívneho obrábania elektricky vodivého materiálu, pri ktorom k úberu materiálu dochádza elektroabrazívnym pôsobením elektrickej iskry (pôsobením pulzného elektrického výboja). Jednou elektródou pri obrábaní je samotný obrobok.
Technológia.
Pri takomto spôsobe obrábania sa nástroj (druhá elektróda) priblíži k obrobku na takú vzdialenosť, aby preskočila iskra ktorá vytrhne z povrchu obrobku malú čiastočku lokálne roztaveného kovu. Pre zvýšenie účinku, zabráneniu oxidácie a opaľovania pracovnej elektródy, zabráneniu vytvorenia elektrického oblúka, lokálnemu chladeniu a odplavovaniu triesok sa celý proces obrábania uskutočňuje v kvapaline (dielektrická – olej, petrolej, transformátorový olej). Veľkosť úberu závisí od veľkosti a intenzity elektrického prúdu, od druhu obrábaného materiálu, materiálu nástroja a vlastností pracovnej kvapaliny. Drsnosť povrchu je pomerne vysoká. Nástroj je vyrobený z mosadze, medi alebo grafitu (elektrografit, wolfrámová meď, grafitové kompozity). Možno obrábať každý vodivý materiál.
Tvar nástroja je negatívom tvaru vytváranej dutiny. Čiže pri zhotovovaní valcovej diery je nástrojom valcová tyčinka (drôt). Taktiež pri vyiskrovaní je nástrojom drôt vhodného priemeru. Zdrojom impulzného výboja je kondenzátor alebo polovodičový menič. Výkon pri obrábaní ocele je cca 5 000 mm3.min-1. Dosahovaná drsnosť povrchu Ra = 15 "μm".
Nástroj sa prisunie do blízkosti obrobku. Po každom nabití kondenzátorov preskočí medzi nástrojom a obrobkom iskra, ktorá vytrhne z obrobku čiastočku materiálu. Prúdové hodnoty sú regulované podľa veľkosti diery a druhu materiálu obrobku.
Použitie.
Technológia sa používa pri výrobe zápustkových dutín, prievlakov, trysiek, pri odstraňovaní zalomených nástrojov (vrták, závitník) z dier (tzv. vyiskrovanie).
Elektroiskrové hĺbenie.
 Elektroiskrové hĺbenie je založené na kopírovaní tvaru nástrojovej elektródy, ktorá je zatláčaná do obrobku. Opakovanými výbojmi dochádza k nataveniu a vymršťovaniu častíc materiálu do priestoru medzi obrobok a nástroj. Priestor sa uvoľní odplavením častíc a nástroj sa posúva hlbšie. Výsledný tvar otvoru vznikne odkopírovaním tvaru nástrojovej elektródy. Elektroiskrové hĺbenie sa používa pri výrobe dutín zápustiek, foriem, prievlakov a pod.
Zdroje.
"Ing. Jaroslav Řasa, CSc.,Ing. Zuzana Kerečaninová: Nekonvenční metody obrábění"

</doc>
<doc id="206726" url="https://sk.wikipedia.org/wiki?curid=206726" title="Ufa">
Ufa

Ufa (rusky Уфа) je mesto v Rusku, centrum Baškirska. Je to jedno z najdôležitejších centier chemického priemyslu v krajine. Nachádza sa pri ústí rieky Ufy do rieky Bjela, 1520 km východne od Moskvy. V súčasnosti má 1 163 304 obyvateľov.
V meste sa nachádza aj univerzita a letisko. 
Dejiny.
V roku 1574 tu bola z dôvodu kolonizovania vybudovaná pevnosť, ktorá sa stala základom dnešného mesta. Vzniknutá osada získala štatút mesta v roku 1586. V 17. storočí tu už bolo dôležité obchodné centrum na ceste z európskeho Ruska na Sibír. Od roku 1708 mesto patrilo ku Kazanskej gubernii, v rokoch 1728 – 1744 bolo centrom samostatnej provincie. V roku 1744 sa stalo súčasťou Orenburskej gubernie. V rokoch 1773 – 1774 bola Ufa 4 mesiace obsadená Pugačovovými vojskami. V roku 1789 tu bola zriadená Moslimská duchovná správa pre celé Rusko a od roku 1865 je Ufa centrom Ufskej gubernie.
Koncom 19. storočia sa začal rýchlo rozvíjať priemysel. Medzi rokmi 1918 a 1919 bolo mesto načas ovládané bielogvardejcami a od roku 1922 je Ufa hlavným mestom Baškirska.
Hospodárstvo a doprava.
Miestne priemyselné závody vyrábajú strojárske zariadenia pre ťažbu, ďalej sa tu vyrábajú plasty, rafinuje sa ropa a spracovávajú sa potraviny.
V meste sa nachádza stanica transsibírskej magistrály. Z letiska v Ufe odlietajú spoje do 27 miest Ruska a Spoločenstva nezávislých štátov. Stavba ufského metra je opakovane odkladaná, jadro MHD teda tvoria električky a trolejbusy.
V noci z 3. na 4. júna 1989 sa v blízkosti Ufy stalo najhoršie železničné nešťastie v dejinách Ruska aj ZSSR: obrovská explózia zemného plynu, ktorý unikol z plynovodu v blízkosti železnice, zmietla dva osobné vlaky a pripravila o život 575 ľudí.
Demografia.
Väčšinu z milióna obyvateľov Ufy tvoria Rusi (530 000 v roku 2002), zvyšok najmä Tatári (294 400) a Baškirovia (155 000), ktorých podiel vďaka migrácii a vyššej pôrodnosti pomerne rýchlo stúpa na úkor Rusov. Medzi významnejšie menšiny patrí aj Čuvaši, Ukrajinci a Mordvinci.
Kultúra.
Ufa je sídlom Ufského vedeckého centra Ruskej akadémie vied i Akadémie vied republiky Baškirsko. Na vysokých a stredných školách Ufy študuje vyše 68 000 študentov. Mesto má 7 divadiel, 6 múzeí, filharmóniu a stály cirkus.
Mesto je rodiskom spisovateľa Sergeja Aksakova a maliara Michajla Nesterova. Z mesta pochádza ruská rocková kapela DDT.

</doc>
<doc id="206727" url="https://sk.wikipedia.org/wiki?curid=206727" title="Pitotova rúrka">
Pitotova rúrka



</doc>
<doc id="206729" url="https://sk.wikipedia.org/wiki?curid=206729" title="Nechuť">
Nechuť

Nechuť môže byť:

</doc>
<doc id="206730" url="https://sk.wikipedia.org/wiki?curid=206730" title="Škaredosť (nepeknosť)">
Škaredosť (nepeknosť)

Škaredosť alebo ošklivosť alebo mrzkosť alebo špatnosť je nepeknosť na vzhľad; to, čo sa pri nazeraní nepáči; opak pojmov krása alebo peknosť.
Škaredé má význam ako predmet pretvárania na krásno, preto nejde ani tak o odstraňovanie ošklivého, ako skôr o jeho premenu na krásno. 
Pôvodný význam výrazu škaredé je nepríjemné, protivné, skôr než protiklad krásneho; Staroveké uvažovanie stavalo proti krásnemu buď neforemné alebo beztvaré, alebo aj nemorálne. Pojem škaredosti, konštituovaný na takých základoch, je teda pojem všeobecný, ktorý sa vzťahuje práve tak na vizuálnu oblasť, ako aj na morálnu oblasť, a je to aj pojem estetický.

</doc>
<doc id="206731" url="https://sk.wikipedia.org/wiki?curid=206731" title="Škaredosť">
Škaredosť

Škaredosť môže byť:

</doc>
<doc id="206732" url="https://sk.wikipedia.org/wiki?curid=206732" title="Mrzkosť">
Mrzkosť

Mrzkosť môže byť:

</doc>
<doc id="206733" url="https://sk.wikipedia.org/wiki?curid=206733" title="Špatnosť">
Špatnosť

Špatnosť môže byť:

</doc>
<doc id="206735" url="https://sk.wikipedia.org/wiki?curid=206735" title="Neľúbosť">
Neľúbosť



</doc>
<doc id="206736" url="https://sk.wikipedia.org/wiki?curid=206736" title="Nevôľa">
Nevôľa

Nevôľa môže byť:

</doc>
<doc id="206737" url="https://sk.wikipedia.org/wiki?curid=206737" title="Nevoľa">
Nevoľa

Nevoľa môže byť:

</doc>
<doc id="206739" url="https://sk.wikipedia.org/wiki?curid=206739" title="Rozhodnutie">
Rozhodnutie

Rozhodnutie môže byť:

</doc>
<doc id="206740" url="https://sk.wikipedia.org/wiki?curid=206740" title="Rozhodnutie (právo)">
Rozhodnutie (právo)

Rozhodnutie je spravidla formalizovaný procesný úkon ľubovoľného orgánu, prostredníctvom ktorého sa určujú vzájomné práva a povinnosti účastníkov konania v rôznych štádiách konania.
Napríklad slovenský Civilný sporový poriadok rozlišuje:
Slovenský Trestný poriadok rozlišuje:

</doc>
<doc id="206741" url="https://sk.wikipedia.org/wiki?curid=206741" title="Karel Cudlín">
Karel Cudlín

Karel Cudlín (* 28. jún 1960, Praha) je český fotograf, ktorý sa venuje dokumentárnej fotografii. Do povedomia verejnosti sa dostal predovšetkým ako jeden z osobných fotografov prezidenta Václava Havla. Bol šestnásťkrát ocenený vo fotografickej súťaži Czech Press Photo.
Životopis.
Karel Cudlín sa narodil v Prahe, v rodine lekára a úradníčky. Vyrastal na Žižkove. Počas štúdia na gymnázium Na Pražačke, ktoré absolvoval v roku 1979, sa začal venovať fotografovaniu. Po maturite nastúpil na strednú školu sociálno-právnu, ktorú navštevoval v rokoch 1979 – 1981. Na štúdiách sa systematicky venoval fotografii s rómskou tematikou.
Po štúdiách sa zamestnal v pohrebnej službe a potom nastúpil do družstva Fotografia, kde pracoval od roku 1981 do roku 1983 ako fotoreportér. Fotografoval svadby, pohreby a promócie. V tom čase fotografoval aj súbor "Maturanti". Jeho ďalšou témou boli tzv. komunistické mítingy.
Na tretí pokus sa mu podarilo dostať na FAMU, kde v roku 1987 absolvoval katedru umeleckej fotografie.
V roku 1988 samostatne vystavoval vo v tom čase prestížnej sieni Fotochemy na pražskom Jugmannovom námestí a začal pracovať ako fotoreportér v týždenníku Mladý svět. Od roku 1992 spolupracoval s denníkom "Prostor" a krátky čas pôsobil aj v Lidových novinách. V rokoch 1994-96 pracoval pre agentúru ČTA.
Po roku 1989 sa zaoberal otázkou utečencov, fotografoval Valdickú väznicu, odchod sovietskych vojakov z Československa.
Roku 1991 odišiel s fotografom Vojtom Dukátom na Ukrajinu. Od roku 1996 sleduje bežný život na pozadí dlhodobého politického konfliktu v Izraeli. Roku 2005 vydalo Národní divadlo jeho publikáciu, ktorá dokumentuje umeleckú sezónu prvej scény.
V súčasnosti je Karel Cudlín na voľnej nohe, dlhodobo spolupracuje s Respektom a Revolver Revue.
Dielo.
Cudlín sa najprv vo fotografii venoval rómskej problematike, po komerčnom fotografovaní svadieb, pohrebov a promocií fotografoval cyklus "Maturanti". Neskôr sa stal známym ako oficiálny fotograf Václava Havla. Väčšina jeho fotografií ale vzniká na cestách (Praha, New York, Slovensko, Ukrajina, Poľsko, Rusko, Rumunsko, Moldavsko, Kaukaz, Izrael).
Výstavy.
Od roku 1990 sa Karel Cudlín zúčastnil na viac než 60 skupinových výstavách v USA, Česku a ďalších európskych krajinách.
Zastúpenie vo verejných zbierkach.
Diela Karla Cudlína sa nachádzajú v mnohých súkromných zbierkach v Európe, USA a Izraeli.

</doc>
<doc id="206742" url="https://sk.wikipedia.org/wiki?curid=206742" title="Príkaz (informatika)">
Príkaz (informatika)



</doc>
<doc id="206743" url="https://sk.wikipedia.org/wiki?curid=206743" title="Uznesenie (právo)">
Uznesenie (právo)

Uznesenie je v procesný úkon (rozhodnutie), typicky orgánu verejnej moci, najmä súdu. 
Úprava uznesení sa v jednotlivých právnych poriadkoch líši v závislosti od druhu konania (civilný proces, trestný proces, konanie pred správnym súdom). 
V slovenskom civilnom sporovom konaní súd rozhoduje uznesením, v zásade vtedy, ak nerozhoduje vo veci samej. V trestnom procesnom práve súd rozhoduje uznesením v prípadoch, ak zákon neurčuje inú formu rozhodnutia (rozsudok, príkaz) a ak rozhodnutie nemá technicko-organizačnú či operatívnu povahu. Orgány činné v trestnom konaní (policajti, prokurátori) rozhodujú v zásade uznesením, ak zákon neustanovuje niečo iné alebo ak rozhodnutie nemá technicko-organizačnú alebo operatívnu povahu. Podľa Civilného sporového poriadku i podľa Trestného poriadku, ak dané zákony neustanovujú inak, použijú sa na uznesenia primerane ustanovenia o rozsudku. Špeciálnu úpravu uznesení upravuje pre potreby civilného mimosporového konania Civilný mimosporový poriadok, pričom tento, okrem iného, stanovuje, kedy súd rozhoduje uznesením aj vo veci samej. Uznesením v niektorých prípadoch rozhoduje aj Ústavný súd Slovenskej republiky.
Uznesenie je v zásade menej formálne a slávnostné než rozsudok, ktorý musí byť podľa Ústavy Slovenskej republiky vždy vyhlasovaný verejne a "„v mene Slovenskej republiky“".
Slovenské právo upravuje tiež uznesenie vlády Slovenskej republiky, uznesenie Národnej rady Slovenskej republiky či uznesenie valného zhromaždenia obchodných spoločností, ktoré majú pomerne odlišný charakter od uznesení súdu vydaných podľa platných procesných poriadkov.

</doc>
<doc id="206745" url="https://sk.wikipedia.org/wiki?curid=206745" title="Mandľovník">
Mandľovník



</doc>
<doc id="206754" url="https://sk.wikipedia.org/wiki?curid=206754" title="Súsošie">
Súsošie

Súsošie je niekoľko vhodne spojených sôch do jedného výtvarného celku.
Súsošia bývajú veľmi často používané najmä na pomníkoch, kde celkové výtvarné poňatie súsoší vhodne dopĺňa a vylepšuje vzhľad príslušného mestského priestoru. V minulosti sa sochy a súsošia využívali tiež na výzdobu v záhradách a parkoch, budovaných pri panských sídlach. Veľké súsošia bývajú tiež vytvárané ako významný pamätný či pietny umelecký artefakt, napr. veľké súsošie 82 detí umučených vo vyhladzovacom tábore v Chelmno počas druhej svetovej vojny, ktorý stojí v obci Lidice pri Kladne v Česku.

</doc>
<doc id="206763" url="https://sk.wikipedia.org/wiki?curid=206763" title="Prvý triumvirát (staroveký Rím)">
Prvý triumvirát (staroveký Rím)

Prvý triumvirát (60 pred Kr. – 53 pred Kr.) bola prechodná forma vlády troch mužov počas neskorej rímskej republiky.
Prvý triumvirát bola súkromná dohoda troch ambicióznych rímskych politikov – Gaia Iulia Caesara, Gnaea Pompeia Magna a Marca Licinia Crassa, ktorí sa v roku 60 pred Kr. spojili, aby sa vzájomne podporovali pri získaní politickej moci.
Predohra k triumvirátu.
Dušou triumvirátu bol Gaius Iulius Caesar, ktorý si získal veľkú popularitu medzi ľudovými vrstvami, pretože sa hlásil k politike svojho (nepriameho) príbuzného Gaia Maria. Počas politickej kariéry sa značne zadĺžil a Marcus Licinius Crassus mu finančne pomohol. Preto sa Caesar rozhodol zmieriť Pompeia a Crassa, ktorí sa síce dostali do popredia počas Sullovej diktatúry a v roku 70 pred Kr. zastávali spoločne konzulát, ale inak boli značne rozhádaní.
Gnaeus Pompeius začal svoju politickú kariéru za občianskej vojny medzi Sullom a Mariom, Sullovi pomohol s tromi légiami. Neskôr bol poverený vedením vojny proti Sertoriovi, proti pirátom a v roku 67 aj proti pontskému kráľovi Mithradatovi VI., pričom vo velení nahradil úspešného veliteľa Lucia Licinia Luculla. Keď sa vrátil do Ríma z Východu, dostal síce triumf, ale senát neschválil niektoré jeho kroky na Východe a odmietol jeho vojakom prideliť pôdu.
Marcus Licinius Crassus sa tiež preslávil za Sullovej diktatúry, keď od prenasledovaných občanov skupúval lacno ich majetky a stal sa jedným z najbohatších ľudí v Ríme. V roku 71 potlačil Spartakovo povstanie a v nasledujúcom roku (70 pred Kr.) zastával s Pompeiom konzulát. Osobne sa však neznášali a mali rozdielne záujmy.
Caesarovi sa ich podarilo zmieriť a pred voľbami v roku 60 pred Kr. uzavreli dohodu, podľa ktorej sa mali vzájomne podporovať pri voľbách. Výsledkom dohody bolo to, že Caesar bol na rok 59 pred Kr. zvolený za konzula a mohol presadiť niektoré zákony v záujme svojich kolegov. Po skončení konzulátu si ako prokonzul dal odhlasovať správu Predalpskej Gallie.
Dohodu potvrdili aj tým, že Pompeius si vzal Caesarovu dcéru Iuliu za manželku, ale tá v roku 54 pred Kr. pri pôrode zomrela.
Schôdzka v Lucce.
V roku 55 pred Kr. sa malo skončiť Caesarovo prokonzulské impérium. Okrem toho aj Crassus a Pompeius chceli získať moc, preto sa v roku 56 pred Kr. zišli všetci traja muži v malom severoitalskom mestečku Lucca, aby obnovili svoju dohodu. Každého z troch politikov sprevádzali senátori, jazdci a ďalší významní politici, takže schôdzka sa stala manifestáciou moci.
Caesar, Pompeius a Crassus sa dohodli na ďalšej spolupráci a podpore pri získavaní politickej moci. Výsledkom dohody bolo, že Caesarovi sa predĺžilo prokonzulské impérium v Gallii na ďalších päť rokov, Pompeius a Crassus boli opäť spoločne zvolení za konzulov na rok 55 pred Kr. Po skončení funkčného obdobia im bolo takisto udelené prokonzulské impérium, pričom Pompeius si vybral Hispániu a Crassus východné provincie, kde chcel pokračovať vo výbojoch.
V roku 54 pred Kr. zomrela pri pôrode Caesarova dcéra a Pompeiova manželka Iúlia, čím sa oslabili vzťahy medzi obomi mužmi. V roku 53 pred Kr. Crassus zahynul v bitke pri Carrhách v boji proti Partom a triumvirát sa rozpadol, resp. zmenil sa na duumvirát (vládu dvoch mužov).
Pompeius sa zbližoval so senátom a útočil čoraz viac proti Caesarovej moci. Keď malo uplynúť Caesarovo druhé prokonzulské impérium, chcel sa uchádzať o úrad konzula, ale v senáte bol presadený zákon, že tak musí urobiť osobne, čo by znamenalo, že by sa musel vzdať svojich légií v Gallii a stratil by všetok vplyv.
Občianska vojna.
V roku 49 pred Kr. sa Caesar rozhodol prekročiť s vojskom riečku Rubikon na severe Itálie a začal občiansku vojnu proti Pompeiovi a časti senátu. Pompeius ušiel do Grécka, Caesar sa zmocnil Ríma. V nasledujúcom roku Caesar zaútočil proti Pompeiovým stúpencom v Hispánii a napokon aj proti Pompeiovi v Grécku. Pompeius ušiel z bojiska do Malej Ázie a potom do Egypta, kde ho zavraždili. Caesar ho nasledoval do Afriky, pomstil Pompeiovu smrť a stal sa samovládcom v Rímskej ríši.

</doc>
<doc id="206764" url="https://sk.wikipedia.org/wiki?curid=206764" title="Prandtlova trubica">
Prandtlova trubica

Prandtlova trubica alebo Prandtlova sonda je zariadenie na meranie rýchlosti prúdiacej tekutiny. Principiálne ide o upravenú Pitotovu trubicu.
Prandtlova trubica sa hodí najmä na meranie väčších rýchlostí tekutín. Rýchlosť prúdiacej tekutiny sa merá v mieste ponoru trubice, pričom prúdenie musí byť rovnomerné a laminárne. Trubica je tvorená sondou so zaobleným čelom, v ktorom je vstupný otvor. Tekutina prúdiaca týmto otvorom, je privedená ku diferenčnému (pomerovému) manometru, pomocou ktorého sa meria celkový tlak p tekutiny. Po obvode sondy vo vzdialenosti trojnásobku jej priemeru sa nachádzajú otvory na snímanie statického tlaku. Otvory sa umiestňujú do bodu, kde je hodnota dynamického tlaku nulová.
Rurka cez otvor v zaoblenom čele, na ktorý kinetická energia|kineticky narážajú molekuly tekutiny, meria celkový tlak, ktorý je daný dynamickým tlakom narážajúcej tekutiny a statického tlaku prostredia. formula_1 (celkový tlak), cez otvor v boku sondy je meraný statický tlak prostredia formula_2.
Pre ideálny plyn platí:
formula_3
kde: formula_4 - hustota plynu.
Pre rýchlosť prúdenia plynov a tým aj vzduchu vzduchu platí:
formula_5
kde:
Tieto rovnice platia len pre podzvukové prúdenia.
Celkový tlak = statický tlak + dynamický tlak.

</doc>
<doc id="206765" url="https://sk.wikipedia.org/wiki?curid=206765" title="Perecká ulica">
Perecká ulica

Perecká je ulica v južnej časti mesta Levice, tvoriaca väčšinu sídliska Rybníky III. Je pomenovaná podľa blízko tečúceho potoku s názvom Perec.

</doc>
<doc id="206766" url="https://sk.wikipedia.org/wiki?curid=206766" title="Caravaggio">
Caravaggio



</doc>
<doc id="206768" url="https://sk.wikipedia.org/wiki?curid=206768" title="Česko-slovensko-poľský spor o Tešínsko">
Česko-slovensko-poľský spor o Tešínsko

Česko-slovensko–poľský spor o Těšínsko bol spor medzi Česko-Slovenskom a Poľskom, ktorý sa viedol v rokoch 1918 až 1958. Vrcholil v rokoch 1918 až 1920 a v roku 1938. S konečnou platnosťou bol ukončený až česko-slovensko–poľskou zmluvou z roku 1958.
Po zániku Rakúska-Uhorska vznikol medzi novovzniknutým Česko-Slovenskom a Poľskom spor o územie Tešínska. Po krátkom vojenskom stretnutí rozhodla 28. júla 1920 Veľvyslanecká konferencia v Spa o rozdelení sporného územia medzi oba štáty. V roku 1938 Poľsko východnú časť českej časti Tešínska vojensky obsadilo a anektovalo. Po druhej svetovej vojne sa hranice vrátili do stavu pred poľským obsadením. Spor bol ukončený uzatvorením zmluvy o vzájomných hraniciach v roku 1958.

</doc>
<doc id="206769" url="https://sk.wikipedia.org/wiki?curid=206769" title="Československo-poľský spor o Těšínsko">
Československo-poľský spor o Těšínsko



</doc>
<doc id="206773" url="https://sk.wikipedia.org/wiki?curid=206773" title="USS Iowa (BB-61)">
USS Iowa (BB-61)

USS Iowa (BB-61) bola prvá jednotka triedy Iowa námorníctva USA. Pomenovaná bola v súlade s doktrínou USA po 29. štáte USA Iowa. Mala päť sesterských lodí USS New Jersey, USS Missouri, USS Wisconsin, USS Illinois, USS Kentucky 
Stavba.
Kýl bol založený v lodeniciach New York Navy Yard v Brooklyne (štát New York) 27. júna 1940. Na vodu bola spustená 27. augusta 1942 a US Navy si ju prevzala 22. februára 1943.
Pohon a pancierovanie.
Pohonná jednotka pozostávala z ôsmich kotlov Babcock &amp; Wilcox a štyroch vysokotlakových turbín General Electric, ktoré dodávali lodi výkon až 212 000 ks čo je 158 000 kW. Zásoba 7 621 ton paliva postačovala, pri ekonomickej rýchlosti 18 uzlov preplávať 18 000 námorných míľ (33 336 km). Loď mohla dosiahnuť najvyššiu (dlhodobú) rýchlosť 33 uzlov. Skrutky boli štyri, dve štvorlisté vonkajšie a dve päťlisté vnútorné s priemerom viac ako 5 m. Manévrovanie zaisťovali dve kormidlá. 
Hlavná paluba mala až tri pásy panciera 38 mm, na ktorom malo dôjsť k explózii delostreleckého granátu, alebo bomby, druhý 121 mm (miestami až 150 mm), mal zabrániť väčšiemu prieniku črepín a explózie do vnútorných častí a tretí pás o hrúbke 32 mm mal zachytiť prípadné črepiny ktoré prenikli i druhým pásom a zároveň chránil najdôležitejšie časti plavidla. Viacvrstvová ochrana sa neskôr ukázala ako krok správnym smerom. Hlavné časti lode boli chránené bočným pancierom o hrúbke 295 a viac mm, pričom pri delostreleckých vežiach a skladoch munície dosahoval až 439 mm. Veliteľskú vežu a mostík chránil pancier hrúbky 444 mm. Podhladinová časť mala podobne ako paluba až tri vrstvy panciera, pričom spodné časti najdôležitejších častí nedosahovali hrúbku vrchného panciera.
Bojové lode triedy Iowa boli vôbec najrýchlejšími postavenými bojovými loďami. Pancierovanie bolo jedno z najlepších na bojových lodiach, podľa niektorých odborníkov vôbec najlepšie (iní uprednostňujú triedu Bismarck).
Výzbroj.
Hlavnú výzbroj Iowy tvorilo deväť diel kalibru 406 mm, o dĺžke 50 kalibrov (dĺžka hlavne bola 50x väčšia, ako kaliber, tz. 50 x 406 mm= 20,3 m). oproti predchádzajúcej triede South Dakota to znamenalo predĺženie hlavne o 5 kalibrov, čím sa zvýšil dostrel a prieraznosť granátov pri rovnakej vzdialenosti. Hlavne boli uložené v troch trojhlavňových vežiach, dve vpredu, jedna vzadu. Každá hlaveň mala nezávislé uloženie.
Pôvodne tvorilo pomocné (sekundárne) delostrelectvo dvadsať hlavní kalibru 5 palcov (127 mm) Mark 12 DP (Dual Purpose), ktoré mohli byť použité na ničenie plávajúcich (pozemných) i lietajúcich cieľov. Umiestnené boli v desiatich vežiach po dve hlavne v každej veži. Na každej strane sa nachádzalo päť veží. Na rozdiel od hlavného delostrelectva mali hlavne pomocného delostrelectva uloženie spoločné, to znamená, že obe hlavne vo veži boli spojené, a mierili na jedno miesto.
Protilietadlové delostrelectvo pôvodne pozostávalo z 30. štvorhlavňových kompletov Bofors kalibru 40 mm (56 kal.) a z 49.-60. kanónov Oerlikon kalibru 20 mm (70 cal.) (jednohlavňové).
Služba.
Po vstupných testoch v zátoke Chesapeake sa loď presunula na námornú základňu v kanadskom Newfoundlande, kde bola v zálohe pre prípad vyplávania nemeckej bojovej lode Tirpitz. Na jeseň 1943 prepravila amerického prezidenta Franklina D. Roosevelta do Casablanky, odkiaľ potom pokračoval na konferenciu do Teheránu na spojeneckú konferenciu. Po skončení konferencie USS Iowa ho prepravila späť do USA.

</doc>
<doc id="206774" url="https://sk.wikipedia.org/wiki?curid=206774" title="Federico Barocci">
Federico Barocci

Federico Barocci, vlastným menom "Federico Fiori", známy aj ako "Baroccio, Barozzi, Fiori da Urbino" (* asi 1528, Urbino, Urbinské vojvodstvo – † 30. september 1612, tamtiež) bol taliansky maliar a rytec.
Životopis.
Narodil sa v rodine sochára Ambrogia Barocciho, od ktorého dostal aj prvé maliarske vzdelanie. Neskôr študoval u francúzskeho maliara Melozzia da Forlì a neskôr u Battistu Franca. V roku 1548 sa presťahoval do Ríma v Taliansku, kde sa venoval najmä kopírovaniu Raffaelových diel. Slávu si však získal až po návrate do rodného Urbina, kde ho očarili diela Antonia da Correggia, vďaka čomu sa stal jeho vynikajúcim následníkom. V roku 1560 sa znovu vybral do Ríma, tentoraz už ako pomerne známy maliar, a tam dostal spolu s Federicom Zuccarim ponuku vyzdobiť maľbami niektoré miestnosti vatikánskeho Belvedera, no pre náhle ochorenie túto prácu nedokončil.
Po uzdravení pracoval na výzdobe dómu v Perugii a kostola v Urbine (na obraze "Il Perdono di s. Francesco d' Assisi" pracoval 7 rokov). Dostal pozvanie na kráľovský dvor od florentského veľkovojvodu, cisára Rudolfa II. a kráľa Filipa II., no ani jedno z nich neprijal, ale miesto toho ostal už až do smrti vo svojom rodisku, kde nemal núdzu o zákazky. Jeho diela sa doteraz nachádzajú v rôznych talianskych kostoloch, ale taktiež v múzeách v Bruseli, Madride, Drážďanoch, Mníchove, Petrohrade, Turíne a mnohých ďalších.

</doc>
<doc id="206779" url="https://sk.wikipedia.org/wiki?curid=206779" title="Gemini 12">
Gemini 12

Gemini 12 (oficiálne Gemini XII) bol desiaty americký pilotovaný kozmický let v rámci programu Gemini, ktorému velil veterán misie Gemini 7 James A. Lovell a zahŕňal tri výstupy do otvoreného vesmíru nováčika Edwina „Buzza“ Aldrina, ktoré trvali celkovo 5 hodín a 30 minút. Astronauti tiež dosiahli piate stretnutie a štvrté spojenie s cieľovým telesom Agena.
Misia Gemini 12 znamenala úspešné ukončenie programu Gemini a splnila posledný z jeho cieľov, keď úspešne preukázala, že astronauti môžu efektívne pracovať mimo kozmickej lode. To prispelo k vydláždeniu cesty pre program Apollo, ktorý mal za cieľ pristáť s človekom na Mesiaci do konca 60. rokov 20. storočia.
Prípravy na let.
NASA oficiálne predstavila posádku posledného letu programu Gemini 27. júna 1966. Za veliteľa bol určený spoľahlivý veterán Jim Lovell a na sedadle pilota mal byť nováčik Edwin „Buzz“ Aldrin. Aldrin mal ako člen tretieho náboru astronautov veľký podiel na úspechoch pri prvých pokusoch o stretnutie Gemini s cieľovým telesom Agena, lenže jeho osobnostné charakteristiky boli, mierne povedané, nie celkom štandardné, preto Deke Slayton, ktorý mal okrem iného na starosti výber letových posádok, váhal, či a s kým ho spárovať do posádky. Nakoniec Aldrina ponúkol Lovellovi, ktorý nemal nič proti, a tak sa dvojica stala pôvodne záložnou posádkou Gemini 10. Po leteckej nehode, pri ktorej zahynuli Elliot See a Charles Bassett, však nastali personálne zmeny, ktoré postavili Lovella a Aldrina do ideálnej pozície v hlavnej posádke Gemini 12. Záložnú posádku vytvorili Gordon Cooper a Gene Cernan. Cooper ako jeden z členov legendárnej sedmičky Mercury a veterán misií Mercury-Atlas 9 a Gemini 5 sa sám ponúkol ako náhradník Lovella pri vedomí faktu, že v rámci programu Gemini to bola slepá ulička. Cernana k nemu priradil Slayton preto, lebo po postupnom odchode skúsených astronautov do programu Apollo zostal práve Cernan jediným kvalifikovaným človekom so skúsenosťou s výstupom do otvoreného vesmíru.
Ešte pred definitívnym potvrdením letového plánu sa v ňom vyskytlo niekoľko významných zmien. Asi najzásadnejšia z nich sa týkala raketového kresla "Astronaut Maneuvering Unit" (AMU), ktoré vyvíjalo Vojenské letectvo USA. Vedenie programu pilotovaných letov ale usúdilo, že na takú komplexnú úlohu, akou bolo poletovanie s kreslom okolo kabíny, ešte nedozrel čas. Dňa 23. septembra 1966 tak bolo už inštalované kreslo AMU sňaté z adaptéra Gemini 12. V prvom rade bolo treba prísť na to, či a ako sa dajú vo voľnom priestore vykonávať aspoň elementárne úkony bez toho, aby astronaut skončil na hranici totálneho vyčerpania. Riešenie pritom existovalo, zatiaľ však pri kadencii štartov Gemini nebol poriadne čas na jeho využitie. Nácviky v bazéne sa začali praktizovať v roku 1964 v rámci experimentálneho programu v Langleyovom stredisku a po neúspechu pri výstupe Gena Cernana sa začali dostávať do centra pozornosti. Cernanova poletová evaluácia totiž ukázala, že vodné prostredie relatívne verne simuluje podmienky počas výstupu do vesmíru. Vzhľadom na kadenciu štartov Gemini nebolo možné pre misie Gemini 10 a Gemini 11 zaradiť dostatočný objem výcviku v bazéne, ale aj pri týchto misiách prebiehali poletové evaluácie. Možnosť využiť bazén v chlapčenskej škole McDonogh School pri Baltimore mal až Aldrin. Nácviky začali ešte s kreslom AMU a po jeho vyškrtnutí z plánu potom dostal program výstupu do vesmíru a tým aj Aldrinov výcvik inovovanú podobu. Výstup mal zahŕňať elementárne úkony s dvojminútovými odpočinkovými pauzami. Aldrin vykonal päť veľkých nácvikov v bazéne, počas ktorých duplikoval celý program výstupu od začiatku do konca a na základe jeho pripomienok a poznatkov bol program výstupu príslušne upravený.
Misia Gemini 12 mala v rámci programu Gemini zvláštny status. Pokiaľ pominieme tlak na Aldrina a prevedenie ukážkového výstupu do vesmíru, už samotný fakt, že išlo o posledný let programu a tiež posledný let až prekvapivo spoľahlivej rakety Titan II GLV, dodával celému letu výnimočné postavenie. Na druhú stranu nebolo z tých istých dôvodov úplne jednoduché zaistiť potrebný hardvér. Zásoby náhradných dielov sa tenčili a získavali sa čoraz ťažšie. Hlavný problém ohľadom hardvéru však predstavovala Agena, resp. jej neexistencia. Všetky Ageny sa použili pri predchádzajúcich misiách, pričom dve z nich boli stratené pri haváriách, a pre Gemini 12 jednoducho žiadna nezostala. Na Cape Kennedy sa však nachádzal vývojový a testovací exemplár GATV 5001, ktorý nebol z najrôznejších dôvodov letuschopný. Už po havárii Ageny 5002 začala NASA na konci roka 1965 uvažovať o tom, že by sa 5001 mohla uviesť do plne funkčného stavu a použiť v prípade nedostatku cieľových telies. Bol to ale dlhý proces a hoci GATV 5001 zamierila do továrne Lockheedu v kalifornskom Sunnyvale na prelome novembra a decembra 1965, definitívne sa práce na jej prestavbe začali až v máji 1966. Plne vybavená a funkčná bola táto Agena až v auguste a 4. septembra bola dodaná na kozmodróm. Jej označenie bolo zmenené na 5001R („R“ ako „Refurbished“, čiže renovovaná).
Problém bol aj s nosičom pre Agenu. Rakety Atlas sa vyrábali na objednávku a výrobca Convair nemal žiadne kusy v zásobe. Aj tu sa našťastie našlo riešenie. Najprv vyjednávali zástupcovia Gemini Program Office (GPO) s vedením Vandenbergovej základne, kde sa nachádzal jeden voľný Atlas. Tento nosič však bol prvým z novej série a od typu používaného na vynášanie Ageny sa v mnohých ohľadoch líšil. Navyše sa tento typ ešte nevyskúšal za letu. V rovnakom čase sa tiež trocha zdržal štart jednej z kozmických sond programu Lunar Orbiter. V programe sa tiež používali Atlasy, ktoré sa pre zmenu len minimálne líšili od nosiča Ageny. Program Lunar Orbiter riadilo Langleyovo stredisko, preto GPO požiadala Langley o prevedenie jedného Atlasu pre Agenu výmenou za Atlas získaný z Vandenbergovej základne. Zástupcovia Langleyovho strediska sa nechali presvedčiť a prevzali nový Atlas zo západného pobrežia, zatiaľ čo Atlas pôvodne určený pre Lunar Orbiter teraz čakal štart s Agenou na špici. Tým sa vyriešili problémy s hardvérom pre Gemini 12. S nastupujúcou jeseňou sa v očakávaní štartu 9. novembra tempo príprav stupňovalo. Neobišlo sa to bez problémov. Pokazený zdroj v záložnej jednotke autopilota rakety Titan si vyžiadal odklad štartu o jeden deň. Okrem spomínaného zdroja bola vymenená aj sekundárna sústava gyroskopov na prvom stupni. Pri skúškach ale vyšlo najavo, že ani nový autopilot nepracuje správne, takže výmena sa musela opakovať znova. Štart sa musel odložiť o ďalší deň na 11. novembra.
Priebeh letu.
Vzhľadom na relatívne neskorý čas štartu sa v piatok 11. novembra 1966 astronauti Jim Lovell a Buzz Aldrin zobudili až o 10:30 miestneho času. Osprchovali sa a po lekárskych vyšetreniach ich potom čakali tradičné raňajky, ku ktorým sa podával steak a vajíčka. Spoločnosť im robilo desať kolegov astronautov. Následne Lovell a Aldrin vyšli z Budovy pilotovaných letov ("Manned Spacecraft Operations Building") a o 12:30 už boli na štartovacej rampe 16, kde si v špeciálne upravenom obytnom prívese obliekli skafandre. Potom sa špeciálne upravenou dodávkou presunuli na štartovací komplex 19, odkiaľ mali vyštartovať. Keď sa Lovell a Aldrin vybrali po nástupnej rampe k výťahu, prizerajúci si všimli, že astronauti mali na chrbte zavesené papiere, Lovell so slovom „THE“ a Aldrin s „END“. Všetko prebiehalo bez problémov.
Najprv odštartovala o 14:07:59 miestneho času (19:07:59 svetového času) zo štartovacieho komplexu 14 Agena 5001R. O niekoľko minút operátori ohlásili úspešné navedenie na orbitu, hoci sa objavili menšie problémy pri práci motora samotnej Ageny. Misia Gemini 12 úspešne odštartovala 11. novembra 1966 o 15:46:33,419 miestneho času (20:46:33,419 svetového času) pomocou nosnej rakety Titan II GLV zo štartovacieho komplexu 19 na Cape Kennedy. Päť a trištvrte minúty potom sa už Gemini nachádzala na predbežnej orbite. Po oddelení od nosiča Lovell vykonal krátky rutinný korekčný zážih, ktorým spresnil parametre dráhy lode a potom už začala séria zážihov, ktorá mala vyústiť v rendezvous na treťom oblete. Približne 1 hodinu a 25 minút po štarte radar v nose Gemini zachytil Agenu, v tej chvíli vzdialenú 436 km. Spočiatku všetko prebiehalo normálne, ale asi po hodine začal radar náhle strácať kontakt a prestal dodávať údaje do palubného počítača. Rendezvous bolo v tej chvíli tesne pred TPI, teda vo fáze, kedy sa chystal zážih, ktorý by poslal Gemini z nižšej a rýchlejšej orbity smerom nahor k Agene, v tom momente vzdialenej asi 120 km. Jedinou možnosťou v tom momente bolo vykonávať optické merania vzájomnej polohy oboch telies a vykonávať potrebné výpočty s pomocou manuálneho zadávania dát do počítača. Pre Buzza Aldrina práve nastala veľká chvíľa. V čase 3 hodiny, 5 minút a 48 sekúnd po štarte začala fáza TPI zážihom, ktorý pridal Gemini rýchlosť 6,7 m/s a poslal loď smerom k čakajúcej Agene. Približne po 22 minútach sa radar spamätal a opäť začal dodávať dáta počítaču. Zatiaľ čo niektoré údaje vyzerali relatívne vierohodne, iné nedávali zmysel. Podľa neskorších analýz bola príčinou poruchy zrejme strata hermetickosti v niektorom z kritických komponentov, čo vyústilo do skratu. Lovell a Aldrin tak museli vykonávať rendezvous s úplne zmätočnými údajmi na prístrojoch.
V čase 3 hodiny a 45 minút po štarte sa už Gemini vznášala neďaleko Ageny a vzájomná rýchlosť oboch strojov bola nulová. O ďalšiu pol hodinu neskôr mohol Lovell ohlásiť úspešné pripojenie k Agene. V nádržiach systému OAMS ("Orbit Attitude and Maneuvering System") zostávalo ešte 67 % pohonných látok. Pätnásť minút po pripojení Lovell opäť odpojil Gemini od Ageny, aby vyskúšal dokovanie za orbitálnej noci. Prvýkrát sa mu pripojenie nepodarilo podľa predstáv – v momente dotyku bola Gemini mierne pootočená, preto v dokovacom prstenci Ageny zachytila ​​nos Gemini iba jedna z troch západiek. Navyše pri Lovellovom pokuse o korekciu nechcela táto západka povoliť a zahanbený „Shaky“, ako sa Lovellovi prezývalo, bol nútený svojou loďou trocha „zavrtieť“. Až na druhýkrát sa mu podarilo napraviť si reputáciu. Po ňom si odpojenie a následné pripojenie skúsil aj Aldrin, ktorý zvládol túto úlohu bez väčších problémov. Potom malo nasledovať vytiahnutie súlodia na dráhu s vysokým apogeom, o čo sa mala prostredníctvom svojho motora postarať Agena. Lenže už v priebehu navádzania na orbitu, približne 140 sekúnd po spustení motora Ageny si operátori všimli fluktuáciu v práci turbočerpadla a zároveň dočasné mierne zníženie tlaku v spaľovacej komore. Nikto nechcel riskovať, že by turbočerpadlo explodovalo počas manévru s pripojenou Gemini, preto astronauti dostali zo Zeme pokyny: "„Gemini 12, momentálne je to ‚No-Go‘ ohľadom zážihu primárneho pohonného systému Ageny. Namiesto toho urobíme v čase 7 hodín a 5 minút retrográdny zážih o 16,5 m/s sekundárnym pohonným systémom, aby sme stihli zatmenie.“" Pozorovanie zatmenia Slnka, ku ktorému malo dôjsť 12. novembra, bolo pôvodne v letovom pláne len ako okrajový bod pre prípad, že by astronauti mali chvíľku voľného času. Teraz vďaka nedôvere v pohonnú jednotku Ageny zatmenie poskočilo na zozname priorít vyššie. Podľa pokynov teda astronauti 7 hodín, 5 minút a 6 sekúnd po štarte vykonali pomocou sekundárneho pohonného systému Ageny zážih, ktorý zostavu spomalil o 13 m/s (medzi prvotnou informáciou a diktovaním presných dát o zážihu vykonali špecialisti v riadiacom stredisku korekciu veľkosti zrýchlenia). Lovell s Aldrinom sa potom mohli najesť a ísť spať.
V čase, keď obaja spali, balistici v riadiacom stredisku prepočítali dráhu lode a zistili, že bude nutná ešte jedna malá korekcia tak, aby sa trajektória Gemini v pravý okamih preťala pásom totality, teda oblasťou, kde dôjde k úplnému zatmeniu. Komunikátor (CAPCOM) na Kanárskych ostrovoch tak Lovella a Aldrina po prebudení zasypal údajmi z prepracovaného letového plánu. Osemnásťsekundové postrčenie tryskami sekundárneho pohonného systému Ageny poslalo súlodie na stretnutie so zatmením. Úplného zákrytu Slnka mesačným kotúčom sa mali astronauti dočkať v letovom čase 16:01:44, pričom tento jav mali Lovell s Aldrinom sledovať iba 8 sekúnd. Starostlivo museli pripraviť fotoaparáty a kamery. Zatmenie prebehlo z pohľadu Gemini presne tak, ako experti predpovedali: "„Do zatmenia sme vleteli presne na čas,“" oznamoval krátko po určenom okamihu Jim Lovell. Bohužiaľ sa pre nedostatok času astronautom nepodarilo zachytiť tieň mesačného kotúča na zemskom povrchu, ale napriek tomu to bol pre nich pôsobivý pohľad. Bolo to prvýkrát, kedy bolo možné pozorovať zatmenie z vesmíru. Teraz nastal čas pustiť sa do najdôležitejšieho bodu letového plánu, ktorým boli výstupy do otvoreného vesmíru. Prvá bola na rade SEVA ("Stand-up Extravehicular Activity"), čiže výstup, počas ktorého mal Aldrin iba stáť na svojom sedadle. Poklop nad jeho hlavou bol otvorený 19 hodín a 29 minút po štarte. Ako prvý bod výstupu bolo odhodenie vreca s odpadkami, čo Aldrin vykonal bez akýchkoľvek ťažkostí. Nasledovalo snímanie hviezd ultrafialovou kamerou v rámci experimentu S-13 a Aldrin tiež sňal a podal Lovellovi kolektor mikrometeoroidov S-10 a niekoľko kotúčikov s rôznymi materiálmi. Okrem toho Aldrin tiež čiastočne otestoval dynamiku pohybu v priestore a presvedčil sa, že na pohyb žiaducim smerom úplne stačí iba neznateľný odraz a nie je potrebné vynakladať takmer žiadne úsilie. Ako Aldrin pri poletovom rozbore poznamenal, bol za SEVA vďačný, pretože tento výstup „na stojaka“ mu pomohol pripraviť sa na ďalšiu činnosť v otvorenom priestore. Poklop bol uzavretý po 2 hodinách a 29 minútach. Prvé Aldrinovo stretnutie s otvoreným vesmírom bolo po všetkých stránkach úspešné. Neuskutočnilo sa síce na dráhe s vysokým apogeom, ako sa pôvodne plánovalo, ale Aldrina aj tak ohromil pohľad na Zem a nebeské telesá. A navyše ho SEVA mentálne aj fyzicky pripravila na veľký výstup, ktorý bol v pláne ďalší deň.
Počas spánku musel CAPCOM posádku zobudiť, aby vykonala neplánovaný preplach palivových článkov. Články bolo treba preplachovať, pretože sa v nich hromadili plyny a voda a tým sa znižovala ich účinnosť. Voda sa zachytávala do dvoch retenčných nádrží označovaných ako A a B, odkiaľ sa odvádzala buď do náustkov, z ktorých astronauti pili alebo sa vypúšťala mimo loď. Lenže to vyzeralo, že nádrže nestačia zachytávať vodu. Práve v priebehu druhej spánkovej periódy začala zlyhávať jedna zo sekcií palivového článku, označená ako B2, a pravdepodobnou príčinou bolo hromadenie vody. Posádka bola inštruovaná vykonávať periodické preplachy asi pri každom oblete Zeme a čo najviac piť. Podľa všetkého stál za problémom pomalý únik kyslíka do retenčnej nádrže B, čo postupne zmenšovalo objem na odber vody. Následne si deliaca membrána „sadla“ na jej dno a tým skomplikovala vypudzovanie obsahu von. Astronauti tak do seba liali kvantá vody. Bohužiaľ, zdalo sa, že to príliš nepomáhalo. Zatiaľ však loď netrpela núdzou o elektrickú energiu, a tak tretí letový deň uplynul bez zmien.
V čase 42 hodín a 48 minút po štarte Aldrin druhýkrát otvoril poklop nad svojou hlavou. Nastala chvíľa pravdy – pokiaľ napriek všetkej snahe a detailnej príprave nebude tento výstup úspešný, NASA má veľký problém. Aldrin mal však oproti svojim predchodcom niekoľko výhod. Na povrchu Gemini sa nachádzalo 44 fixačných bodov a chytov, v porovnaní s tým napríklad na Gemini 9 ich bolo iba 9. Aldrin mal tiež k dispozícii dva pútacie popruhy, ktorých dĺžku bolo možné nastaviť od 45 centimetrov až po 1 meter. Popruhy boli upevnené k Aldrinovmu pásu a vďaka nim mohol mať pre manipuláciu s rôznymi objektmi obe ruky voľné. Na zadnej stene adaptéra ho potom čakalo pracovné miesto s úchytmi na nohy, ktoré sa prezývali „golden slipers“ (zlaté papuče). Tie boli nainštalované už na predchádzajúcej misii, ale Dick Gordon sa k ich použitiu nikdy nedostal. Aldrin bol teraz tým, na ktorého ramenách spočívalo úspešné zvládnutie jedného z cieľov celého programu – zmysluplnej práce v otvorenom vesmíre. Rovnako ako pri predchádzajúcom výstupe, aj teraz sa Aldrin najprv postavil na sedadle. Potom sa ľahko odrazil a zachytil sa malého teleskopického zábradlia, ktoré bolo vztýčené po dĺžke prednej časti lode. Ďalším bodom programu bol odpočinok. Štyri minúty po začiatku výstupu sa Aldrin spýtal Lovella: "„Máš pre mňa teraz nejakú úlohu?“" "„Áno, dve minúty odpočívaj,“" znela odpoveď veliteľa. "„Poviem ti, kedy máš zase začať niečo robiť.“" Hoci to v tom okamihu Aldrinovi pripadalo ako strata času, poslúchol. Akonáhle uplynuli dve minúty, upevnil do úchytu za kokpitom kameru a potom začal po malom zábradlí rúčkovať k Agene. Tam sa pomocou popruhu fixoval na mieste a po krátkom odpočinku bez akýchkoľvek problémov spojil Gemini s Agenou pútacím lanom. Naposledy tento úkon úplne vyčerpal Gordona, teraz sa Aldrin ani nespotil. Buzz ešte aktivoval lapač mikrometeoroidov a potom nasledoval návrat späť ku kokpitu, kde sa uskutočnila výmena kamier. Aldrin sa pohyboval pomaly a rozvážne, presne tak, ako to nacvičil v bazéne v Baltimore.
Asi 40 minút po začiatku výstupu sa Aldrin začal presúvať smerom k zadnej časti adaptéra, kde naňho čakalo pracovné miesto. Cesta, ktorá iba pol roka predtým vyčerpala Gena Cernana, bola teraz úplne triviálnou záležitosťou. Na zadnej časti adaptéra Buzz vkĺzol do „zlatých papúč“ a upevnil do držiaka kameru, ktorá mala zachytávať jeho činnosť. Skúsil, ako sa dá pohybovať telom, keď sú nohy fixované v papučiach a potom sa pustil do práce. Pracovné miesto malo podobu dosky s rozmermi približne 76 × 76 cm a boli tu upevnené vzorky potrubia, káblov, skrutky a podobné vybavenie. Aldrinovou úlohou bolo simulovať opravy, uťahovať a povoľovať skrutky, spájať a rozpájať príruby, strihať káble a potrubia, odtrhávať a znova prilepovať pásy suchého zipsu. Na mieste sa mal pridržiavať iba zlatými papučami, potom z nich mal vykĺznuť a rovnakú sekvenciu úkonov vykonať s použitím pútacích popruhov. Aldrin všetko zvládal bez väčších problémov. Zaujímavým postrehom boli preferencie úchytov pre nohy oproti pútacím popruhom. Aldrin v poletovom rozbore dokonca naznačil, že ešte lepší ako nožné úchyty je iba jeden nožný úchyt. Vďaka nemu je možné otáčať telom vo zvislej osi v oveľa väčšom rozsahu oproti fixácii dvoma úchytmi a súčasne zachovať stabilitu. Po pol hodine Buzz opustil svoje pracovné miesto na adaptéri a opäť sa vybral dopredu ku kabíne. Ešte však nebol čas na návrat, pretože Aldrin mal opäť namierené k Agene. Tam sa pripútal popruhmi a na identickej pracovnej doske vykonal podobné úkony ako na konci adaptéra. Okrem iného ale teraz vyskúšal aj momentový kľúč, ktorý bol vyvinutý na použitie v programe Apollo. Aldrin skúšal pracovať s oboma pútacími popruhmi, s jedným popruhom a nakoniec bez akejkoľvek fixácie. Keď sa výstup chýlil ku koncu, Lovell požiadal svojho kolegu, aby očistil jeho okienko, ktoré bolo pokryté jemným mastným filmom a na niekoľkých miestach výhľad znepríjemňovali šmuhy. Keď sa Aldrin vybral späť od Ageny ku kokpitu, Lovell zavtipkoval: "„Hej, mohol by si mi tiež vymeniť olej?“" "„Vymeniť olej? Hej, jasné,“" poslúchol Aldrin. Zatiaľ čo Buzz čistil Lovellovo okienko, veliteľ jeho prácu ocenil: "„Viem, kde by si mohol zohnať novú prácu!“" Predtým než sa znova uložil na svoje miesto v kabíne, Aldrin ešte pozoroval krátke zážihy trysiek systému OAMS. Predchádzajúci letový deň počas fotografovania zemského povrchu začali problémy s tryskami č. 2 a 4. Aldrin teraz hlásil, že ich spaliny sa líšia od spalín ostatných trysiek. Nakoniec, po 2 hodinách a 6 minútach od otvorenia poklopu, Aldrin uzavrel dvere a tým tento prelomový výstup skončil. Počas neho sa podarilo overiť riešenie podstatných problémov a potvrdilo sa, že kľúč k efektívnej práci v otvorenom vesmíre spočíva v starostlivom plánovaní a výcviku, dostatku kotviacich miest a vyhýbaní sa metóde hrubej sily. Tam, kde jeho predchodcov zaplavovali litre potu a dochádzal im dych, Aldrin dokázal meniť svoju polohu v priestore ľahkými pohybmi prstov. Nikdy sa nezadýchal, pričom jeho tep dlhodobo neprekročil hodnotu 130 úderov za minútu, krátkodobé maximum bolo 160 tepov/min., a systém zaistenia životných podmienok tentoraz úplne stačil na udržanie pohodlia v skafandri.
Pre Lovella s Aldrinom to ešte nebol koniec dňa. Ďalším bodom letového plánu bolo otestovanie stabilizácie súlodia pomocou gravitačného gradientu. Dve a pol hodiny po uzavretí poklopu Lovell odpojil Gemini od Ageny. Po skúsenostiach Conrada a Gordona sa posádka tentoraz rozhodla nepoužívať na separáciu motory a nechať sa iba odstrčiť dokovacím prstencom Ageny. Všetko prebiehalo hladko, iba v jednom momente sa spojovacie dacronové lano zaseklo, keď sa nechcel uvoľniť suchý zips v jednom z jeho skladov. Predsa sa použili motory OAMS, ale po ich krátkom bliknutí sa lano rozvinulo na plnú dĺžku 30 metrov. Zostávalo však znateľne prevesené a keď sa ho Lovell pokúsil natiahnuť, začali sa loď aj Agena kolísať a otáčať okolo pozdĺžnej osi. Lovell sa situáciu pokúšal upokojiť, ale príliš mu nepomohol fakt, že okrem trysiek číslo 2 a 4 sa teraz začal zvláštne správať aj motor číslo 8. Lano sa však jemnými zásahmi podarilo napnúť a po hodine snaženia sa formácia ustálila a za ďalšiu hodinu astronauti konštatovali, že pomocou gravitačného gradientu sa celá zostava pomaly stabilizuje. Štyri a pol hodiny po odpojení posádka odstrelila ustreďovaciu tyč dokovacieho mechanizmu, na ktorý bolo lano pripevnené a tým definitívne oslobodila Gemini od Ageny. Za ďalšiu pol hodinu krátky posigrádny zážih poslal Gemini preč od Ageny. Po ďalšom náročnom dni bol čas na jedlo a spánok. Tentoraz však spánok trval kratšie, než stanovil letový plán. Po siedmich a pol hodinách posádku prebudilo volanie CAPCOM-a na sledovacej lodi "Rose Knot Victor". "„To už je ráno?“" spýtal sa rozospatý Lovell. "„No, tak nejako. My tu máme 1:15,“" odpovedal CAPCOM. Tridsať minút spánku sa muselo obetovať kvôli riešeniu spomínaných problémov s palivovými článkami. Bolo treba začať oživovať systémy lode pomalšie, aby sa rozložil nápor na elektrický systém. Po obligátnej údržbe lode aj posádky Lovell s Aldrinom vykonali manéver, ktorým zastavili vzďaľovanie sa od Ageny. Hlavným bodom denného programu bol tretí výstup do otvoreného vesmíru, tentoraz opäť vo forme SEVA, teda výstupu „na stojaka“. Prípravy na výstup však boli trocha uponáhľané. Riadiace stredisko podcenilo časovú náročnosť niektorých úkonov, a tak Lovell s Aldrinom skákali od jednej činnosti k druhej. Nakoniec, keď nastal čas na výstup, astronauti ešte neboli pripravení a preto bolo otvorenie poklopu odložené o jednu orbitu.
Aldrin v čase 66 hodín a 6 minút po štarte tretíkrát nad sebou otvoril poklop a pomaly sa postavil na svojom sedadle. Najprv odhodil odpad a nepotrebné vybavenie, medzi iným aj hrudný batoh ELSS ("Extravehicular Life Support System"): "„A tu letí ELSS. Navždy stratený,“" komentoval to Aldrin. Hlavnou náplňou tejto SEVA nebolo upratovanie, ale hlavne zhotovovanie fotografií oblohy a zemskej atmosféry v ultrafialovej časti spektra. Aldrin si podľa plánu počas výstupu aj zacvičil. Medzitým mal Lovell drobné problémy v ovládaní lode súvisiace s nesprávnym nastavením inerciálnej platformy. Všetky úlohy sa nakoniec Aldrinovi podarilo splniť, pričom jeho tretí výstup trval 55 minút. Druhou veľkou úlohou tohto dňa bol experiment so senzormi prúdu iónov, kedy sa mala loď natáčať rôznymi smermi. Senzory na dvoch rahnách s dĺžkou zhruba 1 meter mali medzitým snímať tok iónov. Celá záležitosť mala slúžiť na overenie, či je možné týmto spôsobom zistiť polohu lode v priestore. Lenže počas tohto experimentu sa ovládanie lode veľmi skomplikovalo. Motor číslo 8 definitívne vypovedal službu a Gemini tak stratila schopnosť náklonu doľava. Po obede nasledovalo obligátne fotografovanie synoptických, geologických a geografických javov. Tým skončil ďalší deň na orbite. Ani tentokrát nemohla posádka Gemini 12 pokojne spať. Dve hodiny po začiatku spánkovej periódy sa opäť ozval CAPCOM z lode "Rose Knot Victor", aby dal astronautom inštrukcie ohľadom stúpajúceho tlaku v kryogénnej nádrži kyslíka. O ďalších šesť hodín neskôr opäť zaznelo Lovellovi s Aldrinom do slúchadiel volanie z "Rose Knot Victor". Sekcia palivového článku s označením 1C prestávala dodávať prúd a astronauti ju museli vypnúť, pričom niekoľko ďalších sekcií nepracovalo ani na 50 % svojej kapacity. Energetický systém lode evidentne nebol v dobrom stave a situácia sa pomaly horšila. Dobre na tom nebol ani orientačný a manévrovací systém OAMS, ktorého test ukázal, že okrem motorov 2, 4 a 8 je teraz problém aj s motorom č. 7. Problémy nastali aj s pitnou vodou – nádrž v adaptéri bola prázdna a zásobník v kabíne sa nedal natlakovať, ale nakoniec sa to podarilo. Astronautom zostávalo iba pár hodín na orbite a ešte museli dokončiť posledné experimenty.
Príprava na brzdiaci zážih začala 90 a pol hodiny po štarte. Kým astronauti začali nastavovať inerciálnu platformu, pripojili do elektrického systému aj dve batérie, aby zdieľali záťaž pri oživovaní systémov s palivovými článkami. Po aktivácii návratového riadiaceho systému RCS ("Reentry Control System") v nose Gemini sa ukázalo, že tlak v okruhu A je vyšší, než by mal normálne byť a stále stúpa. Preto pri nastavovaní platformy astronauti použili práve tento okruh, aby spotrebovaním časti paliva tlak klesol. To sa nakoniec podarilo a brzdiaci zážih prebehol presne a bez problémov. Návrat do atmosféry aj v tomto prípade úplne riadil počítač. V čase najvyššieho preťaženia sa vrecko s dokumentáciou, filtrami na objektívy a inými drobnosťami odlúpilo od svojho miesta na ľavej stene, kde držalo vďaka suchému zipsu, a dopadlo priamo medzi nohy Jima Lovella a posunulo sa mu do lona. Lovell sa tak ocitol v nepríjemnej situácii. Pred zahájením návratového manévru totiž astronauti podľa plánu vybrali madlá katapultu z ich úložného priestoru v sedadle a mali ich pripravené práve v lone. Teraz sa Lovell obával, že keď siahne po vrecku, omylom zatiahne za madlo a tým vystrelí seba aj Aldrina do nehostinného prostredia a v ústrety istej smrti. Navyše s tým, ako rástlo preťaženie, vrecko sa posúvalo stále bližšie madlu. Lovell teda len stisol nohy k sebe a dúfal, že všetko dobre dopadne. Ako Lovell podotkol v poletovom rozbore: "„Akonáhle sme boli na hlavnom padáku, pozrel som sa dole, či je madlo v poriadku.“" Kolega, ktorý viedol rozbor na to odpovedal: "„Keby nebolo v poriadku, pozeral by si sa naň zvonka.“" Kozmická loď Gemini 12 pristála relatívne prudko 15. novembra 1966 o 14:21:03 miestneho času (19:21:03 UTC) na hladine Atlantického oceánu. Miesto pristátia sa nachádzalo 350 km severovýchodne od ostrova Grand Turk, 4,8 km od stredu pristávacej oblasti a na dohľad od čakajúcich záchranných jednotiek. Už 28 minút po pristátí obaja spokojní astronauti vystúpili zo záchranného vrtuľníka na palubu lietadlovej lode USS "Wasp".
Lovell s Aldrinom dokázali počas misie splniť väčšinu letového plánu a doviezť späť dáta a poznatky 12 z celkovo 15 experimentov. Najdôležitejšie bolo zistenie, že výstup do otvoreného vesmíru už viacej nebol prekážkou v ďalšom smerovaní kozmického programu. Napriek tomu, že sa neskôr tvrdilo, že Aldrin sám vyriešil problémy s výstupom do otvoreného vesmíru, nie je to pravda. Išlo o výhradne tímovú prácu, na ktorej sa podieľali desiatky osôb, vrátane Aldrinových menej úspešných kolegov Gena Cernana, Michaela Collinsa a Dicka Gordona. Jedna úloha sa posádke Gemini 12 nepodarila: opäť využiť Agenu ako posunovaciu lokomotívu na dráhu s vysokým apogeom. Zrušenie tejto fázy letu nebolo kvôli posádke, ale vinou technického problému Ageny. Pristátie misie Gemini 12 znamenalo koniec programu Gemini a tímy v rôznych strediskách NASA sa teraz mohli naplno sústrediť na nadchádzajúci program Apollo.

</doc>
<doc id="206780" url="https://sk.wikipedia.org/wiki?curid=206780" title="Elektroerozívne obrábanie">
Elektroerozívne obrábanie

Elektroerozívne obrábanie je spôsob obrábania elektricky vodivých materiálov, pri ktorom dochádza k úbytku materiálu elektrickým výbojom (elektroeróziou) medzi obrábaným materiálom a pracovnou elektródou. Elektrický výboj spôsobí krátkodobé prudké stúpnutie teploty rádovo až na 10000 °C, následkom čoho sa v mieste elektrického výboja vplyvom vysokej koncentrácie energie (~100 W.mm-2) vytvoria kvapky roztaveného kovu a časť z neho sa odparí. Táto metóda sa využíva hlavne pre inak ťažko obrobiteľné kovy, kalené ocele, spekané karbidy a pod.
Použitie.
Tento spôsob možno využiť pri obrábaní vodivých materiálov. Väčšinou prebieha obrábanie v kvapalinovom prostredí (kvôli zabráneniu oxidácie), čo obmedzuje možnosti jeho použitia. Oproti obrábaniu reznými nástrojmi má niekoľko odlišností:
Hlavnou využiteľnosťou tejto technológie je obrábanie problematických tvarov, materiálov, ale tiež veľmi presných a veľmi malých rozmerov. Pre účinnosť elektroerozívneho obrábania je určujíca vlastnosť vodivosť materiálu, teplota tavenia a požadovaná kvalita. Touto metódou je možné dosiahnuť presnosť obrábania rádovo tisíciny milimetra a drsnosti povrchu Ra 0,2, čo znamená, že takouto technológiou je možné nahradiť i brúsenie (tam kde je to inak technologicky nemožné). Samotné obrábanie nie je výrazne energeticky náročné, príkony strojov sú v rozmezí 10 až 15 kW.
Zdroje.
"Ing. Jaroslav Řasa, CSc.,Ing. Zuzana Kerečaninová: Nekonvenční metody obrábění"

</doc>
<doc id="206781" url="https://sk.wikipedia.org/wiki?curid=206781" title="Elektrochemické obrábanie">
Elektrochemické obrábanie

Elektrochemické obrábanie je obrábanie elektricky vodivých a zároveň elektrochemicky rozpustných materiálov, pri ktorom dochádza súčasným pôsobením elektrického prúdu a elektrolytu k zmena vlastností obrábaného povrchu a úberu materiálu. Princípom elektrochemického obrábania je lokálne rozpúšťanie materiálu obrobku v elektrolyte. 
Na rozdiel od anódomechanického obrábania tu nedochádza k tvorbe iskier.
Zdroje.
"Ing. Jaroslav Řasa, CSc.,Ing. Zuzana Kerečaninová: Nekonvenční metody obrábění"

</doc>
<doc id="206782" url="https://sk.wikipedia.org/wiki?curid=206782" title="Ana">
Ana

Ana môže byť:
ANA môže byť:

</doc>
<doc id="206783" url="https://sk.wikipedia.org/wiki?curid=206783" title="Prvý triumvirát">
Prvý triumvirát

Prvý triumvirát môže byť:

</doc>
<doc id="206784" url="https://sk.wikipedia.org/wiki?curid=206784" title="Ultrazvukové obrábanie">
Ultrazvukové obrábanie

Ultrazvukové obrábanie je obrábanie, pri ktorom sa jemné ostrohranné brúsivo pohybuje kolmo k povrchu materiálu, čím dochádza k vzájomnému oteru; pohyb zapríčiňuje razidlo, ktoré rozkmitáva ultrazvuková kmitacia tyč. Frekvencia kmitania je 20 000 až 30 000 Hz. Medzi obrobok a nástroj sa brusivo privádza vo forme suspenzie s olejom alebo vodou. 
K rozrušovaniu povrchu obrobku dochádza tlakom nástroja, mechanickým účinkom dopadajúceho brusiva a vysokotlakovými impulzmi v suspenzii.
Tento spôsob sa používa pre obrábanie tvrdých a nevodivých materiálov, napríklad rezných keramických doštičiek. 

</doc>
<doc id="206785" url="https://sk.wikipedia.org/wiki?curid=206785" title="Obrábanie laserom">
Obrábanie laserom

Obrábanie laserom alebo laserové obrábanie je druh obrábania materiálov, pri ktorom sa na odber materiálu využíva pôsobenie vysoko koncentrovaného zväzku fotónov vyžarovaného z hlavice lasera. 
Je to obrábanie tepelnou energiou – pri laseroch sa vysoko koncentrovaná svetelná energia, sústredená na malú plochu obrobku, mení na tepelnú. 
Najčastejšie sa používa na rezanie a pri zhotovovaní presných otvorov.
Princíp obrábania.
Zdroj.
Zdrojom žiarenia sú generátory svetla (lasery), ktoré využívajú vlastnosti niektorých materiálov zosilňovať a usmerňovať svetlo, ktorým boli ožiarené. Dosahuje sa toho ožiarením vhodného aktívneho prostredia žiarením vybranej vlnovej dĺžky, alebo bombardovaním elektrónmi atď. Rozoznávajú sa lasery plynové (napr. zmes hélia a neónu), kryštálové (najčastejšie s rubínovým kryštálom) a polovodičové (napr. PN priechod v arzenide galitom). Vyžarovanie lasera prebieha prerušovane v impulzoch; na malé výkony sa už stavajú lasery pracujúce kontinuálne. Najčastejším typom lasera pre obrábanie je laser rubínový. Proces obrábania môže prebiehať na voľnom vzduchu.
Laserový lúč.
Svetelné lúče vyžiarené laserom sa pomocou optickej sústavy sústredia na veľmi malú plochu (niekoľko stotín až tisícin mm 2). Pri dopade tohto žiarenia na nepriehľadný materiál nastáva premena svetelnej energie na energiu tepelnú. Na tejto ploche je teda sústredená veľká energia (výkon až niekoľko megawattov), ktorá vyvinie vysokú miestnu teplotu, až niekoľko desaťtisíc stupňov Celzia. Vysoká teplota spôsobí miestne roztavenie, až vyparenie materiálu. Tak možno na napr. za zlomok sekundy prevŕtať na volfrámovom plechu hrúbky dieru priemeru niekoľkých mikrometrov.
Využitie.
Obrábanie laserom patrí do oblasti veľmi jemného a veľmi presného obrábania, ako je napr. rytie čiar a kriviek do obťažne spracovateľných materiálov, rezania tenkostenných rúrok, vŕtanie miniatúrnych dier a pod. Moderné stroje pre obrábanie laserom sú vybavené spravidla krížovým stolom pre obrobky a stacionárnym laserovým kanónom. Stroje majú číslicové riadenie pre polohovacie pohyby obrobku.

</doc>
<doc id="206787" url="https://sk.wikipedia.org/wiki?curid=206787" title="Mechanické obrábanie">
Mechanické obrábanie

Mechanické obrábanie alebo obrábanie rezaním - obrábanie (pracovný proces) pri ktorom sa z polovýrobku získava požadovaný tvar a rozmer súčiastky odoberaním čiastočiek materiálu z povrchovej vrstvy polovýrobku rezaním pomocou klinu rezného nástroja mechanizmom premeny materiálu na triesku. Cieľom obrábania je dať materiálu alebo polovýrobku funkčnú presnosť, charakterizovanú rozmermi a stavom obrobených povrchov.
Technológia obrábania sa realizuje v sústave SPNO stroj – prípravok – nástroj – obrobok. Stroj používaný v tejto sústave sa nazýva obrábací stroj, zariadenie používané na upevnenie a ako pomôcku pri obrábaní nazývame prípravky, používané nástroje nazývame rezné nástroje, objekt technologického spracovania je polotovar, obrobok, výrobok.
Proces rezania sa realizuje v oblasti kontaktu reznej hrany nástroja a obrábaného povrchu. V tejto zóne sa uskutočňuje premena obrobku, zmena jeho tvaru a povrchových vlastností. Obrábaním vzniká obrobená plocha a trieska.
Obrábanie reznými nástrojmi môže byť ručné, alebo strojové. Strojové obrábanie je výkonnejšie, presnejšie a lacnejšie, niekedy je však nevyhnutné využiť ručné obrábanie. Ide o prípady obrábania pri opravách, montáži, dokončovacích prácach, alebo práci na ťažko prístupných miestach.
Rozdelenie strojového obrábania.
V nasledujúcej tabuľke sú uvedené jednotlivé typy strojového obrábania s vyznačením ich vhodnosti pre vybrané skupiny materiálov.
Pohyby pri strojovom obrábaní.
Odoberanie triesok z obrobku je možné len prí vzájomnom pohybe materiálu a rezného nástroja. Tento pohyb má 3 základné zložky:

</doc>
<doc id="206788" url="https://sk.wikipedia.org/wiki?curid=206788" title="Obrábanie rezaním">
Obrábanie rezaním



</doc>
<doc id="206790" url="https://sk.wikipedia.org/wiki?curid=206790" title="Laserové obrábanie">
Laserové obrábanie



</doc>
<doc id="206791" url="https://sk.wikipedia.org/wiki?curid=206791" title="ANA">
ANA



</doc>
<doc id="206793" url="https://sk.wikipedia.org/wiki?curid=206793" title="Drahomíra zo Stodoranov">
Drahomíra zo Stodoranov

Drahomíra zo Stodoranov, tiež Dragomira (* 890, podľa iných zdrojov 877 – † po 934 alebo 936) bola česká kňažná, manželka kniežaťa Vratislava I. 
Pochádzala z kmeňa polabských Slovanov, Stodoranov (alebo Havolanov), jedného z členov kmeňového zväzu Luticov (alebo Veletov), ktorý bol ešte začiatkom 10. storočia pohanský. O roku jej vydaja za knieža Vratislava sa vedú dohady. Podľa historikov to bolo niekedy medzi rokmi 900 - 915. Súčasne nie sú historici ani zajedno, či je Drahomíra matkou oboch Vratislavových synov - Václava a Boleslava. Jednotné názory panujú na fakt, že pri sobáši bola už pravdepodobne pokrstená.
Drahomíra bola prudkej a ctižiadostivej povahy. Po manželovej smrti ťažko niesla, že jej syn Václav, budúce knieža, bol zverený do opatery jej svokry Ludmily. Preto ju dala 15. septembra 921 zavraždiť a okrem svojho syna získala i Ludmilin majetok. Už v nasledujúcom roku dosiahol jej syn Václav plnoletosť a ujal sa vlády.
Na jeho príkaz musela Drahomíra opustiť kniežací dvor. Počas internácie žila na Budči. Po čase jej syn odpustil a dovolil jej vrátiť sa. Usudzuje sa, že na znak toho, že svoj čin oľutovala, nechala na mieste, kde bola Ludmila pochovaná - na Tetíne - postaviť kostol zasvätený sv. Michalovi.
Neskôr žila na dvore mladšieho syna Boleslava v Starej Boleslavi. Tu žila i v čase Václavovej vraždy. V tejto súvislosti i jej samej hrozilo zo strany mocichtivého Boleslava nebezpečenstvo. V obave o svoj život utiekla v roku 935 na bližšie neznáme miesto Charvátsko. Vo vyhnanstve (pravdepodobne na dvore niektorej príbuznej) i zomrela.

</doc>
<doc id="206795" url="https://sk.wikipedia.org/wiki?curid=206795" title="Boleslav III.">
Boleslav III.

Boleslav III. zv. Ryšavý (* okolo 965? – † 1037) bol české knieža (od februára 999 do r. 1002 a krátko v r. 1003) z rodu Přemyslovcov, syn kniežaťa Boleslava II. a kňažnej Emmy (* pred 950, † okolo 1005/1006). 
Už pred jeho nástupom na kniežací stolec sa rozsiahla ríša, vytvorená jeho starým otcom Boleslavom I., prakticky rozpadla. Českému kniežatstvu zostala najskôr iba Morava. Tieto závažné skutočnosti boli vzápätí nasledované i otrasmi vo vnútri štátu. S obdobím panovania Boleslava III. je spojená prvá vážna kríza českého štátu. Prispelo k nej i spojenectvo rímskeho cisára Otta III. a poľského kráľa Boleslava I. Chrabrého. Problematická situácia nastala po nastúpení kniežaťa na trón. Kniežaťom sa stal v zrelom veku, ale bez mužského potomka. Jeho dcéra bola vydatá za príslušníka vládychtivého rodu Vršovcov, ktorí tak mali na dosah kniežací stolec. 
Vážnymi konkurentmi na trón boli i Boleslavovi mladší bratia, Jaromír a Oldřich. Obaja, tušiaci nebezpečenstvo, utiekli z krajiny. Po náhlej smrti cisára Otta III. v r. 1002 využil Boleslav Chrabrý rozvrat, ktorý spôsobila bezohľadná politika Boleslava III., a obsadil Čechy. Na trón bol povolaný knieža Vladivoj, vzdialený príbuzný Přemyslovcov. Vladivoj bol vladárom absolútne neschopným. Zomrel v nasledujúcom roku.
Boleslav III. utiekol do východofranskej ríše k markgrófovi Henrichovi Schweinfurtskému, ktorý ho však dal uväzniť. Neskôr sa dostal na dvor Boleslava Chrabrého. Ten využil novovzniknutú situáciu a opätovne dosadil vo februári 1003 Boleslava III. na kniežací stolec. Už 9. februára 1003 vydal Boleslav pokyn na vyvraždenie Vršovcov. Po dvoch mesiacoch ho musel Boleslav Chrabrý zosadiť z trónu, dal ho oslepiť, čím ho navždy odstránil ako možného vládcu a sám sa až do r. 1004 ujal vlády. Nasledovalo Boleslavovo uväznenie, z ktorého ho po viac než tridsiatich rokoch vyslobodila smrť. 
Meno jeho manželky nie je známe, rovnako ako meno jeho dcéry, vydatej údajne za neznámeho príslušníka rodu Vršovcov.

</doc>
<doc id="206796" url="https://sk.wikipedia.org/wiki?curid=206796" title="Oldřich I.">
Oldřich I.

Oldřich I. (*?, † 9. november 1034) bol české knieža (v r. 10121033 a v r. 1034) z rodu Přemyslovcov, syn kniežaťa Boleslava II. a burgundskej princeznej Emmy (* pred 950, † 1006/1007).
Svojmu najmladšiemu synovi určil Boleslav II. údel na Žatecku. Pre úklady svojho staršieho brata Boleslava III., ktorý ho chcel dať zabiť, utiekol spolu s matkou a bratom Jaromírom k bavorskému vojvodovi Henrichovi Bavorskému. Po krátkej vláde kniežaťa Vladivoja boli povolaní do Čiech, Boleslavovým pôsobením však opäť boli vypudení. 
Po zosadení Boleslava z trónu a nástupe brata Jaromíra k moci, vrátil sa na svoj údel. Tu sa zoznámil s prostou sedliačkou Boženou († 1052), a i napriek tomu, že bol ženatý, oženil sa s ňou. Spolu mali syna Břetislava. 
Na jar roku 1012 uskutočnil Oldřich štátny prevrat a zosadil neschopného brata Jaromíra z kniežacieho stolca a sám sa stal kniežaťom. 
Bol energickým až bezohľadným panovníkom. Pre českých predákov bol síce menej manipulovateľným ako jeho brat, ale jedine on im mohol zaručiť trvanie přemyslovského rodu. Preto boli ochotní vyrovnať sa s istými „nezrovnalosťami“ v životopise budúceho kniežaťa, jeho neurodzeného syna Břetislava. Legitimite svojho syna dopomohol sám Oldřich tým, že v roku 1019 dobyl späť Moravu, kde zvrhol poľskú moc, a pripojil ju k českému štátu. Novodobyté územia dal do správy svojho syna a vylepšil tak vyhliadky Břetislava na kniežací stolec.
V zahraničnej politike Oldřich dlho sledoval záujmy ríše. Na začiatku tridsiatych rokov 11. storočia sa pokúsil o samostatnejšiu a výbojnejšiu politiku v Uhorsku. Rímsky cisár Konrád II. sa však nehodlal s daným stavom zmieriť, a keď sa Oldřich na jeho príkaz nedostavil v roku 1032 do Mersenburgu, cisárov syn Henrich zorganizoval proti Čechám úspešné vojenské ťaženie. V roku 1033 na súde vo Vrbne Konrád zbavil Oldřicha vlády a dal ho uväzniť. V nasledujúcom roku ho však prepustil na slobodu a Oldřich sa opäť stal kniežaťom. 
K pozitívnejším stránkam jeho vlády patrí to, že v roku 1032 založil Sázavský kláštor.
Oldřichova vláda býva hodnotená pomerne negatívne. Isté však je, že toto knieža prekonalo krízu českého štátu. Oldřich správne pochopil, že jediným východiskom, ako zabezpečiť v krajine poriadok, je vláda jedného silného panovníka, a preto odstraňoval z cesty všetko, čo mu v nej stálo.

</doc>
<doc id="206799" url="https://sk.wikipedia.org/wiki?curid=206799" title="Polikarpov I-15">
Polikarpov I-15

Polikarpov I-15 bolo stíhacie lietadlo, ktoré vzniklo v konštrukčnej kancelárii Nikolaja Nikolajeviča Polikarpova ako následník vývojového radu po I-5. 
Vznik a vývoj.
Stroj I-15 prvýkrát vzlietol roku 1933. 21. novembra 1935 vytvoril testovací pilot V. K. Kokkinaki s týmto lietadlom výškový rekord 14 575 metrov. V španielskej občianskej vojne, kde si tieto stroje viedli pomerne úspešne, dostali I-15 prezývku "Chato". V priebehu sériovej výroby sa začali používať výkonnejšie motory M-25V z výkonom 570 kW (775 k) a dokonalejšie kovové vrtule. Motor bol lepšie kapotovaný a mal 4 vstupné otvory opatrené vejárovými uzávermi pre reguláciu chladenia. Výzbroj sa zdvojnásobila na štyri synchronizované guľomety PV-l alebo ŠKAS kalibru s celkovou zásobou 2600 nábojov. Takto sa lietadlo, tvarovo už veľmi blízke jednoplošníkom I-16, označoval ako I-15bis alebo I-152. V roku 1939 boli nasadené v bojoch proti Japonsku, ale tam sa prejavila ich úplná zastaranosť. Po prepadnutí ZSSR nacistickým Nemeckom nemohli I-15 a vylepšené I-152 v žiadnom prípade konkurovať lietadlám Luftwaffe. Celkovo bolo vyrobených 3 313 lietadiel tohto typu.

</doc>
<doc id="206802" url="https://sk.wikipedia.org/wiki?curid=206802" title="Národní alternativa">
Národní alternativa

Národní alternativa je nacionálne orientované združenie pôsobiace od 11. augusta 2001 v Česku. Organizácia vystupuje proti členstvu v Európskej únii, je pre trest smrti za obzvlášť závažné trestné činy, voči pozitívnej diskriminácie a voči etnickým menšinám. Predsedníctvo organizácia sídlia v Prahe, miestne organizácie sú v ďalších mestách Česka.
Národní alternativa je radikálne pravicová organizácia, ktorá naväzuje na tradíciu českej ultrapravice.

</doc>
<doc id="206813" url="https://sk.wikipedia.org/wiki?curid=206813" title="Ladislav Exnár">
Ladislav Exnár

Ladislav Exnár (* 18. jún 1907, Chvalkovice, Rakúsko-Uhorsko – † 20. marec 1945, Mauthausen, Nemecká ríša) bol slovenský funkcionár KSČ a KSS, partizánsky veliteľ, povolaním strojný zámočník, českého pôvodu.
Mal štyroch súrodencov, troch bratov a  jednu sestru. Otec mu zomrel keď mal 9 rokov. Absolvoval ľudovú školu v Chvalkoviciach a v Pardubiciach sa vyučil za strojného zámočníka. Exnár narukoval ako vojak do Banskej Štiavnice, na Slovensko. Pracoval ako strojný zámočník v Štátnom banskom a hutnom závode, od roku 1940 bol nádenníkom a príležitostným opravárom poľnohospodárskych strojov v Banskej Bystrici. Oženil sa s Annou, s ktorou vychovávali štyri deti.
V roku 1927 sa stal členom Komunistickej strany Československa, v ktorej bol prívržencom boľševizácie a gottwaldovského krídla (pozri Klement Gottwald a karlínski chlapci). Po príchode na Slovensko bol od roku 1937 predsedom Miestnej organizácie KSČ v Banskej Štiavnici. Po zániku ČSR (1939) sa stal vedúcim predstaviteľom ilegálnej Komunistickej strany Slovenska v okrese Banská Štiavnica. Udržiaval spoluprácu s ilegálnymi vedeniami KSS a oblastným vedením v Banskej Bystrici. V septembri 1942 sa zúčastnil porady straníckych funkcionárov v Sklených Tepliciach, na ktorej sa prerokúvali smernice druhého ilegálneho ústredného vedenia KSS o zakladaní jánošíkovských družín. Preto ešte v septembri 1942 zorganizoval základ partizánskeho oddielu Sitno (jeden z prvých na Slovensku). Do jari 1943 tvorilo skupinu osem ľudí, ktorí najskôr robili sabotáže v továrňach. Od roku 1943 spolu so skupinou zakladal revolučné národné výbory (RNV). Mimo Banskej Štiavnice pôsobil prevažne v maloroľníckom prostredí.
Už v novembri 1940 bol zatknutý agentmi ÚŠB a do konca februára 1941 väznený v Ilave. 29. augusta 1941 bol znova zatknutý na schôdzi funkcionárov KSS v Žakýli (osada v obci Podhorie). V septembri 1941 počas transportu z ÚŠB do väznice v Banskej Bystrici pri Žiari nad Hronom ušiel z idúceho rýchlika, no ťažko sa zranil a musel sa liečiť v Hájiku pri Štiavnických Baniach a v Iliji. Následne žil v ilegalite, najčastejšie v Štefultove. 4. apríla 1944 bol opäť zatknutý (na základe udania), tentoraz v Dvorníkoch. Krajský súd v Bratislave ho 15. novembra 1944 odsúdil na osem rokov väzenia a vo februári 1945 bol transportovaný do koncentračného tábora v Mauthausene, kde bol umučený. Zomrel 20. marca 1945.
Po zatknutí Exnára prevzal velenie "podsitnianskeho" hnutia Karol Dolinský a oddiel viedol Jozef Jusko.
Pocty a vyznamenania.
23. augusta 1963 mu bol slávnostne odhalený pomník (autorom sochy je akademický sochár Karol Dúbravský) pred budovou I. ZŠ v Žiari nad Hronom. Bol in memoriam vyznamenaný Radom SNP I. triedy, Radom červenej hviezdy (1964) a Radom červenej zástavy (1969). Sú po ňom pomenované ulice vo viacerých slovenských mestách (Bratislava, Košice...).

</doc>
<doc id="206818" url="https://sk.wikipedia.org/wiki?curid=206818" title="UnixWare">
UnixWare

UnixWare je Unixový operačný systém od firmy UNIVEL, založenej v roku 1992. Tento operačný systém je schopný súčasne využívať vlastnosti dvoch operačných systémov a to Unix a NetWare.
UnixWare je systém založený na UNIX System V, ktorý bol s obľubou využívaný vládou a v priemysle. Oproti tomu existuje ešte systém odvodený od BSD, ktorý bol zase častejšie využívaný v akademickom svete. Spojením verzií UNIX System V a BSD vznikla pred niekoľkými rokmi verzia s názvom System V verzia 4.
Typy systému UnixWare.
Operačný systém UnixWare možno rozdeliť do dvoch skupín:

</doc>
<doc id="206823" url="https://sk.wikipedia.org/wiki?curid=206823" title="Koľko ľudí, toľko názorov">
Koľko ľudí, toľko názorov



</doc>
<doc id="206824" url="https://sk.wikipedia.org/wiki?curid=206824" title="Palác Uhorskej kráľovskej komory">
Palác Uhorskej kráľovskej komory

Palác Uhorskej kráľovskej komory je palác na Michalskej ulici č. 1 v mestskej časti Staré Mesto v Bratislave. Dnes v budove sídli Univerzitná knižnica. Patrí medzi národné kultúrne pamiatky.
Je to dielo architekta G. B. Martinelliho postavené v rokoch 17531756 v štýle klasicizujúceho baroka. Budova bola postavená pre Uhorskú kráľovskú komoru, vtedajšiu najvyššiu finančnú inštitúciu Uhorska, ktorá v rokoch 15311782 sídlila v Bratislave. V rokoch 18021848 v paláci sídlil uhorský snem. Konalo sa tu aj zasadanie, na ktorom boli prijaté marcové zákony. V rokoch 18601867 tu sídlil miestodržiteľský úrad (kráľovské miestodržiteľstvo). Po jeho zrušení bol palác až do polovice 50. rokov 20. storočia sídlom uhorských, neskôr česko-slovenských a slovenských justičných úradov. Pôsobilo tu aj viacero iných inštitúcií, napríklad katastrálny úrad a i. V rokoch 19531955 sa konala rekonštrukcia budovy, podľa plánov Alojza Daříčka st., a v roku 1953 sem bola presťahovaná Univerzitná knižnica.
Na budove sa nachádzajú dve pamätné tabule. Jedna označuje uloženie zbierky islamských rukopisov, ktoré su na zozname Svetového dedičstva UNESCO a druhá je venovaná Ľudovítovi Štúrovi.

</doc>
<doc id="206828" url="https://sk.wikipedia.org/wiki?curid=206828" title="Miestodržiteľský palác (Bratislava)">
Miestodržiteľský palác (Bratislava)

Miestodržiteľský palác je meštiansky dom v Bratislave na Hlavnom námestí 8 v Starom Meste. Bol postavený v 1. polovici 18. storočia v barokovom štýle. 
Miestodržiteľský pálác v minulosti slúžil ako zariadenie poskytujúce reprezentatívne služby pre potreby Úradu vlády SR a iné ústredné orgány štátnej správy.
V súčasnosti je sídlom Súdnej rady Slovenskej republiky.

</doc>
<doc id="206829" url="https://sk.wikipedia.org/wiki?curid=206829" title="Rad Víťazstva">
Rad Víťazstva

Rad Víťazstva () bol najvyšším vojenským vyznamenaním Sovietskeho zväzu. Bol zriadený 8. novembra 1943 a udeľoval sa iba jednotlivcom, generálom a maršalom za úspešné vedenie bojových operácií, ktoré prispeli k výraznej zmene situácie na fronte v prospech Červenej armády.
Toto ocenenie dostalo iba 17 osôb, z toho 12 boli občania Sovietskeho zväzu a 5 cudzinci. Traja sovietski občania boli dvojnásobnými nositeľmi vyznamenania. Leonidovi I. Brežnevovi bolo po smrti toto vyznamenanie odobrané.
Štatút.
"Rad Víťazstva je najvyšším vojenským radom. Vyznamenávajú sa ním osoby vyššieho velenia zložiek Červenej armády za úspešné vedenie takých bojových operácií v rozsahu jedného alebo viacerých frontov, v dôsledku ktorých sa radikálne zmenila situácia v prospech Červenej armády. Pre vyznamenaných Radom Víťazstva sa ustanovuje, na znamenie osobitných zásluh, pamätná tabuľa, ktorá nesie mená nositeľov Radu Víťazstva. Pamätná tabuľa sa umiestni vo Veľkom Kremeľskom dvorci. Vyznamenanie týmto Radom sa vydáva iba rozhodnutím Prezídia Vrchného Sovietu ZSSR. Rad Víťazstva sa nosí na ľavej strane hrude, 12 nad pásom."
Dejiny.
Návrh na Rad podal plukovník N. S. Nejelov. Pôvodne na ňom malo byť vyobrazenie Lenina a Stalina. Stalin si ale želal, aby na ňom bola vyobrazená jedna z Kremeľských veží a Leninovo mauzóleum. Tiež ako materiál odporučil platinu. Kto bol autorom výsledného návrhu, nie je známe. Oficiálne bol Rad schválený 8. novembra 1943. Prvé udeľovanie prebehlo 10. apríla 1943 a dostali ho Georgij Konstantinovič Žukov, Alexandr Michajlovič Vasilevskij a Josif Vissarionovič Stalin. Okrem Sovietov ho dostali aj vrchný velitelia Spojeneckých vojsk. Rumunský kráľ Michal I. je najmladším nositeľom Radu Víťazstva, dostal ho ako 24-ročný (už o 2 roky neskôr ho komunisti zosadili z trónu). Všetci nositelia Radu Víťazstva boli vyznamenaní počas druhej svetovej vojny, okrem Brežneva, ktorému bol v roku 1989 odobraný, pretože nespĺňal podmienky na jeho udelenie.
Na rozdiel od iných sovietskych radov, Rad Víťazstva nemal sériové číslo. To sa nachádzalo iba na jeho certifikáte. Rozdiel oproti ostatným radom bol tiež v tom, že potom čo nositeľ Radu zomrel, Rad Víťazstva sa stal majetkom štátu. Tieto rady sa v súčasnosti nachádzajú v Kremli.
Opis.
Odznak.
Odznak Radu Víťazstva predstavuje vypuklú päťramennú rubínovú hviezdu, lemovanú briliantami. Stred hviezdy tvorí belasý emailový kruh lemovaný vavrínovo-dubovým vencom. V strede je vyobrazený zlatý Kremeľ s mauzóleom Lenina a jednou z kremeľských veží. Nad ním je biely emailový nápis "CCCP". V dolnej časti kruhu je zasa na červenom emailovom pozadí emailový nápis "ПОБЕДА" (víťazstvo).
Odznak bol vyhotovený z platiny. V menšom množstve sú na okrasy použité platina, zlato, striebro, email, päť umelých rubínov v lúčoch hviezdy a 174 malých briliantov.
Medzi protiľahlými cípmi hviezdy má rozmer . Priemer kruhu s Kremľom je . Približná hmotnosť je 78 g, z toho platina tvorí 47 g, zlato 2 g a striebro 19 g. Každý z priatich rubínov má 5 karátov, brilianty majú spolu hmotnosť približne 16 karátov.
Na zadnej strane je kolík so závitmi a maticou (priemer 14), ktorou sa odznak pripevňuje k odevu.
Odznak má zložitú konštrukciu pozostávajúcu z mnohých častí. Hviezda a kruh medzi jej lúčmi, ktoré sú pokryté drahokamami, sú z platiny, centrálny kruh je zo striebra a pokrytý emailom. Vyobrazenie Mauzólea, veže a vavrínových vetvičiek je zo zlata. Každý z drahokamov tiež tvorí osobitnú súčasť Radu. Preto je odznak výnimočným kusom vtedajšieho umenia.
Stuha.
Dĺžka stuhy Radu Víťazstva je 44 milimetrov. Stuha v sebe kombinuje stuhy ostatných sovietskych radov. Sú tu obsiahnuté v nasledovnom poradí (zvonka dnu):

</doc>
<doc id="206830" url="https://sk.wikipedia.org/wiki?curid=206830" title="Miestodržiteľský palác">
Miestodržiteľský palác

Miestodržiteľský palác môže byť:

</doc>
<doc id="206831" url="https://sk.wikipedia.org/wiki?curid=206831" title="Univerzitná knižnica">
Univerzitná knižnica

Univerzitná knižnica môže byť:

</doc>
<doc id="206832" url="https://sk.wikipedia.org/wiki?curid=206832" title="Ideálna tekutina">
Ideálna tekutina

Ideálna tekutina je taká tekutina, ktorá je homogénna, nestlačiteľná a nepôsobí v nej vnútorné trenie . Podmienka neprítomnosti vnútorného trenia znamená, že všetky šmykové napätia v tekutine sú nulové, a tenzor napätia sa dá vyjadriť v tvare:
formula_1,
kde formula_2. V každom bode ideálnej tekutiny (teda na všetkých rovinách preložených týmto bodom) je napätie čistým tlakom o veľkosti formula_3. Modul pružnosti v šmyku ideálnej tekutiny je nulový, tzn. formula_4. Neprítomnosť šmykového napätia znamená, že v ideálnej tekutine .
Ideálna tekutina sa nebráni zmene tvaru, tzn. je dokonale tekutá.
Zvláštnym prípadom ideálnej tekutiny je:
Oprávnenosť náhrady reálnej tekutiny ideálnou.
Pri technických výpočtoch a skúmaní dejov v odbore mechanika tekutín je pre zjednodušenie niekedy výhodné uvažovať namiesto reálnej tekutiny ideálnu. Táto náhrada sa môže vykonať za nasledovných podmienok :

</doc>
<doc id="206833" url="https://sk.wikipedia.org/wiki?curid=206833" title="Judita zo Schweinfurtu">
Judita zo Schweinfurtu

Judita (Jitka) zo Schweinfurtu (* pred 1003 – † 2. august 1058) bola česká kňažná, manželka českého kniežaťa Břetislava I. 
Bola dcérou markgrófa bavorskej marky Henricha Babenberského zo Schweinfurtu († 1017) a jeho manželky Gerbery z Grabfeldu. Pochádzala z rodu, ktorý patril medzi najvýznamnejšie v ríši. Jej otec stál verne pri otomanskej dynastii, podporoval cisárov Otta II. a Otta III. 
Je nesporné, že Jitkina urodzenosť, spojená s mnohými vplyvnými príbuznými v ríši, z nej urobila neobyčajne vhodnú kandidátku na českú kňažnú. Břetislav uniesol Jitku z rodového kláštora, kde bola mladá šľachtičná vychovávaná. V roku 1041 využila svoj vplyv pri nemeckom dvore v Břetislavov prospech. 
Zomrela v exile v Uhorsku, kam bola zrejme vyhnaná svojím najstarším synom Spytihněvom po manželovej smrti. Jej telesné ostatky boli prenesené do Svätovítskeho chrámu na Pražskom hrade.
Rodinné pomery.
V manželstve s Břetislavom I. sa jej narodilo päť synov:

</doc>
<doc id="206834" url="https://sk.wikipedia.org/wiki?curid=206834" title="Rameno">
Rameno

Rameno môže byť:

</doc>
<doc id="206836" url="https://sk.wikipedia.org/wiki?curid=206836" title="Apríl 2008">
Apríl 2008



</doc>
<doc id="206839" url="https://sk.wikipedia.org/wiki?curid=206839" title="Čipka">
Čipka

Čipka je ľahká dierovaná textília, často s pravidelne sa opakujúcim vzorom. Vyrába sa ručne alebo strojovo.
V minulosti tvorila čipka dôležitú súčasť sviatočného odevu. Dnes už tak rozsiahle uplatnenie nenachádza , stále je však obľúbená a používaná najmä v bytovom textile. V súčasnej dobe sa ručnej výrobe čipky venuje stále viac záujemcov a čipka tak opäť nachádza svoje miesto.
Typy čipky.
Podľa spôsobu výroby môžeme čipky rozdeliť nasledovne:
Etymológia.
Slovenské slovo „čipka“ má svoje východisko z praslovanského čip - oseknutý, orezaný, patrí do vrstvy slov, ktoré sú nazývané juhoslavizmami. Maďarčina si prisvojuje slovo csipke ako jeho pôvodné, odvodené zo maďarského významu plodu šípky či štipľavý csíp. Nemá však jednotný tvar pre nárečia a tiež nemá vytvorené toľko slov odvodených od tohoto slova: čipkár, čipkárka (čipkarica), čipkársky, čipkárstvo, vyrábať/predávať čipky - čipkárčiť(čipkati)
V angličtine „lace“ je stredno anglické slovo, vo francúzštine „las“, v hovorovej latinčine laceum, z latinského laqueum, podobného lacere - polapiť, nalákať.
Dejiny.
Pôvod čipky je predmetom diskusií historikov. V Taliansku tvrdia že v 1493 roku dopytovala čipky milánska šľachtická rodina Sforzovcov. Flámi tvrdia, že čipku má kňaz slúžiaci omšu na obraze z roku 1485 od Hansa Memlinga. Avšak nakoľko čipky vznikli z rôznych techník, nie je možné povedať, že majú pôvod na jednom mieste. Koncom 15. storočia nastal prudký vývoj čipiek. Obe, paličkované aj šité čipky dominovali v odevnej ako aj v interiérovej výzdobe. Na skrášlenie rukávov a golierov bola šitá čipka vyšívaná slučkami a oblúkmi (pikotkami). Čipky používalo katolícke duchovenstvo na obradných rúchach v počiatkoch cirkvi, rozšírenie čipiek však nastalo až s rozšírením v 16. storočí do severozápadnej časti európskeho kontinentu. V 19. storočí misionári rozšírili výrobu čipiek medzi pôvodné obyvateľstvo severoamerického kontinentu. Osobitnou históriou čipkárstva bolo vyvinutie strojnej výroby čipiek za použitia čipkárskeho stroja.
V dnešnej dobe kreatívne časopisy, cechy a nadácie ukazujú že staré techniky s novými nápadmi môžu tvoriť práce, ktoré možno nazvať umením.

</doc>
<doc id="206840" url="https://sk.wikipedia.org/wiki?curid=206840" title="Krajka">
Krajka



</doc>
<doc id="206841" url="https://sk.wikipedia.org/wiki?curid=206841" title="Dekorácia">
Dekorácia

Dekorácia môže byť:

</doc>
<doc id="206842" url="https://sk.wikipedia.org/wiki?curid=206842" title="Anódomechanické obrábanie">
Anódomechanické obrábanie

Anódomechanické obrábanie alebo anódovo-mechanické obrábanie je spôsob elektroerozívneho obrábania elektricky vodivého materiálu, pri ktorom k úberu materiálu dochádza elektroabrazívnym pôsobením elektrickej iskry (pôsobením pulzného elektrického výboja), ako pri elektroiskrovom obrábaní, pričom zároveň prebieha elektrolytické rozpúšťanie povrchu obrábaného materiálu. 
Metóda sa používa hlavne pre delenie (rezanie) veľmi tvrdých vodivých materiálov a ostrení nástrojov zo spekaných karbidov, pre leštenie a konečnú úpravu povrchu. Dosahovaná drsnosť povrchu je Ra = 2 mm. Materiálom nástroja elktródy je šedá liatina, alebo oceľ. Medzi nástroj a obrobok sa tryskou privádza prúd elektrolytu.
Zdroje.
"Ing. Jaroslav Řasa, CSc.,Ing. Zuzana Kerečaninová: Nekonvenční metody obrábění"

</doc>
<doc id="206847" url="https://sk.wikipedia.org/wiki?curid=206847" title="Elektrokontaktné obrábanie">
Elektrokontaktné obrábanie

Elektrokontaktné obrábanie je zvláštnym prípadom elektroerozívneho obrábania. Ku úberu materiálu dochádza pôsobením elektrického oblúka.
Technológia.
Pri tejto technológii dichádza k úberu materiálu elektrickými nestacionárnymi kontaktnymi oblúkovými výbojmi. Doba trvania výboja je cca 0,01 s. Elektródy (pracovný nástroj a obrobok) sú zapojené do obvodu so zdrojom striedavého napätia (transformátor s výkonom 10 – 250 kW, pri frekvencii 50 – 500 Hz). Pracovná elektróda vykonává otáčavý pohyb, čím sa dosiahne mechanické budenie kmitov a zabráni sa zvareniu elektród. Na nástrojovej elektróde sú vytvorené drážky, ktoré zlepšujú vyplachovanie obrábaného miesta. Obrábanie prebieha v ochrannej dielektrickej kvapaline.
Pri elektrokontaktnom obrábaní je výkon obrábania (množstvo odobraného materiálu za čas) radovo až .min−1, dochádza však pri ňom k tepelnému ovplyvneniu obrobeného povrchu do hĺbky 0,2 až . Obrábanie je charakteristické veľkou energetickou náročnosťou – rádovo v kW.h−1.kg−1, vznikom ultrafialového žiarenia a nízkou kvalitou obrobeného povrchu. Elektrokontaktné obrábanie je vhodné pre rezanie náliatkov, vtokov, opracovanie zvarov a pod.
Zdroje.
"Ing. Jaroslav Řasa, CSc.,Ing. Zuzana Kerečaninová: Nekonvenční metody obrábění"

</doc>
<doc id="206851" url="https://sk.wikipedia.org/wiki?curid=206851" title="Anódovomechanické obrábanie">
Anódovomechanické obrábanie



</doc>
<doc id="206852" url="https://sk.wikipedia.org/wiki?curid=206852" title="Zdeněk Kalista">
Zdeněk Kalista

 
Zdeněk Kalista (pseudonym Z. V. Kalista) (* 22. júl 1900, Benátky nad Jizerou - † 17. jún 1982, Praha) bol český historik, básnik, literárny kritik, a prekladateľ.
Životopis.
V rokoch 1921 - 1923 bol miestopredsedom Literárnej skupiny, od roku 1928 členom výboru Kruhu českých spisovateľov. V rokoch 1924 - 1939 a 1945 - 1948 pôsobil na Karlovej univerzite v Prahe najprv ako asistent historického seminára, od roku 1932 ako docent. Stal sa jednou z obetí politických procesov a bol odsúdený na 15 rokov väzenia. V roku 1960 bol prepustený a odišiel do penzie. V roku 1966 bol rehabilitovaný. V tomto období písal lektorské posudky pre rôzne nakladateľstvá a venoval sa prekladateľskej práci.
Tvorba.
Publikoval v mnohých českých i zahraničných literárnych a historických periodikách ("Host, Cesta, Červen, Kmen, Orfeus, Apolon, "Český časopis historický", Památky archeologické, Filozofická revue, Lidová demokracie, Obroda, Arch, Literární listy," "Romboid", "Sešity"). Ako autor hesiel sa podieľal i na Masarykovom slovníku náučnom".
Svojim historickým dielom sa zaslúžil o znovuobnovený záujem o český barok: "Z legend českého baroka" (1934), "České baroko" (1941), "Tvář baroka" (1982).
Okrem autorských diel tiež prekladal, prevažne z francúzskej literatúry (Guillaume Apollinaire, Jules Romains)

</doc>
<doc id="206856" url="https://sk.wikipedia.org/wiki?curid=206856" title="Bitka pri Midway">
Bitka pri Midway



</doc>
<doc id="206859" url="https://sk.wikipedia.org/wiki?curid=206859" title="Jeffrey Alan Hoffman">
Jeffrey Alan Hoffman

Jeffrey Alan Hoffman (* 2. november 1944, New York, USA) je bývalý americký kozmonaut z letov s raketoplánmi STS, je 162. kozmonautom Zeme. Používa prezývku Jaff.
Život.
Mladosť a výcvik.
Po základnej a strednej škole (High School, Scarsdale) v roku 1966 získal titul inžiniera (Amherst College) v odbore astronómia. V rovnakom odbore na univerzite v Harvarde (Harvard University) získal v roku 1971 doktorát. Potom začal študovať na Leicester University v Spojenom kráľovstve (19721975), po návrate sa v rokoch 19751978 stal členom astrofyzikálneho výberového tímu technologického inštitútu v Massachusetts. Oženil sa a má jedno dieťa. Do tímu kozmonautov NASA bol zaregistrovaný v roku 1978.
Lety do vesmíru.
Po prvýkrát letel v raketopláne na jar 1985 pri misii STS-51-D. Veliteľom bol Karol Bobko. V Discovery boli ďalej senátor Jake Garn, Donald Williams, Dr. Margaret Seddonová, Stanley Griggs a technik firmy McDonnell Douglas Charles Walker. Štartovali na Floride, mys Canaveral, pristáli na základni Edwards Air Force Base v Kalifornii. Na orbite vypustili družice "Anik C-1" a "Leasat 3". Druhá družica však po vypustení nezačala fungovať aj napriek pokusom kozmonautov ju opraviť. Každý taký nezdar ovplyvnil finančný výťažok letu.
Druhý let absolvoval v raketopláne Columbia. Na palube raketoplánu bola sedemčlenná posádka: Vance Brand, Guy Gardner, John Lounge, Jeffrey Hoffman, Robert Parker, Samuel Durrance a Ronald Parise. Počas osemdenného letu STS-35 uskutočnili množstvo cenných pozorovaní mnohých vesmírnych objektov.
Tretí let, sedemdenná misia STS-46 raketoplánu Atlantis, sedemčlenná posádka v zložení Loren Shriver, Andrew Allen, Jeffrey Hoffman, Marsha Ivinsová, Franklin Chang-Diaz, Claude Nicollier a Talian Franco Malerba. Počas letu na obežnú dráhu vypustili družicu Eureka a na vlečnom lane družicu TSS. Tu potom stiahli naspäť na palubu a pristáli na Floride.
Štvrtý, desaťdenný let absolvoval na modernom raketopláne Endeavour v roku 1993. Misia STS-61 mala jednu hlavnú úlohu, opraviť Hubblov vesmírny ďalekohľad (HST). Bezchybne to zabezpečila posádka v zložení plk. Richard Covey, kpt. Kenneth Bowersox, Dr. Franklin Musgrave, Dr. Kathryn Thorntonová, Claude Nicollier, Dr. Jeffrey Hoffman a Thomas Akers. Aj tentokrát bol štart na Floride a pristátie v Kalifornii.
Posledný let na Columbii STS-75 uskutočnil koncom roka 1996. Posádka bola v zložení Andrew Allen, Scott Horowitz, Franklin Chang-Diaz, taliansky astronaut Maurizio Cheli, Švajčiar Claude Nicollier, ďalej Jeffrey Hoffman a Talian Umberto Guidoni. Počas letu opakovali pokus vliecť družicu TSS na 20 km dlhom lane, to sa pretrhlo a družica bola stratená. Pristátie bolo opäť na Floride.
Počas svojich piatich letov strávil vo vesmíre 50 dní a absolvoval štyri výstupy EVA mimo raketoplán.

</doc>
<doc id="206860" url="https://sk.wikipedia.org/wiki?curid=206860" title="Jeffrey A. Hoffman">
Jeffrey A. Hoffman



</doc>
<doc id="206861" url="https://sk.wikipedia.org/wiki?curid=206861" title="Jeffrey Hoffman">
Jeffrey Hoffman



</doc>
<doc id="206862" url="https://sk.wikipedia.org/wiki?curid=206862" title="Polikarpov I-153">
Polikarpov I-153

Polikarpov I-153 "Čajka" bol posledným stíhacím dvojplošníkom skonštruovaným v Sovietskom zväze. 
Vývoj.
Stroje I-15 boli stiahnuté z produkcie v roku 1935. Avšak v roku 1936 bolo niekoľko I-15s vyslaných na pomoc Republikánom počas španielskej občianskej vojny. Tu si I-15 viedli celkom dobre, sovietske vzdušné sily preto prehodnotili svoje pôvodné zámery postupne vyradiť všetky dvojplošné stíhačky a konštrukčnej kancelárii Polikarpov zadali požiadavku na vývoj nových dvojplošných stíhačiek, ktoré by boli pokročilejšou verziou I-15.
Prototyp I-153 vznikol v roku 1938 a oproti dvojplošníku I-15 znamenal zreteľný kvalitatívny posun. S pôvodným motorom M-25V stroj nedosahoval potrebnú stúpavosť a bol čoskoro nahradený výkonnejším deväťválcovým M-62 a napokon M-63 s výkonom 1100 k (820 kW). Podvozok sa sklápal mechanicky smerom dozadu. I-153 boli vyzbrojené štyrmi synchronizovanými guľometmi ŠKAS 7,62 mm, lietadlá mohli niesť pod krídlami náklad bômb s hmotnosťou až 200 kg, prípadne podvesiť šesť až osem neriadených rakiet typu RS-82. Sériová výroba sa spustila na začiatku roku 1939, od jarných mesiacov boli lietadlá zavádzané do výzbroje Červenej armády. Piloti si I-153 obľúbili a hovorili im „Čajky“ podľa lomeného horného krídla. Posledné verzie z roku 1940 mali označenie I-153BS a I-153P. Prvá z nich bola vyzbrojená dvoma pevnými guľometmi UBS kalibru 12,7 mm, druhá dvoma kanónmi ŠVAK kalibru 20 mm. 
Bojové použitie.
Lietadlá I-153 boli odosielané urýchlene na Ďaleký východ, kde sa odohrávali Japoncami vyprovokované pohraničné incidenty na hranici Mandžuska a Mongolska, ktoré v lete 1939 prerástli do ťažkých bojov (bitka o Chalchin Gol). Pre Japoncov bolo nasadenie týchto lietadiel prekvapením, pretože aj keď boli na prvý pohľad nerozoznateľné od I-15, dosahovali prekvapujúce výkony. I-153 zasiahli do vojny v zime 1939 vo Fínsko-sovietskej vojne. Stroje pomerne úspešne bojovali aj proti Nemcom počas bojov na východnom fronte. Na lietadlá Luftwaffe nestačili rýchlosťou, ale boli dobré v obratnosti, stúpavosti a jednoduchej pilotáži, čo im prinieslo menšie úspechy. I-153 slúžili v sovietskej protivzdušnej obrane až do roku 1944, vo fínskej armáde dokonca až do leta 1945. I-153 bola medzi pilotmi viac cenená ako jednoplošná I-16.
Celkovo bolo vyrobených 3 437 kusov I-153.

</doc>
<doc id="206863" url="https://sk.wikipedia.org/wiki?curid=206863" title="Radnica">
Radnica

Radnica je verejná budova, väčšinou na námestí v centre mesta, v ktorom sa nachádza sídlo správy obce. 
Radnice vznikali už v staroveku, v Európe nastal ich veľký rozmach po 12. storočí. Spočiatku mali súdnu a obchodnú funkciu (boli tu aj tržnice), neskôr mali stavby predovšetkým reprezentačnú funkciu. Mnohé dôležité vládne stavby a mnoho mestských radníc je známych vďaka ich výraznej architektúre. 

</doc>
<doc id="206867" url="https://sk.wikipedia.org/wiki?curid=206867" title="Ibuki (1943)">
Ibuki (1943)

Ibuki () bol ťažký krížnik triedy Ibuki japonského námorníctva, neskôr preklasifikovaný na ľahkú lietadlovú loď. Mal mať ešte jednu sesterskú loď, ktorá v súlade s doktrínou Japonska mala len projekčné číslo 301. Jednotka nebola nikdy dokončená.
V roku 1941 bolo rozhodnuté o stavbe ďalších ťažkých krížnikov vývojovo vychádzajúcich z triedy Tone s ôsmimi 200 mm hlavňami a krátkou leteckou palubou s katapultom pre hydroplány. 
Stavba.
Kýl lode Ibuki bol položený v námornej lodenici v Kure v priebehu roku 1941. Ale už pred spustením bolo v roku 1942 rozhodnuté o zmene pričom sa malo vychádzať z dizajnu triedy Mogami. Spustená na vodu bola 21. mája 1943.
Podobne ako trieda Mogami aj Ibuky mala mať desať 200 mm diel v dvojhlavňových vežiach, tri veže v prednej časti, dve v zadnej. Sekundárnu výzbroj o ôsmich 127mm delách po dvoch hlavniach na jednu vežu. Šestnásť 600 mm torpéd a dvoch katapultov pre lietadlá. Maximálna rýchlosť mala byť 33 uzlov. Výtlak bol 12 200 ton, aby spĺňal podmienky na dobrú stabilitu, pancierovanie, rýchlosť a dosah, čím nespĺňal požiadavky Washingtonskej Námornej Dohody.
Po bitke pri Midway (4. jún - 7. jún 1942), kde cisárske námorníctvo stratilo štyri veľké lietadlové lode Akagi, Kaga, Šókaku, Zuikaku), bolo rozhodnuté o prestavbe na lietadlovú loď.
Ibuki bola spustená v lodeniciach Kure 21. mája 1943. Stavba bola prerušená o mesiac na to, pretože hlavné pancierovanie bolo už nainštalované. A aj keď loď bola skoro kompletná ako ťažký krížnik, začala prestavba na lietadlovú loď. Z toho dôvodu bola presunutá v novembri 1943 do prístavu Sasebo, kde mala byť prestavaná na ľahkú lietadlovú loď.
Jednotka bola stavaná s plnou ľahkou leteckou palubou s malým ostrovom na pravej strane. Mala len ľahké pancierovanie a delostrelectvo pozostávalo z 4 x 76 mm diel a 48 x 25 mm kanónov. Mohla niesť (pri nasadení) 27 lietadiel, najmenej zo všetkých japonských ľahkých lietadlových lodí. Plaviť sa mohla maximálnou rýchlosťou 29 uzlov. Do výzbroje mal i byť zaradené aj 120 mm protiletecké rakety navádzané radarom. Pancierovanie bolo porovnateľné s triedou Mogami.
Keď sa Ibuki vzdala okupačným silám v septembri 1945 bola dohotovená z 80 %. Bola zošrotovaná v Sasebe v roku 1947.

</doc>
<doc id="206873" url="https://sk.wikipedia.org/wiki?curid=206873" title="Marvin Gaye">
Marvin Gaye

Marvin Gaye (celým menom Marvin Pentz Gaye, Jr.) (* 2. apríl 1939, Washington, D.C., USA – † 1. apríl 1984, Los Angeles, Kalifornia) bol americký spevák, hudobný skladateľ, multiinštrumentalista a hudobný producent, dvojnásobný držiteľ ceny Grammy. Do medzinárodného povedomia sa dostal v 60. rokoch.
V roku 1961 začal vo vydavateľstve Motown Records, neskôr sa stal jedným z najznámejších sólových hudobníkov toho času.
Medzi jeho najznámejšie skladby patria „I Heard It Through the Grapevine“, „Ain’t No Mountain High Enough“, „Let’s Get It On“, „Sexual Healing“ a „What’s Going On“.

</doc>
<doc id="206875" url="https://sk.wikipedia.org/wiki?curid=206875" title="Anódovo-mechanické obrábanie">
Anódovo-mechanické obrábanie



</doc>
<doc id="206878" url="https://sk.wikipedia.org/wiki?curid=206878" title="Richard Bona">
Richard Bona

Richard Bona (* 28. október 1967) je jazzový hudobník a basgitarista.
Narodil sa v malej dedinke Minta na východe Kamerunu. Ako päťročný spieval v kostole s jeho matkou a sestrami. V roku 1995 odišiel do Francúzska kde hrával v jazzových kluboch a v roku 1995 na podnet Mika Sterna okúsil chuť New Yorku kde sa naplno začala jeho kariéra.
V decembri 2021 je Richard Bona ostro kritizovaný na sociálnych sieťach po zverejnení videa, kde vyzýva na otvorenie „ďalšieho vojnového frontu v Kamerune“ a „spálenie“ súkromného televízneho kanála, ktorý sa považuje za blízky moci Paula Biyu.

</doc>
<doc id="206880" url="https://sk.wikipedia.org/wiki?curid=206880" title="Gauteng">
Gauteng

Gauteng je najmenšia provincia Južnej Afriky. Nachádza sa v srdci Highveldu a má rozlohu iba 1,4 % z celej krajiny. Napriek tomu je vysoko urbanizovaná, s celkovým počtom obyvateľov 8 837 178 (2001 South African National Census). 
Gauteng je rozdelený na tri metropolitné obce a tri okresné obce (ktoré sa ďalej ešte delia na 8 miestnych obcí). Obcie sú tieto:
Provincia Gauteng sa rýchlo rozrastá, najmä vďaka masovej urbanizácii. Na základe štatistík sa predpokladá nárast obyvateľstva na 14,6 milióna v roku 2015, čím sa tento región stane jedným z najväčších polycentrických miest na svete. Tento vývoj by mohlo však negatívne ovplyvniť rozšírenie AIDS. 
Jeden z ďalších problémov predstavuje doprava, kde táto oblasť zažíva podobné dopravné problémy ako Los Angeles či Bangkok. Vyriešiť by to mal rýchlovlak "The Gautrain Rapid Rail Link", poskytnutím efektívnej vysokorýchlostnej dopravy Pretóriou, Sandtonom, Johannesburgom and medzinárodným letiskom OR Tambo.

</doc>
<doc id="206886" url="https://sk.wikipedia.org/wiki?curid=206886" title="Genie (herný engine)">
Genie (herný engine)

Genie Engine je herný engine vyvinutý firmou Ensemble Studios pre použitie v izometrických strategických hrách.

</doc>
<doc id="206895" url="https://sk.wikipedia.org/wiki?curid=206895" title="A380">
A380



</doc>
<doc id="206896" url="https://sk.wikipedia.org/wiki?curid=206896" title="Contra Force">
Contra Force

Contra Force je akčná arkádová videohra žánru run and gun vydaná v roku 1993 firmou Konami pre hernú konzolu NES. Na rozdiel od prvých dvoch dielov zo série Contra nebola táto hra priamim arkádovým portom, ale úplne novou hrou. V kontraste voči ostatným hrám zo série Contra sa Contra Force odohráva v úplne odlišných prostrediach. Hráč má pod kontrolou 4-členné proti-teroristické komando, známe ako Modrá jednotka "(Blue Group)". Hra teda nenadväzuje na pôvodnú dejovú líniu, ktorá bola zasadená do futuristického prostredia.
Gameplay.
Zbraňový systém boli oproti pôvodným hrám zo série Contra drasticky zmenený. Zbieranie indivuduálnych vylepšení padujúcich z poletajúcich boxov bolo nahradené zbieraným aktoviek s výbavou, vypadávajúcich zo zničených objektov prostredia. Ak hráč zahynul, nielenže prišiel o život ale aj aktuálne používanú unikátnu zbraň. Postup hrou je tak celkovo pomalší oproti pôvodným titulom Contra.
Hra obsahuje celkovo 5 levelov. Hráč v troch leveloch ovláda svoju postavu z pohladu z boku a v dvoch levelov z pohľadu zhora. Jednotlivé levely tiež obsahujú množstvo zničitelných objektov.
Postavy a zbrane.
Hra obsahuje štyri hrateľné postavy, medzi ktorými môže hrač počas hry voľne prepínať. Každá postava má vlastné a jedinečné schopnosti a disponuje vlastným arzenálom zbraní.
Všetky postavy disponujú pištolou ako štandardnou zbraňou od začiatku hry, pričom k lepším, unikátnym zbraniam sa dostávajú vylepšovaním v priebehu hry.

</doc>
<doc id="206899" url="https://sk.wikipedia.org/wiki?curid=206899" title="Golier">
Golier

Golier je časť odevu, ktorá je prišitá alebo samostatne obopína krk. 
Súčasti odevu pripomínajúce golier existovali už v starovekom Egypte, kedy sa nosili samostatné ozdoby – šperky, ktoré slúžili ako goliere, no taktiež často pridržiavali odev. Golier podobný tomu, ako ho poznáme dnes, sa začal v Európe vyvíjať v 14. – 15. storočí, a s takmer každou novou módnou vlnou sa mení a vyvíja. Pôvodne slúžil na zahalenie dámskeho dekoltu, neskôr mal podobu pruhu vystuženej látky, ktorý bol pripojený kolmo k odevu na ramenách (stojačik), kruhovito sa ovíjal okolo krku, padal na ramená, zapínal sa vpredu alebo sa zväzoval s pomocou stuhy. V 16. storočí sa vďaka neustálemu vývoju zväčšil natoľko, že prepadával cez ramená a tvoril na prvý pohľad takmer samostatný odev. Napriek všetkým zmenám však zostáva súčasťou nášho odevu dodnes.

</doc>
<doc id="206905" url="https://sk.wikipedia.org/wiki?curid=206905" title="Downtown (Vancouver)">
Downtown (Vancouver)

Downtown je vancouverská mestská časť. Nachádza sa v spodnej časti severného výbežku polostrova Burrard. Je to centrum obchodu, kultúry, finančných inštitúcií, samosprávy a zábavy vo Vancouveri a v celom regionálnom okrese Metro Vancouver a oblasti Lower Mainland.
V užšom zmysle (ľudovo) sa ako "Downtown" označuje len "stredná" časť administratívneho Downtownu - približne územie medzi Coal Harbour, West Endom a Chinatownom, okrem Yaletownu. 
Geografia.
Oblasť Downtownu je na severe ohraničená fjordom Burrard Inlet, Stanley Parkom a mestskou časťou West End na západe, zálivom False Creek na juhu a mestskou časťou Downtown Eastside na východe.
Okrem mrakodrapov v ktorých sídlia finančné a obchodné inštitúcie oblasť Downtownu zahŕňa aj Yaletown, bývalú priemyselnú oblasť, ktorá bola po skončení Expa v roku 1986 transformovaná do podoby dnešnej luxusnej obytnej štvrte a Coal Harbour. Madzi ďalšie oblasti, ktoré sa chápu ako súčasť Downtownu, patria Granville Mall a Granville Entertainment District, Downtown South, Gastown, Japantown a Chinatown.
Doprava.
Keďže Downtown je z troch strán obklopený vodou je k nemu prístup značne obmedzený. S okolím ho spájajú štyri veľké mosty: Lions Gate Bridge, spájajúci mestá v oblasti North Shore a diaľnicu Trans Canada Highway a mosty Burrard Bridge, Cambie Bridge a Granville Bridge, ktoré zaisťujú prístup k obchodným oblastiam a obytným štvrtiam na juh od zálivu False Creek.
Historická železničná stanica Waterfront Station je hlavným dopravným uzlom kombinovanej verejnej dopravy v centre Downtownu. Cez downtown prechádza väčšina autobusových liniek v smere zo severu na juh a linky z predmestí v North Shore, Burnaby, Tri-Cities, Richmondu, Delty a Surrey. Nachádzajú sa tu štyri stanice nadzemného metra SkyTrain, ktoré využívajú zdieľané trasy Expo Line a Millennium Line od stanice Waterfront Station cez starý Dunsmuir Tunnel. Kompa SeaBus zaisťuje prepravu pasažierov na pobrežie North Shore a železnica West Coast Express na východné predmestia. V Downtowne sú aj heliporty a terminály pre hydroplány, zaisťujúce prepravu pozdĺž fjordu Burrard Inlet.
17. augusta 2009 bola uvedená do prevádzky nová trasa nadzemného metra SkyTrain s označením Canada Line. Spojila Downtown s Richmondom a medzinárodnym letiskom Vancouver International Airport. V Downtowne má tri stanice, tiahnuce sa smerom na juh od železničnej stanice Waterfront Station.
Športoviská.
V centre Downtownu sú dva veľké štadióny. Hokejový klub NHL Vancouver Canucks hrá svoje domáce zápasy na štadióne GM Place, zatiaľ čo ragbyový klub BC Lions, pôsobiaci v CFL svoje zápasy na domácej pôde odohráva na susediacom štadióne nazvanom BC Place. Basketbalový klub Vancouver Grizzlies, hrajúci v NBA svoje zápasy hrával tiež na pôde štadióna BC Place, predtým než sa odsťahoval do Memphisu a zmenil svoj názov. V súčasnosti sa zvažuje návrh na výstavbu futbalového štadióna pre klub Vancouver Whitecaps, hrajúci v USL.

</doc>
<doc id="206907" url="https://sk.wikipedia.org/wiki?curid=206907" title="Mikojan-Gurevič MiG-1">
Mikojan-Gurevič MiG-1

Mikojan-Gurevič MiG-1 () je stíhacie lietadlo, vyvinuté v Sovietskom zväze leteckým konštruktérom Arťomom Mikojanom. Lietadlo patrilo do novej generácie moderných sovietskych dolnoplošníkov s kvapalinou chladeným motorom a zaťahovacím podvozkom. 
Vznik a vývoj.
Konštruktéri Mikojan a Gurevič, ktorých kariéra bola pôvodne spätá s Polikarpovom, pri konštrukcii nového stroja aplikovali mnoho zo skúseností, ktoré získali v tejto konštrukčnej kancelárii. Ako pohonnú jednotku zvolili motor AM-35A, ktorý sľuboval väčšie výkony s kompresorom vo vyšších letových hladinách. Lietadlo malo problémy s chladením a výzbrojou, nehodil sa pre boj v malých výškach. Bolo vyrobené iba v menšej sérii a následne nahradené vylepšeným MiG-3. 
Prototyp Mig-1 (l-200 pôvodne l-61) prvýkrát vzlietol v apríli 1940. Konštrukčná a prototypová fáza trvala len tri mesiace. Stroj dosiahol rýchlosť 600 km/h vo výške 7000 metrov a do výroby bol zaradený pod označením Mig-1.
Bojové použitie.
Po prepadnutí ZSSR nacistickým Nemeckom sa ukázalo, že sovietski letci nie sú celkom pripravení na obsluhu týchto nových strojov, ktorých ovládanie a chovanie sa celkom odlišovalo od lietadiel staršej generácie. Pre mnohých neskúsených pilotov bolo lietadlo rovnako nebezpečné, ako nepriateľ. Lietadiel typu MiG-1 bolo vyrobených približne 100 kusov, potom sa začal vyrábať vylepšený MiG-3.
Mig-1 mal zmiešanú konštrukciu vonkajšie časti kríadla, zadná časť trupu a chvostové plochy boli z dreva, kým predná a stredná časť trupu boli kovové.

</doc>
<doc id="206908" url="https://sk.wikipedia.org/wiki?curid=206908" title="MiG-1">
MiG-1



</doc>
<doc id="206911" url="https://sk.wikipedia.org/wiki?curid=206911" title="Genie">
Genie

Genie môže byť:

</doc>
<doc id="206912" url="https://sk.wikipedia.org/wiki?curid=206912" title="Parochňa">
Parochňa

Parochňa (z latinského slova "pilus" = "vlas") je pokrývka hlavy, ktorá nahrádza alebo vylepšuje z estetických, zdravotných alebo módnych príčin vlastné vlasy. 
Parochne v staroveku.
Parochňe poznali naši predkovia už v staroveku. Vyrábali ich z chlp, vlákien rastlín alebo trávy. Do starovekého Ríma a starovekého Grécka ich priniesli Peržania. Pôvodne slúžila ako ozdoba hlavy u kráľov a bojovníkov, no v starovekom Ríme začali nosiť parochne aj ženy. 
Parochne v Európe.
V Európe sa začali parochne šíriť z Francúzska, kde sa začali nosiť približne za vlády Ľudovíta XI. (15. storočie), no skutočný rozmach parochní nastal až v 17. storočí s príchodom baroka. Mimo územia Francúzska sa parochne rozšírili až koncom 17. storočia. Spočiatku sa tvorcovia parochní snažili verne napodobniť skutočné vlasy, no neskôr od napodobňovania upustili. Miesto prirodzených vlasov tak vznikla móda veľkých, hustých kučeravých parochní, ktoré siahali pod ramená a často končili až na prsiach. Na ich výrobu sa používali konská alebo kozia srsť, hodváb, vlna, bavlna a tenký drôt, no drahé parochne sa vyrábali tiež zo skutočných ženských vlasov, ktoré pochádzali najmä z Holandska. Nosili sa napudrované a najmä u žien upravené do rozmanitých účesov (do podoby uzla, krátko zastrihnuté pod bradou, stiahnuté do copu alebo zviazané v sieťke na zadnej časti hlavy). Výrobcovia parochní sa združovali do cechov, z ktorých prvé vznikali v Paríži v druhej polovici 17. storočia. 
Úpadok parochní.
Koncom baroka sa módne trendy zmenili a obľuba parochní prudko poklesla. Zachovali sa však u niektorých profesií, keď ich naďalej nosili napr. lekári alebo sudcovia. V 19. storočí sa parochne takmer výhradne používali už len ako náhrada za chýbajúce vlasy alebo ako ochrana pred nachladnutím hlavy. V súčasnosti sa parochne používajú už takmer výhradne len v divadle, cirkusoch alebo sa navliekajú figurínam.

</doc>
<doc id="206913" url="https://sk.wikipedia.org/wiki?curid=206913" title="Orthodox">
Orthodox

Orthodox je španielska doom metalová skupina. Založili ju v Seville spevák a gitarista Ricardo Jimenez Gómez, basgitarista Marco Serrato Gallardo a bubeník B. Diaz Vera. Prvý album "Gran Poder" vyšiel v roku 2006 a španielskom nezávislom vydavateľstve Alone Records. Album dostal vysoké hodnotenie vo viacerých periodikách, okrem iného aj bol označný za “Album of the Month” v Rock Hard (Francúzsko), Monolith Magazine (Grécko) (toto otvorilo cestu k vydaniu v USA prostredníctvom Southern Lord.). Ďalší album "Amanecer en Puerta Oscura" vyšiel v roku 2007 v vo vydavateľstvách Alone Records (Európa) a Southern Lord (USA).
Spolupracujú s Julianom Copeom na na zhudobnení jeho básne "Antequera". Taktiež spolupracujú s tanečníkom flamenca Israelom Galvánom na jeho novom projekte s názvom "Apocalipsis".
Hudobný štýl a vplyvy.
Allmusic píše: "Orthodox je španielske trio oddané temným praktikám prapodivne letargického, epického doom dronu, ktorý vytesali z žulového stavebného kameňa spolu s vedúcimi tohto štýlu ako Earth, Boris a Sunn O))) (ktorých trademark, mníšske plášte s kapucňami prevzali)." Druhý album je ovplyvnený avandgardným jazzom Johna Coltraneho. Skupina je ovplyvnená napr.kapelami ako Black Sabbath a Venom. Silné sú tiež vplyvy náboženstva. Texty sa dotýkajú tém ako hriech, utláčanie a španielskych náboženských zvykov.

</doc>
<doc id="206915" url="https://sk.wikipedia.org/wiki?curid=206915" title="Big Ape Productions">
Big Ape Productions

Big Ape Productions bola softvérová spoločnosť zaoberajúca sa vývojom počítačových hier a videohier.

</doc>
<doc id="206917" url="https://sk.wikipedia.org/wiki?curid=206917" title="Manažment ľudských zdrojov">
Manažment ľudských zdrojov



</doc>
<doc id="206918" url="https://sk.wikipedia.org/wiki?curid=206918" title="Riadenie ľudských zdrojov">
Riadenie ľudských zdrojov



</doc>
<doc id="206919" url="https://sk.wikipedia.org/wiki?curid=206919" title="Human resources management">
Human resources management



</doc>
<doc id="206921" url="https://sk.wikipedia.org/wiki?curid=206921" title="Mikojan-Gurevič MiG-3">
Mikojan-Gurevič MiG-3

Mikojan-Gurevič MiG-3 () je vrtuľové stíhacie lietadlo, vyvinuté v Sovietskom zväze leteckým konštruktérom Arťomom Mikojanom. Bolo priamym pokračovateľom typu MiG-1. Lietadlo malo zlé vlastnosti pri bojoch v nižších letových hladinách, ale bolo vynikajúce vo veľkých výškach. Preto sa využívalo na taktický vzdušný prieskum a ako výškové stíhacie lietadlo u protivzdušnej obrany Sovietskeho zväzu.
Vznik a vývoj.
Počas roku 1939 bolo v ZSSR prijaté rozhodnutie dôsledne modernizovať stíhací park VVS. Na základe tejto požiadavky vznikol MiG-3. Konštruktéri Mikojan a Gurjevič, predošlí zamestnanci u Polikarpova, do neho zakomponovali mnoho zo skúseností, získaných v Polikarpovovej konštrukčnej kancelárii. Na rozdiel od súbežne vznikajúcich LaGGov a Jakov, zvolili omnoho ťažší motor AM-35A konštruktéra Mikulina.Tento motor bol pôvodne určený pre pohon ťažkých bombardérov Pe-8, čomu zodpovedala aj jeho hmotnosť . To bolo o viac, než hmotnosť motora VK-105 prvých Jakov, alebo motora Merlin, ktorý poháňal Spitfiry. Ten sľuboval väčšie výkony s kompresorom vo väčších letových výškach. Toto rozhodnutie však negatívne ovplyvnilo celú kariéru stroja.
Skutočnosť, že stroj bol rýchly vo výškach v ktorých sa drvivá väčšina leteckých súbojov neodohrávala, bol len jedným z mnohých problémov. Kvôli komplikovanej zástavbe motora sa muselo laborovať s chladením a výzbrojou. Tieto zásahy spôsobili, že tvar hlavného chladiča sa pred začatím sériovej výroby musel zmeniť až dvanásťkrát. Na rozdiel od svojho predchodcu, MiG-1, mal motor posunutý o dopredu, čo si vyžiadalo okrem posunutia chladiča aj inštaláciu ďalšej palivovej nádrže. Vzletová hmotnosť vzrástla z 3 100 na , preto boli zosilené nohy podvozku. 
Oproti lietadlu MiG-1 došlo u nového typu k niekoľkým zmenám. Do strany sa otvárajúci kryt kabíny bol nahradený dozadu odsúvateľným krytom, zvýšil sa objem nádrží paliva, došlo k úpravám nosnej plochy, lietadlo bolo osadené novým typom vrtule a väčšími pneumatikami. Zanedbalo sa ale predĺženie zadnej časti trupu s chvostovými plochami ležiacimi príliš blízko pri krídlach, čo nezabezpečovalo dostatočnú pozdĺžnu stabilitu.
Zmeny sa dotkli aj krídla: bola zväčšená šípovitosť, bolo zosilené v mieste závesov rakiet a neskôr vybavené slotmi. Ako prvé sovietske lietadlo bol vybavený dýchacím prístrojom. Lietadlo bolo síce vo výškach rýchly, no mal aj vysokú pristávaciu rýchlosť a veľké plošné zaťaženie, čo neboli vlastnosti, ktoré by sa pilotom páčili.
Bojové použitie.
S prototypom novej výškovej stíhačky vzlietol 5. apríla 1940 pilot A.N. Jekatov. Počas skúšok dosiahol vo výške úctyhodnú rýchlosť /h. Neskôr dokonca /h, čo bolo viac než dokázali najnovšie stroje Jak-1, LaGG-1 alebo nemecký Bf 109E alebo F.Problémy s uvedením do bojovej činnosti boli pri lietadle MiG-3 rovnaké, ako u jeho predchodcu MiG-1. V čase keď Hitler prepadol Sovietsky zväz, malo letectvo k dispozícii na letiskách 800 migov, Piloti neboli riadne vycvičení k jeho ovládaniu, lietadlo sa nehodilo pre boje v nižších letových hladinách, ktoré na východnom fronte dominovali.
Preto boli tieto lietadlá prevelené k jednotkám protivzdušnej obrany a k leteckému prieskumu. A práve vo výškach si sovietski piloti veľmi cenili rýchlosť MiG-3. Prvý zostrel dosiahol ráno, 22. júna 1941, poručík D. Kokorijev, ktorý zostrelil Dornier Do 215. Najväčšieho uznania sa dostalo migom od pilotov protivzdušnej obrany veľkých miest, kde naplno využili ich dostup rovnako aj ich rýchlosť.
Výroba pokračovala do roku 1942, vyrobených bolo 3172 kusov. Stroje lietali u protivzdušnej obrany až do konca vojny. Na MiGu-3 začal svoju kariéru aj druhý najúspešnejší Spojenecký letec Alexandr Ivanovič Pokryškin, ktorý na ňom dosiahol 10 zostrelov.
Špecifikácie (MiG-3).
Technický popis.
MiG-3 bola jednomiestna výšková stíhačka so zaťahovacím podvozkom. Trup bol zmiešanej konštrukcie. Kostra prednej časti, zvarená z oceľových trubiek, bola prekrytá piatimi pevnými a siedmimi odnímateľnými duralovými panelmi. Škrupina zadnej časti bola vrátane smerovky lisovaná z piatich vrstiev bakelizovanej preglejky, vnútornú konštrukciu tvorili borovicové prepážky a obdĺžniky. Pod kabínou pilota bol tunelový chladič vody, dva chladiče oleja boli na bokoch motoru. Prekryt kabíny, ktorého stredná časť sa odsúvala dozadu, bol lisovaný z organického skla.
Krídlo malo profil Clark YH. Základ jeho konštrukcie tvoril duralový nosník a dva skriňové pomocné nosníky z borovicových líšt a preglejky. S trupom spojený centroplán bol prekrytý duralovým plechom, vnútorná konzola krídla bola krytá bakelizovanou preglejkou s hrúbkou od 2,5 do ,a jej povrch bol tmelený. Vztlakové klapky a sloty boli duralové a duralová kostra krídeliek bola potiahnutá plátnom.
Podvozok bol hydraulický tlmený, klasickej konštrukcie a zaťahovaný pneumaticky smerom k trupu; jeho poloha bola signalizovaná elektronicky aj mechanicky. Kolesá boli vybavené brzdami a mali rozmery 600 x . Zaťahovateľné ostrohové koliesko malo rozmery 170 x .
Pohonnú jednotku tvoril vodou chladený vidlicový dvanásťvalcový motor AM-35A, ktorý mal pri 2 050 otáčkach za minútu výkon 993 kW. Bol vybavený mechanickým kompresorom s reduktorom a spúšťaný pilotom pomocou stlačeného vzduchu. Celokovová vrtuľa s priemerom bola typu VIŠ-22Je. Dve palivové nádrže s objemom 150 litrov, boli v centropláne, nádrž na 250 litrov bola pod pilotom a 100 litrová nádrž bola za protipožiarnou prepážkou prednej časti trupu.
Výzbroj tvorili guľomet UBS kalibru so zásobou 300 nábojov, uložený nad motorom a dvojica guľometov ŠKAS kalibru so zásobou po 300 nábojov. Stroje mohli niesť po 2 bomby FAB-50 alebo FAB-100, prípadne 4 bomby FAB-25. Pod krídlom boli závesy pre 6 neriadených rakiet RS-82.

</doc>
<doc id="206922" url="https://sk.wikipedia.org/wiki?curid=206922" title="Jakovlev Jak-7">
Jakovlev Jak-7

Jakovlev Jak-7 bolo sovietske stíhacie lietadlo, ktoré vzniklo počas druhej svetovej vojny z prototypu I-26. Línia tohto stroja však bola rozdelená – v prvej línii vzniklo stíhacie lietadlo Jak-1 a následne Jak-3, druhá línia sa odvíjala od cvičnej verzie dvojmiestneho UTI-26, z ktorého vznikol Jak-7.
Vznik a vývoj.
I-26, prvý prototyp prvého stíhacieho lietadla A. S. Jakovleva, bol zalietaný v roku 1940. Po začatí sériovej výroby bolo označenie lietadla zmenené na Jak-1 a konštruktéri začali pripravovať cvičnú verziu UTI-26. Dvojmiestny prototyp však nemal príliš dobré vlastnosti, a tak musel prejsť rozsiahlou rekonštrukciou, počas ktorej bol vybavený novým krídlom a väčšími celokovovými chvostovými plochami. To však ovplyvnilo inštaláciu podvozku. Tak vzniklo nové lietadlo Jak-7, ktoré bolo od roku 1941 vyrábané v moskovskom závode č. 166 súčasne s „plnokrvnými“ Jakmi-1.
Sovietske stíhacie letectvo nebolo na začiatku vojny vybavené modernými stíhacími lietadlami. Preto bol privítaný návrh Konstantina Šinelšikova na opätovnú rekonštrukciu dvojmiestneho lietadla na jednomiestny stíhací Jak-7A. Po inštalácii dvoch guľometov ŠKAS kalibru a kanónu ŠVAK kalibru 20 mm, a po odstránení vybavenia zadného pilotného priestoru sa pôvodne cvičné lietadlo stalo plnohodnotnou stíhačkou. V Moskve bolo do konca roku 1941 vyrobených 166 lietadiel oboch verzií.
V septembri 1941 bolo rozhodnuté evakuovať hlavný závod, ktorý vyrábal lietadlá Jak-1 z Moskvy na Ural. V tom čase viazli dodávky stíhačiek Jak-1 z továrne na Sibíri, preto bolo rozhodnuté, že sa pre bojové účely využijú aj dvojmiestne cvičné stroje UTI-26, ktoré boli premenované na Jak-7V. Aj napriek tomu, že výroba bola evakuáciou ohrozených závodov spomalená, boli už začiatkom roku 1942 prvé frontové jednotky vyzbrojované lietadlami Jak-7B s guľometmi UBS kalibru . Tieto stroje boli vyrobené v nových závodoch č. 153 v Novosibirsku a č. 286 v Kamensku Uralskom.
V polovici roku 1942 sa vyrábali už aj nové Jaky-7D, ktoré mali už duralové nosníky, čo umožnilo zmenšiť rozpätie krídla a zväčšiť objem palivových nádrží. Stroj Jak-7DI, ktorý bol neskôr do výroby zavedený pod označením Jak-9, vznikol znížením zadnej časti trupu.
Celkovo bolo vyrobených 6 399 lietadiel Jak-7 všetkých verzií. Posledné stíhacie Jaky-7 boli vyrobené v roku 1943, posledné dvojmiestne cvičné stroje boli vyrobené ešte v roku 1944.
Nasadenie.
Ľahké a obratné Jaky boli medzi pilotmi obľúbené. Na Jaku-7 lietal aj dvojnásobný hrdina ZSSR Petr A. Pokryšev, ktorý pri 305 bojových letoch zostrelil v 60 súbojoch 22 nepriateľských lietadiel a podieľal sa na zničení ďalších siedmich.

</doc>
<doc id="206923" url="https://sk.wikipedia.org/wiki?curid=206923" title="Jon Andrew McBride">
Jon Andrew McBride

Jon Andrew McBride (* 14. august 1943, Charleston, Západná Virgínia, USA† 7. august 2024) bol americký kozmonaut z letu s raketoplánmi.
Život.
Mladosť a výcvik.
Po základnej a strednej škole absolvoval americkú námornú postgraduálnu školu (U.S. Naval Postgraduate School) a stal sa leteckým inžinierom. Nastúpil ako pilot vývojovej testovacej eskadry v Point Mugu v Kalifornii. Oženil sa a má tri deti. Do tímu kozmonautov bol prijatý 16. januára 1978 ako pilot raketoplánov.
Let do vesmíru.
Stal sa 149 kozmonautom Zeme, keď odštartoval v raketopláne Challenger so svojimi druhmi na osemdenný let okolo Zeme. Bolo to na jeseň roku 1984 a išlo o misiu STS-41-G. V posádke boli: Robert Crippen, pilot Jon McBride, Kathryn Sullivanová, Sally Kristen Ridová, Paul Scully-Power, Marc Garneau, David Leestma. Na orbite vypustili družicu ERBS, uskutočnili niekoľko pripravených experimentov a pristáli na Floride na myse Canaveral.
Po lete.
Z NASA odišiel v máji 1989, aj keď bol vymenovaný do posádky STS-35. Nevydržal však dlhé čakanie po katastrofe raketoplánu Challenger. Od decembra 1989 bol znovu zamestnaný v armáde U.S. Navy a v roku 1993 vo vedení spoločnosti Flying Eagle Corp., Lewisburg. V roku 2005 sa zúčastnil veľkého stretnutia desiatok kozmonautov v Salt Lake City v Utahu.

</doc>
<doc id="206924" url="https://sk.wikipedia.org/wiki?curid=206924" title="Jon McBride">
Jon McBride



</doc>
<doc id="206925" url="https://sk.wikipedia.org/wiki?curid=206925" title="Jon A. McBride">
Jon A. McBride



</doc>
<doc id="206928" url="https://sk.wikipedia.org/wiki?curid=206928" title="Majstrovstvá sveta v ľadovom hokeji 2012">
Majstrovstvá sveta v ľadovom hokeji 2012

Majstrovstvá sveta v ľadovom hokeji 2012 boli najvyššia hokejová súťaž Medzinárodnej hokejovej federácie, ktoré sa konali vo Fínsku a Švédsku od 4. do 20. mája 2012. Pôvodne sa mal turnaj hrať len vo Fínsku, ale napokon sa obe krajiny dohodli na spolupráci, ktorú v máji 2009 odsúhlasila aj IIHF. Spolupráca spočívala v tom, že oba štáty usporiadali turnaj spoločne v rokoch 2012 a 2013. Malo to priniesť zvýšený divácky záujem.
Formát majstrovstiev.
Na týchto majstrovstvách sa po prvýkrát hralo podľa nového formátu, ktorý bol schválený na polročnom kongrese IIHF v slovinskom Portoroži 17. septembra 2010. Šestnásť účastníkov bolo rozdelených do dvoch základných osemčlenných skupín na rozdiel od doterajších štyroch štvorčlenných. V nich sa stretli každý s každým, čo znamenalo pre každý tím sedem zápasov. Prví štyria z oboch skupín postúpili do štvrťfinále, pre ostatné tímy sa MS končili s tým, že poslední z oboch skupín zostúpili do I. A divízie.
Nový formát zároveň odstránil doterajšiu skupinu o udržanie, v ktorej hrali poslední zo základných štvorčlenných skupín, ako aj osemfinálové skupiny, ktorých hlavnou nevýhodou bol fakt, že do posledného dňa pred ich prvými zápasmi neboli jasné termíny a miesta zápasov jednotlivých tímov, čo sťažovalo predaj vstupeniek na tieto zápasy.
Rozhodcovia.
IIHF vybrala 16 hlavných a 16 čiarových rozhodcov, ktorí dohliadali na Majstrovstvá sveta v ľadovom hokeji 2012. Medzi nimi boli aj dvaja Slováci.
Vysielacie práva IIHF.
Viac ako 100 krajín vysielalo zápasy, priame prenosy alebo záznamy majstrovstiev sveta 2012.

</doc>
<doc id="206931" url="https://sk.wikipedia.org/wiki?curid=206931" title="Jozef Zbranský">
Jozef Zbranský



</doc>
<doc id="206932" url="https://sk.wikipedia.org/wiki?curid=206932" title="Zoznam operiet podľa abecedy">
Zoznam operiet podľa abecedy

Zoznam názvov operiet podľa abecedy.
A.
"Hore"
B.
"Hore"
C.
"Hore"
Č.
"Hore"
D.
"Hore"
E.
"Hore"
F.
"Hore"
G.
"Hore"
H.
"Hore"
CH.
"Hore"
I.
"Hore"
J.
"Hore"
K.
"Hore"
L.
"Hore"
M.
"Hore"
N.
"Hore"
O.
"Hore"
P.
"Hore"
R.
"Hore"
S.
"Hore"
Š.
"Hore"
T.
"Hore"
U.
"Hore"
V.
"Hore"
W.
"Hore"
Z.
"Hore"
Ž.
"Hore"

</doc>
<doc id="206935" url="https://sk.wikipedia.org/wiki?curid=206935" title="Monolith Productions">
Monolith Productions

Monolith Productions (alebo Monolith) je americká spoločnosť vyvíjajúca počítačové hry. Sídli v Kirklande v štáte Washington. Spoločnosť stala známou najmä vďaka vývoju vlastného herného enginu Lithtech, ktorý bol použitý vo väčšine titulov vyvinutých touto spoločnosťou.
V roku 2004 bol Monolith odkúpený spoločnosťou Time Warner.

</doc>
<doc id="206936" url="https://sk.wikipedia.org/wiki?curid=206936" title="H. G. Wells">
H. G. Wells



</doc>
<doc id="206941" url="https://sk.wikipedia.org/wiki?curid=206941" title="ŽSSK">
ŽSSK



</doc>
<doc id="206942" url="https://sk.wikipedia.org/wiki?curid=206942" title="Frézia">
Frézia

Frézia je občianske združenie na pomoc mentálne a zdravotne postihnutým deťom a mládeži v okrese Partizánske.
Združenie Frézia pôsobí v okrese Partizánske od roku 1997 a jeho činnosť je zameraná na rodiny s postihnutými deťmi. Venuje sa všetkým deťom, mládeži a dospelým ľuďom bez rozdielu postihnutia. Stretávajú sa na akciách podľa plánu činnosti, ktorí si rodičia z veľkej časti sami navrhnú. Medzi ich členmi sa veľkej obľube tešia hlavne víkendové pobyty, ktoré sa snažia pripravovať každý rok na inom mieste v ich okolí. Medzi pravidelné akcie patrí cvičenie na Fit-loptách s profesionálnou cvičiteľkou a Klub neškolákov, ktorý vznikol pred piatimi rokmi pri Špeciálnej škole v Partizánskom, ale teraz už patrí pod združenie Frézia. Veľkým cieľom do budúcnosti bolo vytvorenie denného stacionára pre tých, ktorí už nechodia do školy, ale chcú sa aj naďalej stretávať so svojimi rovesníkmi. Práve preto vznikla nová nezisková organizácia Denné Centrum Frézia Partizánske, ktorá získala status Domova sociálnych služieb pre mentálne a zdravotne postihnuté deti a mládež z regióna.
Hlavné úlohy a ciele združenia Frézia.
Hlavným poslaním činnosti Združenia Frézia, je všestranne a účinne pomáhať rodinám so zdravotne, mentálne a inak postihnutým dieťatom, presadzovať myšlienky včleňovania postihnutých do spoločnosti a vytvárať tak priaznivé podmienky pre ich život.
Združenie Frézia poskytuje účinnú podporu a poradenské služby, najmä v oblasti včasnej starostlivosti, rehabilitácie, predškolskej a školskej starostlivosti a poradenských služieb, pomoci v rodine a využitia voľného času formou klubovej činnosti. Pomáha pri vzdelávaní a doškoľovaní profesionálnych a dobrovoľných pracovníkov.
Predkladá štátnej správe návrhy a pripomienky na zlepšovanie starostlivosti o deti so zdravotným, mentálnym a iným postihnutím.
Usporadúva a zabezpečuje prednášky, semináre, kurzy a výstavy prác svojich členov. Organizuje rekondičné a rehabilitačné pobyty, zájazdy, výmenné pobyty i účasť svojich členov na podobných akciách iných humanitných a charitatívnych organizácií.
V rámci svojej činnosti zabezpečuje časopis ZPMP na Slovensku „Informácie“ a „Deti a my“, zapožičiavanie odbornej literatúry a beletrie venovanej problémom detí s postihnutím a ich rodín.
Spolupracuje s verejnými a súkromnými, cirkevnými i odbornými organizáciami, ktoré sledujú príbuzné ciele.
Pôsobí vo verejnosti na zlepšovanie vzťahov, postojov a názorov verejnosti k ľuďom s postihnutím a ich rodinám.
Získava informácie o práci podobných organizácií v zahraničí, nadväzuje kontakty a spoluprácu s medzinárodnými a nadnárodnými organizáciami cez centrálu ZPMP v SR.
Poskytuje účinnú pomoc členom združenia a ľuďom s postihnutím i vo vzťahu k štátnej správe.
Denné Centrum Frézia.
Denné Centrum Frézia Partizánske n.o. vzniklo v novembri v roku 2006.
Vzniklo ako nutnosť, ako potreba organizácie, ktorá by prevádzkovala denný stacionár pre mentálne postihnutú mládež a deti v okrese Partizánske.
Dôležitým zlomom bolo získanie štatútu DSS – Domova sociálnych služieb, ktorý získali v druhej polovici roka 2007. V súčasnosti je denný stacionár v prevádzke a klienti ho navštevujú pravidelne od pondelka do štvrtku od 9:00 do 13:00.
Denné Centrum sa nachádza neďaleko štvrtej základnej školy v Partizanskom, v ulici Veľká okružná.
Historia.
Medzi prvých nadšencov, ktorí pripravili všetko potrebné na to, aby Združenie Frézia mohlo vôbec vzniknúť, patria: PhDr. Terézia Kúdelová, Mgr. Renáta Veresová, Helena Ondrčková, Mgr. Zuzana Adamcová a Magdaléna Mičková. Tieto dámy spravili kus práce a 26. mája 1997 zorganizovali zakladajúcu schôdzu združenia rodičov a priateľov zdravotne a mentálne postihnutých detí a mládeže v okrese Partizánske. Pozvanie od nich prijali okrem odborníkov – lekárov, pedagógov, psychológov a zástupcov iných združení, aj zástupcovia ZPMP v SR JuDr. Kovalík a Dr. Záhorcová a rodičia handicapovaných detí. Rok 1997 sa niesol v znamení zoznamovania sa navzájom. Začali sa organizovať prvé výlety a stretnutia pre deti. Tiež sa začali hľadať sponzori, ktorí by podporovali ich činnosť. Bolo vypracovaných mnoho projektov, zameraných na činnosť združenia Frézia. Veľa z nich bolo úspešných a bolo získano pre združenie buď finančné, alebo vecné dary.

</doc>
<doc id="206943" url="https://sk.wikipedia.org/wiki?curid=206943" title="Stephen Hendry">
Stephen Hendry

Stephen Hendry, MBE, (* 13. január 1969, South Queensferry, Edinburg, Škótsko) je škótsky profesionálny snookerový hráč, patriaci k najúspešnejším športovcom v histórii tohto športu. Strávil rekordných osem rokov na čele svetových rebríčkov, vyhral sedem Majstrovstiev sveta a ako 21-ročný bol najmladším svetovým šampiónom.
Kariéra.
Amatérske roky (1981 – 1985).
Hendry začal hrať snooker v roku 1981 ako 12-ročný. O dva roky neskôr vyhral národný šampionát do 16 rokov. Účinkoval v televíznom turnaji BBC s názvom Pot Black. Ďalší rok vyhral Amatérske Majstrovstvá Škótska a stal sa najmladším hráčom, ktorý sa na tento turnaj dostal.V 1985, keď zopakoval víťazstvo na škótskych majstrovstvách, sa stal profesionálom. V 16 rokoch a troch mesiacoch sa stal najmladším profesionálom histórie.
Profesionálna kariéra (1986 – 1988).
Vo svojej prvej profesionálnej sezóne sa dostal medzi najlepších 32 na turnaji Mercantile Credit Classic a stal sa aj najmladším profesionálnym majstrom Škótska. V ďalšej sezóne tento titul získal opäť, dostal sa do štvrťfinále Majstrovstiev sveta a turnaja Grand Prix a do semifinále Mercantile Credit Classic. Hendry a Mike Hallett spolu získali titul na Majstrovstvách sveta dvojíc. V sezóne 1987/88 vyhral svoje prvé bodované turnaje a to Grand Prix a British Open. Získal ďalšie tri turnajové víťazstvá: okrem obhajoby titulov zo Škótskych profesionálnych majstrovstiev a Majstrovstiev sveta dvojíc (s Hallettom) aj titul z Australian Masters. Na konci sezóny bol na 4. mieste na svete a stal sa Najlepším škótskym športovcom roka. V ďalšom roku vyhral nebodované turnaje New Zeland Masters a svoj prvý titul na turnaji Masters vo Wembley.
Slávne roky (1989 – 1999).
Sezóna 19891990 bola začiatkom Hendryho dominancie. V tomto roku vyhral UK Championship, Dubai Classic, Asian Open, škótske majstrovstvá, Wembley Masters a svoje prvé Majstrovstvá sveta.To ho vynieslo ako 21-ročného na vrchol svetového rebríčka. V ďalšej sezóne dosiahol rekord piatich bodovaných turnajov a skompletizoval hetrik z Masters. V 1991/92 znovu vyhral Majstrovstvá sveta, pridal víťazstvá na Grand Prix aj Welsh Open. Tiež vyhral Masters a dosiahol svoj prvý 147-bodový nábeh na Matchroom League. O rok neskôr opäť vyhral Majstrovstvá sveta a piatykrát Masters. Ďalšiu sezónu opäť pridal titul majstra sveta tesným víťazstvom vo finále nad Jimmym Whitom 18 – 17.
V rokoch 1994/95, potom čo získal titul MBE, vyhral tri bodované turnaje, medzi nimi pridal ďalší titul svetového šampióna a víťazstvo na UK Chamionship, ktoré obhájil aj ďalšiu sezónu. Jeho cesta úspechov pokračovala aj v sezóne 1995/96 s troma víťazstvami v bodovaných turnajoch, vrátane Majstrovstiev sveta, kde vo finále porazil Petera Ebdona 18 – 12 a vyrovnal úspechy Raya Readona a Steva Davisa, nositeľov šiestich koruniek pre majstrov sveta. V 1997 získal druhýkrát titul najlepšieho škótskeho športovca a pridal aj ďalšie tri víťazstvá na bodovaných turnajoch, hoci Ken Doherty prerušil jeho šnúru víťazstiev na Majstrovstvách sveta vo finále výhrou 18 – 12.
Hendryho dominantná pozícia v snookeri skončila v sezóne 1997/98, keď vyhral iba jeden bodovaný turnaj – Thailand Masters. Tiež prvýkrát od roku 1990 stratil postavenie svetovej jednotky a bol vyradený už v prvom kole Majstrovstiev sveta tvrdou prehrou s Whiteom 4 – 10. V 98/99 jeho trápenie pokračovalo, keď prehral v prvom kole UK Championship 0 – 9 s nenasadeným Marcusom Cmapbellom. Napriek tomu Hendry nakoniec vyhral posledné dva turnaje sezóny; Scottish Open a získal aj rekordný siedmy titul majstra sveta. Porazil Ronnieho O´Sullivana v semifinále 17 – 14, v ktorom bolo zahraných trinásť stobodových nábehov a vo finále zvíťazil 18 – 11 nad neskorším dvojnásobným svetovým šampiónom Markom J. Williamsom. Toto bol posledný Hendryho majstrovský titul. Odvtedy vyhral iba päť turnajov.
Súčasnosť (1999-).
V sezóne 1999/2000 získal Hendry jeden titul z bodovaného turnaja - na British Open. Tu zároveň zahral svoju piatu 147 a prvú vo finále bodovaného turnaja. Pre jeho vysoký štandard bola sezóna 2000/01 veľký neúspech, nevyhral v nej žiadny bodovaný turnaj (prvý raz od roku 1988) a bol iba v jednom finále. Vyhral European Open a bol blízko k ôsmemu titulu majstra sveta. Porazil O´Sullivana v semifinále 17 – 13, ale tesne prehral vo finále s Petrom Ebdonom 17 – 18.
Welsh Open v 2002/2003 a British Open v 2003/2004 prebehli v jeho réžii, víťazstvo na Malta Cupe je doteraz jeho posledné bodované víťazstvo. 
V sezóne 2005/2006 znovu získal post svetovej jednotky.
Rekordy.
Množstvo rankingových titulov, nepretržité víťazstvá na jednom turnaji, najviac turnajových víťazstiev v jednej sezóne, najdlhšia šnúra víťazstiev na bodovaných turnajoch, najviac stobodových nábehov v jednom zápase, najviac stobodových nábehov zahraných na jednom turnaji, najviac stobodových nábehov v kariére a navyše zarobených peňazí. Tiež drží rekord spoločne s Davisom v počte sezón v svetovej šestnástke (20 sezón). Vyhral 65 profesionálnych titulov (nerátajúc jeho tri škótske profesionálne tituly) a je na druhom mieste za Stevom Davisom, ktorý vyhral 73 turnajov. Celkovo vyhral 79 turnajov (68 profesionálnych a 11 amatérskych).
Poslednú, a to 9. stoštyridsať sedmičku, zahral na Majstrovstvách sveta vo štvrťfinále proti Shaunovi Murphymu. Vyrovnal tým rekord Ronnieho O´Sullivana v celkovom počte 147 (9) a aj v počte skompletizovaných televíznych maximálnych nábehov (8).
Bol označený za najlepšieho hráča všetkých čias v knihe Paula Gadsbyho a Luka Williamsa s názvom "Majstri zeleného súkna", pred hráčmi ako Joe Davis, Steve Davis, Alex Higgins a Ronnie O´Sullivan.
Osobný život.
Vyrastal v škótskej časti Fife, kde navštevoval aj strednú školu. Teraz žije v malom meste Auchterarder s manželkou Mandy, ktorú si vzal v roku 1995, a synmi Blainom (* 1996) a Carterom (* 2004). Rád hrá golf a poker; je jedným z mnohých hráčov snookeru, ktorí sa objavili v televíznom turnaji. Má rád U2 a Suede.
Keď sa vracal do Škótska z Thailand Open v septembri 2003, zlomil svoje tágo, ktoré mal od štrnástich rokov, stálo ho 40 libier a používal ho pri víťazstve na siedmich majstrovstvách sveta.

</doc>
<doc id="206968" url="https://sk.wikipedia.org/wiki?curid=206968" title="Sidónia Tobiášová">
Sidónia Tobiášová



</doc>
<doc id="206969" url="https://sk.wikipedia.org/wiki?curid=206969" title="Vznik a vývoj slnečnej sústavy">
Vznik a vývoj slnečnej sústavy

Vznik a vývoj slnečnej sústavy je súbor procesov, ktorými sa sformovali telesá slnečnej sústavy do dnešnej podoby. Pri hľadaní teórií opisujúcich vznik slnečnej sústavy sa premiešava množstvo vedných odborov vrátane astronómie, fyziky, geológie a planetológie. V hľadaní dôkazov o vzniku a formovaní slnečnej sústavy výrazne pomohli objavy exoplanét od začiatku 90-tych rokov a objavy hviezd s protoplanetárnymi diskami.
Podľa v súčasnosti najviac uznávaného modelu Slnko a jeho planéty vznikli takmer súčasne z obrovského oblaku medzihviezdnej hmoty pred asi 4,6 až 4,7 miliardami rokov. Stavebným materiálom bol plyn a prach v pôvodnej chladnej materskej globule. Oblak sa vlastnou gravitáciou zmršťoval, v jeho strede sa utvorilo Slnko a okolo neho postupne vznikli planéty a medziplanetárna hmota. Okolo mnohých mladých hviezd, napríklad Vegy, sa planéty pravdepodobne formujú aj v súčasnosti.
Hmlovinová teória.
Hmlovinová teória, presnejšie jej špecifikácia zvaná teória jadrovej akrécie, vysvetľuje väčšinu dnes pozorovaných charakteristík slnečnej sústavy: prečo planéty obiehajú okolo Slnka v rovnakom smere (nazývanom prográdny smer), prečo obiehajú takmer v jednej rovine, prečo sú ich dráhy takmer kruhové, prečo sú štyri planéty ležiace bližšie k Slnku malé, husté a pevné, kým štyri vzdialenejšie veľké a zložené predovšetkým z ľahších plynov.
Zárodočná hmlovina.
Mračno medzihviezdnej hmoty, z ktorého vznikla slnečná sústava, sa nachádzalo v galaktickom disku, v blízkosti roviny našej Galaxie, kde je až do súčasnosti množstvo plynoprachových mračien, z ktorých môžu vznikať hviezdne sústavy. Toto mračno bolo lokalizované na vnútornom okraji ramena Orióna vo vzdialenosti asi 30 000 svetelných rokov od jadra Galaxie. Hmota zárodočnej hmloviny bola veľmi riedka, len približne 10−20 kg/m3. Skladalo sa najmä z vodíka a hélia, ale obsahovalo tiež ťažšie prvky ako napríklad uhlík, kyslík, dusík, kremík a železo, ktoré vytvorili predchádzajúce generácie hviezd.
Zhruba pred 7 miliardami rokov sa toto mračno rozpadlo na množstvo globulí, ktorých hmotnosť sa väčšinou pohybovala v rozpätí 0,1 – 10 hmotností Slnka. Priemer globuly, z ktorej vznikala slnečná sústava, dosahoval približne 2 svetelné roky a jej hmotu tvorili častice plynu a prachu. Dominantnou zložkou bol vodík a malou prímesou hélia a ďalších prvkov. Prach tvoril len asi jedno percento z celkového množstva látky a jeho častice mali priemer menší než 0,001 milimetra. Počiatočnú teplotu tohto chladného riedkeho mraku odhadujeme na asi −230 °C.
Začiatok formovania.
Dodnes nie je známe, čo bolo prvotným impulzom potrebným na to, aby sa globula začala zmršťovať. Predpokladá sa, že to mohol spôsobiť napríklad výbuch blízkej supernovy. Tlak žiarenia a rozpínajúcich sa zvyškov supernovy dokázal zahustiť globulu natoľko, aby sa vlastnou gravitáciou začala zmršťovať. Pôvodná chladná hmlovina sa začala zmenšovať a pomaly rotovať. Zmršťovaním vlastnou váhou sa uvoľnila gravitačná energia, ktorá sa premenila čiastočne na žiarenie a čiastočne na teplo, preto teplota globule pomaly rástla. Odstredivá sila stále sa zrýchľujúcej rotácie spôsobila, že globula sa postupne formovala do tvaru disku, ktorý nazývame protoplanetárny disk. Za niekoľko stotisíc, nanajvýš miliónov rokov, sa protoplanetárny disk zmenšil na o niečo väčší priemer, ako je dnešná obežná dráha Neptúna. V strede pôvodnej globuly sa sformovalo praslnko (protoslnko). Priemer praslnka bol mnohonásobne väčší ako priemer dnešného Slnka. Ďalšou kontrakciou (zmršťovaním) sa protoslnko ešte viac zahrievalo. Teplo, ktoré v ňom vznikalo, sa dostávalo z jadra na povrch konvekciou. Dnes už konvekciu pozorujeme na Slnku len v takzvanej konvektívnej zóne. Z koróny praslnka unikali mohutné prúdy horúcej plazmy, praslnečný vietor. Ten podstatne ovplyvnil formovanie planét a formovanie slnečnej sústavy vôbec.
Vyparovanie a kondenzácia.
Teplota zárodočného disku nebola všade rovnaká. Vo vnútorných častiach, bližšie k protoslnku, bola väčšia ako v chladnejších vzdialenejších častiach. Pod vplyvom tepla sa ľahšie látky z vnútorných častíc vyparili a zostali len atómy ťažších prvkov ako kremíka, železa, horčíka a hliníka, z ktorých sa utvorili prachové zrná. Slnečný vietor, ktorý vyžarovalo praslnko, sa postaral o odstránenie najľahších prvkov – vodíka a hélia – z vnútorných častí disku. Až do vzdialenosti asi 700 miliónov kilometrov od praslnka zostal len prach tvorený ťažšími prvkami. Z neho sa potom formovali pevné, terestrické planéty. Vo väčších vzdialenostiach od Slnka sa vyparené látky opäť skondenzovali. Z tohto dôvodu tam už boli vhodné podmienky na to, aby sa na formovaní telies podieľali aj ľahšie prvky. Tak začali vznikať joviálne planéty.
Sformovanie planetezimál.
Častice obiehali okolo protoslnka jedným smerom po dráhach svojím tvarom blízkych kruhu. Postupne sa po špirálových dráhach dostali zhruba do jednej roviny, v ktorej najväčšie telesá slnečnej sústavy obiehajú okolo Slnka. Keďže obiehali podobne rovnakou rýchlosťou a po podobných dráhach, jednotlivé častice sa k sebe približovali malou relatívnou rýchlosťou. Ich prvotné zliepanie zabezpečili elektrostatické náboje, ktoré udržali častice pohromade a vytvárali z nich voľné konglomeráty. Po strete sa časť ich kinetickej energie premenila na teplo a časť zdeformovala telesá, vďaka čomu došlo k ich spojeniu. Takto sa pôvodne malé častice spájali do stále väčších a väčších celkov. Niekedy pri vzájomnej zrážke došlo aj k rozpadom, ale spájanie prevládalo. Zárodočná hmlovina bola dejiskom neustálych zrážok, rozpadov a spájania. Za niekoľko tisíc rokov zrná narástli do rozmerov niekoľkých centimetrov. Tieto telesá mali oveľa menšiu hustotu ako dnešné horniny. Nestability v disku spôsobili, že sa v ňom pod vplyvom gravitácie začali vytvárať prstence. Z častíc sa postupne utvorili miestne zhluky, ktoré naďalej na seba nabaľovali hmotu a zahusťovali sa. Tak vznikli väčšie telesá nepravidelného tvaru – planetezimály. Veľkosť planetezimál nie je presne stanovená, siaha od prachových častíc až k väčším planétkam. Podľa C. Alexandera sa planetezimály s priemerom 100 metrov utvorili pred 4,568 ± 0,002 miliardami rokov.
Keď veľkosť planetezimál dosiahla zhruba 1 meter, nastal problém známy ako tzv. zrážková bariéra. Popri zhlukovaní častíc elektrostatickými silami je už totiž častejší rozpad zhlukov pri tých kolíziách, ktoré prebehli priveľkou rýchlosťou.
Niektoré planetezimály vzniknuté v tomto období sa zachovali dodnes. Ide hlavne o telesá Kuiperovho pásu, ale zrejme aj o mnohé malé mesiace joviálnych planét. Zloženie asteroidov a komét by preto podľa predpokladov malo byť najpodobnejšie zloženiu pôvodnej hmoty z čias formovania Slnečnej sústavy.
Od planetezimál k planétam.
Potom, čo planetezimály dorástli do určitých rozmerov, sa už na ich ďalšom spájaní do väčších celkov začala výraznejšie podieľať aj ich vlastná gravitácia. Za rádovo desaťtisíc rokov vzniklo postupným zliepaním obrovské množstvo telies s rozmermi 500 až . Do tejto fázy formovania sa však dostala len malá časť pôvodnej hmoty. Množstvo materiálu zostalo v podobe väčších či menších planetezimál, medziplanetárneho prachu a plynu. Po ďalšej kumulácii hmoty tieto telesá zvané protoplanéty vlastná gravitácia sformovala do tvaru gule. Neustále bombardovanie ich povrchov ďalším materiálom ako aj rozpad rádioaktívnych prvkov v ich vnútrach spôsobili, že protoplanéty boli roztavené. Vďaka tomu v nich mohla prebiehať ich gravitačná diferenciácia, proces, počas ktorého ťažšie prvky klesali k jadru protoplanét a ľahšie k povrchu, aby tam neskôr vytvorili kôru a prvotnú atmosféru. Mario Trieloff, fyzik a špecialista na meteority zo skupiny H-chondritov zistil, že protoplanéty sa formovali v horúcom prostredí. Podľa jeho názoru planéty zahrieval rádioaktívny izotop hliník 26, ktorý má polčas rozpadu 720 000 rokov. Produkty rozpadu hliníka 26 možno aj dnes identifikovať v meteoritoch.
Protoplanéty sa utvárali aj na miestach, kde dnes obiehajú obrie plynné planéty Jupiter, Saturn, Urán a Neptún. Dokonca sa predpokladá, že zárodky týchto planét vznikli o niečo skôr ako zárodky terestrických planét a boli spočiatku desať až dvadsaťkrát hmotnejšie ako Zem. Vývoj joviálnych planét sa odlišuje od vývoja terestrických planét v tom, že zárodky joviálnych planét na seba začali gravitačne nabaľovať ľahké prvky, predovšetkým vodík, ktoré vo vnútorných častiach disku viac-menej chýbali. Objem a hmotnosť planét vzdialených od Slnka sa týmto procesom prudko zväčšili. Ten plyn, ktorý na seba vznikajúce joviálne planéty nestihli strhnúť, bol postupne vymetený preč zo slnečnej sústavy hviezdnym vetrom, ktorý bol mimoriadne silný, pretože protoslnko prešlo do ďalšieho štádia svojho vývoja: stala sa z neho hviezda typu T Tauri, nestabilná premenná hviezda hlavnej postupnosti, ktorej žiarivý výkon sa prudko mení. Obežné dráhy vznikajúcich planét sa teda postupne čistili od materiálu. Podľa najpodrobnejších výpočtov sa rádovo desiatky kilometrov veľké planetezimály počas 100 000 rokov spojili do planetárnych embryí s hmotnosťou rádovo 1024 kg. Ich rozsiahle plynné obálky zabrzdili ďalšie prelietajúce telesá, ktoré padali na ich povrch, a tým prudko zvyšovali ich hmotnosť. Za 4 milióny rokov by mal Jupiter týmto spôsobom dosiahnuť hmotnosť rovnajúcu sa 21 hmotnostiam Zeme a jeho vznik bol dokončený ďalšou bleskovou akréciou materiálu.
Intenzívne bombardovanie.
Intenzívne bombardovanie novovzniknutých telies slnečnej sústavy medziplanetárnou hmotou ako kométami, planetezimálami, až protoplanétami, vrcholilo asi pred 4 miliardami rokov. Čím boli telesá väčšie, tým ich bolo menej a nedochádzalo až tak často k zrážkam, prípadné zrážky však boli o to katastrofickejšie. Spočiatku bolo bombardovanie také silné, že nedovolilo mladým terestrickým planétam, čiže Merkúru, Venuši, Zemi a Marsu, aby sa na nich utvorila pevná kôra. Neskôr toto bombardovanie začalo po sebe nechávať stopy, z ktorých niektoré sú pozorovateľné dodnes na planétach a ich mesiacoch ako impaktné krátery a panvy. Množstvo dopadových kráterov však bolo medzitým zahladené geologickými procesmi. Počas nasledujúcich niekoľkých stoviek miliónov rokov bombardovanie postupne slablo, aj keď aj v súčasnosti sa občas prihodia obrovské kolízie, ako napríklad zrážka Jupitera s kométou Shoemaker-Levy 9.
Intenzívne bombardovanie by mohlo vysvetliť prítomnosť vody na Zemi. Tá je totiž príliš prchavá látka na to, aby mohla byť na Zemi prítomná už od jej vzniku spojeného s vysokými teplotami. Vodu mohli dopraviť na Zem asteroidy a kométy gravitačne vymrštené Jupiterom.
Migrácia planét.
Veľmi dlho boli dráhy planét v slnečnej sústave považované za nemenné a predpokladalo sa, že planéty vznikli prakticky v tých vzdialenostiach od Slnka, kde ich pozorujeme dnes. Prvé pochybnosti prišli s objavom prvých exoplanét, ktoré nezriedka obiehajú svoje materské hviezdy vo vzdialenostiach, v ktorých sa podľa teórie protoplanetárneho disku nemohli vôbec sformovať. Preto vznikla teória o migrácii planét ako doplnok k štandardnému modelu. Na možnú migráciu planét poukazuje aj to, že v roku 2001 Chambers a Wetherill dokázali, že medzi Marsom a Jupiterom by museli vzniknúť planéty približne veľkosti Marsu. Dnes tam však pozorujeme len pásmo planétok, v ktorom žiadne teleso nepresahuje priemer 1 000 kilometrov. Medzi Marsom a Jupiterom je pozorovaný silný deficit hmoty a predpokladá sa, že v čase formovania planét tam muselo byť hmoty tisícnásobne viac. Počítačové modely navyše ukazovali, že počet sformovaných terestrických planét by mal byť nižší ako pozorovaný a nemal prekročiť tri. Tieto výsledky naznačujú, že v pásme asteroidov sa skutočne sformovali telesá o veľkosti planét, z ktorých sa jedno neskôr presunulo bližšie k Slnku. Touto „asteroidálnou planétou“ mala byť práve Zem. V súčasnosti však nepoznáme spoľahlivý mechanizmus, ktorý by Zem presťahoval na novú dráhu. Podľa jednej teórie na tom mala svoj podiel obrovská zrážka Zeme s telesom o veľkosti Marsu, následkom ktorej sa sformoval náš Mesiac.
Migrácia veľkých joviálnych planét by pre zmenu pomohla vysvetliť príliš strmý okraj Kuiperovho pásu. Podľa modelu s názvom Nice model sa planetárne embryo Jupitera utvorilo o niečo ďalej od Slnka. Naopak embryá Saturna, Urána a Neptúna sa utvorili na dráhach bližších k Slnku, pretože v miestach, kde sú teraz, by kvôli nízkej hustote zárodočnej hmloviny bol ich vznik krajne nepravdepodobný. Okraj disku planetezimál ležal vo vzdialenosti 30 až 35 AU od Slnka. Neptún pri postupnom zväčšovaní svojej dráhy gravitačne vytláčal menšie telesá vo svojej rezonancii a postupne ich dopravil až do dnešného Kuiperovho pásu, kde sú obežné dráhy mnohých telies doteraz v silnej rezonancii 2:1.
V roku 1984 ukázali J. Fernández a W. Ip, akým mechanizmom by sa Jupiter mohol dostať do vnútorných častí slnečnej sústavy. Napomôcť tomu mal efekt tzv. gravitačného praku, pri ktorom Jupiter urýchli blízko prelietajúcu planétku, pričom sám sa presunie nepatrne bližšie k Slnku rýchlosťou, ktorá je nepriamo úmerná pomeru hmotností Jupiter/planétka. Keďže v ranej histórii slnečnej sústavy sa Jupiter stretával s miliónmi planétok, mohol migrovať smerom k Slnku rýchlosťou až 0,2 AU za stotisíc rokov. Podľa výpočtov migráciu Jupitera zastavil Saturn, ktorý ho dokonca po čase odtiahol ďalej od Slnka. Predpokladá sa, že v planetárnych sústavách, kde migráciu planéty podobnej Jupiteru nič nezastavilo, tieto planéty ničili malé kamenné planéty vo vnútorných častiach planetárnych sústav.
Najmladšie evolučné procesy.
Najdôležitejšie evolučné procesy z hľadiska vývoja planét sa odohrali počas prvej pol miliardy rokov. Najdlhšie sa utvárala najvzdialenejšia skupina telies slnečnej sústavy, vnútorný Oortov mrak, ktorý dosiahol maximum telies až po 1 a štvrť miliarde rokov. Fyzikálne dôkazy podporené dynamickými dôkazmi svedčia o tom, že kometárne jadrá mohli byť do Oortovho mraku dopravené gravitáciou Neptúna a v menšej miere aj Urána. Podľa simulácii bolo bežné, že sa teleso vzniknuté v oblasti Jupitera dostalo vďaka gravitácii Neptúna do Oortovho oblaku.
Nasledujúce tri a pol miliardy rokov až do súčasnosti už pravdepodobne predstavovali pomalý vývoj. Stav slnečnej sústavy sa vo veľkom meradle počas tohto obdobia zrejme veľmi nelíšil od súčasnosti. Jednou z pomaly prebiehajúcich zmien bolo sústavné spomaľovanie rotácie Zeme a Pluta ich veľkými mesiacmi. To viedlo k tomu, že Plutov najväčší mesiac Cháron v súčasnosti obieha stacionárne a Mesiac Zeme má viazaný obeh. Slapové znižovanie rotačnej rýchlosti Zeme sa však ešte neskončilo a doba jednej otáčky Zeme okolo jej osi sa v súčasnosti predlžuje tempom asi 0,25 sekúnd za storočie. K spomaleniu rotácie došlo zrejme aj u Merkúra, ale v jeho prípade to nespôsobil mesiac, ale slapové sily Slnka.
Mesiace, ktoré obiehajú planétu v protismere jej rotácie alebo obiehajú rýchlejšie, než planéta rotuje, pomaly špirálujú k planéte a v budúcnosti ich čaká roztrhanie jej slapovými silami. Tento osud postihne mesiac Marsu Phobos, mesiac Neptúnu Triton a Jupiterove mesiace Metis a Adrastea.
Budúci vývoj.
Ďalší vývoj slnečnej sústavy závisí od vývoja jej centrálnej hviezdy Slnka. Slnko je v tejto fázy svojej existencie stabilná hviezda typu G2, ktorej žiarivý výkon sa mení len nepatrne. Stabilné však bude len dovtedy, kým budú v jeho jadre môcť prebiehať termojadrové reakcie, čiže kým sa neminú jeho zásoby vodíka, ktoré zostávajú ešte na niekoľko miliárd rokov. Keď sa všetok vodík v jadre premení na hélium, termojadrové reakcie na chvíľu prestanú a tlak žiarenia prestane pôsobiť proti tlaku jeho vlastnej gravitácie. Jadro sa zmrští, jeho teplota a tlak sa zvýši a dôjde k syntéze hélia na ďalšie chemické prvky, napríklad uhlík a kyslík. To Slnku zabezpečí stabilitu na ďalších pár miliónov až miliárd rokov. Vonkajšie vrstvy sa však začnú rozpínať, rednúť a chladnúť. Slnko prejde do štádia červeného obra. Jeho rozpínajúci sa povrch pohltí Merkúr, Venušu a možno aj Zem.
Zásoby hélia v jadre však tiež nie sú večné. Po ich minutí opäť dôjde k zastaveniu jadrových reakcií a tentoraz už nebude mať čo zabrániť jadru Slnka v gravitačnom kolapse. Jadro skolabuje, scvrkne sa a zmení sa na bieleho trpaslíka – malú hustú horúcu hviezdu svietiacu iba z nažiarených zásob. Vonkajšie vrstvy Slnka sa oddelia a vytvoria pomaly sa zväčšujúcu planetárnu hmlovinu. Planetárna hmlovina sa bude rozpínať a postupne pohltí tie planéty slnečnej sústavy, ktoré nezničilo Slnko. Biely trpaslík napokon vychladne. Hmlovina sa rozptýli a môže slúžiť ako časť materiálu pre vznik novej hviezdy a planetárnej sústavy.
Podľa autorov K. Schrödera a R. Smitha Slnko nebude schopné vytvoriť v záverečných štádiách svojho života planetárnu hmlovinu, pretože na to nebude mať dosť hmoty. Zostávajúce plynové obaly budú mať len 1 % súčasnej hmotnosti Slnka a nijaký prach. Hmotnosť vzniknutého bieleho trpaslíka bude podľa ich výpočtov 54 % hmotnosti Slnka.
Medzery hmlovinovej teórie.
Odporcovia teórie o hmlovinovom scenári vzniku planét poukazujú na to, že pri tomto modeli nie je možný vznik obrích joviálnych planét. Slnečný vietor by totiž zásoby plynu rozložil a odfúkol skôr, ako by ho na seba stihli ich kamenné jadrá nabaliť v dostatočnom množstve. R. Durisen a iní poukázali na to, že Jupiter a Saturn sa nemohli utvoriť kondenzáciou hmoty na kamenné jadrá, pretože tento proces by musel trvať tak dlho, že zárodočný plyn slnečnej sústavy by sa za ten čas už rozptýlil do medzihviezdneho priestoru.
Existuje však teória, ktorá vysvetľuje vznik joviálnych planét celkom iným procesom, ako vznik terestrických. Podľa tejto teórie by mali joviálne planéty vzniknúť prakticky náhle rýchlym kolapsom hustého disku (pozri nižšie).
Štandardný model nedokáže vysvetliť ani fakt, že Urán a Neptún si pri akrécii nenabalili také veľké obálky ako Jupiter a Saturn. Podľa Davida Stevensona teória akrécie jadra dokonca nedokáže vysvetliť vznik Uránu a Neptúna, pretože výbuch blízkej supernovy by spôsobil odparenie ich atmosfér počas vzniku. Východiskom by mohlo byť to, že Urán a Neptún vznikli vo vnútorných častiach slnečnej sústavy, kde ich hustý zárodočný disk ochránil a postupne došpirálovali na súčasné pozície. Teóriu migrácie planét podporuje aj fakt, že veľa objavených extrasolárnych joviálnych planét obieha príliš blízko k svojim, materským hviezdam, kde podľa teórie protoplanetárneho disku nemohli vôbec vzniknúť. To ale nevysvetľuje ďalšiu záhadu, mimoriadne excentrické dráhy mnohých exoplanét.
Ďalšou trhlinou v hmlovinovej teórii je silný deficit hmoty medzi Marsom a Jupiterom. V miestach, kde dnes pozorujeme pás asteroidov s malou súhrnnou hmotnosťou, sa mali podľa tejto teórie vytvoriť 2 až 4 protoplanéty s hmotnosťami Marsu až Zeme. Starší pokus o vysvetlenie hovorí, že hmotu v tejto oblasti výrazne preriedila gravitácia Jupitera, ale podľa Chambersa a Wetherilla Jupiter sám nedokázal odstrániť až také množstvo hmoty.
Veľké spochybnenie hmlovinovej teórie priniesol prudký rozmach objavov extrasolárnych planét. Keď počet objavených exoplanét dosiahol niekoľko tisícok a bolo teda možné urobiť prvú zmysluplnú štatistiku, výsledky značne podkopali štandardnú teóriu. Vzdialenosti, výstrednosti dráh a usporiadanie exoplanét v mnohých systémoch totiž hmlovinová teória nevie vysvetliť. Podľa hmlovinovej teórie sa napr. plynná planéta nemôže sformovať blízko materskej hviezdy, pretože teplota protoplanetárneho disku je v týchto miestach priveľká a vodík s hélium by neskondenzovali. Astronómovia však objavili veľa tzv. horúcich Jupiterov, exoplanét obiehajúcich pri svojej materskej hviezde dokonca bližšie než Merkúr k Slnku. Ďalšie planéty zase obiehali po príliš výstredných dráhach, iné obiehali materské hviezdy okolo jej pólov. Navyše najbežnejší zatiaľ (2014) pozorovaný typ explanéty je tzv. Super-Zem, teleso veľkosťou medzi Zemou a Neptúnom. Tento typ planéty sa však v Slnečnej sústave nevyskytuje.
Na vysvetlenie astronómovia pridávajú k hmlovinovej teórii procesy, aké v slnečnej sústave neprebehli či prebehli len v malej miere, napríklad migráciu planét, silné gravitačné interakcie medzi planétami, odparovanie atmosfér joviálnych planét, čím sa obnažia ich jadrá a vytvoria Super-Zeme.
Ďalšie variácie.
Hmlovinová teória má aj niekoľko obmien a doplňujúcich štúdií, ktoré sa pokúšajú vyriešiť nedostatky štandardného modelu. Problém so vznikom joviálnych planét možno by sa dal obísť štúdiou, ktorá odmieta vznik joviálnych planét akréciou plynného materiálu na kamenné jadrá, ale vysvetľuje ich vznik ako produkt niekoľkých gravitačných kolapsov. Autorom tejto teórie je Alan Boss z Carnegie Institution of Washington.
Podľa tejto teórie je vznik joviálnych planét veľmi krátky a v prípade Jupitera mohol celý tento proces trvať približne 300 rokov. To je v protiklade so štandardnou teóriou, podľa ktorej proces formovania planét trval milióny rokov. Planéty v Bossovom modeli vznikajú gravitačným kolapsom zhlukov v prachoplynovom disku. Nová teória dokáže vysvetliť aj proces formovania mnohých extrasolárnych plynných obrov, ktorých pôvod bol doteraz neznámy. Podľa L. Mayera sa obrie planéty mohli vytvoriť za 800 rokov zrútením veľkých zárodkov v protoplanetárnom disku vďaka gravitačným nestabilitám.
V prípade gravitačného kolapsu by však zmes plynu a prachu, z ktorého by sa mali utvoriť telesá hmotnosti terestrických planét, musela mať oveľa väčšiu hustotu, než akú očakávame v zárodočnej hmlovine. Druhým slabým miestom tejto teórie je, že terestrické telesá vzniknuté akréciou by mali mať rovnaké zastúpenie inertných plynov (neónu, argónu, kryptónu a xenónu), aké je priemerné zastúpenie týchto prvkov vo vesmíre. V skutočnosti majú pevné telesá len 10−7 až 10−10 množstva obvyklého u ostatných kozmických telies. Problémom sú tiež veľmi excentrické dráhy zárodočných zhustení, takže ich zmrštenie by muselo byť veľmi rýchle, aby neboli rozbité slapovými silami pri prechode perihéliom.
Iné teórie.
Začiatkom 20. storočia sa okrem vyvíjajúcej hmlovinovej teórie objavili ďalšie hypotézy, ktoré vysvetľovali vznik slnečnej sústavy nejakou prírodnou katastrofou. Najznámejšia katastrofická teória je Jeansova teória. James Hopwood Jeans bol anglický matematik, fyzik a astronóm, ktorý predpokladal, že vznik planét spôsobila iná hviezda, ktorá sa priblížila k nášmu Slnku na takú malú vzdialenosť, že svojou príťažlivou silou z neho vytrhla časť hmoty. Z nej sa potom sformovali jednotlivé planéty a iné obiehajúce telesá. Hlavný argument proti tejto teórii ako teórii vzniku planetárnych sústav všeobecne však hovorí, že štatistická pravdepodobnosť tesného stretu dvoch hviezd je veľmi malá. Vznik slnečnej sústavy by tak bol vo vesmíre výnimočným javom. Astronómovia však poznajú mnoho ďalších planetárnych sústav, čo naznačuje, že proces, akým vznikla naša planetárna sústava musí byť často opakovateľný. Jeansova teória bola preto opustená.
Ďalšie teórie hovoria, že Slnko mohlo hmotu, z ktorej sa sformovali planéty, odvrhnúť v raných štádiách svojho vývoja bez pričinenia inej hviezdy. Hmota by mala byť z protohviezdy odvrhnutá v procese jej zahrievania a zmršťovania odstredivou silou rotácie.
Vývoj názorov na vznik slnečnej sústavy.
Prvé predstavy o vzniku vesmíru pochádzajú už z dôb, kedy ľudstvo začalo spoznávať, že Slnko, Mesiac a planéty sú mimozemské telesá. Rôzne náboženstvá vysvetľovali vznik Zeme a planét odlišne, ale zhodovali sa v tom, že celý vesmír vznikol súčasne (prípadne v priebehu niekoľko málo dní), že je konečný a že vznikol viac-menej v takej podobe, v akej ho poznáme dnes, tzn. že neprechádzal nijakým vývojom. Až v 17. storočí uverejnil Descartes prvú teóriu vzniku vesmíru, ktorá nepredpokladala zásah nadprirodzenej bytosti. Podľa jeho domnienky bol prapôvodný svet chaosom pohybujúcej sa hmoty, pričom pohyb a trenie častíc vytvárali víry. Vo víroch sa zhromažďovala hmota, z ktorej vzniklo Slnko a iné hviezdy. Koncom 17. storočia však Isaac Newton objavením gravitačného zákona dokázal, že takýto vznik vesmíru nie je možný.
Prvý človek, ktorý vyslovil teóriu podobnú dnešnej najviac uznávanej teórii o vzniku slnečnej sústavy, bol Immanuel Kant. V roku 1775 napísal, že planéty sa rodia v chuchvalcoch prachu a plynu, ktoré krúžia okolo každej mladej hviezdy. Na Kantove úvahy nadviazal neskôr Pierre Simone de Laplace, ktorý dal tejto teórii presnejšiu fyzikálnu aj matematickú podobu. Moderná kozmológia túto teóriu ďalej zdokonaľovala, ale jej základná myšlienka zostáva stále platná.
V 20. storočí sformovali Richard B. Larson a Frank Shu modernú teóriu, podľa ktorej sa po vzniku hviezdy z prachoplynového oblaku zvyšný materiál sformuje do podoby protoplanetárneho disku, v ktorom sa môžu vytvoriť planéty.
V roku 1988 prebehol experiment navrhnutý Jürgenom Blumom, ktorý potvrdil tento model vzniku planét. Astronaut na palube raketoplánu Discovery vstrekol špeciálnou injekciou mikroskopické zrniečka kozmického prachu do vzduchotesnej komory. Táto komora bola naplnená plynom tak, aby to pripomínalo prostredie v protoplanetárnom disku. Jediný rozdiel bol v tom, že toto umelé prostredie bolo neporovnateľne hustejšie ako predpokladané prostredie protoplanetárneho disku. Už po niekoľkých minútach sa pôvodne mikroskopické zrniečka zhlukli do pozdĺžnych zlepencov.
Prvé pozorovania, ktoré potvrdzovali túto teóriu, sa uskutočnili v roku 1994. Vtedy Hubblov vesmírny ďalekohľad vyfotografoval niekoľko veľmi mladých hviezd vo Veľkej hmlovine v Orióne, okolo ktorých krúžia husté protoplanetárne disky.

</doc>
<doc id="206970" url="https://sk.wikipedia.org/wiki?curid=206970" title="Stredoeurópsky letný čas">
Stredoeurópsky letný čas

Stredoeurópsky letný čas (SELČ; anglicky "Central European Summer Time", CEST) je označenie pre časové pásmo stredoeurópsky čas (SEČ) v období platnosti letného času.
SELČ = UTC + 2 hod.
SELČ na Slovensku a vo veľa ďalších krajinách Európske únie platí od 1:00 UTC (2:00 SEČ, resp. 3:00 SELČ) poslednej nedele v marci do 1:00 UTC (3:00 SELČ, resp. 2:00 SEČ) poslednej nedele októbra.

</doc>
<doc id="206971" url="https://sk.wikipedia.org/wiki?curid=206971" title="Paluba">
Paluba

Paluba je horizontálny vodotesný predel lode. Jej vodotesnosť však môže byť nesúvislá, resp. narušená rôznymi otvormi, potrubnými sústavami a pod. Paluba môže byť vnútorná alebo vonkajšia, pričom spravidla vonkajšia zabezpečuje vodotesnú integritu lodného trupu. Vnútorné paluby loď rozdeľujú horizontálne na menšie časti (môžeme si ich predstaviť ako poschodia budovy).
Paluby sa rozdeľujú podľa ich hlavného účelu na:

</doc>
<doc id="206972" url="https://sk.wikipedia.org/wiki?curid=206972" title="CET">
CET



</doc>
<doc id="206973" url="https://sk.wikipedia.org/wiki?curid=206973" title="CEST">
CEST



</doc>
<doc id="206974" url="https://sk.wikipedia.org/wiki?curid=206974" title="Budova Eskontnej banky">
Budova Eskontnej banky

Budova Eskontnej banky (iné názvy: budova [alebo palác] Uhorskej [alebo Maďarskej] eskontnej [alebo eskomptnej] a zmenárenskej banky, budova [alebo palác] Eskontnej [alebo Eskomptnej] a hospodárskej banky, budova Tatra banky, budova Koospolu, budova Kooperatívy; neformálne: palác Roland) je secesný palác v najužšom centre Bratislavy v centrálnej časti Hlavného námestia v Starom Meste. Patrí medzi národné kultúrne pamiatky. 
V minulosti sa na jeho mieste nachádzal omnoho menší dom, ktorý patril rodine Auerovcov z 15. storočia a po roku 1526 tu istý čas bývala uhorská kráľovná Mária, pretože sa po neúspešnej bitke pri Moháči presťahovala do Bratislavy. V roku 1893 dom kúpila Magyar Leszámítoló és Pénzváltó Bank (doslova: Uhorská [alebo Maďarská] eskontná a zmenárenská banka), ktorá ho v roku 1906 zbúrala a na jeho mieste začala stavať secesný palác, ktorý bol dokončený v roku 1911 v secesnom štýle; následne tu táto banka mala pobočku. Od roku 1922 v budove mala pobočku Eskontná a hospodárska banka (=Eskomptná a hospodárska banka) a od roku 1940 tu mala pobočku Tatra banka. Po roku 1950, t. j. po znárodnení slovenských bánk, sa v bývalej bankovej hale nachádzal obchod s ľudovým a folklórnym tovarom a priestory bývalej bankovej haly boli viackrát využité na módnu prehliadku.
Po roku 1989 budova patrila spoločnosti Koospol. Po rekonštrukcii v roku 1999 sa v budove na prízemí nachádzala reštaurácia Roland Café, pričom celá budova patrí poisťovni Kooperatíva. 28. novembra 2018 bola kaviareň Roland a fasáda budovy po požiari na vianočných trhoch poškodená. Budova bola obnovená a otvorená v auguste 2021.

</doc>
<doc id="206975" url="https://sk.wikipedia.org/wiki?curid=206975" title="Palác Roland">
Palác Roland



</doc>
<doc id="206976" url="https://sk.wikipedia.org/wiki?curid=206976" title="HBO">
HBO

HBO je spoločnosť patriaca do skupiny Warner Bros. Discovery a taktiež rovnomenný názov filmového kanálu. 
História.
V roku 1965 Charles Dolan, priekopník šírenia televízneho signálu káblovým rozvodom, vyhral tender na stavbu káblového systému na dolnom Manhattane v New Yorku. Nový systém, nazvaný "Sterling Manhattan Cable", bol prvým mestským podzemným káblovým systémom; Sterling sa rozhodol pre ich položenie pod ulice Manhattanu, pretože mrakodrapy blokovali vzduchom šírený signál. V tom čase vlastnila spoločnosť Time Life 20 percent Dolanovej firmy.
Dolan predstavil spoločnosti Time Life svoj nápad pod názvom „Green Channel“ (Zelený kanál), spočiatku so systémom satelitnej distribúcie signálu. Dolanovi sa podarilo spoločnosť presvedčiť, aby do neho investovali a krátko nato sa z Green Channel stalo HBO
8. novembra 1972 sa HBO prvýkrát predstavilo obyvateľom malého mestečka Wilkes-Barre v štáte Pensylvánia v USA. Vysielali vtedy hokejové majstrovstvá z New Yorku, po ktorom nasledoval film s Paulom Newmanom a Henrym Fondom "„Sometimes a Great Nation“". Na konci roku malo HBO 365 predplatiteľov.
Spočiatku sa však spoločnosti veľmi nedarilo. Sterling Manhattan Cable bola pre nízky počet predplatiteľov (na Manhattan pripadalo cca 20 000) značne stratová. Dolanov mediálny partner Time Life postupne získal v spoločnosti 80-percentný podiel a prebral tak nad ňou kontrolu. Zmenil jej názov na "Manhattan Cable Television" a v marci 1973 prevzal kontrolu aj nad samotným HBO. Gerard Levin nahradil Dolana vo funkcii prezidenta a výkonného riaditeľa. V septembri 1973 Time Life skompletizoval svoje platené služby. 
30. septembra 1975 sa HBO, označované aj ako „Home Box“, stalo prvou televíznou sieťou, ktorá nepretržite doručovala signál cez satelit. HBO rozšírilo svoju programovú štruktúru na 24 hodín denne, sedem dní v týždni. 
V roku 1983 mal na HBO premiéru prvý film, ktorý bol platený a vyrobený špeciálne pre HBO - „Príbeh Terryho Foxa“. V tom istom roku mala premiéru aj prvá detská show vysielaná na HBO – „Fraggle Rock“.
V januári 1986 sa HBO stalo prvou satelitnou sieťou, ktorá zakódovala neautorizované sledovanie pomocou systému Videocipher II a v roku 1993 prvou sieťou, ktorá prenášala signál digitálne.
V apríli 1986 sa HBO stalo obeťou rušenia vysielaného signálu počas vysielania filmu „the Falcon and Snowman“ mužom, čo sám seba nazýval „kapitán Polnoc“ . Tento muž bol za toto neskôr chytený a odsúdený.
Koncom osemdesiatych rokov uviedla spoločnosť nový kanál menom Festival. Vysielal klasické filmy, aktuálne filmové hity ako aj filmy a dokumenty z produkcie HBO. Festival bol cielený ako rodinný kanál - vysielané neboli filmy s nízkou kvalitou a tie, ktoré boli označené ako r-rated (pre dospelých), boli odvysielané až po úprave. Aj preto bola cena za tento kanál nižšia než za HBO &amp; Cinemax. O kanál však nebol zo strany distribútorov veľký záujem a tak o rok neskôr zanikol.
V roku 1995 v spolupráci s Cingular Wireless (jedným z najväčších mobilných operátorov v USA) bolo spustené vysielanie HBO prostredníctvom mobilných telefónov a vznikli "HBO Mobile" a "HBO Family Mobile". HBO Mobile je predplatená služba s prvkami informácii o tvorbe z originálnej produkcie HBO ako sú Sopranovci, Sex v meste a iné, obsahujúce pozadia z epizód, tapety a zvonenia nahovorené hercami z HBO seriálov.
V roku 1999 sa HBO stalo prvou národnou televíznou sieťou, ktorá vysielala svoj kanál vo vysokom rozlíšení.
Pôvodne bolo HBO časťou Time Inc.. V roku 1989 sa však spoločnosť Time Inc. zlúčila s Warner Communications, a stala sa súčasťou skupiny Time Warner . Tá je dodnes „materskou“ spoločnosťou, pod ktorú HBO patrí.
Súčasnosť.
HBO je čisto predplatiteľským filmovým kanálom a nevysiela žiadne reklamy. Vybudovalo si veľmi dobrú povesť poskytovaním vysoko kvalitných a originálnych programov. V súčasnosti vysielanie HBO prijíma zhruba jedna tretina domácností v USA.
HBO nevysiela počas dňa žiadne R-rated alebo TV-MA (filmy pre zrelých divákov, 17 rokov a starších, necenzurované) filmy. Ostatné programy HBO sa toho nedržia, s výnimkou HBO Family, ktoré filmy označené ako R-rated nevysiela vôbec. 
HBO má svoje dcérske spoločnosti aj v iných krajinách, kde vysielajú v jazyku danej krajiny alebo s titulkami. Ide o Latinskú Ameriku, Maďarsko, Česko a Slovensko, Rumunsko, Poľsko, Slovinsko, Chorvátsko, Srbsko, Bulharsko a Južnú Áziu (Bangladéš, India a Pakistan). HBO plánuje rozšíriť svoje vysielanie aj na kľúčové trhy v Európe (Francúzsku, Španielsku, Nemecku, Taliansku a Turecku) a v Japonsku. Prvým štátom mimo Severnej Ameriky, kde HBO vysielalo, sa stalo v roku 1991 Maďarsko. 
HBO úspešne zahájilo vysielanie alebo investovalo do kanálov platenej televízie v Strednej a Južnej Amerike, v Ázii, Singapure, Thajsku a naďalej sa rozširuje.
HBO na Slovensku.
Aktuálna ponuka HBO, ktorá momentálne činí priemerne 1 500 titulov, je vždy dostupná v online požičovni HBO GO. Službu HBO GO si je možné od jesene 2017 predplatiť priamo bez nutnosti mať účet HBO založený u operátora. Vybrané tituly sú v HBO Go dostupné v mnohých prípadoch niekoľko dní pred premiérou na HBO. Aplikácia HBO Go bola dostupná pre väčšinu smart televízií, telefónov a tabletov. Všetky tituly boli vysielané buď v originálnom jazyku s českými titulkami alebo s českým dabingom, od februára 2021 je k dispozícii aj slovenský dabing. 5. októbra 2021 podalo HBO vyhlásenie, v ktorom okrem iného hovorí aj o spustení služby HBO Max na slovenskom trhu. Od 8. marca je HBO Max dostupný na Slovensku. 
Originálna tvorba z produkcie HBO.
Od roku 1977 HBO produkuje množstvo vlastných filmov, show a seriálov, z ktorých mnohé sú obsahovo považované za kontraverzné a venujú sa témam, ktoré sú na iných kanáloch tabu.
Časť programov z produkcie HBO bolo prevzatých a vysielaných na iných kanáloch (mimo skupiny HBO), v lokálnych televíziách; veľké množstvo z nich je prístupných na DVD či Blu-ray diskoch. Hlavne úspešnejšie seriály ako "Sex v meste", "Sopranovci" a "Odpočívaj v pokoji" sú vysielané na nekáblových sieťach. Niekoľkým sériám natočili nové, alternatívne „čisté“ scény, ktoré mohli byť odvysielané lokálnymi televíziami.
Niektoré z najlepších a z najznámejších HBO seriálov sú:
Kanály.
Základné HBO sa postupne rozvetvilo na niekoľko ďalších kanálov – HBO 2, HBO 3, HBO Comedy, HBO Family, HBO Hits, HBO Latino, HBO Plus, HBO Signature, HBO Zone, HBO HD, video on demand servis - HBO Digital On Demand a internetový portál - HBO GO.
HBO – vysiela populárne filmy, televízne svetové premiéry, originálne filmy z produkcie HBO a seriály z produkcie HBO.
HBO 2 – sekundárny kanál uvádza viac filmov, seriálov a originálnej produkcie, rovnako ako filmy pre dospelých (nie nutne erotické, ale obsahujúce napríklad veľa násilia) počas dňa. V rokoch 1998 až 2001 bolo známe ako HBO Plus. Po zániku HBO Comedy v roku 2016 sa preorientovalo hlavne na rodinnú tvorbu a čiastočne ho tak nahradilo. 
HBO 3 - Pôvodne kanál dostupný iba v Holandsku bol zameraný na akčné filmy a trilery. V roku 2016 začala stanica vysielať globálne a nahradila HBO Comedy. Zameriava sa len na seriály.
HBO Comedy – menej seriózne filmy a show známe ako prevzaté z originálnej produkcie. R-rated filmy počas dňa, ale iba v noci vysielané prevzaté programy špeciálne pre dospelých. Na európskom trhu ukončil kanál vysielanie 21. marca 2016, kedy bol nahradený kanálom HBO 3.
HBO Family – filmy a seriály zamerané na mladšie publikum, známe ako filmy pre celú rodinu. Neuvádza žiadne filmy označované ako R-rated. Tento kanál je jediný, čo má vlastnú web stránku. Všetky ostatné sú viazané na hlavnú stránku HBO.
HBO Hits - kanál dostupný iba v Ázii, zameraný na Hollywoodsku produkciu. Vznikol v roku 1994. Je dostupný takmer vo všetkých krajinách juhovýchodnej a severovýchodnej Ázie.
HBO Latino – kanál dostupný iba v USA, verzia pre španielsky hovoriacich divákov. Vysiela filmy a seriály dabované v španielčine. 
HBO Plus - kanál dostupný iba v Latinskej Amerike, zameraný na Hollywoodsku produkciu.
HBO Signature – kvalitné filmy, originálne HBO seriály a programy zamerané špeciálne na ženy, ktoré sú cieľovou skupinou tohto kanálu. Do roku 1998 tiež známe ako HBO 3.
HBO Zone – Vysielanie zamerané na mladšie publikum, medzi 18 – 35 rokov, v noci zamerané na vysielanie pre dospelých. Tento kanál je distribuovaný len prostredníctvom spoločnosti Digital Cable.
HBO HD - Súbežné vysielanie hlavného HBO vo formáte High Definition.
HBO Digital On Demand - divák si môže sám vybrať z ponuky filmových titulov na televíznej obrazovke a sledovať čo chce a kedy chce. Tituly sa neustále menia.
HBO MAX - HBO portál, ktorý umožňuje predplatiteľom sledovať stovky hodín filmových blockbusterov, aktuálnych i starších HBO seriálov priamo cez internet. Tak ako pri HBO Digital On Demand má divák možnosť výberu zo širokej ponuky.
Ďalšie kanály z rodiny Home Box Office.
CINEMAX.
Rodina kanálov CINEMAX odštartovala svoje vysielanie 1. augusta 1980. Išlo o prémiové filmové kanály a táto rodina bola od Home Box Office odpoveďou pre podobne zameranú, platenú službu s názvom The Movie Channel. Na rozdiel od HBO si od svojho uvedenia udržiaval 24-hodinový vysielací harmonogram. Neskôr sa rodina kanálov rozrástla a aj keď to často vyzerá tak, že s kanálmi HBO súperí, stále patri pod spoločnosť Home Box Office.
CINEMAX - Vlajková loď kanálovej rodiny. Ponúka filmy, seriály, ale tiež množstvo eroticky ladených programov v nočný hodinách. Program je známy tým, že filmy zvykne uvádzať už cca. 8 mesiacov od ich uvedenia v kinách.
CINEMAX 2 - Obdoba hlavného Cinemaxu ponúka vo väčšine krajín, kde vysiela takmer totožný program so Cinemaxom, len o 24 hodín oneskorený. Vo väčšine krajín bol nahradený MoreMaxom.
MoreMax - Vysiela od roku 1991, ale okrem tvorby prevzatej z programu Cinemax vysiela tiež zahraničné, nezávislé a artové filmy.
5StarMax - Vysiela od roku 2001. Ponúka hlavne moderné, kultové filmy, nadčasové klasiky a oceňované filmy. Ako jediný program z rodiny nevysiela erotický obsah. Spolu s ním začal v rovnakom dátume vysielaž aj OuterMax.
OuterMax - Vysiela hlavne sci-fi, horror a fantasy filmy.
ActionMax - Ponúka akčné trháky, ale tiež westerny a vojnové filmy. Vysiela od roku 1998, kedy nahradil kanál známy ako Cinemax 3.
Cinemax Spanish - Dostupný je len na území USA a podobne, ako HBO Latino vysiela španielsky dabované hollywoodske filmy a seriály.
MovieMax - Zameraný je hlavne na mladých od 18 do 35 rokov, no pôvodne bol formátovaný ako rodinný kanál. Nahradil kanál WMax, ktorý vysielal od 17. mája 2001 a bol zameraný výlučne na tvorbu pre ženy.
ThrillerMax - Vysiela od roku 1998. V programovej ponuke má zaradené najmä horory, mysteriózne filmy a trilery.
HBO v Česku a Slovensku.
HBO spustilo svoje vysielanie v Česku 18. novembra 1994 o 17:30 prvým dielom animovaného seriálu pre deti Psie mestečko. Na Slovensku začalo vysielať 1. apríla 1997.
Na začiatku HBO vysielalo iba 6,5 hodiny denne. Od 1. októbra 1997 sa vysielacia schéma rozšírila na 18 hodín denne a 1. októbra 1998 začal kanál vysielať nepretržite. HBO do svojho programu zaradilo výber filmov, ktoré vo veľkej väčšine neboli zaradené do programu žiadnej inej televíznej stanice v Česku ani Slovensku. Mesačne ide o 26 premiérových filmov, ktoré boli nedávno v kinách, na videokazetách, či DVD. DO programovej skladby HBO sa však radia aj filmy, ktoré neprešli kolobehom kino-video a majú svoju televíznu premiéru. Jednotlivé programy HBO sa po celý mesiac opakujú v rôznych časoch a dňoch. Výhodou tohto kanálu je jeho prepojenie s významnými svetovými spoločnosťami pôsobiacimi v oblasti zábavného a filmového priemyslu: Home Box Office, Disney Enterprises a Sony Pictures Entertainment. Pod týmito spoločnosťami možno nájsť tri najsilnejšie hollywoodske štúdiá: Warner Bros., Disney a Columbia/Tristar. Okrem produkcie týchto exkluzívnych partnerov, HBO prináša filmy spoločností Universal, Dreamworks, MGM, Paramount, 20th Century Fox a ďalších nezávislých producentov a distribútorov.
Programová skladba HBO okrem celovečerných filmov zahŕňa filmový magazín – "Cinema, Cinema, Cinema", portréty filmových celebrít, dokumenty z natáčania filmov a koncerty hviezd svetovej hudby. HBO takisto kupuje práva na vysielanie prestížnych udalostí zo sveta filmu a zábavy – udeľovanie Oscarov či Európskych filmových cien. Väčšina originálnej produkcie patrí medzi veľmi cenené a populárne projekty. V našom regióne vyrába HBO v spoločnosti s produkčnou firmou Total HelpArt T.H.A. zábavnú stand-up comedy "Na stojáka".
Okrem širokej ponuky prevzatých programov HBO preniklo do povedomia širokej verejnosti aj ako producent. Filmy, seriály, dokumenty a ďalšia tvorba z dielne HBO pravidelne získava rôzne prestížne ocenenia, medzi ktoré patria Zlatý glóbus, ceny Emmy za televíznu tvorbu i najprestížnejšie ceny Oscara.
Popri HBO prevádzkuje spoločnosť HBO Česká republika (rovnako to platí aj na Slovensku) ďalšie filmové kanály, ktorými sú HBO 2, HBO Comedy, Cinemax, Cinemax 2. Do rodiny HBO patrí aj Česká programová spoločnosť, ktorá prevádzkuje vysielanie dokumentárneho kanálu Spektrum.
HBO 2 – zameraný na hollywoodske a kasové trháky pre najširšie publikum, seriály z originálnej produkcie HBO, koncerty hviezd a živé prenosy, ktoré už boli odvysielané na HBO.
HBO Comedy (ukončené) – menej seriózne filmy a show známe prevzaté z originálnej produkcie HBO. R-rated filmy počas dňa, ale iba v noci vysielané prevzaté programy špeciálne pre dospelých. Tento kanál nie je distribuovaný spoločnosťou DirecTV. Svoje vysielanie ukončilo 21. marca 2016, kedy bolo nahradené kanálom HBO 3.
HBO 3 - Vysiela od 21. marca 2016. Zameriava sa len na seriály.
Cinemax – ponúka celosvetové klasické a kultové filmy, snímky ocenené na svetových festivaloch a hity, ktoré sú prvýkrát uvedené na televíznej obrazovke. Vysiela 18 hodín vo všedné dni a 24 hodín cez víkend, bez reklám, v češtine alebo s titulkami.
Cinemax 2 - rozširuje Cinemax
Spektrum – vysiela dokumenty najlepších svetových tvorcov v programových blokoch: príroda, veda, štýl, dejiny, cestovanie, armáda. Vysiela nepretržite v českom jazyku alebo s titulkami.

</doc>
<doc id="206978" url="https://sk.wikipedia.org/wiki?curid=206978" title="Kostol svätého Bartolomeja (Prievidza)">
Kostol svätého Bartolomeja (Prievidza)

Farský kostol sv. Bartolomeja apoštola je gotický kostol v Prievidzi (Pribinovo námestie) z druhej polovice 14. storočia.
Farnosť v Prievidzi bola založená začiatkom 13. storočia. V roku 1321 hradná fara zanikla, a onedlho sa začalo so stavbou novej – mestskej fary a farského kostola. Počas rokov kostol prešiel rôznymi zmenami. Interiér sa nezachoval v pôvodnom stave, zachovali sa len niektoré gotické kostolné predmety , ktoré sa používajú dodnes. Interiér bol doplnený o organ. Veža kostola, postupne dostávala zvony, ktoré zvolávali ľud na bohoslužby a boli tiež signalizačným zariadením v prípade pohrôm. V roku 1523 bola vytvorená na severnej strane "freska Snímanie z kríža". Na južnej strane je "freska sv. Krištofa". 
Po rekonštrukcii strechy a iných opravách bol kostol sv. Bartolomeja v roku 1963 zapísaný do ústredného zoznamu pamiatok. V 19. a 20. storočí bol kostol niekoľkokrát reštaurovaný. V roku 1969 bol farský kostol vykradnutý.

</doc>
<doc id="206980" url="https://sk.wikipedia.org/wiki?curid=206980" title="Dežőfiho palác">
Dežőfiho palác

Dežőfiho palác alebo (staršie) Dessewffyho palác je palác a národná kultúrna pamiatka Slovenskej republiky pod číslom 101-193/1 na Námestí Ľudovíta Štúra číslo 2 v mestskej časti Staré Mesto v Bratislave. V jeho susedstve sa nachádza Esterházyho palác. Dežőfiho palác bol postavený v druhej polovici 19. storočia v neorenesančnom štýle.
V rokoch 2007-2009 prebiehala jeho rekonštrukcia.

</doc>
<doc id="206981" url="https://sk.wikipedia.org/wiki?curid=206981" title="Rex Stout">
Rex Stout

Rex Todhunter Stout (* 1. december 1886, Noblesville, Indiana, USA† 27. október 1975, Danbury, Connecticut) bol americký spisovateľ prevažne detektívnych príbehov. Najznámejším je jeho detektív Nero Wolfe, tučný génius s jedinečnými vyšetrovacími metódami. Uviedol ho v románe "Zmija" (Fer-de-lance, 1934), a hneď si získal obľubu čitateľov.
Postava Nera Wolfa bola nominovaná na Best Mystery Series of the Century (Najlepšia záhadná séria storočia) v Bouchercon, a Rex Stout bol nominovaný na Best Mystery Writer of the Century (najlepší spisovateľ záhad storočia).
Život.
Detstvo.
Narodil sa v Noblesville, Indiana, USA, ako šieste z deviatich detí. Jeho rodičia, vyznaním kvakeri. Otec John Wallace Stout a matka Lucetta Elizabeth Todhunter Stout, sa krátko po jeho narodení presťahovali do mesta Wakarusy v Kansase. Jeho otec bol učiteľ, ktorý povzbudzoval svojho syna, aby čítal, čo viedlo k tomu, že Rex do veku štyroch rokov prečítal celú Bibliu dvakrát.
Keď mal 9 rokov, bol známy ako zázračne dieťa v matematike.
Chodil na Topeka High School v Kansase, a na University of Kansas, Lawrence. Jeho staršia sestra Ruth Stoutová napísala niekoľko kníh o bezúdržbovom záhradníctve a niekoľko spoločenských komentárov.
Mladosť.
V rokoch 19061908 slúžil v americkom námorníctve ako nižší dôstojník na oficiálnej jachte prezidenta Tedda Roosevelta. 
Po ukončení služby v námorníctve skúsil študovať právo. Keď dostal šek na 14 dolárov za báseň, ktorú mu uverejnili v časopise, rozhodol sa skončiť štúdium. Živil sa rôznymi zamestnaniami, vrátane predavača cigariet. Popritom publikoval v časopisoch poviedky, básne a články. V roku 1916 vyvinul Rex školský bankový systém, ktorý bol zavedený približne v 400 mestách po celých Spojených štátoch amerických.
V roku 1927 odcestoval do Paríža kde sa venoval písaniu beletrie.
Tvorba.
Začiatky tvorby siahajú do roku 1910 kedy Rex Stout publikoval v časopisoch poviedky, básne, články. Než v roku 1934 stvoril Nera Wolfa, napísal tri romány, medzi nimi napríklad "Podobný ako Boh" 1929 ("How Like a God", psychologický príbeh žiarlivosti), ktoré mali pochvalné kritiky, avšak nenašli úspech u čitateľov.
V roku 1934 vychádza jeho prvý detektívny príbeh s legendárnym detektívom Nerom Wolfom, ktorý je rozprávaný Wolfovým asistentom Archie Godwinom. Kniha "Zmija" ("Fer-de-lance") si získala pozornosť čitateľov a stala sa úspešnou. Rex Stout v detektívkach s Nerom Wolfom úspešne spája napätie, osobitosť, vtip, a prekvapuje rozuzlením.
Po Zmiji vychádzajú v pravidelných intervaloch ďalšie nemenej úspešné diely s týmto detektívom a osadenstvom jeho domu. Z Nera Wolfa sa stáva legenda, ktorá sa vyrovná Sherlockovi Holmesovi, alebo Herculovi Poirotovi.
Okrem príbehov s Nerom Wolfom napísal aj niekoľko kratších poviedok, ktoré vydal v zbierkach, a vytvoril ďalších detektívov ako Tecumseh Fox a Doly Bonnerová, ktorí však už slávy Nera Wolfa ako detektívi nedosiahli.
Vo svojej tvorbe uvedie tučného detektíva aj do prostredia skutočnej vojny, stálej „vojny“ s políciou, stretu s FBI a v neposlednom rade k smrteľnému boju s jeho najväčším nepriateľom, nebezpečným a inteligentným gaunerom Zeckom.
V 1975 mesiac pred svojou smrťou vydal 72. detektívny príbeh "Rodinná záležitosť" ("A Family Affair"). O desať rokov neskôr bol objavený sedemdesiaty tretí príbeh, ktorý bol nazvaný "Death Times Three".
Iné aktivity.
V 20. rokoch pomohol odštartovať a rozbehnúť vydávanie časopisu "The New Masses".
Počas druhej svetovej vojny sa angažoval v organizácii Fight for Freedom (Boj za slobodu) a písal propagandu. Pracoval tiež v skupine Friends of Democracy, bol predsedom Writers' War Board a podporoval OSN. Vyjadril extrémny, antifašistický postoj a v roku 1943 publikoval esej We Shall Hate or We Shall Fail. Počas vojny a po vojne viedol spoločnosť pre Prevenciu tretej svetovej vojny (Society for the Prevention of World War III).
Keď vojna skončila stal sa aktivistom United World Federalists.
Keď začala protikomunistická éra v rokoch 19401950 ignoroval predvolanie House Un-American Activities Committee (Dom výboru protiamerických aktivít).
Neskôr prezentoval svoje pohŕdanie komunizmom vo svojich príbehoch, kde Archie Godwin a Nero Wolfe vyjadrili svoj odpor ku komunistom.
V rokoch 1943 až 1945 bol predsedom Združenia amerických spisovateľov (Authors Guild) a od roku 1951 predsedal stavovskej organizácii amerických spisovateľov detektívok (Mystery Writers of America). 
Stout a FBI.
Rex Stout bol jedným z mnohých amerických spisovateľov, ktorých sledovala Hooverova FBI. J. Edgar Hoover ho podozrieval, že je buď komunista, alebo ovládaný komunistickými skupinami.
Stout svoj odpor k FBI premietol aj do svojich príbehov.
Osobný život.
V roku 1916 sa oženil s Fay Kennedy. Manželstvo bolo bezdetné a rozviedli sa v roku 1932. Ešte v ten istý rok sa Rex oženil s Polou Weinbach Hoffmann, návrhárkou z Viedne, s ktorou mal dve deti.
Diela.
V roku 1973 vyšla kuchárska kniha Nero Wolfe Cookbook s 225 pôvodnými receptami.

</doc>
<doc id="206983" url="https://sk.wikipedia.org/wiki?curid=206983" title="Ľudovít Ondrej Kirkai">
Ľudovít Ondrej Kirkai

Ľudovít Ondrej Kirkai (* 1673, Žiar nad Hronom - † 11. január 1747, Nitra) bol cirkevný historik.
Životopis.
Od roku 1693 pôsobil u františkánov, kde bol vysvätený za kňaza. Ako farár pôsobil v Šenkviciach a ako gvardián v kláštoroch v Bratislave, Trnave, Malackách a v Győri. 
Dielo.
Založil kroniku trnavského kláštora, ktorá je dôležitým prameňom slovenských cirkevných dejín. Napísal pamätnú knihu o stavbe loretánskej kaplnky, ktorá je významným heraldickým dokumentom. Ďalej je autorom diela "Všeobecné a cirkevné dejiny", ktoré poskytujú bohaté informácie o dejinách kláštorov a dejinách Slovákov v Uhorskom kráľovstve. Napísal rozsiahle dielo – "O všeobecných dejinách Uhorska od najstarších čias", kde poukazuje na autochtónnosť Slovákov v Uhorskom kráľovstve. 

</doc>
<doc id="206985" url="https://sk.wikipedia.org/wiki?curid=206985" title="Tágo">
Tágo

Tágo alebo biliardová palica (prípadne špeciálne "snookerové tágo", "poolové tágo" a podobne) je športové náradie, palica, používaná v biliardových hrách na udieranie špicom do gule, väčšinou do bielej gule. Tága sú valcovité tyče, zvyčajne dlhé okolo 1,5 m (58 palcov) s hmotnosťou 510-600 g. Väčšina je vyrobená z dreva, ale niekedy sú s drevom aj uhlíkové vlákna, hliník a pod.

</doc>
<doc id="206986" url="https://sk.wikipedia.org/wiki?curid=206986" title="Symfónia Turangalîla">
Symfónia Turangalîla

Symfónia Turangalîla ("Turangalîla-Symphonie") je dielo francúzskeho skladateľa Oliviera Messiaena.
Vznik.
Skladateľ skladbu komponoval v rokoch 1946 – 1948 na objednávku šéfa Bostonského symfonického orchestra Sergeja Kusevického, ktorého zásluhou vzniklo niekoľko významných orchestrálných diel (okrem iného Bartókov Koncert pre orchester). Kusevickij nekládol Messianovi žiadne požiadavky týkajúce sa druhu, rozsahu alebo obsadenia skladby. Originálny francúzsky skladateľ na požiadavku zareagoval kolosálnym dielom, ktoré patrí z vývojového hľadiska medzi piliere umeleckej hudby 20. storočia. Na rozdiel od veľkej časti Messiaenových skladieb, ktoré odrážajú (i tematicky) jeho katolícku vieru, je táto symfónia inšpirovaná mýtom o Tristanovi a Izolde. Samotný názov symfónie je odvodený z dvoch slov zo sanskritu – "turanga" a "lîla". Kvôli ich mnohoznačnému významu je presný preklad je obťažný, ale v Messiaenovom ponímaní ide o "pieseň lásky a hymnus radosti, času, pohybu, rytmu, života a smrti".
Premiéra diela sa uskutočnila v decembri 1949 v Bostone. Kusevickij sa z účasti ospravedlnil pre chorobu, orchester namiesto neho dirigoval mladý Leonard Bernstein. Sólistami boli klaviristka Yvonne Loriod (budúca Messiaenova manželka) a Ginette Martenot. Skladateľ dielo ešte raz zrevidoval v roku 1990.
Charakter hudby.
Symfónia je veľmi inovatívne dielo. Prekvapujúce bolo už nástrojove obsadenie – rozsiahla skupina bicích nástrojov a perkusií (ale bez štandardných tympanov), ktorá poukazuje na Messiaenovu inšpiráciu gamelanovým orchestrom, ktorý fascinoval niekoľko desaťročí predtým už Debussyho. Bezprecedentnou je tiež voľba sólových nástrojov. Prvým z nich sú Martenotove vlny, elektronický nástroj umožňujúci zvláštne zvukové efekty a dokonalé glissandá. Ide vôbec o jeden z prvých prípadov využitia elektronického nástroja v umeleckej hudbe. Druhým sólovým nástrojom je klavír s technicky, ale najmä výrazovo, extrémne náročným a vďaka doležitým kadenciám priam koncertným partom.
Skladateľ v skladbe využíva výrazné disonancie ako doležitý kompozičný prvok a kladie na poslucháča vysoké požiadavky, no napriek tomu dielo ako celok vyznieva zmysluplne a ucelene, a dokonca až lahodne, čo ho robí odlišným od niektorých dobových dodekafonických a neskorších serialistických experimentov. Kvôli tomu sa stretlo s kritikou najvýznamnejšieho Messianovho žiaka Pierra Bouleza, ktorý bol vždy orientovaný progresívne. Messiaenov štýl je aj v tejto skladbe nezameniteľný, s jeho typickými atribútmi, ako sú systém "módov obmedzených transpozícií", fascinácia exotikou (využitie starých indických rytmov a podobne), či imitácie spevu vtákov.
Analýza.
Napriek označeniu, dielo nenesie tradičné znaky symfónie a skladá sa až z desiatich viet. Vyskytujú sa tu témy typické pre jednotlivé vety, ale aj cyklické témy, ktoré sa objavuju v priebehu celého diela a dodávajú mu integritu. Sú štyri a tri z nich neskôr skladateľ aj z dôvodu prehľadnosti pomenoval. Prvá z nich je "téma-socha", ktorú tvorí sled siedmich mohutných akordov hraných v pomalom tempe. Messiaen, ktorý miloval exotiku, v ich brutalite videl súvis so starodávnymi mexickými pamiatkami. Druhou cyklickou témou je "kvetinová téma", ktorá prvýkrát zaznie v podaní dvojice klarinetov. Najrozsiahlejšou a ústrednou je "téma lásky", ktorá sa objavuje v roznych transformáciách a v plnom orchestrálnom efekte zaznieva v záverečnej vete. Poslednou z cyklických tém je nepomenovaná téma, ktorá má harmonický charakter a v diele sa objavuje nenápadne, doplňovaná kontramelódiami klavíra alebo orchestrálných nástrojov.
Symfóniu otvára "Introdukcia", v ktorej hneď na úvod zaznie téma-socha. Do akordického sledu vstupujú Martentoové vlny s výraznými glissandami. V dvojici klarinetov zaznie i kvetinová téma. Po strednej časti úvod uzatvára znovu téma-socha. Druhá veta, "Spev lásky I" sa ozýva najskôr atonálným úvodom, ktorý vystrieda rýchla vášniva téma trúbiek a neskôr nežná téma sláčikov a Martenotových vĺn. "Turangalîla I" prináša tri témy: prvá pre sólový klarinet, druhá pre nižšie položené plechové nátroje a sláčiky a tretia pre drevené dychové nástroje. Po rozvedení sa témy prekrývajú, doplnené o rytmickú zložku bicích. "Spev lásky II" začína rozmarným dialógom pikoly a fagotu. Veta je rozdelená do deviatich častí, z ktorých niektoré rozvádzajú a rekapitulujú známy tematický materiál. Záver tvorí tichá kóda v A-dur. V piatej vete "Radosť hviezdnej krvi", ktorá je asi najpopulárnejšou časťou cyklu, zaznieva vzrušený a radostný tanec, ktorý je rýchlou variáciou témy socha. Pre Messiaena táto veta predstavovala kozmické rezonancie spojenia dvoch milencov. Po drvivej kadencii klavíru nasleduje repríza témy socha a krátky klimaktický orchestrálny záver, ktorý približne v polovici skladby predstavuje jej prvé vyvrcholenie. Nasleduje "Záhrada milostných driemot", ktorá prináša kontrast po predchádzajúcej vášnivej vete a je to najmiernejšou časťou cyklu. Messiaen tu chcel vyjadriť pokojný spánok po milostnom vybúrení. Prvýkrát sa tu objavuje téma lásky, v podaní sláčikov a Martenotových vĺn. Doprevádza ich klavír a ďalšie orchestrálne nástroje, imitujúce vtáči spev v záhrade. Idylickú vetu strieda "Turangalîla II", úplne atonálna časť, s poprednou úlohou bicích a perkusií. "Rozvíjanie lásky" predstavuje večné spojenie milencov nápojom láky, no názov vety zároveň poukazuje na to, že ide o veľké hudobné rozvedenie symfónie. V "Turangalîle III" prednesú ústrednú tému drevené dychové nástroje, a potom je s niekoľkými rytmickými variáciami prevezme bicia sekcia. Záverečné "Finále" je trochu prekvapujúco komponované v tradičnej sonátovej forme. Ako tematický materiál je využitá úvodná radostná fanfára trúbiek a rýchla téma lásky. Optimistické rozvedenie tém vyústí do kódy, ktorá je finálnou podobou témy lásky, zaznievajúcej vo fortissime za účasti celého orchestra. Skladba končí monumentálnym akordom Fis-dur, v ktorom je naplnená Messianova myšlienka "nekonečnej slávy a radosti".

</doc>
<doc id="206988" url="https://sk.wikipedia.org/wiki?curid=206988" title="Factor 5">
Factor 5

Factor 5 je nezávislá softvérová spoločnosť sídliaca v San Rafael, štáte Kalifornia, ktorá sa primárne venuje vývoju počítačových hier pre herné platformy spoločnosti Nintendo a Sony.

</doc>
<doc id="206989" url="https://sk.wikipedia.org/wiki?curid=206989" title="Helixe">
Helixe

Helixe je americká softvérová firma zaoberajúca sa vývojom počitačových hier primárne pre herné platformy spoločnosti Nintendo. Firma bola založená v júli roku 2000, Momentálne spadá do vlastníctva spoločnosti THQ.

</doc>
<doc id="206990" url="https://sk.wikipedia.org/wiki?curid=206990" title="Gogol Bordello">
Gogol Bordello

Gogol Bordello je multietnická rómska punková skupina, ktorá pochádza z New Yorku. Medzi členmi je mnoho imigrantov z východnej Európy. Zvuk skupiny je inšpirovaný cigánskou hudbou, používa harmoniku, husle a kombinuje ich s bicími, elektrickými gitarami ako aj s punkom, dubom a kabaretom. V New Yorku je skupina známa búrlivými koncertami v Lower East Side. Od roku 2000 podniká turné po Spojených štátoch a Európe. 
Skupina sa najprv volala "Hütz and the Béla Bartóks", ale líder skupiny (Hütz) skonštatoval, že "nikto v USA nebude vedieť, kto do pekla bol Béla Bartók". Názov skupiny nakoniec vznikol spojením priezviska N. V. Gogoľa a talianskeho výrazu „bordello“, čo je „klub pre pánov“ či verejný dom.
Vedúcou osobnosťou skupiny je charizmatický ukrajinský emigrant Eugene Hütz (DJ Hütz), ktorý hral jednu z hlavných úlohu vo filme "Everything Is Illuminated" a objavil sa aj v dokumente "Kill Your Idols" o punkovej scéne v New Yorku.
Skupina vznikla v roku 1999, keď sa Hütz presťahoval do New Yorku. V rovnakom roku vyšiel prvý singel a potom nasledovalo niekoľko radových albumov, rovnako ako európske turné. 
Pieseň "My Strange Uncles From Abroad" reprezentuje ich folkový východoeurópsky zvuk, vďaka "Start Wearing Purple" sa úspešne uviedli vo Veľkej Británii a "Occurrence on the Border" bola zaradená na štvrtý diel kompilácie "Punk Rock Strike", ktorú vydalo hudobné vydavateľstvo Springman Records.
7. júla 2007 počas koncertu Live Earth si skupinu na štadión Wembley v Londýne pozvala Madonna aby spoločne prezentovali pieseň "La Isla Bonita / Lela Pala Tute" 
Niektorí členovia sú zároveň členmi J.U.F. (Jewish-Ukrainian Freundschaft), ktorej zvuk je podobný Gogol Bordello.
Gogol Bordello na Slovensku.
V novembri 2002 vystupovala kapela v klube Kazačok v Piešťanoch. V roku 2006 skupina vystupovala na hudobnom festivale Pohoda, 9. apríla 2008 koncertovala v Divadle Aréna v Bratislave a v roku 2017 na festivale Topfest.

</doc>
<doc id="206992" url="https://sk.wikipedia.org/wiki?curid=206992" title="Fraternita">
Fraternita



</doc>
<doc id="206998" url="https://sk.wikipedia.org/wiki?curid=206998" title="SELČ">
SELČ



</doc>
<doc id="206999" url="https://sk.wikipedia.org/wiki?curid=206999" title="Ronald Erwin McNair">
Ronald Erwin McNair

Ronald Erwin McNair (* 21. október 1950, Lake City, Južná Karolína, USA – † 28. január 1986, nad Floridou) bol americký kozmonaut z tragického letu s raketoplánom Challenger. 
Život.
Mladosť a výcvik.
Po základnej a strednej škole absolvoval vysokú školu (North Carolina A&amp;T State College) v roku 1971 a získal titul inžiniera fyziky. Na škole bol okrem iného aj vedúcim miestneho futbalového klubu a bol nositeľom čierneho pásu v karate. Na technologickom inštitúte v Massachusetts (Massachusetts Institute of Technology) v roku 1977 obhájil doktorát fyzikálnych vied. Stal sa členom technického personálu Optical Physics Department, výskumného laboratória Houghes Research v Malibu v Kalifornii. Oženil sa s Cheryl B. Mooreovou z Brooklynu v New Yorku a mali spolu dve deti. Do tímu kozmonautov bol prijatý v januári 1978 ako astronaut špecialista, druhý černoch medzi astronautmi NASA.
Lety do vesmíru.
Po prvýkrát letel vo februári 1984 v misii STS-41-B. Na palube Challengeru bola táto posádka: Vance Brand, Robert Gibson, Bruce McCandless, Ronald McNair a Robert Stewart. Po dosiahnutí stanovenej obežnej dráhy vypustili družice "Westar 6" a "Palapa B-2", obe však nedosiahli stanovené dráhy, nepodarilo sa ani spojazdniť cvičnú balónovú družicu. Úspešne vyskúšali let nepripútaného kozmonauta mimo raketoplán na manévrovacej jednotke "Manned Maneuvering Unit". Po sedemdennom lete pristáli tam, odkiaľ odštartovali, na myse Canaveral. Doktor Ronald Mc Nair sa týmto nie príliš vydareným letom stal 134. kozmonautom Zeme.
Druhý let skončil 73 sekúnd po štarte z Floridy výbuchom raketoplánu Challenger. Celá posádka v zložení Francis Scobee, Michael Smith, Judith Resniková, Ellison Onizuka, Ronald McNair, Gregory Jarvis a Sharon McAuliffeová zahynula. Bola to tragická misia STS-51-L.

</doc>
<doc id="207001" url="https://sk.wikipedia.org/wiki?curid=207001" title="Ronald McNair">
Ronald McNair



</doc>
<doc id="207002" url="https://sk.wikipedia.org/wiki?curid=207002" title="Ronald E. McNair">
Ronald E. McNair



</doc>
<doc id="207003" url="https://sk.wikipedia.org/wiki?curid=207003" title="Lackovce">
Lackovce

Lackovce sú obec na Slovensku v okrese Humenné. Obec bola v minulosti súčasťou mesta Humenné.
Dejiny.
Obec založil zeman Lacko v 13. storočí. Na prelome 13. a 14. storočia Lackovce patrili Petrovi synovi Petena, od 1317 Drugetovcom v rámci humenského panstva. V druhej polovici 16. storočia patrila časť obce Duričkovcom.
Obyvatelia obce odvádzali daň od: 1567 a 1582 3,75, 1610 0,375 a 1635 0,25 porty.
V rokoch 1600 to bolo obývaných a zdanených 5 poddanských domov a dom richtára, 1690 bolo obývaných desať poddanských domácností (8 sedliackych, dve želiarske), 1715 4 a 1720 5 poddanských domácností.

</doc>
<doc id="207004" url="https://sk.wikipedia.org/wiki?curid=207004" title="He-111">
He-111



</doc>
<doc id="207005" url="https://sk.wikipedia.org/wiki?curid=207005" title="Me-262">
Me-262



</doc>
<doc id="207006" url="https://sk.wikipedia.org/wiki?curid=207006" title="Newcastle United FC">
Newcastle United FC

Newcastle United FC je anglický futbalový klub hrajúci FA Premier League. Jeho domácim štadiónom je St James' Park v severoanglickom Newcastli. K jeho najväčším úspechom patria štyri víťazstvá v prvej lige a šesť víťazstiev Pohára FA. Tieto úspechy dosiahol klub ešte pred druhou svetovou vojnou, v modernej histórii klubu vyhral Newcastle Inter-Cities Fairs Cup v roku 1969 a zisk Pohára Intertoto v roku 2006. V sezónach 1995-96 a 1996-97 skončili v Premier League na druhom mieste. Najväčším rivalom klubu je Sunderland AFC. 
Tituly.
Vyhrané domáce súťaže
1905,1907,1909,1927
1910,1924,1932,1951,1952,1955.
2025
1909
Vyhrané medzinárodné súťaže
1969

</doc>
<doc id="207008" url="https://sk.wikipedia.org/wiki?curid=207008" title="Newcastle United">
Newcastle United



</doc>
<doc id="207012" url="https://sk.wikipedia.org/wiki?curid=207012" title="Katedrála Notre-Dame-Immaculée">
Katedrála Notre-Dame-Immaculée

Katedrála Notre-Dame-Immaculée alebo Katedrála nepoškvrnenej Matky Božej (fran.: "Cathédrale Notre-Dame-Immaculée") alebo ľudovo Monacká katedrála (fran.: "Cathédrale de Monaco") je katedrála v Monaku, v ktorej je pochovaných veľa vládcov a ľudí z rodu Grimaldiovcov, vrátane Grace Kellyovej a Rainiera III., ktorý zomrel v roku 2005.
Katedrála bola vysvätená v roku 1875 a stojí na mieste prvého farského kostola v Monaku postaveného v 1252, ktorý bol zasvätený svätému Mikulášovi.
Pontifikálne obrady sa tu konajú počas veľkých náboženských festivalov ako "Sviatok svätej Devoty" (27. január) a Národný sviatok (19. november). Počas sviatočných dní a náboženských hudobných obradoch možno počuť v katedrále veľkolepý štvorklávesový organ, ktorý bol uvedený do prevádzky v roku 1976.
Od septembra do júna spievajú počas omše o 10:00 “Les Petits Chanteurs de Monaco” (doslova "Malí monackí speváci") a speváci Školy katedrálneho speváckeho zboru. Každý rok 6. decembra sa tiež koná omša, kedy sa malé deti stretajú, aby si radostne pripomenuli život svätého Mikuáša.

</doc>
<doc id="207013" url="https://sk.wikipedia.org/wiki?curid=207013" title="STS-7">
STS-7

STS-7 bola misia amerického raketoplánu Challenger, druhý let orbitera Challenger a siedmy v programe Space Shuttle celkovo. Cieľom letu bolo vypustenie komunikačných družíc Anik-C2 a Palapa-B1 a družice SPAS-01, ktorá mala byť po prvýkrát vypustená a znovu zachytená. Tejto misie sa po prvýkrát v histórii americkej kozmonautiky zúčastnila žena Sally Kristen Ridová.
Prípravy na štart.
Po svojom predchádzajúcom prvom lete STS-6 si orbiter Challenger vyžadoval opravy, hlavne svojho tepelného štítu. Poškodila sa napríklad plstená izolácia na moduloch OMS, ktorá bola nahradená asi 170 dlaždičkami. Ďalších 120 dlaždíc nahradilo ablatívnu ochranu na elevónoch a 60 poškodených dlaždíc bolo vymenených za nové. Celkove trvali opravy a previerky Challengera 35 dní. Prípravy na štart bolo potrebné maximálne urýchliť, pretože predchádzajúci štart prebehol s oneskorením a ďalšie oneskorenie by ohrozovalo pripravovanú termín štartu pre misiu STS-9.
Raketoplán v štartovacej zostave bol na mobilnom zariadení MLP-1 prevezený na rampu 39-A 26. mája. Vlastné odpočítavanie začalo 16. júna v stave T-40 hodín. Skrátenie doby odpočítavania bolo spôsobené tým, že množstvo operácií prebehlo mimo rámec odpočítavania. V priebehu odpočítania sa vyskytli tri menšie poruchy. 
Priebeh misie.
Misia STS-7 sa začala 18. júna 1983 o 11:33:00 UTC. Bol to prvý vesmírny let ženy v americkej histórii a zároveň let, ktorý mal najpočetnejšiu posádku, ktorá do tej doby letela v jednej vesmírnej lodi. 
Na rozdiel od predchádzajúcich letov prebehlo navádzanie na dráhu presne podľa plánu (pri predchádzajúcich letoch boli vo výške až kilometrové odchýlky). Dva manévre motorov OMS v čase T+10 minút a T+44 minút dostali Challenger na takmer kruhovú obežnú dráhu vo výške 289 – 305 km.
Po otvorení nákladového priestoru a nevyhnutných previerkach bola najprv vypustená družica Anik C2, ktorú jej motor PAM-D (Payload Assist Module) priviedol na dočasnú dráhu. Na geostacionárnej dráhe bola zakotvená 24. júna.
K vypusteniu Palapy B1 došlo počas druhého dňa letu, 19. júna. V priebehu tohto dňa prístroje na palube raketoplánu zaznamenali pozvoľný pokles tlaku v rezervoári hydraulickej kvapaliny v systéme APU č. 2. Pokles tlaku sa podarilo vyrovnať malým obežným čerpadlom.
20. júna začala Ridová aktivovať vedecké prístroje na palube družice SPAS-01. Piloti sa zatiaľ venovali manévrovaniu s raketoplánom a preverovaniu jeho systémov. Družica SPAS-01 bola vypustená 22. júna. Vypustenie družice deň predtým ohrozovala stúpajúca teplota v jej elektronike. Fabian najprv družicu uchopil manipulátorom RMS za kotvičku na hornej strane a po uvoľnení zaisťovacích zámkov vyzdvihol SPAS nad nákladový priestor. V čase 08:05 UT nechal družicu asi minútu voľne vznášať sa nad nákladovým priestorom a znovu ju uchopil manipulátorom. Potom riadiace stredisko povolilo uvoľniť družicu definitívne. Po postupnom manévrovaní sa raketoplán vzdialil od družice na 300 metrov, potom sa k nej opäť priblížil a Thagard ju manipulátorom zachytil. Predtým však Ridová družicu zámerne uviedla do pomalej rotácie. 
Po tomto prvom úspechu sa testoval vplyv spalín z manévrovacích dýz raketoplánu RCS na družicu. Všetko prebiehalo bez problémov a po opätovnom zachytení bola družica znovu uložená v nákladovom priestore raketoplánu. 23. júna prebehli ďalšie pokusy s družicou, ale tentoraz už bez jej vypustenia. Začali tiež prebiehať prípravy na pristátie.
Pristátie malo prebehnúť 24. júna na Kennedyho vesmírnom stredisku, ale kvôli prízemnej hmle muselo byť odložené. Riaditeľ letu dal nakoniec príkaz na pristátie na základni Edwards AFB. 168 sekundový zážih motorov OMS znížil perigeum dráhy a raketoplán vďaka tomu vstúpil do zemskej atmosféry. Dosadnutie na dráhu prebehlo v čase 13:57:10 UT.

</doc>
<doc id="207014" url="https://sk.wikipedia.org/wiki?curid=207014" title="Disonancia">
Disonancia

Disonancia môže byť:

</doc>
<doc id="207015" url="https://sk.wikipedia.org/wiki?curid=207015" title="Helpdesk">
Helpdesk

Technická podpora alebo systém technickej podpory (tiež Helpdesk alebo helpdesk systém, systém užívateľskej podpory) je informačný a komunikačný systém, ktorý sa prioritne zameriava na riešenie problémov s informačnými technológiami (počítačmi, softvérovými produktami, a pod.). Prioritne slúži ako podpora a komunikačný kanál medzi zákazníkmi a poskytovateľmi služieb.
Realizácia helpdesk systémov sa líši v závislosti od požiadaviek spoločnosti. K v súčasnosti najpoužívanejším formám patria:
Lístok problému (trouble ticket).
Všetky helpdesk systémy vykonávajú svoju činnosť na základe lístkov (používa sa aj termín lístok udalosti). Obyčajne lístok problému vytvorí helpdesk na základe požiadavky od koncového užívateľa. Tento bude obsahovať unikátne referenčné číslo, ktoré umožní užívateľovi aj oddeleniu podpory daný problém rýchlo lokalizovať a následne s ním pracovať. Lístok problému sa dá prirovnať k počítačovému súboru, ktorý v sebe zahŕňa všetky informácie o zásahoch oddelenia technickej podpory s cieľom vyriešiť problém nahlásený koncovým užívateľom. 
Funkcie technickej podpory.
V súčasnosti vykonáva typický helpdesk viacero funkcií. V prvom rade poskytuje pre užívateľov centrálne miesto, na ktoré sa môžu obrátiť pri riešení rozličných problémov spojených s informačnými technológiami.
Systém väčšinou eviduje požiadavky užívateľov pomocou helpdesk softvéru, ktorým môže byť napríklad systém na sledovanie problémov (issue tracking system). Tento prístup môže byť extrémne výhodný najmä pre organizácie, ktoré potrebujú vyhľadávať, analyzovať a odstraňovať časté problémy spojené s prostredím informačných technológií.
Jednoduchý princíp fungovania systému užívateľskej podpory je nasledujúci. Užívateľ upozorní pomocou helpdesku na určitý problém. Helpdesk následne vytvorí lístok problému, ktorý obsahuje detailné informácie o nahlásenom probléme. Týmto sa problém dostáva do takzvanej prvej úrovne a rieši ho oddelenie užívateľskej podpory. Ak je schopné vyriešiť problém, lístok je uzavretý a upravený o dokumentáciu riešenia daného problému, čo umožňuje ostatným odvolať sa na toto riešenie neskôr. Ak je však problém príliš odborný dostáva sa do druhej vrstvy kde ho už riešia odborníci na danú problematiku.
Jednou z vedľajších funkcií helpdeskov je, že reálna hodnota týchto systémov nie je výhradne iba v poskytovaní podpory pre zákazníkov, respektíve zamestnancov, ale skutočnosť, že pri takomto spôsobe denno-dennej komunikácie so zákazníkmi (zamestnancami) spoločnosť získava neoceniteľné informácie o spokojnosti užívateľov a takisto aj o ich preferenciách. Tieto informácie potom môžu byť využité v plánovaní ostatných informačno-technologických riešení, ale takisto aj v iných oddeleniach napríklad v predaji alebo pri vývoji nových produktov. (Middleton, The Robert Gordon University)
V súčasnosti existuje mnoho softvérových riešení, ktoré podporujú jednu alebo viacero z funkcií helpdesk systémov. Hlavný rozdiel medzi nimi spočíva v tom, že zatiaľ čo niektoré si hľadajú primárne uplatnenie vo veľkých podnikových systémoch, iné sa v menšej alebo vašej miere špecializujú iba na určité čiastkové potreby konkrétnych spoločností.
Druhy technickej podpory.
Primárne rozdelenie systémov užívateľskej podpory spočíva v určení typu užívateľov, pre ktorých má byť poskytovaná technická podpora. Podľa typov užívateľov sa teda systémy rozdeľujú na:
Pri nasadení externého helpdesku poskytuje firma podporu svojím zákazníkom alebo partnerom. Ako príklad možno uviesť výrobcu modemov, ktorý potrebuje efektívne vybavovať požiadavky od zákazníkov, ktorí si zakúpili jeho výrobky. Spravidla teda vytvorí pracovisko s kvalifikovanými pracovníkmi a zákazníci sa na toto pracovisko obracajú buď telefonicky, pomocou e-mailu alebo cez aplikáciu technickej podpory.
V prípade interného helpdesku firma poskytuje podporu svojím vlastným zamestnancom.
Aplikácie systémov technickej podpory.
Systém na sledovanie problémov.
Najbežnejšou aplikáciou je systém na sledovanie problémov (issue tracking system, tiež nazývaný aj trouble ticket system alebo incident ticket system). Je to balík počítačového softvéru, ktorý spravuje a udržuje zoznamy problémov pre potreby firmy. 
Organizácie obyčajne používajú systémy na sledovanie problémov v telefonických centrách pre podporu zákazníkov s cieľom vytvoriť, úpraviť a riešiť problémy nahlásené užívateľom alebo aj problémy nahlásené zamestnancami samotnej spoločnosti. Systém na sledovanie problémov taktiež často pozostáva zo znalostnej databázy (knowledge base) obsahujúcej informácie o každom jednom zákazníkovi, riešeniach na časté problémy a prípadne ďalšie doplňujúce údaje.
Mnoho Helpdesk a Bug Tracking Systémov je využívaných nielen pre evidenciu chýb v pravom slova zmysle, ale aj pre návrhy na vylepšenie a požiadavky nových funkcií. Podobné aplikácie sa z tohto dôvodu často nenazývajú ako nástroje pre helpdesk a bug tracking ale ako nástroje pre issue tracking.
Systém na sledovanie chýb.
Systém na sledovanie chýb (bug tracking system) je aplikačný softvér, ktorý je navrhnutý s cieľom zlepšiť a zaistiť kvalitu a pomáha programátorom udržiavať sled nahlásených softvérových chýb pri ich práci. Takýto systém možno považovať za určitý druh systému na sledovanie problémov.
Veľa systémov na sledovanie chýb, najmä tých, ktoré sú vo veľkej miere používané v otvorených (open source) softvérových projektov, dovoľuje užívateľom priamo vstupovať do zoznamu chýb. Ostatné systémy sú zväčša používané iba vnútorne vo firmách alebo organizáciách, zaoberajúcich sa vývojom softvéru. Najčastejšie sú systémy na sledovanie chýb integrované spolu s ďalšími aplikáciami slúžiacimi na riadenie projektov.

</doc>
<doc id="207016" url="https://sk.wikipedia.org/wiki?curid=207016" title="Letné olympijské hry 2008">
Letné olympijské hry 2008

XXIX. letné olympijské hry sa konali od 8. augusta 2008 do 24. augusta 2008 v hlavnom meste Číny –  Pekingu. O konaní hier v Pekingu rozhodol Medzinárodný olympijský výbor 13. júla 2001. 
Hry boli otvorené otváracím ceremoniálom o 20:08 čínskeho štandardného času (00:08:08 UTC) na pekinskom národnom štadióne Kuo-ťia tchi-jü-čchang. Športovci súťažili v 28 športoch, 302 disciplínach (165 mužských disciplín, 127 ženských disciplín a 10 zmiešaných disciplín), čo je o jednu disciplínu viac ako v Aténach.
Dizajn zadnej strany medailí je založený na "pi" diskoch, čínskych artefaktoch, z ktorých najstaršie pochádzajú z obdobia neolitu (hlavne kultúry Liang-ču).
Oficiálne logo hier bolo pomenované ako "Tancujúci Peking", ide o štylizovaný písomný znak 京 ("ťing"). Hry majú rekordný počet maskotov, päť postáv nazvaných "„Deti šťastia“"(福娃; Fúwá).
Kalendár.
Nasledujúci kalendár zobrazuje plán športových disciplín na OH 2008 v Pekingu. Modré podfarbenie pri športe v daný deň znamená, že v disciplíne sa súťaží, ale neuskutoční sa žiadna finálová disciplína. Žlté podfarbenie značí finálové zápolenie v daný deň. Číslo udáva počet finálových disciplín.
Slovenská olympijská výprava.
Za účasti vrcholných predstaviteľov Slovenského olympijského výboru, športových zväzov a federácií zložili 24. júla 2008 gymnastka Ivana Kováčová a jachtár Patrik Pollák v mene všetkých nominovaných 57 slovenských športovcov do rúk prezidenta Slovenskej republiky Ivana Gašparoviča slávnostný sľub pred odchodom na Hry XXIX. olympiády.
Kritika.
Mnoho politikov (napríklad Václav Klaus), mimovládnych organizácií, ochrancov ľudských práv a iných združení kritizovalo pridelenie organizovania olympijských hier Číne kvôli systematickému porušovaniu ľudských práv komunistickým režimom, likvidovaniu pôvodnej kultúry v Tibete, ničeniu životného prostredia a vyzývalo na bojkot olympiády. Oficiálna komunistická moc všetky tieto kritiky odmietala.
Škandály.
Olympijské hry boli poznačené viacerými škandálmi. Za všetky treba spomenúť tieto:
Dievčatko, ktoré na otváracom ceremoniále "spievalo", iba otváralo ústa. Skutočná speváčka, ktorá pieseň naspievala, nebola "dosť pekná a reprezentatívna", preto bola nahradená "krajšou".
Čína bola priam posadnutá zbieraním medailí. Neváhala kvôli tomu sfalšovať vek svojich gymnastiek. Podľa amerických (a iných) predstaviteľov gymnastiky za Čínu získali zlato gymnastky, ktoré mali iba 12 rokov a podľa pravidiel nesmeli v takomto veku štartovať v seniorských súťažiach. 
Na OH sa pri odovzdávaní medailí hrali štátne hymny, ktoré pre OH v Aténach skomponoval a zaranžoval Peter Breiner. Boli použité bez súhlasu autora, čím boli porušené jeho autorské práva. Breiner zvažuje ďalšie právne kroky voči organizátorom. 

</doc>
<doc id="207026" url="https://sk.wikipedia.org/wiki?curid=207026" title="Landererov palác">
Landererov palác

Landererov palác bol palác, ktorý stál na Šafárikovom námestí v Bratislave približne od roku 1760. Vlastnil ho prvý bratislavský kníhtlačiar. Palác bol v roku 1857 prestavaný na ženijné kasárne a počas leteckého útoku v roku 1944 na rafinériu Apollo bol ťažko poškodený a neskôr zbúraný.
V 60. rokoch 20. storočia bola na tomto mieste, kde sa dnes nachádza park, postavená reštaurácia a kaviareň Kazačok a vznikla tam aj fontána s Marínou. Bola postavená konečná zastávka autobusov a trolejbusov. Po revolúcii sa tu začala plánovať výstavba kancelárskeho komplexu, ktorá nebola zrealizovaná vďaka petícii, ktorú zorganizovali obyvatelia.

</doc>
<doc id="207028" url="https://sk.wikipedia.org/wiki?curid=207028" title="Integrovaný dopravný systém Bratislavského samosprávneho kraja">
Integrovaný dopravný systém Bratislavského samosprávneho kraja



</doc>
<doc id="207029" url="https://sk.wikipedia.org/wiki?curid=207029" title="IDS BSK">
IDS BSK



</doc>
<doc id="207030" url="https://sk.wikipedia.org/wiki?curid=207030" title="IDSBSK">
IDSBSK



</doc>
<doc id="207031" url="https://sk.wikipedia.org/wiki?curid=207031" title="Šafárikovo námestie (Bratislava)">
Šafárikovo námestie (Bratislava)

Šafárikovo námestie je námestie v Bratislave v mestskej časti Staré Mesto.
Základné informácie.
Je pomenované podľa Pavla Jozefa Šafárika (1795 – 1861), slovenského jazykovedca a historika. Do roku 1918 malo nemecký a maďarský oficiálny názov "König András-Platz" alebo "András király-tér" (Námestie kráľa Ondreja).
Nachádza sa medzi komunikáciami Vajanského nábrežie a Dostojevského rad a medzi ulicami Štúrova, Dobrovičova a Gondova.
Do roku 1944 tu stál Landererov palác, na ktorého mieste sa dnes nachádza provizórny park, kde v od roku 1971 stála reštaurácia a kaviareň Kazačok. 
Národné kultúrne pamiatky.
V strede námestia sa nachádza malý parčík s Kačacou fontánou od autora Roberta Kühmayera z roku 1914, ktorá bola postavená v novobarokovom slohu. Pôvodne historické umelecké oplotenie parčíka bolo začiatkom 21. storočia kvôli zlému stavu kompletne vymenené a nahradené presnou replikou.
Na Šafárikovom námestí 2 na rohu s Dobrovičovou ulicou sa nachádza secesný dom, postavený v rokoch 1904 – 1910. V rovnakom slohu je postavený dom na Šafárikovom námestí 3 z roku 1905.
Na Šafárikovom námestí 4 na rohu s Dostojevského radom sa nachádza novogotický dom z roku 1904.
Na Šafárikovom námestí 7 sa nachádza Hotel Krym, ktorý bol postavený v roku 1893 v novobarokovom slohu.

</doc>
<doc id="207032" url="https://sk.wikipedia.org/wiki?curid=207032" title="Námestie Ľudovíta Štúra">
Námestie Ľudovíta Štúra

Námestie Ľudovíta Štúra je námestie v Bratislave v mestskej časti Staré Mesto. 
Je pomenované podľa Ľudovíta Štúra (1815 – 1856), slovenského národného buditeľa. Do roku 1918 malo nemecký a maďarský názov "Krönungs-hügel-Platz", resp. "Koronázási Domb-tér" s významom "Námestie Korunovačný pahorok". Nachádza sa v blízkosti dunajského nábrežia, medzi Mostovou ulicou, Rázusovým nábrežím a Vajanského nábrežím.
Medzi významné objekty patrí sídlo Slovenskej filharmónie Reduta, Esterháziho palác a Dežőfiho palác.

</doc>
<doc id="207037" url="https://sk.wikipedia.org/wiki?curid=207037" title="Q2CTF">
Q2CTF

Quake II ThreeWave Capture the Flag tiež známa ako Zoid's CTF, Q2CTF, alebo jednoducho (Vanilla) CTF medzi komunitou hráčov akčnej FPS hry Quake II, je multiplayerová modifikácia počítačovej hry Quake II inšpirovaná tradičným herným módom Capture the Flag, založením na tímovej spolupráci. Prvá verzia bola vydaná 19. februára roku 1998.
Oficiálne vydania.
Prvá verejná verzia.
Obsahovala nasledujúce herné mapy:
Verzia 1.01.
Obsahovala minoritné zmeny.
Verzia 1.02.
Obsahovala minoritné zmeny.
Verzia 1.50.
Boli pridané nové vylepšenia a mapy:

</doc>
<doc id="207039" url="https://sk.wikipedia.org/wiki?curid=207039" title="Northern Ireland Trophy (snooker)">
Northern Ireland Trophy (snooker)

Northern Ireland Trophy je profesionálny snookerový turnaj. Prvý rok turnaja bola sezóna 2005/2006, keď otváral celú sezónu. Vtedy sa ho zúčastnilo 20 hráčov. Od sezóny 2006/2007 je plnohodnotný bodovaný turnaj s 32 najlepšími hráčmi a 16 kvalifikantami.
Turnaj je prvý veľký turnaj, ktorý sa odohráva v Severnom Írsku a bol vytvorený pre väčšiu popularizáciu snookeru aj na nových územiach.
Turnaj sa hrá vo Waterfront Hall v Belfaste. Dotácia pre rok 2006 bola 200 500£ (387 586$), pričom výhra pre víťaza bola 30 000£ (57 992$).
V roku 2006 na Northern Ireland Trophy Ronnie O’Sullivan prekonal svetový rekord, keď v semifinále porazil Dominica Dalea za rekordných 53 minút, čo bol najrýchlejší zápas vôbec.

</doc>
<doc id="207040" url="https://sk.wikipedia.org/wiki?curid=207040" title="Neľubozvuk">
Neľubozvuk

Neľubozvuk alebo disonancia (alebo nepresne nesúzvuk či diafónia) je zvuk nepôsobiaci ľubozvučne, pričom sa vnímanie toho, čo nie je ľubozvučné, v dejinách mení. V súčasnosti je disonancia chápaná ako súzvuk dvoch alebo viacerých tónov, v ktorom je vnútorné napätie, a ktorý preto smeruje k rozvedeniu do konsonancie. Opakom je pojem ľubozvuk (konsonancia).

</doc>
<doc id="207041" url="https://sk.wikipedia.org/wiki?curid=207041" title="Nesúzvuk">
Nesúzvuk

Nesúzvuk môže byť:

</doc>
<doc id="207043" url="https://sk.wikipedia.org/wiki?curid=207043" title="Monacká katedrála">
Monacká katedrála



</doc>
<doc id="207044" url="https://sk.wikipedia.org/wiki?curid=207044" title="UK Snooker Championship">
UK Snooker Championship

UK Chamionship je profesionálny snookerový turnaj, považovaný za druhý najvýznamnejší turnaj snookerovej sezóny po Majstrovstvách sveta. UK Championship v roku 2007 sa hralo v Telford International Centre, predtým sa hralo v York Barbican Centre.
UK Chamionship sa prvýkrát konali v roku 1977 ako United Kingdom Snooker Chamionship a bol prístupný iba britským hráčom. Vyhral Patsy Fagan porazením Douga Mountjoya 12-9 a vyhral 2 000 libier.
Pravidlá sa zmenili v roku 1984 dovolením prihlasiť sa všetkým profesionálnym hráčom (hoci až do roku 2005 boli víťazi len z Británie alebo Írska) a udelil sa mu štatút bodovaného turnaja.Hralo sa o jeden a polkrát viac bodov ako na iných bodovaných turnajoch, s výnimkou Majstrovstiev sveta.
Turnaj mal viacero pamätných finále.V 1977 a 1979 ho obstarali Patsy Fagan a John Virgo, respektíve ich prvé turnajové bodované víťazstvá.V roku 1980 to bolo prvé zo 73 turnajových víťazstiev Steva Davisa.

</doc>
<doc id="207045" url="https://sk.wikipedia.org/wiki?curid=207045" title="Katedrála nepoškvrnenej Matky Božej">
Katedrála nepoškvrnenej Matky Božej



</doc>
<doc id="207046" url="https://sk.wikipedia.org/wiki?curid=207046" title="Monako (mesto)">
Monako (mesto)



</doc>
<doc id="207056" url="https://sk.wikipedia.org/wiki?curid=207056" title="Karáčoniho palác">
Karáčoniho palác

Karáčoniho palác (staršie "Karácsonyiho palác") je palác a národná kultúrna pamiatka Slovenskej republiky pod číslom 101-596/0 v Bratislave v mestskej časti Staré Mesto na Štefánikovej ulici číslo 2.
Charakteristika.
Karáčoniho palác bol postavený v historizujúcom štýle ako reprezentačný palác v rokoch 1883 – 1884 na mieste, kde bola predtým hospodárska budova za Grasalkovičovým palácom. Má mohutnú, plasticky členenú fasádu, ktorá v čase svojho vzniku patrila k významným objektom ulice. Fasáda sa zachovala v pôvodnom stave. Staviteľom paláca bol gróf Quido Karáčoni (1817 – 1885), ktorý bol významnou osobnosťou panovníckeho dvora a zakladateľom charitatívnych inštitúcií.

</doc>
<doc id="207057" url="https://sk.wikipedia.org/wiki?curid=207057" title="Karácsonyiho palác">
Karácsonyiho palác



</doc>
<doc id="207061" url="https://sk.wikipedia.org/wiki?curid=207061" title="Bankový palác Tatra banky">
Bankový palác Tatra banky

Bankový palác Tatra banky je palác v Bratislave v Starom Meste na Námestí SNP. Postavený bol po prvej svetovej vojne. 
Projekt vypracoval Milan Michal Harminc a jeho projekčná kancelária. Staval sa v rokoch 1922-1925. V horných poschodiach boli byty, žil tu bankový riaditeľ, brat Janka Jesenského, Dr. Vladimír Jesenský a jeho rodina.
V 70. a 80. rokoch 20. storočia objekt využívala Česko-slovenská televízia. Neskôr sa stala sídlom Ministerstva kultúry SR. Po nákladnej rekonštrukcii bola do vstupného priestoru umiestnená pamätná tabuľa M. M. Harmincovi a vo vestibule vznikla galéria búst osobností slovenskej kultúry.

</doc>
<doc id="207062" url="https://sk.wikipedia.org/wiki?curid=207062" title="Bankový palác">
Bankový palác



</doc>
<doc id="207063" url="https://sk.wikipedia.org/wiki?curid=207063" title="Palác Tatra banky">
Palác Tatra banky



</doc>
<doc id="207065" url="https://sk.wikipedia.org/wiki?curid=207065" title="Welsh Open">
Welsh Open

Welsh Open je profesionálny snookerový turnaj. Je to jeden z bodovaných turnajov. Nahradil "Welsh Professional Chamionship", ktorý začal v roku 1980 a mohli sa na ňom zúčasniť len Welšania.
Turnaj sa stal bodovaným v roku 1992 a priniesol aj zahraničných hráčov a bol známy ako "Regal Welsh Open" až do roku 2003. Turnaj sa hral v Newport Centre do roku 1999 kedy sa turnaj presťahoval do Cardiff International Arena. Späť do Newportu sa vrátil v roku 2005.
Turnaj sa teraz hrá na konci februára a začiatku marca. Celková dotácia v roku 2006 bola £225,000 ($435,532) a výhra pre víťaza bola £35,000 ($67,758).

</doc>
<doc id="207070" url="https://sk.wikipedia.org/wiki?curid=207070" title="Peter Schutz">
Peter Schutz

Peter Schutz (* 29. september 1955) je slovenský novinár a politický komentátor. Je ženatý a má dve deti.
Je autorom značného počtu kritických komentárov súčasnej slovenskej politickej reality. Publikuje v denníkoch SME a Korzár a týždenníku Týždeň.

</doc>
<doc id="207073" url="https://sk.wikipedia.org/wiki?curid=207073" title="Rad Za služby vlasti v ozbrojených silách ZSSR">
Rad Za služby vlasti v ozbrojených silách ZSSR

Rad Za služby Vlasti v ozbrojených silách ZSSR () bol vojenským vyznamenaním Sovietskeho zväzu. Bol zriadený 28. októbra 1974 a bol to prvý rad Sovietskeho zväzu po II. svetovej vojne.
Rad bol udeľovaný príslušníkom armády a vojenského loďstva ozbrojených síl Sovietskeho zväzu, slúžiacich v pohraničných i vnútroštátnych oblastiach v čase vojny i v čase mieru. Vyznamenanému bol udelený najskôr Rad III. stupňa a postupne rady II. a I. stupňa. Radom I. stupňa boli vyznamenaní iba 13 príslušníci sovietskej armády, čo je najmenší počet zo všetkých sovietskych radov.
Dejiny.
Prvé vyznamenania boli udelené 17. februára 1975, v predvečer Dňa Sovietskej Armády a Vojenského loďstva. Radmi III. stupňa bola vyznamenaná väčšia skupina dôstojníkov, generálov a admirálov za úspechy v príprave vojska a za osvojenie si novej techniky.
Radom II. stupňa bol prvýkrát 30. júla 1976 vyznamenaný generálporučík I. V. Vinogradov, "za zásluhy pred Sovietskou armádou, pri príležitosti jeho sedemdesiatych narodenín."
Prvými nositeľmi Radu Za služby Vlasti v ozbrojených silách ZSSR I. stupňa boli od 11. februára 1982 generálplukovník I. G. Zavjalov, generálporučík I. K. Kolodažij, generálmajor V. P. Ščerbakov a kapitán 1. triedy V. A. Porošin.
Do konca roku 1991 bolo udelených spolu 69 576 Radov III. stupňa, 589 Radov II. stupňa a iba 13 Radov I. stupňa. S najnižším počtom udelených vyznamenaní I. stupňa Sovietskeho zväzu ho nasledujú Rad Víťazstva (20) a Rad Ušakova (udelený 47-krát).

</doc>
<doc id="207074" url="https://sk.wikipedia.org/wiki?curid=207074" title="Kostol Najsvätejšej Trojice (Tvrdošín)">
Kostol Najsvätejšej Trojice (Tvrdošín)

Kostol Najsvätejšej Trojice je rímskokatolícky kostol v Tvrdošíne, Slovensko.
Dejiny.
Pôvodný drevený kostol bol postavený v prvej polovici 17. storočia. V roku 1638 kostol vyhorel. Zachovala sa len veža a časť obvodných múrov. Stavba súčasného murovaného začala dňa 24. mája 1766. Z pôvodného kostola ponechali vežu, svätyňu a oratórium. Kostol bol vysvätený 2. júna 1770 na deň Svätej Trojice. Kostol je trojloďový s monumentálnym neskorobarokovým oltárom. Kostol bol vymaľovaný miestnym maliarom Karolom Mayerom. Okolo roku 1900 bola reštaurovaná aj veža kostola, ktorá bola poškodená masívnym požiarom. Pôvodná veža bola cibuľovitého tvaru. Bola pokrytá vrstvou medeného plechu, ktorý bol rekvirovaný počas prvej svetovej vojny. Počas druhej svetovej vojny bol kostol zasiahnutý mínou. Mína poškodila východnú časť strechy, klenbu kostola a oltár. Oltár obnovil akademický maliar Ctibor Belan spoločne so stolárskym majstrom Jánom Rakytom.
V kostole sa nachádza niekoľko významných historických pamiatok. Medzi najvýznamnejšie patria: mariánsky stĺp (z konca 18. storočia) umiestnený pred vchodom do kostola, socha svätého Jána Nepomuckého (z konca 18. storočia) umiestnená na severnej strane nádvoria, ľudová plastika svätého Floriána (druhá polovica 18. storočia) umiestnená vo výklenku nad vchodom do sakristie kostola.
UPG Project.
Tento kostol bol modelovaný v 3D grafickom programe trueSpace.

</doc>
<doc id="207076" url="https://sk.wikipedia.org/wiki?curid=207076" title="Aspekt (časopis)">
Aspekt (časopis)

ASPEKT bol slovenský feministicko kultúrny časopis vydávaný organizáciou ASPEKT, ktorý vychádzal v rokoch 19932004. Každé číslo bolo monotematický zamerané a jeho rozsah bol od 92 do 334 strán. Spolu vyšlo 21 čísel. V roku 2004 ho nahradila online verzia s pozmeneným názvom ASPEKTin.

</doc>
<doc id="207097" url="https://sk.wikipedia.org/wiki?curid=207097" title="Kolonizácia Mesiaca">
Kolonizácia Mesiaca

Kolonizácia Mesiaca je možné vytvorenie trvalej ľudskej prítomnosti na Mesiaci. Spisovatelia sci-fi a zástancovia vesmírneho výskumu vidia osídlenie Mesiaca ako logický krok v expanzii ľudstva mimo Zem, keďže umožní získať ekonomickú, ťažobnú a výskumnú stanicu blízko Zeme. Vďaka svojej blízkosti k Zemi je Mesiac hlavným a logickým kandidátom na vytvorenie prvej stálej základne ľudstva vo vesmíre.
Na telese sa nachádzajú zásoby ľadu, ktoré by sa dali použiť na výrobu kyslíka a paliva, ale tiež bohaté energetické a surovinové zdroje, ktoré by sa dali využiť na ďalšiu kolonizáciu vesmíru napríklad v podobe cesty na Mars.
História.
Mesiac sa ako najbližší súputník Zeme sa ponúkal na ľudské využitie od pradávna. Prvé vážne úvahy siahajú do dôb začiatku sci-fi literatúry, keď sa začalo považovať za možné letieť na Mesiac (napr. román Cesta na Mesiac). Vážne sa myšlienkou začal zaoberať niekoľko rokov pred začiatkom kozmickej éry ruský vedec Konstantin Ciolkovskij spoločne s ďalšími sovietskymi vedcami. V priebehu 50. rokov 20. storočia začalo byť jasné, že je v ľudských silách sa na Mesiac dostať, a tak sa projektami na jeho využitie a osídlenie začala zaoberať stále väčšia časť vedeckej obce a inžinierov, ktorí začali navrhovať zariadenia pre obyvateľov Mesiaca.
Na začiatku kozmického veku sa nevedelo, ako Mesiac vznikol a panovali isté obavy, že jeho povrch môže byť tvorený jemným prachom, do ktorého by sa pozemská technika prepadla. Tieto obavy popísal vo svojej knihe "Mesačný prach" popredný spisovateľ sci-fi Arthur C. Clarke. Neskorší prieskum povrchu Mesiaca riadeným dopadom, pristátím a odberom vzoriek ukázal, že povrch je pevný a že podobné nebezpečenstvo astronautom nehrozí.
V 60. rokoch 20. storočia sa rozbehol projekt Apollo, ktorý mal za úlohu dopraviť na Mesiac a späť človeka. Projekt si vyžiadal okolo 21 miliárd dolárov a skončil 6 pristátiami človeka na Mesiaci. Keďže v tom čase išlo najmä o získanie prestíže pre Ameriku a nie o snahu trvalo využiť Mesiac, po skončení projektu záujem o Mesiac opadol a zastavil sa prísun peňazí.
Až do 90. rokov 20. storočia bol Mesiac z väčšej časti opomíjaný a prieskum sa zameriaval na vzdialenejší vesmír a investície išli do vybudovania drahých raketoplánov. V poslednom desaťročí došlo k renesancii záujmu a k Mesiacu sa vydalo niekoľko sond, ktoré mali za úlohu jeho podrobné zmapovanie, geologický prieskum, hľadanie vody a vytýčeniu vhodných pristávacích miest a prípadne pozícii pre založenie stálej základne.
Plány.
V súčasnosti už existujú plány, ako by mala stála základňa na Mesiaci vyzerať a vyskúšaných už bolo mnoho technológií. Predpokladá sa, že by základňa na začiatku mala byť čo najviac sebestačná, aby sa zmenšili náklady na dovoz surovín. Základným predpokladom je voda, ktorá sa našťastie na Mesiaci v určitom množstve nachádza a to prevažne v oblasti pólov. Dá sa teda predpokladať, že prvá základňa by mohla vzniknúť niekde v tejto oblasti. Aj preto sa prvé pristátie ľudskej posádky na Mesiaci v 21. storočí plánuje v oblasti južného pólu. Voda sa môže využívať ako hlavná zložka na výrobu kyslíka a druhotne vodíka, ktorý sa bude môcť používať ako palivo pre rakety.
Základňa by sa mala skladať z niekoľkých častí, ktoré by mali byť čo najviac automatické a sebestačné. Spočiatku by sa mal minimalizovať počet ľudí potrebných na povrchu do doby, než sa postaví väčšia základňa. Je pravdepodobné, že by sa skladala z obytnej časti, priemyslového či spracovateľského modulu, spojovacieho centra a pristávacej oblasti.
Je pravdepodobné, že sa podobne ako v prípade vody v snahe minimalizovať náklady bude mesačná základňa stavať z materiálu dostupného na povrchu Mesiaca (existujú už funkčné prototypy solárnych pecí, pomocou ktorých by sa dali z mesačného prachu vyrábať stavebné bloky).
Plány počítajú s využitím automatizovaných sond, ktoré by mali pred príletom človeka na povrch dopraviť väčšinu potrebného materiálu, ktorý by človek iba uviedol do činnosti.
Využitie.
Stála základňa na Mesiaci poskytuje značné možnosti využitia, ktoré na Zemi nie je možné. Či už ide o ideálne pozorovacie miesto (nie je tam atmosféra, rušivé žiarenie zo Zeme), tak aj potenciálne ekonomická základňa, ktorá by poskytovala suroviny pre ďalšie kozmické misie, či tiež v neskoršej fáze ako značné turistické lákadlo.
Obývateľná základňa.
Keďže na Mesiaci nie je atmosféra, dopadá na jeho povrch veľké množstvo kozmického žiarenia, radiácie a meteoridov. To obmedzuje možnosti dlhodobého zotrvania človeka na jeho povrchu. Obývateľná základňa by sa tak buď musela stavať z materiálu s dostatočne masívnych stien s tienením "(pozri Polohrúbka materiálu)", a odolnosťou, čo by predražovalo ich konštrukciu a náklady na dopravu. Druhým variantom radiačnej a protimeteorickej ochrany je (ISRU - využitie miestnych zdrojov ), obsypať, alebo obložiť konštrukciu regolitom, alebo umiestniť základňu pod povrch. Ďalším variantom je využitie lávových tunelov, alebo niektorého z kráterov, ktorý by sa nechal zastrešiť a napustiť atmosférou. Tým by sa získala veľká obytná plocha, ktorá by bola chránená. Nekryté a vstupné časti základne budú musieť byť chránené protimeteorickým štítom. Oproti tomu panujú obavy z prerazenia krytu kráteru napríklad meteoritom. Objavili sa tiež plány na prechodné ubytovanie v špeciálnych nafukovacích stanoch, ktoré by sa dali ľahko zložiť a dopraviť na povrch.
Ekonomický prínos.
Ekonomický prínos by najskôr prúdil z turistiky, neskôr eventuálne aj z ťažby surovínm (pokiaľ technológia pokročí natoľko, že výnosy prevýšia náklady na ťažbu).
Ťažba surovín.
Na Mesiaci by sa v budúcnosti mohol ťažiť napr. vzácny izotop hélia hélium-3, ktorý by slúžil ako palivo pre nukleárnu fúziu.
Doprava z Mesiaca.
Doprava by mohla prebiehať podobne ako napr. pri programe Apollo, uvažuje sa aj o stavbe magnetického katapultu alebo orbitálneho výťahu.
Vedecké využitie Mesiaca.
Dá sa predpokladať, že prvými obyvateľmi Mesiaca budú prevažne vedci a technici, ktorí sa budú venovať projektom, ktoré by mali priniesť ľudstvu ďalšie poznatky. Medzi najlukratívnejší projekt, ktorý je v súčasnosti podrobne spracovávaný, je postavenie veľkého rádioteleskopu na odvrátenej strane Mesiaca v niektorom z kráterov. Tento rádioteleskop by bol dokonale odtienený od rušivých faktorov, ktoré sa vyskytujú na Zemi, čo by mu umožňovalo „počúvať“ nočnú oblohu s omnoho lepšími výsledkami než súčasné veľké teleskopy na povrchu Zeme.
Okrem tohto teleskopu sa odvrátená strana hodí aj na výstavbu sledovacích teleskopov, či prípadne obrovských teleskopov, ktoré by neboli limitované tak silnou gravitáciou ako na Zemi (na druhej strane sa dá predpokladať, že podobné prístroje je výhodnejšie umiestniť do libračného bodu, kde nepôsobí gravitácia žiadna).
Mesiac tiež poskytuje obrovský potenciál pre pozorovanie Slnka a pre ďalšie vedecké pokusy, ktoré vyžadujú menšiu gravitáciu.
Súčasnosť.
Už niekoľko národov vyhlásilo koncepcie, že sa do niekoľkých rokov chystajú vrátiť na jeho povrch a postaviť tam prvú stálu základňu, ktorá by mala byť prvým krokom k celkovému využitiu a kolonizácii Mesiaca. Okrem Američanov, ktorí ako jediní na Mesiaci už boli a chystajú sa tam vrátiť v roku 2025 v rámci Programu Constellation, sa na Mesiac chystajú Rusi, Číňania, Japonci, Európania
a potenciálne aj Indovia.
V hre je národná prestíž, ako aj obrovský ekonomický a surovinový potenciál Mesiaca, na ktorý by si mohli krajiny nárokovať. Na druhej strane je Mesiac podobne ako Antarktída pod správou OSN, takže prípadné pridelenie práva na ťažbu bude ešte veľmi diskutovanou témou.
Nakoľko sa podarí časový harmonogram splniť je otázkou peňazí respektíve škrtov, ktoré sa často v kozmických programoch objavujú. Už teraz je ale jasné, že nepôjde o projekt podobný Apollu, ktorý by mal za cieľ iba človeka na Mesiac dopraviť. Súčasná misia by mala za úlohu vytvoriť trvalú základňu na Mesiaci. Oproti minulým rokom situácia vyzerá lepšie. Na ihrisku o kolonizáciu sa objavilo hneď niekoľko hráčov a tak sa musia Američania poponáhľať, ak budú chcieť byť na Mesiaci opäť prví.
Návrhy na väčšinu zariadení (obytnej časti, automatizovaných ťažobných strojov, dopravné prostriedky) sú väčšinou už hotové a množstvo z nich už prešlo fázou funkčného prototypu. Najväčšou prekážkou sú teda finančné nároky takéhoto podniku. Náklady sa odhadujú v rozmedzí rádovo stoviek miliárd dolárov (niektoré pramene uvádzajú 104, iné 500 – 800 miliárd dolárov). Celková presná suma je neznáma, ale je pomerne isté, že podobne ako pri projekte Apollo by bola investícia veľmi dobre zúročená a priniesla by väčší zisk (pri projekte Apollo sa odhaduje, že každý investovaný dolár sa americkej ekonomike vrátil 4x až 5x).
V 21. storočí vznikol program Artemis, ktorého cieľom je obnoviť pilotované lety na Mesiac. Prvý skúšobný let novej rakety SLS a kozmickej lode Orion, zatiaľ bez posádky, prebehol v roku 2022. S Artemis má spolupracovať aj ďalší mesačný program, Lunar Gateway, ktorého cieľom je vybudovať kozmickú stanicu na obežnej dráhe okolo Mesiaca. Tá by okrem iného slúžila aj ako prestupná stanica posádok misií Artemis do mesačného modulu na pristátie na mesačnom povrchu. Moduly stanice Lunar Gateway sú momentálne (júl 2023) vo výstavbe.
Kolonizácia v literatúre.
Príklady vedecko-famtastických diel, ktoré opisujú kolonizáciu Mesiaca:

</doc>
<doc id="207108" url="https://sk.wikipedia.org/wiki?curid=207108" title="Aviticitný zákon">
Aviticitný zákon

Aviticitný zákon (z lat. avitus, t. j. dedičný) bolo nariadenie uhorského kráľa Ľudovíta I. Veľkého z Anjou z 11. decembra 1351 o spôsobe dedenia majetkov.
Tento dekrét potvrdzoval znenie Zlatej buly Ondreja II. z roku 1222 okrem jej štvrtého článku. Ten bol nahradený novým ustanovením, podľa ktorého sa šľachtické majetky ani za života ani testamentárnymi odkazmi nesmú scudzovať, ale dedia sa vždy v línii celého rodového príbuzenstva (iba ak ho niet, prepadnú v prospech kráľa). Toto ustanovenie, znemožňujúce voľné (bez osobitného kráľovho súhlasu) scudzovanie a darovanie šľachtických majetkov, sa priamo dotklo predovšetkým záujmov cirkvi, lebo práve jej majetky často vzrastali odkazmi šľachticov, nemajúcich priame potomstvo. 
V ďalšom vývoji malo toto nariadenie (platilo až do konca feudalizmu) veľký praktický význam a výrazne ovplyvnilo štruktúru šľachtického vlastníctva u nás.
Podľa tohto zákona sa zakázali praktiky prelátov, ktorí sa pri sporoch so šľachticmi neraz uchyľovali k cirkevnej exkomunikácii svojich odporcov. Išlo tu o jasné oslabenie nadradeného postavenia cirkevných feudálov.
Dekrét čiastočne upravoval aj pomery poddaných. Zakazoval ich trestať za predošlé previnenia a zdržiavať ich, ak sa chceli sťahovať na iné miesto. To hovorí o slobode sťahovania (po splnení stanovených podmienok), na druhej strane sa taktiež zakazovalo násilné odvádzanie poddaných bez súhlasu ich dovtedajšieho zemepána.
Zákon posilnil postavenie šľachty ako spoločenskej skupiny, a to aj voči kráľovi.

</doc>
<doc id="207111" url="https://sk.wikipedia.org/wiki?curid=207111" title="Konstantin Ciolkovskij">
Konstantin Ciolkovskij



</doc>
<doc id="207124" url="https://sk.wikipedia.org/wiki?curid=207124" title="Stredová súmernosť">
Stredová súmernosť

Stredová súmernosť alebo zrkadlový obraz určený bodom S, je také zhodné zobrazenie v rovine, alebo v trojrozmernom priestore, ktoré bodu S (nazývanému stred zobrazenia) priradí ten istý bod, a k bodu A ktorý neleží v bode S priradí bod A’, pričom zároveň platí: vzdialenosť [A, S]=[A’,S] a úsečka [A, A’] leží na priamke prechádzajúcej bodom S. Stredová súmernosť je typ geometrického zobrazenia. Stredová súmernosť zachováva vzdialenosti a uhly, ide teda o jedno zo zhodných zobrazení v rovine (alebo priestore).
Definícia.
Stredová súmernosť priamky, roviny alebo priestoru so stredom v bode formula_1 (tzv. stred súmernosti) je také zobrazenie, ktoré zobrazuje stred formula_1 na seba samého a bod formula_3 rôzny od formula_1 na bod formula_5, ktorý sa nachádza na polopriamke opačnej k formula_6 v rovnakej vzdialenosti od formula_1 ako bod formula_3 (čiže pre neho platí formula_9).
Objekt (či už na priamke, v rovine alebo v priestore) označujeme za stredovo súmerný, pokiaľ je v nejakej stredovej súmernosti obrazom samého seba. Stred tejto stredovej súmernosti potom nazývame stredom súmernosti objektu.
Vlastnosti.
Stredová súmernosť s pevne daným stredom je sama sebe inverzným zobrazením. Zložením dvoch stredových súmerností s rovnakým stredom vzniká identita.
Okrem vzdialeností zachováva stredová súmernosť v rovine i orientáciu – pokiaľ bolo poradie vrcholov v trojuholníku v smere hodinových ručičiek, potom poradie ich obrazov v stredovej súmernosti je opäť v smere hodinových ručičiek (čo napr. neplatí pre osovú súmernosť).
Stredová súmernosť so stredom v bode formula_1 je v rovine zhodná s otočením o 180 stupňov podľa stredu formula_1. V priestore, nemá zmysel hovoriť o otočení okolo bodu, ale iba okolo osi.
Stredová súmernosť je involúciou, pretože bod formula_1 je samodružný a každá priamka prechádzajúca týmto bodom je taktiež samodružná.

</doc>
<doc id="207125" url="https://sk.wikipedia.org/wiki?curid=207125" title="Orthodox Experience">
Orthodox Experience

Orthodox Experience je štúdiový album slovenskej skupiny Lavagance. Album bol vydaný v novembri 2007, vznikal v štúdiu Lavagance a vyšiel na vlastnej značke Lavagance.
Úspech.
V januári 2008 bol album "Orthodox Experience" vyhlásený poslucháčmi Rádia_FM za najlepší slovenský album roku 2007. Na jar roku 2008 absolvovala kapela úspešné koncertné turné Orthodox Experience Tour v 10 slovenských mestách.

</doc>
<doc id="207129" url="https://sk.wikipedia.org/wiki?curid=207129" title="Poliçan">
Poliçan

Poliçan je malé mesto ležiace v juhovýchodnom Albánsku. Poliçan je priemyselné mesto. Nachádza sa v ňom niekoľko závodov postavených ešte za socialistickej éry, avšak pomerne neznáme.

</doc>
<doc id="207133" url="https://sk.wikipedia.org/wiki?curid=207133" title="Xel’Naga">
Xel’Naga

Xel'Naga je pradávna rasa zo sveta počítačovej hry StarCraft.
Xel'Naga bola veľmi vyspelá rasa, ktorá odmietala používať vlastných druhov ako bojové jednotky a tak sa rozhodla si vytvoriť vojakov, ktorí by bojovali za nich. Zergovia dostali do vienka: silu, schopnosť prežiť prakticky kdekoľvek a hyperrýchlu evolúciu (čo sa stalo Xel'Nage aj osudným). Zergský overmind si uvedmil schopnosť vlastného myslenia a rozhodol sa vytrhnúť spod kontroly Xel'Nagagov. Vtedy si Xel'Naga uvedomila, že má pred sebou veľkého nepriateľa a rýchlo sa pustila do ďalšieho experimentu na vytvorenie Protossov, pri ktorých sa vyhli predchádzajúcej chybe (kontrola pomocou jednej bytosti [Overmind]), ale bolo už príliš neskoro a Xel'Naga bola vyhladená. Povráva sa, že niektorým sa podarilo ujsť, ale nikto nevie kam. Povráva sa tiež, že Terrani boli úplne prví vojaci Xel'Nagy, ale ľudia boli príliš svojskí a tvrdohlaví. Tak sa Xel'Naga rozhodla vytvoriť niečo čo by sa dalo ovládať pomocou hlavnej bytosti Zergovia a Overmind.

</doc>
<doc id="207141" url="https://sk.wikipedia.org/wiki?curid=207141" title="Halič (obec)">
Halič (obec)



</doc>
<doc id="207146" url="https://sk.wikipedia.org/wiki?curid=207146" title="Rad Nachimova">
Rad Nachimova

Rad Nachimova () je jedným z najvyšších ocenení vo vojenskom námorníctve v bývalom Sovietskom zväze a dnešnom Rusku. Vznikol spolu s Radom Ušakova 3. marca 1944. Je pomenovaný podľa admirála P. S. Nachimova. Je udeľovaný vyšším dôstojníkom za úspešné vedenie námorných operácií. Pre poddôstojníkov a námorníkov bola určená Medaila Nachimova. Má dva stupne.
Štatút radu.
"Radom Nachimova sa vyznamenávajú dôstojníci vojenského námorníctva, za mimoriadne úspechy v príprave, prevedení a zabezpečení námorných operácií, v dôsledku ktorých bola odrazená ofenzíva protivníka, alebo za zabezpečenie operácií loďstva, ktoré spôsobili protivníkovi značné škody a ochránili vlastné jednotky."

</doc>
<doc id="207148" url="https://sk.wikipedia.org/wiki?curid=207148" title="Akureyri">
Akureyri

Akureyri je mesto na severe Islandu. S počtom obyvateľov 17 097 (2008) je to štvrté najväčšie mesto na ostrove. Leží pri pobreží fjordu Eyjafjörður.
Dejiny.
Oblasť dnešného Akureyri bola objavená v 9. storočí (okolo roku 890) vikinským moreplavcom Helgi "magri" Eyvindarsonom, prvá písomná zmienka pochádza z roku 1526 (obvinenie nejakej ženy z cudzoložstva). V roku 1602 tu bola založená dánska obchodná stanica. V 17. storočí obchodníci postavili aj obydlia, no celoročne sa tu nezdržiavali. Stálou osadou sa Akureyri stalo v roku 1778 a v roku 1786 mu bolo pridelené právo mesta. Celkový počet obyvateľov bol napriek dobrej polohe prístavu a úrodnej pôde len 12 a v roku 1836 o tento štatút prišiel. Opätovne ho získal v roku 1862, odvtedy počet obyvateľov narastá.
Počas druhej svetovej vojny bol prístav základňou lietadiel PBY Catalina 330 eskadry RAF, ktorá slúžila na ochranu konvojov z Ameriky do Veľkej Británie a Sovietskeho Ruska pred nemeckými ponorkami.
V 20. storočí nastáva hromadný presun obyvateľov Islandu z vidieka do mestských centier, migrácia zvyšuje počet obyvateľov Akureyri. V meste nastáva rozvoj služieb a obchodu. Dôležitým priemyselným odvetvím je spracovanie rýb. V septembri roku 1987 bola v Akureyri založená univerzita s fakultami práva a sociálnych vied, pedagogiky, ošetrovateľstva a fakulta ekonomiky a vedy. V súčasnosti má univerzita okolo 180 zamestnancov a 1 400 študentov.
Geografia.
Mesto leží na západnom okraji fjordu Eyjafjörður. Je obkolesené horami, z ktorých najvyššie sú Súlur ( – juhozápadne od mesta) a Hlíðarfjall ( – západne od mesta). Mestom preteká rieka Glerá, ktorá vzniká odtokom z ľadovcov na polostrove Tröllaskagi.
Podnebie.
Vzhľadom na vysokú polohu mesta (65. stupeň severnej šírky) je podnebie relatívne mierne (priemerné ročné teploty sú 3,5 °C, zimné 1 °C, letné 14 °C). Ročný úhrn zrážok je , priemerná vlhkosť vzduchu je 80 %.
Doprava.
"„Srdcom mesta“" je prístav, je miestom pre spracovávanie ulovených rýb a bránou pre turistov. V meste sa nachádza letisko, väčšina letov je vnútroštátna (do Reykjavíku a Keflavíku, na ostrov Grímsey a osady Vopnafjörður a Þórshöfn). V máji 2006 bolo otvorené aj pravidelné letecké spojenie s Kodaňou, no v súčasnosti linka nie je prevádzkovaná.
Mesto leží na islandskom hlavnom cestnom okruhu Hringvegur a je jedno z dvoch miest na Islande, kde premávajú pravidelné linky mestských autobusov.
Administratíva.
Mesto je riadené mestskou radou, ktorá má 11 členov a je volená každé štyri roky. Kandidovať za člena sa môže každá osoba staršia ako 18 rokov s trvalým pobytom v Akureyri. Mestská rada volí starostu (v princípe môže vybrať hocikoho z mesta, no vačšinou je to výber niektorého z členov rady). Súčasná starostka je Sigrún Björk Jakobsdóttir z nezávislej strany.
Kultúra.
V meste sa nachádza jeden z troch veľkých divadelných inštitúcií Islandu a súčasne jediná profesionálna divadelná spoločnosť mimo Reykjavíku – Leikfélag Akureyrar, založená približne pred storočím (v roku 1917, od roku 1973 funguje na profesionálnej báze). Divadlo je centrom kultúrneho života mesta, v súčasnosti bolo zrekonštruované a má kapacitu 210 miest na sedenie.
V Akureyri sa nachádza aj niekoľko múzeí a galérií – mestské múzeum, múzeum umenia, múzeum priemyslu a letecké múzeum. Taktiež je sídlom oblastného archívu a jednej z najväčších knižníc na Islande – Amtsbókasafnið á Akureyri, založenej v roku 1827.
Učitielia miestneho konzervatória sú členmi Symfonického orchestra severného Islandu (Sinfóníuhljómsveit Norðurlands).
Stavby.
Dominantou Akureyri je kostol protestantskej cirkvi Akureyrarkirkja, navrhnutý Gudjonom Samuelssonom a postavený v roku 1940. Sklenené okná s maľbami sú napodobeninou pôvodných skiel katedrály v Coventry, zničenej počas náletov za druhej svetovej vojny.
V meste sa nachádza aj botanická záhrada, založená v roku 1912 ako verejný park. Botanická sekcia existuje od roku 1957 a nachádza sa tu zbierka približne 430 domácich druhov a 6 600 cudzokrajných rastlín.
Šport.
V Akureyri sa nachádza zimný štadión pre korčuľovanie a hokejové zápasy, športová hala (basketbal, volejbal, hádzaná, bojové umenia), viacúčelový štadión s kapacitou 2 000 divákov, využívaný prevažne na futbalové zápasy (domáci klub Knattspyrnufélag Akureyrar sa v roku 1989 stal majstrom Islandu), krytý bazén a priľahlý akvapark. nad mestom je lyžiarske stredisko.
V meste sa nachádza aj najsevernejšie položené 18-jamkové golfové ihrisko na svete, Akureyrský golfový klub je usporiadateľom letného golfového turnaja Arctic Open.

</doc>
<doc id="207158" url="https://sk.wikipedia.org/wiki?curid=207158" title="Inhambane (mesto)">
Inhambane (mesto)

Inhambane je mesto v južnom Mozambiku, na pobreží zátoky Inhambane. Je to hlavné mesto provincie Inhambane, má 77 000 obyvateľov.
Mesto bolo založené v 18. storočí Svahilskými obchodníkmi na mieste obchodovania so slonovinou a s otrokmi. Mesto bolo zničené v roku 1834 zulským generálom Soshangane, ale v druhej polovici storočia bolo opäť obnovené. Z tohto obdobia sa dochovala stará katedrála a mešita. Bola tu vybudovaná aj železnica, ktorá je momentálne nefunkčná. V meste je múzeum a tržnica. V blízkosti mesta je známa pláž Tofo a Barra.

</doc>
<doc id="207163" url="https://sk.wikipedia.org/wiki?curid=207163" title="Animácia (film)">
Animácia (film)

Animácia (z lat. oživenie) je zdanlivé oživovanie napríklad kreslených postavičiek alebo bábok.
Princíp animácie je zaznamenanie sekvencie snímok, ktoré sú samy o sebe statické a zobrazujú pohyb po malých krokoch. Pri rýchlom zobrazovaní týchto snímok za sebou vďaka zotrvačnosti ľudského oka splynú do pohyblivého obrazu. Snímky sa však musia prehrávať takou rýchlosťou, ktorú ľudské oko nepostrehne. 
Princíp animácie.
Keď zobrazíme týchto šesť snímok vhodnou rýchlosťou za sebou, vznikne dojem pohybu.
Takto vyzerá animácia zložená z vyššie uvedených snímok a prehraná rýchlosťou 2 snímky za sekundu:
Takto vyzerá tá istá animácia, prehraná rýchlosťou 10 snímok za sekundu:
Najčastejšie sa však obrázky premietajú v rýchlosti 25 FPS (Frames Per Second - snímok za sekundu)
História a priekopníci.
Už v pravekých jaskynných maľbách môžeme vidieť počiatky animácie, kde sú zvieratá vyobrazené s nohami vo viacerých polohách súčasne.
Na 5200 rokov starej hlinenej miske nájdenej v Iráne je päť obrázkov kozy namaľovaných po obvode. To bolo považované za príklad ranej animácie. Keďže však neexistovali žiadne zariadenia pre zobrazenie obrázkov v pohybe, takáto séria snímok nemôže byť označovaná ako animácia v pravom zmysle slova.
Pokusy o zobrazenie zdanlivého pohybu alebo ilúzie sa naplno rozvinuli v 19. storočí. Vznikali rozličné prístroje ako napríklad fenakistoskop – kotúč, ktorý mal po obvode namaľované jednotlivé fázy pohybu, napríklad tancujúci pár. Keď sme kotúčom otáčali, vznikla vydarená animácia. Ďalším jednoduchým prístrojom alebo skôr hračkou bol thaumatrop, ktorý pozostával z obojstranne pomaľovaného disku, zaveseného z oboch strán na šnúrke. Príkladom môže byť na jednej strane vták a na druhej klietka. Ak disk rozkrútime, zdanlivo to vyzerá, akoby bol vták v klietke.
Georges Méliès bol tvorcom filmov so špeciálnymi efektmi, bol vo všeobecnosti jedným z prvých ľudí, ktorí používali animáciu s jeho technikou. Tú vynašiel náhodou a pozostávala zo zastavenia kamery pri točení jedného objektu a opätovného spustenia kamery po zmene na scéne. Táto technika sa dnes často využíva, a je známa ako stop-motion. Týmto bol Georges Méliès jedným z veľkých prispievateľov do animovaného filmu v prvých obdobiach.
J. Stuart Blackton bol zrejme prvým americkým filmárom, ktorý používal stop-motion techniku a ručnú kresbu na vytváranie animácií. Bol priekopníkom tohto konceptu na prelome storočí a na svoju prvú prácu získal autorské práva v roku 1900. Azda najznámejším z jeho filmov sa stal film "„Humorous phases of funny faces“" z roku 1906, ktorý bol neskôr považovaný za prvý animovaný film vôbec a jeho tvorca za prvého skutočného animátora.
Ďalší francúzsky umelec, Émile Cohl začal s kreslením komixových stripov a v roku 1908 vytvoril film "„Fantasmagorie“". Film poväčšine pozostával z paličkovej postavy ktorá sa stretávala so všetkými možnými zmenami tvarov u okolitých vecí, napríklad fľaša vína, ktorá sa zmenila na kvet. Boli tam aj živé scény, kam do obrazu vstupovala animátorova ruka. Týmto sa "„Fantasmagorie“" stal všeobecne prvým kresleným filmom, ktorý využíval tradičný spôsob kresby.
Obrovským prínosom do techniky ručne kreslených animácií bol nápad Johna Randolpha Braya a Earla Hurda, ktorý zahŕňal používanie priehľadných celofánových fólií. Tým sa značne zjednodušil proces výroby a táto technika sa používala väčšinovo až do príchodu počítačovej grafiky. Niektorí umelci však aj dnes uprednostňujú ručné prekresľovanie každého záberu samostatne, táto technika obsahuje obrovskú dávku originality.

</doc>
<doc id="207164" url="https://sk.wikipedia.org/wiki?curid=207164" title="Rad Alexandra Nevského">
Rad Alexandra Nevského

Rad Alexandra Nevského () je sovietske, neskôr ruské vyznamenanie pomenované podľa novgorodského kniežaťa Alexandra Nevského. Udeľuje sa za mimoriadne zásluhy v organizovaní a vedení bojových operácií a za dosiahnutie úspechov v boji za Vlasť. Bol ustanovený 29. júla 1942, spolu s radmi Suvorova a Kutuzova.
Štatút radu.
"Radom Alexandra Nevského sa vyznamenávajú velitelia Červenej armády, ktorí prejavili v bojoch za Vlasť mimoriadnu odvahu, udatnosť a chrabrosť a umným velením zabezpečili úspešné účinkovanie svojich jednotiek." Pričom sa zohľadňovalo, že úspechu bolo dosiahnuté za nízkych strát.
Vyznamenanie Radom Alexandra Nevského sa ustanovovalo Výnosom Prezídia Hlavného Výboru ZSSR. Predstavovalo najnižší z radov udeľovaných sovietskym dôstojníkom.
Radom Alexandra Nevského boli vyznamenávaní velitelia divízií, brigád, plukov, práporov, rôt a čiat. Počas druhej svetovej vojny bol udelený 42 165 krát a boli ním vyznamenaní aj viacerí zahraniční vojaci.

</doc>
<doc id="207168" url="https://sk.wikipedia.org/wiki?curid=207168" title="Carlingford">
Carlingford

Carlingford môže byť:

</doc>
<doc id="207169" url="https://sk.wikipedia.org/wiki?curid=207169" title="Francis Ford Coppola">
Francis Ford Coppola

Francis Ford Coppola (* 7. apríl 1939, Detroit, Michigan, USA) je americký filmový režisér, producent, scenárista, vydavateľ časopisu, hoteliér a vinár.
Získal 5 Oscarov. Úspech mu zaručila réžia trilógie "Krstný otec" a nemenej úspešného filmu z prostredia Vietnamskej vojny "Apocalypse Now". 
Jeho dcéra Sofia sa je tiež úspešnou režisérkou.
 - "The Haunting" (česky: Strašení / Hrůza / Zámek hrůzy)
 - "Rozhovor" (orig: The Conversation)
 - "One from the Heart"
 - "Outsideri" (orig. The Outsiders)
 - "Peggy Sue sa vydala" (orig: Peggy Sue Got Married)

</doc>
<doc id="207172" url="https://sk.wikipedia.org/wiki?curid=207172" title="Carlingford (Írsko)">
Carlingford (Írsko)

Carlingford (ír. "Cairlinn") je mesto v Írsku, v grófstve Louth. Žije tu 1045 obyvateľov (2011).
Poloha.
Leží na brehu lagúnového jazera Carlingford Lough, na polostrove Cooley VSV od Dundalku. Západne od obce sa vypínajú vrchu Slieve Foye () a Carlingford Mountain (). Obec je rozložená popri ceste R173 (Dundalk - Carlingford - Newry), z ktorej v obci odbočuje cesta R176 do susednej obce Greenore. Najbližším mestom je na severozápad vzdialené Newry v Severnom Írsku, hranica Severného Írska prechádza od obce.
Dejiny.
Carlingford bol založený približne pred 800 rokmi normanským rytierom Hughom de Lacy potom, ako bol nad obcou vybudovaný hrad. V 14. až storočí mestečko prosperovalo vďaka výhodnej polohe a prístavu. V roku 1388 ho škótske vojská vypálili. Carlingford obdržal 5 rôznych práv a privilégií, prvé v r. 1326 od Eduarda II., kým posledné v r. 1619 od Jakuba I. Rebélia v r. 1640 a následné vojny williamitov v 90. rokoch 17. storočia mestečko ekonomicky oslabili, posledným klincom do rakvy bolo zatvorenie miestnych lodeníc na začiatku 18. storočia.
Súčasnosť.
Obec si zachovala svoj stredoveký charakter a v súčasnosti je významným strediskom cestovného ruchu. K najvýznamnejším pozoruhodnostiam obce patrí hrad Carligford Castle (nazývaný aj "King John’s Castle", čiže Hrad kráľa Jána), hrad Taaffe’s Castle, bývalá mestská brána "The Tholsel", budova mincovne, dominikánsky kláštor, mestské hradby, budova tzv. "Ghan House" z r. 1722, kostol sv. Trojice a stredoveké námestie "Market Square". 
Cez Carlingford prechádza turistická trasa The Táin Way, nachádza sa tu lodenica "Carlingford Marina" a prístav. Severovýchodne od centra obce vybieha do mora mys Carlingford Point. 

</doc>
<doc id="207176" url="https://sk.wikipedia.org/wiki?curid=207176" title="Gobi">
Gobi

Gobi (, , pchinjin: "Gēbì") je púšť v južnom Mongolsku a severnej Číne. S celkovou rozlohou je to najväčšia púšť v Ázii a štvrtá najväčšia na svete. Zo severozápadu je ohraničená pohorím Altaj a pastvinami Mongolska a z juhu tibetskou náhornou plošinou.
Geografia.
Gobi zaberá asi 30 % plochy Mongolska a tiahne sa v oblúku dlhom približne od juhovýchodných výbežkov pohoria Altaj až k hraniciam Mandžuska na východe. Severnú hranicu tvorí pohorie Jablonový chrbát a južnú Tibetská náhorná plošina a čínske nížiny. Priemerná nadmorská výška je približne a prevažná väčšina povrchu púšte je pokrytá skalami, nie pieskom (piesočné duny zaberajú len 3 % celkového povrchu púšte).
Podnebie.
Gobi je studená púšť. Teplotné výkyvy sú od −40 °C v zime do 45 °C v letných mesiacoch. Ide tak o najväčšie teplotné výkyvy spomedzi všetkých púšti na Zemi. Ročný úhrn zrážok predstavuje len , tienenie má na svedomí Tibetská náhorná plošina.
V druhohorách bola oblasť Gobi bohatá na život, čo dokladajú početné nálezy fosílií dinosaurov v mongolskej časti. Koncom kriedy došlo ku kolízii Indického subkontinentu s Áziou, následkom čoho vyvrásnili Himaláje a klíma v oblasti sa radikálne zmenila.
Fauna a flóra.
Napriek púštnym podmienkam je v oblasti Gobi značná diverzita života. Niektoré časti boli vyhlásené za národné parky. V púšti Gobi žije vzácny leopard snežný, kozorožec horský, kôň przewalského. Častým porastom sú rôzne druhy stepných tráv. Ku Gobi sa viaže legenda o červovi Olgoj chorchoj, ktorý má dĺžku asi a dokáže zabiť aj človeka.

</doc>
<doc id="207187" url="https://sk.wikipedia.org/wiki?curid=207187" title="Yvetta Simonová">
Yvetta Simonová

Yvetta Simonová rodená "Roubalová" (* 4. november 1928, Český Brod) je česká speváčka. Začínala ako operetná a muzikálová speváčka, spievala v Bratislavskej operete a neskôr aj v Hudobnom divadle v Karlíne. Až neskôr sa z nej stala speváčka populárnych piesní. 
Život.
Po vyštudovaní obchodnej školy študovala súkromne hudbu a spev. Svoju umeleckú dráhu začala ako operetná a muzikálová speváčka. Neskôr začala spolupracovať s tanečnými orchestrami Zdeňka Bartáka a J. Procházku. Od roku 1960 spolupracuje s Orchestrom Karla Vlacha ako jeho hlavná spevácka hviezda. 
Počas svojho života naspievala viac ako 500 piesní, mnohé z nich so svojim dlhoročným speváckym kolegom spevákom Milanom Chladilom. V 60. rokoch bola pomerne populárna a umiestňovala sa na popredných priečkach čitateľských ankiet Zlatý slávik, v tom čase tiež natočila veľké množstvo dodnes známych piesní, vystupovala veľmi často v rozhlase aj v televízii. 
Naspievala aj dve piesne do českého filmu "Limonádový Joe aneb Koňská opera". Je dodnes stále umelecky aktívna a doteraz stále verejne vystupuje.

</doc>
<doc id="207188" url="https://sk.wikipedia.org/wiki?curid=207188" title="Štúrova ulica (Bratislava)">
Štúrova ulica (Bratislava)

Štúrova ulica je ulica v Bratislave v Starom Meste prepájajúca Kamenné námestie a Námestie SNP so Šafárikovym námestím. Križuje Gorkého ulicu, Jesenského ulicu, Grösslingovú ulicu, Medenú ulicu a Tallerovu ulicu. Pomenovaná je podľa Ľudovíta Štúra. Pôvodne niesla názov Barossova (Baross Gábor-Straße, Baross Gábor-út).
Štúrova ulica je mimoriadne bohatá na architektonické pamiatky a budovy. Nachádza sa tu bývalá budova Národnej banky Slovenska (architekt Emil Belluš, 1936-38), v ktorej dnes sídli Generálna prokuratúra SR, bývalá budova Pravdy, ktorá bola zrekonštruovaná a premenovaná na Pressburg Center, bývalá budova VÚB banky, ktorá po rekonštrukcii nesie názov City Gate.
Nachádza sa tu bývalý grófsky Čákiho palác. Ulicou vedie od roku 1895 prvá električková trať v Bratislave.
Ulica bola výrazne prestavaná medzi rokmi 2014 a 2016, v rámci výstavby električkovej trate do Petržalky a rekoštrukcie Starého mosta. Električková trať na ulici bola zdvojkoľajnená, pričom zanikol pruh pre autá v smere na Kamenné námestie a na oboch smeroch pribudli cyklotrasy.

</doc>
<doc id="207191" url="https://sk.wikipedia.org/wiki?curid=207191" title="Barossova">
Barossova



</doc>
<doc id="207200" url="https://sk.wikipedia.org/wiki?curid=207200" title="Zoznam obcí v Maďarsku">
Zoznam obcí v Maďarsku

Toto je kompletný zoznam obcí v Maďarsku.

</doc>
<doc id="207201" url="https://sk.wikipedia.org/wiki?curid=207201" title="Zoznam obcí v Maďarsku (A)">
Zoznam obcí v Maďarsku (A)

Toto je zoznam obcí v Maďarsku začínajúcich sa na písmeno A.

</doc>
<doc id="207202" url="https://sk.wikipedia.org/wiki?curid=207202" title="Pigment (biológia)">
Pigment (biológia)

Pigment je chemická látka (organického pôvodu), ktorej prítomnosť v bunke spôsobuje zmenu sfarbenia založenú na selektívnej absorpcii svetla. Tak v rastlinnej, ako aj v živočíšnej ríši môže pigment významným spôsobom ovplyvňovať život svojho nositeľa. Príkladom pigmentov v tele rastlín a živočíchov môžu byť chlorofyl, hemoglobín, melanín alebo karotenoidy.

</doc>
<doc id="207203" url="https://sk.wikipedia.org/wiki?curid=207203" title="Zoznam obcí v Maďarsku (B)">
Zoznam obcí v Maďarsku (B)

Toto je zoznam obcí v Maďarsku začínajúcich sa na písmeno B.

</doc>
<doc id="207204" url="https://sk.wikipedia.org/wiki?curid=207204" title="Inhambane">
Inhambane

Inhambane môže byť:

</doc>
<doc id="207205" url="https://sk.wikipedia.org/wiki?curid=207205" title="Zoznam obcí v Maďarsku (C)">
Zoznam obcí v Maďarsku (C)

Toto je zoznam obcí v Maďarsku začínajúcich sa na písmeno C.

</doc>
<doc id="207207" url="https://sk.wikipedia.org/wiki?curid=207207" title="Krakovské geto">
Krakovské geto

Krakovské geto pre obyvateľov židovského pôvodu v Krakove bolo jedno z piatich najväčších get, ktoré vytvorili nacisti v Generálnom gouvernemente počas 2. svetovej vojny.
História geta.
Geto bolo založené na základe nariadenia gubernátora krakovskej oblasti Otta Wachtera zo dňa 3. marca 1941. Podľa tohto nariadenia malo byť otvorené 21. marca.
Vzniklo vo štvrti Podgórze, v ktorej dovtedy žilo asi 3 000 osôb. Malo rozlohu a zahrňovalo 15 ulíc (alebo ich častí). Asi 320 domov (s 3167 izbami) ohraničoval plot z ostnatého drôtu. V apríli 1941 bola zahájená výstavba vysokého múru v podobe židovských náhrobkov (macev).
Do geta viedli 4 brány, ktoré sa nachádzali v týchto miestach:
Všetky okná, ktoré ústili na „árijskú“ stranu mesta, boli zamurované alebo zamrežované.
Vo štvrti, v ktorej dovtedy žilo asi 3 tisíc osôb, sa počet osôb zvýšil na 16 tisíc. Pre jednu osobu tak zostával priestor iba .
Od 15. októbra 1941 bolo geto oficiálne uzavreté. Prejsť na árijskú stranu mesta sa dalo len so špeciálnou priepustkou. Za nepovolené opustenie geta hrozil trest smrti.
Getom viedli dve električkové linky, avšak iba ním prechádzali. V gete neboli žiadne zastávky.
Likvidácia geta.
Od 30. mája 1942 začalo systematické vyvážanie osôb do koncentračných táborov. V nasledujúcich mesiacoch bolo vyvezených tisíce osôb.
27. októbra 1942 bolo 5 tisíc osôb (vrátane chorých a detí zo sirotinca) odvezených do vyhladzovacieho tábora v Bełżci. O deň neskôr ďalších 6 tisíc osôb odviezli alebo odviedli do koncentračného tábora v Płaszowe.
Koncom roku 1942 bolo geto rozdelené na dve časti - časť A - určenú pre osoby schopné práce a časť B - pre deti, chorých a starých. Medzi oboma časťami sa dalo pohybovať iba na priepustku, ktorá sa dala len veľmi ťažko získať. V marci 1943 boli osoby z časti A na príkaz veliteľa koncentračného tábora v Płaszowe Amona Götha prevedené do jeho tábora.
Ku konečnej likvidácii geta došlo 13. - 14. marca 1943. Operáciu riadil SS-Sturmbannführer Willi Haase. Asi 8 tisíc Židov, ktorých uznali ako práceschopných, previedli do tábora v Płaszowe. Približne 2 tisíc osôb Nemci zabili priamo pri likvidácii geta, zvyšok transportovali do koncentračného tábora Auschwitz-Birkenau.
Krátko pred zahájením druhej svetovej vojny žilo v Krakove asi 64 tisíc obyvateľov židovského pôvodu. Konca vojny sa dožilo necelých tisíc z nich.

</doc>
<doc id="207208" url="https://sk.wikipedia.org/wiki?curid=207208" title="Daniel Krajcer">
Daniel Krajcer

Mgr. Daniel Krajcer (* 19. september 1969, Bratislava) je slovenský politik, predtým spravodajca, moderátor a komentátor politických udalostí. Od 9. júla 2010 do 4. apríla 2012 pôsobil vo funkcii ministra kultúry SR. 
Daniel Krajcer je rozvedený a má dve deti.

</doc>
<doc id="207209" url="https://sk.wikipedia.org/wiki?curid=207209" title="De Facto (televízna relácia)">
De Facto (televízna relácia)

De Facto bola politická relácia TV JOJ s podtitulom "Talkshow Daniela Krajcera", ktorá sa vysielala od roku 2006 každý utorok v priamom prenose a vystupovali v nej obvykle dvaja politici. Vo výnimočných prípadoch (napríklad pred voľbami) sa mohol počet hostí zvýšiť. Relácia sa líšila od ostatných politických relácii aj charakterom talkshow. Moderátor sa napríklad snažil často zakomponovať zábavné prvky. Na konci relácie sa navyše vždy konal súboj, kedy si oponenti majú možnosť položiť navzájom otázku, pričom boli limitovaní časom jedna minúta aj s odpoveďou.
Moderátorom relácie bol Daniel Krajcer, ktorý pôsobil v podobnej politickej talkshow Sito na TV Markíza. Po odchode z TV Markíza, TV JOJ využila jeho popularitu, preto aj relácia niesla podtitul „Talkshow Daniela Krajcera“.
Relácia skončila v roku 2010 po odchode Daniela Krajcera do politiky za stranu Sloboda a Solidarita.

</doc>
<doc id="207211" url="https://sk.wikipedia.org/wiki?curid=207211" title="Na telo (televízna relácia)">
Na telo (televízna relácia)

 
Na telo je televízna politická diskusná relácia, ktorú vysiela TV Markíza a v súčasnosti ju moderuje Karolína Lacová. Vysiela sa s týždennou periodicitou v nedeľu popoludní v priamom prenose. 
Relácia sa vysielala na TV Markíza od roku 1999 až do roku 2013, kedy kvôli postupne klesajúcej sledovanosti televízia jej pravidelné vysielanie ukončila a následne sa relácia objavovala na obrazovke iba príležitostne. Na obrazovky sa definitívne vrátila po piatich rokoch, 16. septembra 2018 s moderátorom Michalom Kovačičom.
27. mája 2024 ohlásilo vedenie Markízy, že s okamžitou platnosťou končí relácia Na telo a v Markíze zároveň aj Michal Kovačič. Dôvodom bolo podľa vedenia spravodajstva Markízy zneužitie vysielacieho času za účelom vyjadrenia vlastného názoru moderátora. Michala Kovačiča ale podporilo takmer 120 zamestnancov Markízy. Relácia sa však do pravidelného vysielania Markízy vrátila v novej podobe po necelých 5 mesiacoch, 20. októbra 2024, s novou moderátorkou Karolínou Lacovou.
Koncept.
Moderátor si do televízneho štúdia pozýva dvoch hostí z politickej sféry, s ktorými diskutuje na aktuálne politické a spoločenské témy. Možnosť zapojiť sa do relácie mali aj diváci, a to prostredníctvom hlasovania zväčša o tom, ktorý z prítomných diskutujúcich ich viac zaujal. V pôvodnej relácii vysielanej pred rokom 2013 sa diváci zapájali prostredníctvom SMS, od roku 2018 hlasovanie prebiehalo cez sociálnu sieť Facebook. V roku 2023, kedy prišlo k údajnému pokusu o manipuláciu diváckeho hlasovania televízia možnosť hlasovať ukončila.
Moderátori.
Relácia fungovala od roku 2003 na princípe jedného moderátora a viacerých hostí. Stabilnou súčasťou od začiatku vysielania bola Zlatica Puškárová, s výnimkou jarnej sezóny v roku 2010, kedy ju pre materské povinnosti nahradil Gábor Grendel. Novým moderátorom relácia po jej reštarte v roku 2018 sa stal Michal Kovačič.
Do roku 2003 reláciu uvádzali moderátori vo dvojiciach, v priebehu rokov sa tak na tomto poste popri Zlatici Puškárovej vystriedali:
Časti.
1. séria (jeseň 2018).
poznámka: * špeciálne vydanie k 100. výročiu vzniku Československa vysielané z Prahy
2. séria (jar 2019).
poznámka: časti vyznačené tučným písmom boli špeciálne vydania venované prezidentským voľbám resp. kurzívou voľbám do Európskeho parlamentu
3. séria (jeseň 2019).
poznámka: * špeciálne vydanie k 30. výročiu Nežnej revolúcie
9. séria (jeseň 2022).
poznámka: * špeciálne vydanie k spojeným komunálnym a krajským voľbám
Na Telo Plus.
V lete 2020 počas letnej televíznej prestávky sa relácia presunula na spravodajský portál tvnoviny.sk, kde sa objavovali nové vydania každú nedeľu o 18:00. Internetové vydanie relácie zostalo zachované aj po skončení letnej prestávky a v novom vysielacom čase bolo zverejňované online vo štvrtky o 18:00. Neskôr sa Na Telo Plus presunulo ako doplnkový internetový formát na utorky, bežiac celoročne. Okrem tradičného duelu politikov sa v relácii často objavovali aj osobnosti z iných oblastí spoločenského života. Po odchode Michala Kovačiča Na Telo Plus nepokračovalo až do jesene 2025, kedy sa internetový formát vrátil s moderátorkou Karolínou Lacovou. Nové časti vychádzajú vždy vo štvrtok a ako hostia sú pozývaní rôzni odborníci, politológovia, sociológovia, bývalí politici či vedci. 

</doc>
<doc id="207213" url="https://sk.wikipedia.org/wiki?curid=207213" title="Politika.sk">
Politika.sk

Politika.sk bola televízna politická relácia, ktorú vysielala TV JOJ od októbra 2006 do konca roku 2007. Nedeľnú poludňajšiu diskusiu moderovala Silvia Kušnírová.

</doc>
<doc id="207214" url="https://sk.wikipedia.org/wiki?curid=207214" title="Silvia Kušnírová">
Silvia Kušnírová

Silvia Kušnírová (* 1979) je slovenská podnikateľka, filantropka, trénerka mediálnej komunikácie a bývalá novinárka.
Profesionálna kariéra.
So žurnalistikou začala ešte počas štúdia na vysokej škole. V roku 1998 ako študentka 1. ročníka na univerzite začala pracovať pre vtedajšie rádio "Twist", kde sa z pozície politickej reportérky vypracovala na moderátorku spravodajskej relácie Žurnál rádia Twist. V roku 2001 prijala ponuku spravodajskej televízie TA3, kde okrem pozície politického reportéra moderovala spolu s Beatou Oravcovou politickú diskusnú reláciu V politike. 
Získala dve novinárske ceny: "Cenu Open Society Foundation" a Cenu Eurotelevízie v ankete "Osobnosť televíznej obrazovky". Komunikáciu študovala nielen na Slovensku, ale aj v USA a Spojenom kráľovstve, a stážovala v BBC, CNN London, či Voice of America. 
Súčasnosť.
Ako prezidentka Asociácie public relations (APR SR) zorganizovala 1. medzinárodný PR summit na Slovensku.
Pod značkou "MEET THE PRESS" vedie školu komunikácie pre top manažérov a podnikateľov.
Je sponzorkou a členkou správnych rád neziskových organizácií Divé maky, ktoré sa venujú talentovaným rómskym deťom a Raná starostlivosť, ktorá prevádzkuje jediné špecializované Centrum včasnej intervencie pre rodiny detí so zrakovým a viacnásobným znevýhodnením. V rámci filantropickej "Art platformy collective" podporuje talentovaných umelcov zo Slovenska. V roku 2018 podporila platforma súťaž o Cenu Oskara Čepana pre mladých umelcov do 40 rokov.
V roku 2018 absolvovala na Stanford Graduate School of Business prestížny Stanford Executive Program „Be a Leader Who Matters“.

</doc>
<doc id="207215" url="https://sk.wikipedia.org/wiki?curid=207215" title="V politike">
V politike

V politike je televízna politická relácia televízie TA3. Moderuje ju Braňo Král. Je vysielaná v priamom prenose každú nedeľu o 11:00. Ide o hlavnú politickú reláciu televízie.
Moderátori.
Od novembra 2007 dostala relácia nových moderátorov. Striedali sa v nej Richard Dírer a Ľubomíra Oravová. V roku 2020 začal moderovať reláciu Rastislav Iliev. Dlhoročným moderátorom bol i Norbert Dolinský, ktorý moderoval reláciu do mája 2021. Od apríla 2022 po návrate do televízie moderoval reláciu každý druhý týždeň i Richard Dírer, kedy sa sa striedal s Rastislavom Ilievom. Po odchode Ilieva z relácie 22. októbra 2023 zostal Dírer na moderovanie sám. Reláciu moderoval do 19. mája 2024. Od 26. mája ho vystriedal Braňo Král.

</doc>
<doc id="207216" url="https://sk.wikipedia.org/wiki?curid=207216" title="Richard Dírer">
Richard Dírer

Richard Dírer (* 26. február 1976, Martin) je slovenský novinár a moderátor, ktorý sa vo svojej činnosti venuje najmä domácej politike a manažovaniu médií.
Životopis.
Richard Dírer začal svoju žurnalistickú kariéru v slovenskej redakcii Deutsche Welle v roku 1996, po odchode do Nemecka. Na Rýnskej univerzite Friedricha-Wilhelma v tom čase začal študovať politické vedy, romanistiku a nederlandistiku. V Deutsche Welle pracoval ako redaktor a moderátor slovenského vysielania.
Od roku 1997 pravidelne prispieval do vysielania rádia Twist ako korešpondent z Nemecka. V roku 1999 sa spolupráca rozšírila a Dírer sa stal moderátorom spravodajstva rádia Twist. Po svojom návrate na Slovensko v roku 2001 sa v menovanom rádiu zamestnal a stal sa redaktorom a moderátorom Žurnálu rádia Twist.
V roku 2003 nastúpil do do redakcie spravodajstva STV.
Od mája 2006 pracoval v spravodajskej televízii TA3. Začínal ako reportér a moderátor "Témy dňa". Neskôr spolu s Ľubou Oravovou moderoval diskusnú politickú reláciu "V politike".
Od mája 2008 bol zároveň šéfredaktorom spravodajstva a publicistiky televízie TA3, od roku 2009 aj riaditeľom spravodajstva a publicistiky. Po nezhodách s vtedajším generálnym riaditeľom TA3 Michalom Gučíkom zo spravodajskej televízie TA3 koncom marca 2011 odišiel. Po odchode z TA3 externe pracoval ako konzultant pre komunikáciu a PR agentúry SARIO. V rokoch 20112012 moderoval spolu s A. Vargovou spoločensko-politickú reláciu STV "Zoči - Voči" a neskôr s A. Paulínyovou reláciu "Doslova".
Štyri roky (20122015) viedol rádio Best FM a moderoval spoločensko-politickú diskusnú reláciu "Dialógy s Richardom Dírerom". Podieľal sa na volebnej kampani kandidáta Iva Nesrovnala na post primátora Bratislavy, s ktorým spolupracoval aj po jeho nástupe do funkcie. Mestské zastupiteľstvo v septembri 2015 zvolilo Richarda Dírera za člena Dozornej rady BVS ako zástupcu mesta. Od januára do decembra 2016 Richard Dírer pracoval v Kancelárii primátora hl. mesta Bratislava na poste poradcu primátora Iva Nesrovnala.
V januári 2017 Richard Dírer nastúpil na Finančné riaditeľstvo SR na pozíciu riaditeľa Centra komunikácie a podpory v Kancelárii prezidenta finančnej správy, kde okrem externej a internej komunikácie riadil do júla 2021 aj call centrá podpory.
Po finančnej správe pracoval Richard Dírer na pozícii šéfa komunikácie na Národnom centre zdravotníckych informácií. Ešte počas jeho pôsobenia na NCZI ohlásila spravodajská televízia ta3 v marci 2022 jeho návrat na moderátorskú stoličku najsledovanejšej relácie V politike. O rok neskôr sa Richard Dírer stal okrem moderátora V politike aj šéfdramaturgom ta3, pričom jeho úlohou bolo zastrešovať dramaturgiu spravodajstva a publicistiky a prepojenie vysielania spravodajskej televízie a onlinu. Svoj odchod z ta3 oznámil po dvoch rokoch od návratu do spravodajskej televízie, pričom jeho odchod súvisel aj s nezhodami s riaditeľkou spravodajstva Zuzanou Martinákovou, ktorá je manželkou Mariána Bednára, poradcu vtedajšieho predsedu strany Hlas-SD a súčasného prezidenta Petra Pellegriniho. Dírer považoval za problematické, že Martináková nedokázala oddeliť svoj súkromný život od pracovného, čo podľa neho ovplyvňovalo spravodajstvo.
„Nepovažujem za zdravé, keď funkciu riaditeľky spravodajstva a publicistiky vykonáva človek, ktorý je zhodou okolností manželkou poradcu predsedu politickej strany. Najmä vtedy, ak ten človek nedokáže oddeliť svoj súkromný život od pracovného a prenáša veci z neho do spravodajstva. Nie je to pre mňa v poriadku. Nebol som ochotný hádať sa o základných spravodajských princípoch. Nevidel som dôvod utlmovať opozičné tlačovky len preto, že sa na nich politici kriticky vyjadrovali k osobe koaličného prezidentského kandidáta. Rovnako som nebol ochotný tolerovať reči o tom, aby sme sa už v TA3 toľko nevenovali opozičným protestom, lebo to vraj už nikoho nezaujíma," povedal Dírer v rozhovore pre SME.
Richard Dírer sa momentálne venuje moderovaniu talkshow "Za oponou s Richardom Dírerom" a od roku 2025 aj "Bod zlomu" s Marekom Vagovičom. Venuje sa aj mediálnym tréningom, PR, konzultantskej činnosti a politickému marketingu.

</doc>
<doc id="207217" url="https://sk.wikipedia.org/wiki?curid=207217" title="Level majstrov">
Level majstrov

Level majstrov bola súťažná televízna relácia pre mládež, venovaná počítačovým hrám. Vysielala ju televízia VTV od roku 1996 a neskôr prešla na obrazovky TV Markíza.
Moderovali ju Jozef Pročko alias robot Cooler a Zuzana Fialová ako Fialka, ktorú po čase nahradila Andrea Karnasová z dôvodu tehotenstva a materskej dovolenky. Ku koncu existencie relácie a po prechode do TV Markíza ju moderoval Marcel Ochránek.
Skladala sa z dvoch častí: z hernej a recenzovej. V hernej časti súťažili hráči o postup cez kolá až do finále, pričom sa hrali rôzne hry na PlayStation, v recenzovej časti sa predstavovali nové hry. Recenzie pripravovali redaktori časopisu Riki, neskôr však odmietali robiť recenzie, nakoľko im VTV nevyplatila honoráre.
Išlo o prvú reláciu o počítačových hrách, ktorá fungovala a bola dostupná slovenskému divákovi. Od roku 1997 sa vysielala "Maxihra", ktorá fungovala na podobnom princípe.

</doc>
<doc id="207218" url="https://sk.wikipedia.org/wiki?curid=207218" title="Shannon Lucidová">
Shannon Lucidová

Shannon Matilda Lucidová, rodená Wellsová (* 14. január 1943, Šanghaj, Čína) je bývalá americká kozmonautka z letov raketoplánmi STS. V tlači je často prezentovaná pod menom Shannon Wells(ová) Lucid(ová).
Život.
Mladosť a výcvik.
Po strednej škole (High School, Bethany, NY) v roku 1960 pokračovala v štúdiu na univerzite v Oklahome (University of Oklahoma) kde sa roku 1963 stala inžinierkou chémie. Potom pokračovala v štúdiu a zároveň pomáhala ako asistentka profesora na tej istej univerzite, v roku 1970 získala titul majstra a roku 1973 doktora biochémie. V rokoch 1964 – 1967 pracovala v rovnakom meste na Ohlahoma Medical Research Foundation. Vydala sa a má tri deti. Do tímu kozmonautov bola vybraná ako špecialistka v roku 1978.
Lety do vesmíru.
Po prvýkrát vzlietla, ako ôsma žena vo vesmíre, 170 človek zo Zeme, na obežnú dráhu v júni 1985 na palube raketoplánu Discovery. Veliteľom misie STS-51-G bol Daniel Brandenstein, ďalšími členmi tímu John Creighton, Steven Nagel, John Fabian, Francúz Patrick Baudry a princ Sultán Saiman Abdelazíz al-Saud. Krátko po štarte z Floridy, mysu Canaveral na obežné dráhy vypustili družice Spartan 1, Morelos 1A, Arabsat 1B a Telstar 3D a uskutočnili pokusy s laserom pre pripravované Hviezdne vojny. Pristáli po siedmich letových dňoch v Kalifornii na základni Edwards AFB.
Druhý let s označením STS-34 nasledoval až po štyroch rokoch. Raketoplán Atlantis odštartoval z rampy 39B Kennedyho vesmírneho strediska na Floride, myse Canaveral. Na palube vyviezol do kozmu sondu Galileo, ktorá neskôr uskutočnila prieskum Jupitera. Posádku raketoplánu tvorila pätica Donald Williams, Michael McCulley, Shannon Lucidová, Ellen Bakerová a Franklin Chang-Diaz. Pristáli na základni Edwards po štyroch dňoch letu.
V auguste 1991 letela po tretíkrát a opäť na Atlantise. Misia STS-43 bola osemdenná so štartom na Floride, posádku tvorili John Blaha, Michael Baker, Shannon Lucidová, George Low a James Adamson. Vypustením družice TDRS-E splnili hlavnú úlohu, potom sa venovali množstvu ďalších menších úloh a experimentov, usporiadali tlačovú besedu, komentovali horiace ropné polia v Kuvajte a pristáli bez komplikácií na základni Edwards.
Svoj štvrtý let absolvovala v misii STS-58 na jeseň roku 1993. Bola na palube raketoplánu Columbia, ktorého posádku tvorili John Blaha, Richard Searfoss, Margaret Seddonová, William McArthur, David Wolf, Shannon Lucidová a Martin Fettman. Na palube so sebou vyviezli 48 pokusných hlodavcov, celý program bol venovaný biologickým skúmaním ľudí a potkanov pri záťaži a pokusoch vo vesmíre. Aj táto výprava pristála na základni Edwards s veľkou kulisou prizerajúcich sa divákov.
Pri poslednom piatom lete mala Shannon už 53 rokov, bola to teda kozmická veteránka vekom aj počtom letov. Išlo o misiu STS-76 na palube Atlantisu, ktorej cieľom bolo spojiť sa ruskou orbitálnou stanicou Mir. V posádke pri štartu z Floridy boli Kevin Chilton, Richard Searfoss, Ronald Sega, Michael Clifford, Linda Godwinová a Shanon Lucidová. Na palube mali so sebou pretlakový modul Spacehab. Na obežnej dráhe sa spojili so stanicou Mir, preložili na ňu zásoby potravín a zanechali tam Shannon, ktorá sa tým stala členom 21. základnej posádky Miru. Raketoplán Atlantis odletel so zvyškom posádky naspäť na Zem, Shannon na Mire zostala takmer pol roka. Naspäť sa vrátila s posádkou STS-79.
Počas svojich piatich letov strávila vo vesmíru 223 dní.
Po letoch.
Zostala v NASA i po vyradení z aktívnej služby u kozmonautov. Najskôr pracovala v Houstone, v rokoch 2002 – 2003 vo Washingtone a potom sa vrátila opäť do Houstonu, kde žije aj so svojim manželom Michaelom Lucidom. 

</doc>
<doc id="207220" url="https://sk.wikipedia.org/wiki?curid=207220" title="Shannon Lucid">
Shannon Lucid



</doc>
<doc id="207221" url="https://sk.wikipedia.org/wiki?curid=207221" title="Shannon Wells Lucid">
Shannon Wells Lucid



</doc>
<doc id="207222" url="https://sk.wikipedia.org/wiki?curid=207222" title="Shannon W. Lucidová">
Shannon W. Lucidová



</doc>
<doc id="207223" url="https://sk.wikipedia.org/wiki?curid=207223" title="Shannon W. Lucid">
Shannon W. Lucid



</doc>
<doc id="207230" url="https://sk.wikipedia.org/wiki?curid=207230" title="Appenzellský salašnícky pes">
Appenzellský salašnícky pes

Apenzellský salašnícky pes je plemeno psa uznané pod FCI v skupine II pod číslom 46. 
História.
V roku 1853 bol appenzellský salašnícky pes po prvýkrát popísaný v časopise "Život zvierat alpského sveta" ako "štekajúci, krátkosrstý, stredne veľký, viacfarebný salašnícky pes", "plemeno vyznačujúce sa pravidelným pruhom bielej farby, čiastočne používané ku stráženiu chatrčí, čiastočne k paseniu stád". V roku 1895 vyzval veľký zástanca plemena, starosta Max Sieber SKG, aby pre appenzellských salašníckych psov niečo urobili. V roku 1898 udelil vládny poradný zbor kantóna St. Gallen 400 švajčiarskych frankov na pozdvihnutie chovu appenzellských salašníckych psov. Na príkaz SKG bola založená komisia, aby stanovila charakteristické znaky plemena. Na výročnom jarmoku v Alstätten sa objavilo 9 psov a 7 súk. Získali prémie vo výške od 5 do 10 švajčiarskych frankov. Následne na prvej medzinárodnej výstave psov vo Winterhure v roku 1898 sa v pokusne zavedenej triede objavilo osem appenzellerov. Vďaka pobádaniu Prof. Dr. Alberta Heima, ktorý sa angažoval za švajčiarske salašnícke psy a appenzellského salašníckeho psa aj pomenoval, bol v roku 1906 založený „Klub appenzellských salašníckych psov“ s cieľom viesť a udržať plemeno v svojej prirodzenosti. Povinnými zápismi šteniat do plemennej knihy appenzellských salašníckych psov sa začal cielený čistý chov. V roku 1914 vypracoval Prof. Dr. Alebert Heim prvý platný štandard plemena. Prapôvodná oblasť chovu bola Appenzell, dnes je plemeno rozmiestnené po celom Švajčiarsku a chová sa aj za hranicami krajiny. Pojem "appenzellský salašnícky pes" je dnes jasne stanovený a plemeno ako také je jednoznačne vyčlenené spomedzi ostatných švajčiarskych salašníckych psov. Aj keď má appenzellský salašnícky pes mnoho milovníkov, je chovateľská základňa stále ešte veľmi malá. Iba zodpovedným, uvedomelým a pozorným chovom bude možné jeho prirodzené a vynikajúce dedičstvo prehlbovať a upevňovať.
Toto plemeno je na Slovensku stále veľmi neznáme, aj napriek tomu, že je výnimočné. Je to pôvodné plemeno spomedzi 4 salašníckych psov. Z appenzellera boli vyšľachtení bernský, entelebušský aj veľký švajčiarsky salašnícky pes. 
Temperament a využitie.
Appenzeller je veľmi činorodý pes, ktorý potrebuje veľa pohybu. Jeho temperament a povaha ho predurčujú na široké využitie, či už ako pastierskeho, záchranárskeho psa, je vhodný na agility a smelo postráži dom. Miluje vodu, je skvelý plavec. Toto plemeno treba od šteňata výchovávať a venovať sa mu, inak svoju energiu presmeruje na deštruktívne správanie. Appenzeller miluje dlhé prechádzky, nikdy nebude otrávený či unavený. Nehodí sa pre ľudí, ktorí nemajú čas na jeho výchovu. Je veľmi učenlivý a pozorný. Appenzeller je povestný svojou dlhovekosťou a nemá takmer žiadne dedičné choroby (okrem dysplázie, ktorá sa vyskytuje u všetkých väčších plemien). Appenzeller je stredne veľký, všestranne využiteľný pes.
Zdroj.
Štandard plemena

</doc>
<doc id="207232" url="https://sk.wikipedia.org/wiki?curid=207232" title="Odorizácia">
Odorizácia

Odorizácia je pridávanie páchnucich látok do plynov (napr. na varenie, kúrenie) ku signalizácii úniku týchto plynov, keďže samotný plyn je bez vône (zápachu), prípadne je ťažko detegovateľný.
Výhoda spočíva v zistení úniku plynu pri poruche vedenia, prípadne pri zhasnutí plameňa, napr. v kuchyni pri varení, čím sa predchádza nebezpečenstvu výbuchu.

</doc>
<doc id="207233" url="https://sk.wikipedia.org/wiki?curid=207233" title="Fosílne palivo">
Fosílne palivo

Fosílne palivo alebo kaustobiolit je nerastná surovina, ktorá vznikla v minulých geologických obdobiach premenou odumretých zvyškov rastlín a tiel živočíchov za neprístupu vzduchu. Všeobecne ide o rôznorodé látky, nielen o horľavé sedimentárne horniny (uhlie) ale i plyny (zemný plyn) a kvapalné produkty premeny organických látok (ropa).
Termín "kaustobiolit" zaviedol v roku 1904 A.W. Grabau.
Vek organizmov, z ktorých vznikli fosílne palivá predstavuje milióny rokov. Fosílne palivá obsahujú vysoké percento uhlíka a patrí k nim uhlie, ropa a zemný plyn. Medzi ďalšie najbežnejšie používané deriváty fosílnych palív patrí petrolej a propán. Môžu mať podobu prchavých látok s nízkym pomerom uhlíka k vodíku, ako metán alebo podobu tekutých látok ako benzín, alebo pevných látok zložených skoro z čistého uhlíka, ako napríklad antracitové uhlie. Teória, že fosílne palivá boli vytvorené zo skamenených pozostatkov mŕtvych rastlín prostredníctvom ich vystavenia vysokej teplote a tlaku v zemskej kôre po dobu miliónov rokov (pozri biogénnu teóriu) bola prvýkrát predstavená Georgiusom Agricolom v roku 1556 a neskôr Michailom Lomonosovom v 18. storočí.
Aj keď fosílne palivá vznikajú prostredníctvom prírodných procesov, vo všeobecnosti sú považované za neobnoviteľné zdroje, lebo ich vytvorenie trvá milióny rokov a známe použiteľné zdroje sú využívané rýchlejšie, ako sa stihnú vytvoriť nové.
Používanie fosílnych palív vyvoláva vážne obavy o životné prostredie. Spaľovanie fosílnych palív vyprodukuje približne 21,3 miliardy ton (21,3 gigaton) oxidu uhličitého (CO2) v priebehu jedného roka. Odhaduje sa, že prírodné procesy môžu absorbovať iba polovicu z tohto množstva, takže každoročne vidíme čistý nárast atmosférického oxidu uhličitého o 10,65 miliardy ton (jedna tona atmosférického oxidu uhličitého  sa rovná 3,7 tonám oxidu uhličitého). Oxid uhličitý patrí medzi skleníkové plyny, ktorý zvyšuje radiačné pôsobenie a prispieva ku globálnemu otepľovaniu, čo spôsobuje, že sa priemerná teplota povrchu planéty zvyšuje. To podľa názoru mnohých klimatológov spôsobí výrazné vedľajšie účinky. Celosvetové zámery hľadania obnoviteľných zdrojov energie sú zamerané na zníženie produkcie skleníkových plynov.
Na území Slovenska sa nachádzajú ložiská mnohých energetických surovín (napríklad antracit, urán, ropa, zemný plyn, uhlie, gazolín, lignit a iné) a z toho sa v slovenskom priemysle využívajú tieto 4 suroviny: ropa, zemný plyn, hnedé uhlie a lignit. Urán sa využíva pri výrobe elektrickej energie, avšak nie je na Slovensku ťažený a nepatrí medzi fosílne palivá.
Pôvod.
Ropa a zemný plyn sú vytvorené anaeróbnym rozkladom pozostatkov organizmov vrátane fytoplanktónu a zooplanktónu, ktoré sa usadili na dne mora (alebo oceánu) vo veľkých množstvách v bezkyslíkatých podmienkach a pretrvávali tam po dobu miliónov rokov. V priebehu geologického času, sa táto organická hmota zmiešala s blatom a bola pochovaná pod hrubými vrstvami nánosov. To malo za následok vysokú úroveň tepla a tlaku, čo spôsobilo, že sa táto organická hmota chemicky pozmenila. Najprv na voskovitý materiál známy ako kerogén, ktorý môžeme nájsť v ropnej bridlici a potom prostredníctvom vplyvu ďalšieho tepla sa mení na tekutý a plynný uhľovodík v procese známom ako katagenéza.
Delenie.
Fosílne palivá možno deliť na základe rôznych praktických (aplikovaných) i petrologických schém. Najmä z praktického hľadiska sú vyčleňované:
Význam.
Fosílne palivá sú veľmi dôležité, lebo ich spaľovaním (prostredníctvom oxidácie na oxid uhličitý a vodu) vzniká veľké množstvo energie na jednotku hmotnosti. Používanie uhlia ako paliva sa datuje už od histórie. Uhlie sa používalo na prevádzku pecí na tavenie železnej rudy. Prírodné ložiská plynu sú tiež hlavným zdrojom chemického prvku hélia.
Ešte pred druhou polovicou 18. storočia, vodné a veterné mlyny poskytovali energiu potrebnú pre priemysel ako napríklad pri mletí múky, rezaní dreva alebo čerpaní vody a pálenie dreva alebo rašeliny poskytovalo teplo do domácností. Široké využitie fosílnych palív, najprv to bolo uhlie, dovolilo naštartovať parné stroje, čo viedlo k priemyselnej revolúcií. Neskôr ropa a jej deriváty umožnili vznik ľahších spaľovacích motorov čím výrazne ovplyvnili dopravu.
Limity a alternatívy.
Princíp ceny a dopytu predpokladá, že ak sa zásoby uhľovodíkov budú znižovať, ich cena bude narastať. Z tohto dôvodu, vyššie ceny povedú k zvýšeniu hľadania alternatív. Obnoviteľné zdroje energie sa z hľadiska používania stanú ekonomickejšie. Umelý benzín a ostatné obnoviteľné zdroje energie sú z hľadiska výrobných a spracovateľských technológií drahšie ako bežné zásoby benzínu, ale v blízkej budúcnosti sa môžu stať ekonomicky dostupnejšie. Rôzne alternatívne zdroje energie zahŕňajú jadrovú, hydroelektrickú, solárnu, veternú a geotermálnu energiu.
Jednou z najsľubnejších alternatív obnoviteľných zdrojov energie je využitie nepožívateľných kŕmnych zásob a biomasy, a to prostredníctvom zachytávania oxidu uhličitého použitého ako biopalivo. Aj keď tieto postupy nie sú bezproblémové, používajú sa po celom svete.
Účinky na životné prostredie.
Spaľovanie fosílnych palív vytvára sírové, uhličité a dusíkaté kyseliny, ktoré sa dostávajú na zemský povrch v podobe kyslých dažďov, čo má vplyv ako na prírodné, tak aj na zastavané oblasti. Pomníky a sochy, ktoré vyrobené z mramoru a vápenca sú obzvlášť zraniteľné, pretože kyselina rozpúšťa uhličitan vápenatý. Spaľovanie uhlia tiež vytvára veľké množstvo popola a popolčeka. Tieto materiály sa používajú v rôznych oblastiach. Napríklad, používajú sa približne v 40% americkej produkcie.
Fosílne palivá na Slovensku.
V decembri 2015 bola na summite v Paríži podpísaná dohoda o zmene klímy. Ako Európska únia, tak aj Slovensko smerujú k zníženiu používania fosílnych palív a snažia sa o využitie obnoviteľných zdrojov energie. Na Slovensku je pokles používania fosílnych palív spôsobený priemyselnými zmenami (reštrukturalizácia, privatizácia), legislatívou a vplyvom EU (obchodovanie s emisiami). V porovnaní s rokom 1990, úroveň tvorby emisií CO2 a CH4 na Slovensku do roku 2013 klesla v priemere o 50%. S týmto je spojený aj pokles samotného používania fosílnych palív o 45% v rámci priemyselného a nepriemyselného využitia.

</doc>
<doc id="207234" url="https://sk.wikipedia.org/wiki?curid=207234" title="Jitka Zelenková">
Jitka Zelenková

Jitka Zelenková (* 5. jún 1950, Brno) je česká speváčka. V jej repertoári sú prodovšetkým balady, swingové a jazzové piesne a šansóny. Spolupracuje s poprednými českými textármi. Takmer 14 rokov vystupovala ako vokálistka a sólistka v skupine Ladislava Štaidla spolu s Karlom Gottom, dva roky spolu so slovenskou speváčkou Janou Kocianovou. 

</doc>
<doc id="207235" url="https://sk.wikipedia.org/wiki?curid=207235" title="David Weber">
David Weber

David Mark Weber (* 24. október 1952, Cleveland, Ohio, USA) je americký spisovateľ science fiction a fantasy. 
Životopis.
Narodil sa v Clevelande v Ohio. Vyštudoval históriu, anglickú literatúru a sociológiu. Vo svojich príbehoch vytvára konzistentnú a racionálne vysvetlenú technológiu a spoločnosť. Dokonca aj vo fantasy svetoch sú magické sily spracované ako ďalšia technológia s vlastnými logickými pravidlami a princípmi.
Mnoho jeho diel má militaristický, najmä námornícky, námet zasadený do žánru militaristickej science fiction. Popiera súčasné úlohy pohlaví v armáde predpokladajúc, že v budúcnosti bude existovať vojenská služba s rovnocenným postavením pohlaví; preto často stavia ženské postavy do úloh, ktoré boli predtým čisto mužskými.
Jeho najpopulárnejšou postavou je Honor Harringtonová, ktorou vzdáva poctu Horatiovi Hornblowerovi, postave autora C.S. Forestera. Vesmír, v ktorom Honor žije, má vlastnú politiku, náboženstvá, technológiu, kultúru a dokonca aj faunu a flóru a je známy pod názvom Honorverse. Hlavným príbehom je vojnový konflikt medzi Mantichorským kráľovstvom a (Ľudovou) Republikou Haven, na jeho pozadí sa však odohráva oveľa viac - intrigy, zrady, lásky, spojenectvá a iné konflikty.
Úspech Honorverse dokazuje aj vznik ďalších sérií z tohto prostredia (okrem série Honor Harringtonová), konkrétne ide o série Crown of Slaves (Koruna otroků) a The Shadow of Saganami (Stín Saganamiho).
Anglické verzie kníh vydáva vydavateľstvo Baen Books a v súčasnosti je väčšina kníh v tejto jazykovej verzii dostupná zdarma na stránka vydavateľstva. Kniha War of Honor (Válka cti) obsahovala Honorverse CD, na ktorom sa nachádzali všetky dovtedy vydané knihy z tejto série. CD je dostupné aj on-line, odkaz sa nachádza nižšie.
Publikované diela.
Ďalšie knihy zo sveta Honor Harringtonovej.
Romány:
Zbierky poviedok editorom je David Weber
Heirs of Empire.
Spoločne vydané ako "Empire from the Ashes". Známe tiež ako "Fifth Imperium".
Starfire.
Knihy z prostredia spoločenskej hry Starfire, ktorej spoluautorom je Steve White. Druhá a tretia kniha vyšli tiež spolu pod názvom "The Stars at War". Prvá a štvrtá kniha vyšli zase pod názvom "The Stars at War II".
Empire of Man.
Spoluautor: John Ringo.

</doc>
<doc id="207238" url="https://sk.wikipedia.org/wiki?curid=207238" title="Simons, p.">
Simons, p.



</doc>
<doc id="207241" url="https://sk.wikipedia.org/wiki?curid=207241" title="Rašbam">
Rašbam

Rabi Šmu’el ben Me’ir (hebr. רבי שמואל בן מאיר), známejší pod hebrejským akronymom Rašbam (* asi 1085, Ramerupt, Francúzsko – † asi 1158, tamže) bol stredoveký židovský učenec, komentátor Biblie a tosafista, vnuk Rašiho. Najvýznamnejší predstaviteľ tzv. pšatového výkladu.

</doc>
<doc id="207242" url="https://sk.wikipedia.org/wiki?curid=207242" title="Věra Špinarová">
Věra Špinarová

Věra Špinarová (* 22. december 1951, Pohořelice† 26. marec 2017, Praha) bola česká speváčka.
Kariéra.
Svoju kariéru začala v 15 rokoch, keď nahrala svoju prvú pieseň „Já před tebou klečím“. Spievala s kapelami Flamingo (19671969), potom prešla k skupine Majestic, ktorý v roku 1971, po prevzatí Ivom Pavlíkom, zmenil názov na Orchestr Ivo Pavlíka (19691984), a neskôr začala spolupracovať so skupinou Speciál, ktorú založil jej gitarista z bývalej skupiny, Andonis Civopulos. Do roku 1988 aktívne vystupovala, ale potom sa stiahla do ústrania a až po spojení sa s manažérom Václavom Fischerom nastal jej očakávaný comeback. V posledných rokoch svojho života spolupracovala s menej známymi skupinami ako Nota Bene, Pirillo, Patarda, Royal Beat a ďalšími. V roku 2010 sa vydala na koncertné turné s názvom "Nadoraz 2010" v inštrumentálnom sprievode kapely jej syna zvanej Adam Pavlík Band.
Ocenenia.
Za svojho života získala veľa ocenení, ako napríklad „Zlatý štít“ z roku 1973 ako najpredávanejšia speváčka. V roku 1976 sa umiestnila na bronzovej priečke na Bratislavskej lýre, a to s piesňou „Lúčenie“, spievanou po slovensky a vydanou spoločnosťou Opus.
Najväčšie hity.
Počas svojej kariéry vydala celkom 13 albumov; prvý z nich "Andromeda", vyšiel už v roku 1972 vo vydavateľstve Panton. Ostatné LP už vychádzali u Supraphonu. Asi najväčší komerčný úspech jej priniesol album "Meteor lásky" (1982), ktorý obsahoval i niektoré z jej najväčších hitov („Meteor lásky“ či „Bílá Jawa 250“). Okrem týchto bola interpretkou celej rady hitov: napr. „Stůl a nůž“, „Ty jsi můj song“ (s touto pesničkou súťažila na festivale "Děčínská kotva 1981"), „Valentino“, „Raketou na Mars“, „A já tě závidím“, „Lúčenie“ (Lehotský-Zeman), „Andromeda“, „Nevěsta v bílém“, „Fernando“, „Být sluncem na tvých víčkách“, „Kouzlo bílejch čar“. Svoj najväčší hit, „Jednoho dne se vrátíš“, naspievala už v roku 1976, na hudbu z westernu "Vtedy na Západe", ktorú zložil Ennio Morricone.
Osobný život.
Jej prvý manžel, Ivo Pavlík, sa v roku 1971 stal kapelníkom jej sprievodného orchestra. Má s ním jedného syna Adama. V roku 1981 sa manželstvo rozpadlo a Špinarová sa po krátkej známosti v roku 1984 vydala za bubeníka a speváka skupiny Maximum Petra Hanniga Vítězslava Vávru.
Úmrtie.
Dňa 22. marca 2017 skolabovala počas koncertu v Čáslavi (nastala zástava srdca). Špinarová zomrela v nedeľu 26. marca 2017 v motolskej nemocnici v Prahe.
Zaujímavosti.
Vyučila sa chemičkou, ale tou sa nikdy nestala.

</doc>
<doc id="207244" url="https://sk.wikipedia.org/wiki?curid=207244" title="Bratislavská lýra">
Bratislavská lýra

Bratislavská lýra bol československý festival populárnych piesní. V rokoch 1966 až 1989 to bol najpopulárnejší a najobľúbenejší festival populárnych piesní v Československu, ktorý sa konal každoročne v Bratislave.
Myšlienka na festival vznikla medzi rokmi 1964 – 1965 u hudobných skladateľov Jána Siváčka a Pavla Zelenaya, ktorí aj festival zorganizovali. 
Prvý raz sa festival konal v roku 1966 v Parku kultúry a oddychu (PKO). Po zvukovej stránke festival zabezpečoval Slovenský rozhlas pod vedením Ing. Zdenka Jedličku. Súťaž sa volala "Medzinárodný festival tanečnej piesne Bratislavská lýra". Výhercovia získali ocenenie s názvom "Bratislavská lýra". Od roku 1968 a aj v ďalších ročníkoch sa festival volal Bratislavská lýra. 
Okrem zlatých, bronzových a strieborných ocenení boli ďalšie ocenenia: v medzinárodnej súťaži najskôr výhercovia dostali ocenenie "Zlatý kľúč", neskôr to bola Bratislavská lýra – v "Medzinárodnej súťaži". Ocenenia boli aj v kategórii "Cena kritiky", "Cena novinárov", "Cena diváka" a ocenenie za celoživotné dielo v hudbe – Cena "Za celoživotné dielo".
Víťazom prvého ročníka sa stal Karel Gott a autori Vieroslav Matušík, Eliška Jelínková s pesničkou „Mám rozprávkový dom“. Festivalu sa pravidelne zúčastňovali najpopulárnejší českí a slovenskí speváci, speváčky a autori (napr. Eva Pilarová, Marta Kubišová, Helena Vondráčková, Eva Máziková, Petr Novák, Karel Černoch, Waldemar Matuška, Martha a Tena Elefteriadu, Karol Duchoň, Marcela Laiferová, Marika Gombitová, Miroslav Žbirka, Richard Müller a iní, Vieroslav Matušík, Bohuslav Ondráček, Igor Bázlik, Pavol Zelenay, Jiří Zmožek, Jan Schneider, Václav Fischer, Zdeněk Borovec, Ivan Úradníček, Tomáš Janovic, Tibor Grünner, Kamil Peteraj a i.).
V roku 1974 sa prvýkrát stalo, že Zlatú Bratislavskú lýru získali dvaja interpreti s autormi. V roku 1975 festival získal (ako prvý zo socialistického bloku) ocenenie Medzinárodnej federácie festivalov (FIDOF). V tomto roku sa tiež stalo, že udelili dve strieborné a dve bronzové ocenenia.
Na festivale vystupovalo aj mnoho hosťov „zo Západu“, ako súťažiaci sa však mohli zúčastniť festivalu až v druhej polovici 80. rokov.
Ročníky.
Festival sa konal v Parku kultúry a oddychu v Bratislave, v športovej hale na Pasienkoch a v Dome odborov ROH.
3. ročník sa konal 13. až 16. júna 1968. 21. ročník sa konal 27. – 30. mája 1986 v Dome ROH v Bratislave.
Zahraniční účinkujúci.
a ďalší zahraniční interpreti
Kontroverzie.
V roku 1989 Joan Baez pozvala na pódium počas svojho koncertu Ivana Hoffmana, ktorý zahral protikomunistickú pieseň „Nech mi nehovoria“. Po asi minúte však jeho vystúpenie bolo prerušené vypnutím mikrofónov organizátormi (ŠtB mala na Lýre početné zastúpenie v radoch divákov aj organizátorov).

</doc>
<doc id="207245" url="https://sk.wikipedia.org/wiki?curid=207245" title="Ussuri">
Ussuri

Ussuri (, ) je rieka vo Východnej Ázii, tvoriaca hranicu medzi Ruskom a Čínou.
Pramení v pohorí Sichote-Aliň a tečie severným smerom, kde tvorí časť rusko-čínskej hranice. V Chabarovsku sa vlieva do Amura ako jeho pravobrežný prítok. Je dlhá. Zamŕza v novembri, pod ľadovým príkrovom je až do apríla. Asi 60 % vody pochádza z dažďových zrážok, zo snehu asi 3035 %, zvyšok tvorí podzemná voda.
Na ruskej strane bolo v minulosti dislokované ussurijské kozácke vojsko.
V roku 1969 sa na tejto rieke a okolí odohrali sovietsko-čínske boje.

</doc>
<doc id="207251" url="https://sk.wikipedia.org/wiki?curid=207251" title="SpaceShipTwo">
SpaceShipTwo

Scaled Composites Model 339 SpaceShipTwo (SS2) je projekt cestovného raketoplánu americkej spoločnosti Virgin Galactic, ktorý nadväzuje na predchádzajúci projekt SpaceShipOne. Cieľom projektu je vyvinúť raketoplán pre dopravu turistov, ktorí by sa mali krátko dostať do kozmického priestoru.
Štarty.
Skúšobné lety sa uskutočňujú na základni Edwards Air Force Base v púšti Mojave v Kalifornii. Počas roku 2009 sa pripravujú prvé štarty s posádkou z operačného strediska Spaceport America v Novom Mexiku. Galactic plánuje vyrobiť minimálne päť šesťmiestnych raketoplánov (dvaja piloti, štyria pasažieri) s dvoma materskými loďami a postupne ich vysielať na suborbitálny let aj denne.
Letenky.
Letenka pre záujemcov má cenu asi 200 000 dolárov. Záujemcovia musia prejsť prísnou zdravotnou prehliadkou. 
Plány.
Pripravuje sa program SpaceShipThree, ktorý by umožnil kozmickým turistom krúžiť okolo Zeme na jej obežnej dráhe.

</doc>
<doc id="207254" url="https://sk.wikipedia.org/wiki?curid=207254" title="Sojuz TMA-12">
Sojuz TMA-12

Sojuz TMA-12 () bol ruský pilotovaný kozmický let v rámci programu Sojuz. Sojuz TMA-12 vyštartoval 8. apríla 2008 z kozmodrómu Bajkonur k Medzinárodnej vesmírnej stanici (ISS), kam dopravil dvoch členov Expedície 17. Na palube Sojuzu TMA-12 sa nachádzala aj I So-jon, ktorá sa stala prvou občiankou Kórejskej republiky vo vesmíre. Sojuz TMA-12 zostal u ISS ako záchranná loď až do októbra 2008, kedy sa s ním vrátili späť na Zem Sergej Volkov, Oleg Kononenko a vesmírny turista Richard Garriott.
Posádka.
Členovia posádky ISS Expedície 17
Prvý kórejský kozmonaut
Popis misie.
Štart misie sa uskutočnil 8. apríla 2008 z kozmodrómu Bajkonur v Kazachstane. Pripojenie k ISS sa uskutočnilo vo štvrtok 10. apríla 2008. Členovia Expedície 17 nahradia na palube ISS americkú kozmonautku Peggy Whitsonovú a ruského kozmonauta Jurija Malenčenka, ktorí na ISS pracovali približne pol roka. Kórejčanka Ji So-jon sa po niekoľkodennom pobyte na ISS vrátila spoločne s Whitsonovou a Malenčenkom na Zem pomocou lode Sojuz TMA-11.

</doc>
<doc id="207257" url="https://sk.wikipedia.org/wiki?curid=207257" title="Bohemund Tarentský">
Bohemund Tarentský

Bohemund Tarentský (* medzi 1052 až 1058, San Marco Argentano - † 1111, Canosa di Puglia) bol taliansko-normandský bojovník a dobrodruh, knieža z Tarentu a jeden z predných účastníkov prvej krížiackej výpravy..
Život.
Narodil sa ako syn Roberta Guiscarda Viscardi, vojvodu z Puglie, Kalábrie a Sicílie a prostej normanskej ženy Albegardy z Buonalberga.
Pre cirkevnú neoprávnenosť manželského zväzku nepoznáme presný dátum jeho narodenia. Odhaduje sa na obdobie medzi rokmi 1052 až 1058.
Jeho pôvodné meno bolo Marek, ale pre svoj rýchly rast ho začali nazývať Bohemund (podľa obra Boamunda).
Svoje prvé bojové skúsenosti ako samostatný veliteľ zaznamenal po boku svojho otca, pri ich prvej spoločnej výprave cez Jadranské more. Bohemund mal vtedy okolo osemnásť rokov. 
V Júni roku 1081 vyrazil s otcom na druhý výpravu proti Byzancii. Vylodili sa pri meste Dyrrhachia. Vo februári 1082 mesto dobyli, načo vyrazili na pochod smerom ku Konštantínopolu, ku sídelnému mestu cisára Alexia I. Pre nepriaznivé okolnosti však Byzanciu opustil najskôr sám Robert Guiscard Viscardi a po úspešných bojoch, ale pre politickú diplomaciu v prospech Alexia I. v roku 1084 aj sám Bohemund Tarentský. O rok neskôr otec so synom porážajú na mori Benátčanov, čím im vrátili ich intrigovanie s Alexiom I. a opäť vyrážajú proti Byzancii aby dobyli späť stratené dobyté územia.
17. júla 1085 zomiera v Kefalónii Robert Guiscard Viscardi.
Pre Bohemunda nastalo obdobie kedy musel po návrate domov, čeliť vlastným rodovým nezhodám a mnohým mocenským bojom.
V roku 1096 sa ale všetko urovnalo, keď rodinu spojil boj proti vzbúrenému mestu Amalfi. V tomto období stretáva Bohemund prvých križiakov a pohľad na ich blýskajúcu sa zbroj, vlajúce praporce a križiacku odhodlanosť, hraničiacu s fanatizmom mu doslova učaruje.
Smrť.
O posledných rokoch života Bohemunda Tarentského nevieme takmer nič. Po opustení Antiochie a prenechaní vlády sa o mesto stará jeho synovec Tankred. Je vysoko pravdepodobné, že Bohemund, tento starý bojovník zomrel unavený z dlhých ciest a nespočetného množstva bitiek. Stalo sa tak v marci roku 1111.
Bohemund Tarentský po sebe zanechal jediného žijúceho potomka, dvojročného Bohemunda II., ktorý zdedí i Antiochijské kniežatstvo, ktorého sa ujal ako osemnásťročný.
Okolo roku 1118 bolo Bohemundovo telo prevezené do mauzólea katedrály sv. Sabiny v Canose di Puglia s prostým náhrobným nápisom na kamennej dlažbe, BOAMUNDUS.

</doc>
<doc id="207258" url="https://sk.wikipedia.org/wiki?curid=207258" title="Kalisz">
Kalisz

Kalisz (slovensky Kališ) je jedno z najstarších poľských miest nachádzajúce sa v strednom Poľsku na rieke Prosna, v juhovýchodnej časti Veľkopoľského vojvodstva, v okrese Powiat Kalisz. 
Prvá písomná zmienka o meste Kalisz je z 2. storočia, jej autorom je grécky geograf Ptolemaios. V roku 1264 vydal Boleslav VI. Pobožný Kališský štatút. Išlo o jedinečné ochranné privilégium pre židov počas ich prenasledovania v západnej Európe, vďaka ktorému sa Poľsko v nasledujúcich storočiach stalo cieľom ich migrácie z iných krajín. V rokoch 1975-1998 hlavné mesto kaliského vojvodstva.
Má 107 019 obyvateľov (2009) a je najväčším mestom kalisko - ostrowskej konurbácie.

</doc>
<doc id="207260" url="https://sk.wikipedia.org/wiki?curid=207260" title="Jean-Marie Balestre">
Jean-Marie Balestre

Jean-Marie Balestre (* 9. apríl 1921, Saint-Rémy-de-Provence† 27. marec 2008, Saint-Cloud) bol francúzsky novinár a funkcionár v automobilovom športe.
V rokoch 19791991 pôsobil ako predseda Medzinárodnej federácie športových automobilov (FISA) a v rokoch 19861993 viedol Medzinárodnú automobilovú federáciu (FIA). Obe funkcie potom po ňom prevzal Max Mosley.
V mladosti sa zúčastnil občianskej vojny v Španielsku. Po návrate študoval právo a potom pôsobil ako novinár. Po 2. svetovej vojne sa objavilo dôvodné podozrenie, že kolaboroval s Nemcami. Toto odmietol s odvodnením, že fungoval ako dvojitý agent.
V roku 1952 založil Fédération Française du Sport Automobile.

</doc>
<doc id="207261" url="https://sk.wikipedia.org/wiki?curid=207261" title="Dohoda o práci vykonávanej mimo pracovného pomeru">
Dohoda o práci vykonávanej mimo pracovného pomeru

Dohody o prácach vykonávaných mimo pracovného pomeru sú dohody, ktorými sa zakladajú pracovnoprávne vzťahy podľa slovenského Zákonníka práce iné než pracovný pomer. Upravené sú v § 223 a nasl. Zákonníka práce.
Sú to:
Ustanovenia zákona spoločné pre všetky tri typy dohôd.
"§223 (1) Zamestnávateľ môže na plnenie svojich úloh alebo na zabezpečenie svojich potrieb výnimočne uzatvárať s fyzickými osobami dohody o prácach vykonávaných mimo pracovného pomeru (dohodu o vykonaní práce, dohodu o pracovnej činnosti a dohodu o brigádnickej práci študentov), ak ide o prácu, ktorá je vymedzená výsledkom (dohoda o vykonaní práce) alebo ak ide o príležitostnú činnosť vymedzenú druhom práce (dohoda o pracovnej činnosti, dohoda o brigádnickej práci študentov)."
"(2) Na pracovnoprávny vzťah založený dohodami o prácach vykonávaných mimo pracovného pomeru sa vzťahujú ustanovenia prvej časti, § 85 ods. 1 a 2 , § 90 ods. 10 , § 91 až 95 , § 98 , § 119 ods. 1 a šiestej časti . Pracovný čas zamestnancov, ktorí vykonávajú prácu na základe dohôd o prácach vykonávaných mimo pracovného pomeru, v priebehu 24 hodín nesmie presiahnuť 12 hodín a u mladistvého zamestnanca v priebehu 24 hodín nesmie presiahnuť 8 hodín. Zamestnancom, ktorí vykonávajú prácu na základe dohôd o prácach vykonávaných mimo pracovného pomeru, nemožno nariadiť ani s nimi dohodnúť pracovnú pohotovosť a prácu nadčas. Ak ide o dôvody neprítomnosti zamestnanca v práci uvedené v § 141 ods. 1 a ods. 2 písm. a) až g) , ktoré zasiahli do času, na ktorý zamestnávateľ určil výkon práce, zamestnávateľ je povinný ospravedlniť túto neprítomnosť zamestnanca v práci. Za tento čas zamestnancovi náhrada odmeny nepatrí."
"(3) S mladistvým zamestnancom možno tieto dohody uzatvárať, len ak sa tým neohrozí jeho zdravý vývoj, bezpečnosť, mravnosť alebo výchova na povolanie."
"(4) Tieto dohody nemožno uzatvárať na činnosti, ktoré sú predmetom ochrany podľa autorského zákona."
"(5) Spory vyplývajúce z tejto dohody sa prejednávajú rovnako ako spory z pracovného pomeru."
"§ 224 (1) Na základe uzatvorených dohôd podľa § 223 sú zamestnanci povinní najmä"
"(2) Na základe uzatvorených dohôd podľa § 223 je zamestnávateľ povinný najmä"
"(3) Zákazy prác a pracovísk pre tehotné ženy, matky do konca deviateho mesiaca po pôrode, dojčiace ženy a mladistvých platia aj pre práce vykonávané na základe týchto dohôd."
"§ 225 (1) Zamestnanec zodpovedá zamestnávateľovi, s ktorým uzatvoril dohodu podľa § 223, za škodu spôsobenú zavineným porušením povinností pri výkone práce alebo priamej súvislosti s ním rovnako ako zamestnanec v pracovnom pomere. Náhrada škody spôsobená z nedbanlivosti nesmie presiahnuť tretinu skutočnej škody a nesmie byť vyššia ako tretina odmeny dohodnutej za vykonanie tejto práce okrem prípadov podľa § 182 až 185."
"(2) Zamestnávateľ zodpovedá zamestnancovi za škodu, ktorú utrpel pri výkone práce podľa uzatvorenej dohody alebo v priamej súvislosti s ním, rovnako ako zamestnancom v pracovnom pomere."

</doc>
<doc id="207262" url="https://sk.wikipedia.org/wiki?curid=207262" title="Dohody o prácach vykonávaných mimo pracovného pomeru">
Dohody o prácach vykonávaných mimo pracovného pomeru



</doc>
<doc id="207263" url="https://sk.wikipedia.org/wiki?curid=207263" title="Dohoda o vykonaní práce">
Dohoda o vykonaní práce

Dohoda o vykonaní práce je typ dohody o práci vykonávanej mimo pracovného pomeru. Upravená je v § 223 - § 226 Zákonníka práce.
Príslušné ustanovenia Zákonníka práce.
§223 - 225: - pozri v článku dohoda o práci vykonávanej mimo pracovného pomeru
"§ 226 (1) Dohodu o vykonaní práce zamestnávateľ môže uzatvoriť s fyzickou osobou, ak rozsah práce (pracovnej úlohy), na ktorý sa táto dohoda uzatvára, nepresahuje 350 hodín v kalendárnom roku. Do rozsahu práce sa započítava aj práca vykonávaná zamestnancom pre zamestnávateľa na základe inej dohody o vykonaní práce."
"(2) Dohoda o vykonaní práce sa uzatvára písomne, inak je neplatná. V dohode o vykonaní práce musí byť vymedzená pracovná úloha, dohodnutá odmena za jej vykonanie, doba, v ktorej sa má pracovná úloha vykonať, a rozsah práce, ak jej rozsah nevyplýva priamo z vymedzenia pracovnej úlohy. Písomná dohoda o vykonaní práce sa uzatvára najneskôr deň pred dňom začatia výkonu práce."
"(3) Pracovná úloha sa musí vykonať v dohodnutej dobe, inak môže zamestnávateľ od dohody odstúpiť. Zamestnanec môže od dohody odstúpiť, ak nemôže pracovnú úlohu vykonať preto, že mu zamestnávateľ neutvoril dohodnuté pracovné podmienky. Zamestnávateľ je povinný nahradiť škodu, ktorá mu tým vznikla."
"(4) Odmena za vykonanie pracovnej úlohy je splatná po dokončení a odovzdaní práce. Medzi účastníkmi možno dohodnúť, že časť odmeny bude splatná už po vykonaní určitej časti pracovnej úlohy. Zamestnávateľ môže odmenu po prerokovaní so zamestnancom primerane znížiť, ak vykonaná práca nezodpovedá dohodnutým podmienkam."
"(5) Ak zamestnanec zomrie pred splnením pracovnej úlohy a zamestnávateľ môže jej výsledky použiť, právo na odmenu primeranú vykonanej práci a právo na náhradu účelne vynaložených nákladov nezaniká a stáva sa súčasťou dedičstva."

</doc>
<doc id="207264" url="https://sk.wikipedia.org/wiki?curid=207264" title="Dohoda o pracovnej činnosti">
Dohoda o pracovnej činnosti

Dohoda o pracovnej činnosti je typ dohody o práci vykonávanej mimo pracovného pomeru. Upravená je v § 223 - 225 a §228a Zákonníka práce.
Príslušné ustanovenia Zákonníka práce.
§223 - 225: - pozri v článku dohoda o práci vykonávanej mimo pracovného pomeru
"§ 228a (1) Na základe dohody o pracovnej činnosti možno vykonávať pracovnú činnosť v rozsahu najviac 10 hodín týždenne."
"(2) Dohodu o pracovnej činnosti je zamestnávateľ povinný uzatvoriť písomne, inak je neplatná. V dohode o pracovnej činnosti musí byť uvedená dohodnutá práca, dohodnutá odmena za vykonávanú prácu, dohodnutý rozsah pracovného času a doba, na ktorú sa dohoda uzatvára. Jedno vyhotovenie dohody o pracovnej činnosti je zamestnávateľ povinný vydať zamestnancovi."
"(3) Dohoda o pracovnej činnosti sa uzatvára na určitú dobu alebo na neurčitý čas. V dohode možno dohodnúť spôsob jej skončenia. Okamžité skončenie dohody možno dohodnúť len na prípady, v ktorých možno okamžite skončiť pracovný pomer. Ak spôsob skončenia nevyplýva priamo z uzatvorenej dohody, možno ju skončiť dohodou účastníkov k dohodnutému dňu a jednostranne len výpoveďou bez uvedenia dôvodu s 15 - dennou výpovednou dobou, ktorá sa začína dňom, v ktorom sa písomná výpoveď doručila."

</doc>
<doc id="207265" url="https://sk.wikipedia.org/wiki?curid=207265" title="Carlingford Lough">
Carlingford Lough

Carlingford Lough (ír. "Loch Cairlinn") je lagúnové jazero v Írsku. Meria na dĺžku cca , na šírku v najužšom až v najširšom mieste. Hlavnou zdrojnicou, ktorá ústi do jazera je rieka Newry, z ostatných najmä Causeway Water na severnom a Ryland na južnom brehu. Jazero je spojené s Írskym morom úzkym prielivom medzi mysmi Greenore Point a Duggans Point.
Severný breh jazera patrí Severnému Írsku (grófstvo Down), kým južný breh na polostrove Cooley Írsku (grófstvo Louth). Najväčším sídlom na brehu jazera je mesto Warrenpoint, ktoré leží v severozápadnom cípe jazera, pri ústí rieky Newry a kanála Newry Canal. Medzi ďalšie významné sídla patrí mestečko Rosstrevor na severnom a obce Carlingford, Greenore a Omeath na južnom brehu.

</doc>
<doc id="207266" url="https://sk.wikipedia.org/wiki?curid=207266" title="Dohoda o brigádnickej práci študentov">
Dohoda o brigádnickej práci študentov

Dohoda o brigádnickej práci študentov je typ dohody o práci vykonávanej mimo pracovného pomeru. Upravená je v § 223 - 225 a § 227 - 228 Zákonníka práce.
Príslušné ustanovenia Zákonníka práce z roku 2013.
§223 - 225: - pozri v článku dohoda o práci vykonávanej mimo pracovného pomeru
"§ 227 (1) Dohodu o brigádnickej práci študentov môže zamestnávateľ uzatvoriť s fyzickou osobou, ktorá má štatút žiaka strednej školy alebo štatút študenta dennej formy vysokoškolského štúdia podľa osobitného predpisu a ktorá nedovŕšila 26 rokov veku. Prácu na základe dohody o brigádnickej práci študentov možno vykonávať najneskôr do konca kalendárneho roka, v ktorom fyzická osoba dovŕši 26 rokov veku."
"(2) Na základe dohody o brigádnickej práci študentov možno vykonávať prácu v rozsahu najviac 20 hodín týždenne v priemere; priemer najviac prípustného rozsahu pracovného času sa posudzuje za celú dobu, na ktorú bola dohoda uzatvorená, najdlhšie však za 12 mesiacov."
"§ 228 (1) Dohodu o brigádnickej práci študentov je zamestnávateľ povinný uzatvoriť písomne, inak je neplatná. V dohode musí byť uvedené: dohodnutá práca, dohodnutá odmena za vykonanú prácu, dohodnutý rozsah pracovného času a doba, na ktorú sa dohoda uzatvára. Jedno vyhotovenie dohody o brigádnickej práci študentov je zamestnávateľ povinný vydať zamestnancovi."
"(2) Dohoda o brigádnickej práci študentov sa uzatvára na určitú dobu, prípadne na neurčitý čas. V dohode možno dohodnúť spôsob jej skončenia. Neoddeliteľnou súčasťou dohody je potvrdenie štatútu študenta podľa uvedenej dohody podľa § 227 ods. 1; to neplatí, ak sa dohoda uzatvára v období od skončenia štúdia na strednej škole alebo od skončenia letného semestra na vysokej škole najneskôr do konca októbra toho istého kalendárneho roka. Okamžité skončenie dohody možno dohodnúť len pre prípady, v ktorých možno okamžite skončiť pracovný pomer. Ak spôsob skončenia nevyplýva priamo z uzatvorenej dohody, možno ju zrušiť dohodou účastníkov k dohodnutému dňu a jednostranne len výpoveďou bez uvedenia dôvodu s 15-dennou výpovednou dobou, ktorá sa začína dňom, v ktorom bola písomná výpoveď doručená."
Brigádnici na Slovensku.
Podľa údajov z roku 2014 od personálnej agentúry Index Nosluš sa priemerná mzda na Slovensku pri dohode o brigádnickej práci študenta je 2,30€. Z interných údajov agentúry tiež vyplýva, že priemerný vek brigádnikov je 22 rokov a najviac brigádnikov je z Nitrianskeho kraja, o niečo menej zo Žilinského a Bratislavského samosprávneho kraja. 

</doc>
<doc id="207267" url="https://sk.wikipedia.org/wiki?curid=207267" title="Jean Marie Balestre">
Jean Marie Balestre



</doc>
<doc id="207268" url="https://sk.wikipedia.org/wiki?curid=207268" title="Zoznam obcí v Maďarsku (D)">
Zoznam obcí v Maďarsku (D)

Toto je zoznam obcí v Maďarsku začínajúcich sa na písmeno D.

</doc>
<doc id="207269" url="https://sk.wikipedia.org/wiki?curid=207269" title="Pavel Bobek">
Pavel Bobek

Pavel Bobek (* 16. september 1937, Praha – † 20. november 2013, Praha) bol český spevák štýlov country a rock and roll.
Po ukončení gymnázia študoval na Fakulte architektúry a pozemného staviteľstva ČVUT v Prahe. Na fakulte spieval vo fakultnej kapele FAPS, neskôr v Štúdiu bigbítovej hudby a od roku 1959 v divadle Paravan.
V rokoch 1963 – 1965 bol spevákom skupiny Olympic, od roku 1966 vystupoval najčastejšie s Country Beatom Jiřího Brabca. S ním sa v roku 1967 stal stálym členom v divadle Semafor, kde pôsobil až do roku 1990.
V posledných rokoch vystupoval so skupinou Malinaband, ktorej kapelníkom je Luboš Malina.
Piesne.
Najznámejšie piesne.
Jeho najznámejšie piesne a najväčšie hity sú piesne:

</doc>
<doc id="207270" url="https://sk.wikipedia.org/wiki?curid=207270" title="Zoznam obcí v Maďarsku (E)">
Zoznam obcí v Maďarsku (E)

Toto je zoznam obcí v Maďarsku začínajúcich sa na písmeno E.

</doc>
<doc id="207271" url="https://sk.wikipedia.org/wiki?curid=207271" title="Zoznam obcí v Maďarsku (F)">
Zoznam obcí v Maďarsku (F)

Toto je zoznam obcí v Maďarsku začínajúcich sa na písmeno F.

</doc>
<doc id="207272" url="https://sk.wikipedia.org/wiki?curid=207272" title="Zoznam obcí v Maďarsku (G)">
Zoznam obcí v Maďarsku (G)

Toto je zoznam obcí v Maďarsku začínajúcich sa na písmeno G.

</doc>
<doc id="207273" url="https://sk.wikipedia.org/wiki?curid=207273" title="Newcastle">
Newcastle

Newcastle môže byť:

</doc>
<doc id="207274" url="https://sk.wikipedia.org/wiki?curid=207274" title="Zoznam obcí v Maďarsku (H)">
Zoznam obcí v Maďarsku (H)

Toto je zoznam obcí v Maďarsku začínajúcich sa na písmeno H.

</doc>
<doc id="207275" url="https://sk.wikipedia.org/wiki?curid=207275" title="Zoznam obcí v Maďarsku (I)">
Zoznam obcí v Maďarsku (I)

Toto je zoznam obcí v Maďarsku začínajúcich sa na písmeno I.

</doc>
<doc id="207276" url="https://sk.wikipedia.org/wiki?curid=207276" title="Zoznam obcí v Maďarsku (J)">
Zoznam obcí v Maďarsku (J)

Toto je zoznam obcí v Maďarsku začínajúcich sa na písmeno J.

</doc>
<doc id="207278" url="https://sk.wikipedia.org/wiki?curid=207278" title="Brezno nad Hronom">
Brezno nad Hronom



</doc>
<doc id="207279" url="https://sk.wikipedia.org/wiki?curid=207279" title="Viazma">
Viazma

Viazma () je mesto v Rusku, administratívne centrum Viazemského okresu, nachádzajúceho sa vo východnej časti Smolenskej oblasti. V roku 2005 v meste žilo 56 500 obyvateľov. Viazma je významnou železničnou križovatkou na trati Moskva — Smolensk a Ržev — Kaluga.
Mesto sa nachádza na rieke Viazme, 175 km od Smolenska, vo Viazemskej vrchovine, kde rieka Viazma prudko mení smer toku z juhu na severozápad.
Dejiny.
Prvá písomná zmienka o meste pochádza z roku 1239, no mesto bolo osídlené už podstatne skôr. Začiatkom 15. storočia mesto obsadili litovské vojská, no v roku 1494 ju získalo moskovské kniežatstvo. Tí mesto prestavali na vojenskú pevnosť, z ktorej do dnešných dôb zostala už len jedna veža.
Počas vlády Ivana Hrozného patrilo mesto od roku 1565 k opričnine. Počas obdobia smuty v okolí mesta prepuklo niekoľko roľníckych povstaní, po útoku poľských vojsk mesto prechádzalo niekoľkokrát z rúk do rúk. V roku 1612 Viazma poslala oddiel do vojska Dimitrija Požarského. Okolo roku 1630 cár Michail Fiodorovič nariadil postaviť nové opevnenia. Do roku 1632 bola postavená nová pevnosť - veľké dolné mesto.
Od 21. októbra 1654 do 10. februára 1655 bola Vjazma krátko sídlom cára Alexeja Michailoviča, ktorý sa kvôli epidémii nevrátil do Moskvy zo Smolenska.
22. októbra 1812 počas Napoleonovho vpádu do Ruska pri meste v bitke cárske jednotky porazili ustupujúce napoleonské vojská. Koncom 19. storočia sa Viazma stala veľkým obchodným mestom.
Cez druhú svetovú vojnu bolo mesto 7. októbra 1941 obsadené Nemcami. Počas bojov predchádzajúcich útoku na Moskvu bolo obkľúčené v okolí mesta veľké množstvo sovietskych vojsk. Oslobodené bolo 12. marca 1943 jednotkami Západného frontu (oddiely 5. a 33. armády) počas rževsko-viazemskej operácie.

</doc>
<doc id="207282" url="https://sk.wikipedia.org/wiki?curid=207282" title="Sagitta">
Sagitta

Sagitta môže byť:

</doc>
<doc id="207288" url="https://sk.wikipedia.org/wiki?curid=207288" title="Petra Černocká">
Petra Černocká

Petra Černocká (* 24. november 1949, Praha) je česká herečka a speváčka, sestra diskdžokeja Pavla Černockého a sesternica herca Vlastimila Brodského.
Životopis.
Na konzervatóriu vyštudovala operný spev a hru na klavír, po absolvovaní školy začínala spievať so skupinou Pastýři Petra Hanniga. V Divadle Semafor hrala v legendárnej Šimkovej a Grossmanovej hre "Besídka v rašeliništi", neskôr v Suchého hre "Čarodějky". Mladú čarodejnicu Saxanu, lietajúcu na metle, si zahrala aj zaspievala o niečo neskôr vo filme "Dívka na koštěti" scenáristu Miloše Macourka a režiséra Václava Vorlíčka. Ako herečka sa objavila aj v ďalších televíznych programoch Česko-slovenskej televízie. 
Ako speváčka potom dlhé roky vystupovala so skupinou Kardinálové Zdenka Mertu. Má dcéru Barboru Vaculíkovú, ktorá je tiež speváčkou pôsobiacou v skupine Yellow Sisters. V súčasnej dobe vystupuje s manželom Jiřím Pracným.

</doc>
<doc id="207289" url="https://sk.wikipedia.org/wiki?curid=207289" title="Ernest Borgnine">
Ernest Borgnine

Ernest Borgnine, vlastným menom "Ermes Effron Borgnino", (* 24. január 1917, Hamden, Connecticut, USA – † 8. júl 2012, Los Angeles, Kalifornia, USA) bol americký herec.

</doc>
<doc id="207290" url="https://sk.wikipedia.org/wiki?curid=207290" title="Joe Viterelli">
Joe Viterelli

Joe Viterelli (* 10. marec 1937, New York, USA – † 28. január 2004, Las Vegas, Nevada) bol americký herec.

</doc>
<doc id="207291" url="https://sk.wikipedia.org/wiki?curid=207291" title="Vjazma">
Vjazma



</doc>
<doc id="207293" url="https://sk.wikipedia.org/wiki?curid=207293" title="Gymnázium (Topoľčany, 17. novembra 1180/16)">
Gymnázium (Topoľčany, 17. novembra 1180/16)

Gymnázium Topoľčany je gymnázium, ktoré ponúka štúdium s maturitou. Bolo zriadené v roku 1936. Riaditeľkou je PaedDr. Martina Mazáňová, PhD. V školskom roku 2011/2012 navštevuje školu 660 žiakov v 23 triedach.

</doc>
<doc id="207295" url="https://sk.wikipedia.org/wiki?curid=207295" title="Riadenie kvality">
Riadenie kvality

Riadenie kvality alebo staršie riadenie akosti môže byť:

</doc>
<doc id="207296" url="https://sk.wikipedia.org/wiki?curid=207296" title="Otto František Habsbursko-lotrinský">
Otto František Habsbursko-lotrinský

Otto František Jozef Habsburský (* 21. apríl 1865, Graz – † 1. november 1906, Viedeň), bol rakúsky arcivojvoda z habsbursko-lotrinskej dynastie, druhorodený syn arcivojvodu Karola Ľudovíta Habsbursko-lotrinského a jeho druhej manželky Márie Annunciaty Neapolsko-Sicílskej.
Životopis.
V rokoch 18951898 sa s Ottom (celým menom Otto František Jozef Karol Ľudovít Mária) vážne uvažovalo ako s následníkom trónu počas ochorenia jeho staršieho brata Františka Ferdinanda. I cisár František Jozef I. ho začal poverovať úlohami pri reprezentácii krajiny a dynastie. Na jeho príkaz dostal Otto k dispozícii palác Augarten a početnejšie služobníctvo.
No ľahkovážny Otto po úlohe hlavy rodu a štátu vôbec netúžil. Politika ho v podstate nezaujímala. Jeho bezstarostný život a milostné avantúry, ktoré vyhľadával a ktorými sa nijako zvlášť netajil, boli príčinou mnohých klebiet. Svoju manželku, saskú princeznú Máriu Jozefu nemiloval. Ich manželstvo bolo úplne formálne a po narodení druhého syna ju celkom opustil a žil samostatne a nezávisle. Páčilo sa mu, že bol označovaný za najkrajšieho jazdeckého dôstojníka armády „krásny Otto“. Jeho milostné vzťahy so ženami boli početné, väčšinou krátkodobé, ale i dlhšie a vášnivé.
V čase presadenia sobáša jeho brata Františka Ferdinanda so Žofiou Chotkovou došlo medzi oboma bratmi k odcudzeniu. V súkromí sobáš svojho brata s nerovnocennou grófkou bezzásadový Otto podporoval, no na verejnosti sa obával vystúpiť na jeho podporu. Typické pre neho bolo, že v čase najostrejšieho sporu radšej sa utiahol do Benátok a tam čakal na vyriešenie situácie. Očividne hral na obe strany, no pred autoritou cisára mal ozajstný rešpekt.
V dôsledku promiskuitných sexuálnych vzťahov sa Otto nakazil a ochorel na, v tej dobe ťažko liečiteľný, syfilis. Rozklad tkaniva mu postupne zasiahol celý organizmus. Kvôli tomu bol Otto v roku 1904 oslobodený od vojenskej služby; jeho menovanie generálnym inšpektorom jazdectva v roku 1905 bolo iba formálnou záležitosťou.
Zomrel vo Viedni, kde ho opatrovala jeho nevlastná matka Mária Terézia Braganza. Pochovaný je v kapucínskej krypte vo Viedni.
Rodinné pomery.
Z manželstva s Máriou Jozefou Saskou (* 1867 - † 1944) pochádzali dvaja synovia:

</doc>
<doc id="207297" url="https://sk.wikipedia.org/wiki?curid=207297" title="Bitka pri Lamači">
Bitka pri Lamači

Bitka pri Lamači bolo záverečné vojenské stretnutie rakúskej a pruskej armády v rakúsko-pruskej vojne v roku 1866.
Vojna sa začala na pruských hraniciach v severných Čechách, pokračovala dejiskom najväčšej bitky pri Hradci Králové a ukončená bola krviprelievaním v Lamači pri Bratislave. 
Útočiaca pruská armáda prenasledovala časť porazených rakúskych jednotiek popri rieke Morava. 19. júla obsadila Malacky a o dva dni Stupavu. Prusi sa chystali dobyť Bratislavu, dôležité strategické miesto. Boli by si tak posilnili pozície v prípadnom útoku na Viedeň. 
Rakúske jednotky vytvorili pred Bratislavou mohutný obranný val, rozprestierajúci sa od návršia Hrubá Pleš až po svahy Devínskej Kobyly. Silné delostrelectvo rozostavili pri Lamači a Dúbravke, aby chránilo prístupové cesty od Stupavy. Útok Prusov sa začal ráno 22. júla silnou delostreleckou paľbou na Dúbravku a Lamač. Medzitým sa ďalšie oddiely pokúsili o obchvat rakúskych obranných línií cez Kamzík. Napokon bol útok Prusov odrazený. Pred rozhodujúcim útokom Prusov Bratislavu zachránil začiatok prímeria uzavretého v Mikulove. 
V tejto poslednej bitke rakúskej-pruskej vojny padlo niekoľko sto vojakov na jednej i druhej strane. Ich hroby sú roztrúsené v okolí Lamača, Dúbravky a po návrší Kamzíka. Mierové rokovania sa začali v Mikulove a pokračovali v Prahe, kde 23.8.1866 podpísali mierovú zmluvu. Pražským mierom sa Rakúsko zaviazalo, že sa úplne zrieka Nemecka a svojej nemeckej politiky vôbec. Muselo zaplatiť vojnovú kontribúciu 20 miliónov pruských toliarov. Výsledok vojny bol jedným z určujúcich faktorov neskoršieho rakúsko-uhorského vyrovnania v roku 1867.

</doc>
<doc id="207298" url="https://sk.wikipedia.org/wiki?curid=207298" title="Fyzikálna terapia">
Fyzikálna terapia



</doc>
<doc id="207299" url="https://sk.wikipedia.org/wiki?curid=207299" title="Vplývanie">
Vplývanie



</doc>
<doc id="207300" url="https://sk.wikipedia.org/wiki?curid=207300" title="Zavinenie (právo)">
Zavinenie (právo)

Zavinenie je vnútorný psychický vzťah človeka jednak k vlastnému protiprávnemu konaniu (porušeniu (ohrozeniu) právnej normy), jednak k výsledku tohto protiprávneho konania, ktorý má za následok trestnú alebo civilnú právnu zodpovednosť. Zavinenie môže byť:
Zavinenie a jeho vzťah k trestnému právu.
Zo zavinenia vychádza subjektívna stránka skutkovej podstaty trestného činu, ktorá vyjadruje psychický vzťah páchateľa ku skutočnostiam charakterizujúcim trestný delikt. V trestnom práve platí zásada, že bez zavinenia niet trestného činu ani trestu. Zavinenie ako obligatórny znak skutkovej podstaty trestného činu sa musí vzťahovať na všetky podstatné okolnosti skutkovej podstaty trestného činu, musí byť dané v čase činu. Jeho forma a intenzita môže byť rôzna. Zavinenie je obligatórnou zložkou subjektívnej stránky trestného činu. Rozlišujú sa dve formy zavinenia: úmysel a nedbanlivosť. 
Úmyselné zavinenie.
Úmyselné zavinenie sa skladá z dvoch zložiek, a to zložky intelektuálnej a zložky vôľovej. Obidve tieto zložky musia zahŕňať jednak ohrozenie alebo porušenie záujmov chránených Trestným zákonom, teda objekt trestného činu a jednak spôsob spáchania trestného činu a ostatné náležitosti, predpokladané príslušným ustanovením Trestného zákona. 
Zavinenie z nedbanlivosti.
Nedbanlivostné zavinenie sa skladá len z intelektuálnej zložky, chýba tu vôľa naplniť znaky skutkovej podstaty trestného činu. 

</doc>
<doc id="207301" url="https://sk.wikipedia.org/wiki?curid=207301" title="Zaviňovanie">
Zaviňovanie



</doc>
<doc id="207302" url="https://sk.wikipedia.org/wiki?curid=207302" title="Spôsobenie">
Spôsobenie



</doc>
<doc id="207303" url="https://sk.wikipedia.org/wiki?curid=207303" title="Zapríčinenie">
Zapríčinenie



</doc>
<doc id="207304" url="https://sk.wikipedia.org/wiki?curid=207304" title="Fúzia">
Fúzia

Fúzia môže byť:
Uskutočňovanie fúzie sa nazýva fuzionovanie alebo fúzovanie.

</doc>
<doc id="207305" url="https://sk.wikipedia.org/wiki?curid=207305" title="Fúzovanie">
Fúzovanie



</doc>
<doc id="207306" url="https://sk.wikipedia.org/wiki?curid=207306" title="Zlučovanie">
Zlučovanie



</doc>
<doc id="207307" url="https://sk.wikipedia.org/wiki?curid=207307" title="Telesná práca">
Telesná práca



</doc>
<doc id="207308" url="https://sk.wikipedia.org/wiki?curid=207308" title="Frivolný">
Frivolný



</doc>
<doc id="207309" url="https://sk.wikipedia.org/wiki?curid=207309" title="Frivolita">
Frivolita



</doc>
<doc id="207310" url="https://sk.wikipedia.org/wiki?curid=207310" title="Geografia rastlinstva">
Geografia rastlinstva



</doc>
<doc id="207311" url="https://sk.wikipedia.org/wiki?curid=207311" title="Rastlinný zemepis">
Rastlinný zemepis



</doc>
<doc id="207312" url="https://sk.wikipedia.org/wiki?curid=207312" title="Norma riadenia kvality">
Norma riadenia kvality



</doc>
<doc id="207314" url="https://sk.wikipedia.org/wiki?curid=207314" title="Závit">
Závit

Závit je technický prvok strojných súčiastok, ktorého tvar je definovaný závitovou plochou. Plocha vzniká navinutím profilu na valec pozdĺž skrutkovice pri definovanom stúpaní.
Závit môže byť:

</doc>
<doc id="207317" url="https://sk.wikipedia.org/wiki?curid=207317" title="Bitka pri Veľkých Kostoľanoch">
Bitka pri Veľkých Kostoľanoch

Bitka pri Veľkých Kostoľanoch bolo posledné bojové stretnutie bratríkov s vojskami kráľa Mateja Korvína v roku 1467.
Predohra.
Kvôli sústavným útokom Matejových vojsk sa zvyšky oddielov bratríkov sústredili na Považí. Ich rady posilnili bratríci z Rakúska a Moravy. Ich prvotným cieľom bolo obsadenie strategicky výhodnej Trnavy, no kvôli jej pevným hradbám sa im mesto dobyť nepodarilo. Presunuli sa severnejšie a vybudovali dobre opevnený tábor pri Veľkých Kostoľanoch, odkiaľ podnikali výpady do bližšieho i vzdialenejšieho okolia.
Kapitánom bratríkov bol husitský bojovník Ján Švehla, ktorý predtým istý čas pôsobil dokonca i v Matejových službách.
Bitka.
Matej Korvín obkľúčil tábor bratríkov 6. decembra 1466. Po nepretržitom obliehaní a v obave pred vyhladovaním sa oddiely bratríkov 29. januára nasledujúceho roku Matejovi vzdali.
Kapitán bratríkov Ján Švehla sa pokúsil o útek, ale bol chytený v dedine Stará Turá, ktorú Matej Korvín za zásluhy povýšil na poddanské mestečko.
Okolo dvetisíc bojovníkov padlo, Jána Švehlu a ďalších sto bojovníkov dal Matej obesiť, časť ich zahynula v budínskom väzení. Množstvo preživších bratríkov vstúpilo do kráľových služieb a vytvorilo jadro jeho povestného čierneho pluku.
Dohra.
Porážka bratríckych oddielov v bitke pri Veľkých Kostoľanoch znamenala ich definitívny zánik na území Slovenska.

</doc>
<doc id="207336" url="https://sk.wikipedia.org/wiki?curid=207336" title="Kapacita kondezátora">
Kapacita kondezátora

Kapacita kondenzátora je schopnosť kondenzátora udržať na sebe náboj. Ako fyzikálna veličina udáva, aký náboj drží na sebe vodič pri potenciáli 1 volt.
C=εS/d
ε – permitivita, d – vzdialenosť dosiek kondenzatora, S – plocha dosky

</doc>
<doc id="207337" url="https://sk.wikipedia.org/wiki?curid=207337" title="Siločiarový model">
Siločiarový model

Siločiarový model je model, ktorý na znázornenie elektrických polí využíva siločiary, pričom siločiary sú neprerušované, nepretínajú sa, vychádzajú z kladného náboja a končia sa v zápornom. V prípade samostatných alebo niekoľkých súhlasných nábojov sa rozbiehajú do nekonečna a sú kolmé na povrch nabitého telesa.

</doc>
<doc id="207338" url="https://sk.wikipedia.org/wiki?curid=207338" title="Steven A. Hawley">
Steven A. Hawley



</doc>
<doc id="207339" url="https://sk.wikipedia.org/wiki?curid=207339" title="Plaveč (hrad)">
Plaveč (hrad)

Plaveč (normovaný názov) alebo Plavečský hrad je zrúcanina hradu na miernom návrší nad obcou Plaveč v okrese Stará Ľubovňa v Prešovskom kraji.
Dejiny.
Hrad bol postavený okolo roku 1294 ako pohraničná pevnosť. Na vlastné náklady ho dal vybudovať šľachtic Arnold, syn Ditricha zo Spiša. Od začiatku bol vymurovaný z kameňa. Za svoje meno vďačí pravdepodobne kmeňu Polovcov (Plavcov), ktorých uhorskí králi v 11. – 12. storočí za účelom obrany hraníc pozývali do pohraničných oblastí Uhorska. Ako kráľovský hrad ho Karol I. Róbert z Anjou daroval v r. 1317 spolu s panstvom Drugethovcom a po vymretí rodu v roku 1366 ho kráľ Žigmund Luxemburský dal do držby Bebekovcom, ktorí okolo r. 1427 boli trvalými vlastníkmi plavečského panstva.
V druhej polovici 15. storočia počas husitských bojov sa hradu zmocnili bratríci na čele s vodcom Petrom Aksamitom. Ten ho mal vo svojej moci až do svojej smrti r. 1458. Po ňom hrad dostal nových majiteľov Zápoľských, ktorí ho dali nanovo opevniť. R. 1505 sa kúpou dostal hrad do vlastníctva rodu Horváthovcov (podľa mena obce sa začali písať Horváthovci-Palocsayovci).
Počas povstania Juraja I. Rakóciho bol hrad na strane vzbúrencov. V 18. storočí, keď stratil vojenský význam, Paloczayovci ho doplnili obytnými budovami a upravili na pohodlné bývanie natoľko, že sa v roku 1715 v zmysle nariadenia cisára Karola VI. o demolácii hradov vyhol zbúraniu, pretože bol uznaný, že má charakter obytného objektu. Pri adaptácii r. 1830 bola narušená statika, Paloczayovci hrad opustili a presťahovali sa do kaštieľa, ktorý si postavili pri Plavči. V roku 1857 rod vymrel, no ešte rok predtým hrad postihol ničivý požiar. Odvtedy hrad pustne.
Exteriér.
Pôvodne malý kamenný hrad (postavený na mieste strážnej veže) pozostával len z mohutnej obytnej veže (9x8 m, hrúbka múrov 3 m) postavenej na najvyššom mieste vrchu. Vzhľadom na značnú devastáciu objektu nie je možné jasne určiť etapy výstavby hradu. Podľa opisu z roku 1644 mal hrad okrem veže palác (reprezentačné krídlo, panský dom aj kuchyňa), kaplnku, starý palác, dve bašty a zámočnícky dom. Pod hradom bol majer. Po renesančnej prestavbe hrad zobrazuje kresba Myskovszkého, kde vidno, že prestavba pohltila aj donjon. Z hradu sa zachovali zbytky juhovýchodného muriva s kruhovou baštou a ďalšou polkruhovou baštou na opačnej strane, ktoré flankovali prístup do hradu. Ďalšia nákladná prestavba paradoxne urýchlila koniec hradu, pretože výstavný palác s veľkými oknami neodolal počasiu a znemožnil prevádzku hradu.
Súčasný stav.
Dnes sa z kedysi prepychového sídla zachovali iba zbytky vysokých múrov obytného krídla a obrannej delovej bašty na severnej strane bývalého hradného areálu. Od r. 2014 prebieha na hrade obnova. Vďaka príspevku Ministerstva kultúry SR, Európskym fondom a Ministerstva práce, sociálnych vecí a rodiny SR s prispením nezamestnaných sa v prvej etape obnovila juhovýchodná stena. V roku 2016 sa v obnove pokračuje ďalej a na hrade pracuje až 20 ľudí. Druhá etapa obnovy hradu počíta s opravou priľahlej JV bašty.
Deň hradu Plaveč.
Občianske združenie Džatky pre všetko organizuje od r. 2013 kultúrnu akciu pre širokú verejnosť s názvom Deň hradu Plaveč. V roku 2024 sa Deň hradu Plaveč uskutoční v sobotu 31. augusta od 14:00 hod. 

</doc>
<doc id="207342" url="https://sk.wikipedia.org/wiki?curid=207342" title="Jozef Gregás">
Jozef Gregás

Jozef Gregás (* 19. február 1915, Čaradice – † 7. november 1989, Čaradice) bol slovenský ľudový rezbár.
Životopis.
Drevársky robotník na lúpačke v Žarnovici a hutný robotník na peciach v Žiari nad Hronom prežil svoj život v malebnej dedinke Čaradice na úpätí Veľkeho Inovca (Pohronský Inovec) neďaleko Slovenskej brány. S pokusmi o tvorbu začal v dospelom veku. Jeho prvotnou pohnútkou bolo zhotoviť drevenú hračku (koníka) pre svojho syna Ernesta. Drevo ho však zaujalo natoľko, že sa rezbárstvu vo voľných chvíľach začal venovať naplno. Tvoril plastiky a reliéfne obrazy, zachytávajúc dianie na vidieku a taktiež výjavy z vojnového obdobia. Väčšinou vyrezával sošky menších rozmerov z lipového dreva, no neodolal ani výzvam vo forme plastiky Jánošíka v životnej veľkosti. Taktiež sa niekoľkokrát zúčastnil folklórneho festivalu vo Východnej, kde vytvoril tematické monumentálne sochy. Jednou z nadživotne veľkostných plastík bola „Krojovaná matka s dieťatom na rukách“ a ďalšou skupinovou plastikou boli „Tancujúci mládenec a deva“. Na veľkú škodu sa ani jedna so spomínaných plastík nezachovala, keďže organizátori ich vystavovali pod holým nebom a vystavené neustálym vplyvom počasia boli zničené. Našťastie existuje dokument Martina Slivku „Kresané do dreva“(1976),ktorý ukazuje a hovorí o zámeroch a dôvodoch realizácie daných plastík ľudovými rezbármi a zobrazuje aj samotné diela v rôznych fázach vyhotovenia. Posledným dielom, ktoré starnúci a chorľavejúci umelec vytvoril, bol jeho vlastný drevený pomník osadený dvomi reliéfnymi obrazmi s výjavmi z biblie a plastikou hlavy ukrižovaného Ježiša Krista.
Jeho práce sú zastúpené aj v zbierkach:

</doc>
<doc id="207346" url="https://sk.wikipedia.org/wiki?curid=207346" title="Manchester City">
Manchester City



</doc>
<doc id="207348" url="https://sk.wikipedia.org/wiki?curid=207348" title="Run and gun">
Run and gun

Run and gun (tiež známy ako run 'n gun alebo ako strielačka videná z pohľadu zvrchu) je pod-žáner akčných videohier zahŕňajúci elementy hier žánru shoot 'em up a plošinoviek. Tieto hry, ktoré spadajú do kategórie viacsmerových videohier, sa stali za posledných vyše 25 rokov veľmi populárnymi najmä vďaka titulom ako Contra, Commando, Gunstar Heroes, Metal Slug alebo Ikari Warriors. Tieto videohry sa okrem iného stali charakteristickými najmä vďaka podpore hry dvoch hráčov súčasne.
Hry videné z pohľadu zboku nútili hráča používať skoky a prikrčenie pre prekonanie prekážok a v postupe hrou, zatiaľ čo u hier prevedených v izometrickom prostredí sa kladie dôraz na schopnosť uhýbania sa nepriateľským strelám a využívanie prirodzených bariér ako krytia.
Charakteristika.
Výzbroj.
Typická hra žánru run and gun pridelí hráčovi na začiatku levelu pomaly strieľajúcu zbraň. V niekoľkých tituloch bola počiatočnou zbraňou zbraň na boj zblízka (najčastejšie dýka) na elimináciu protivníkov na veľmi blízke vzdialenosti. Toto bolo typické pre tituly zo série Metal Slug, Bloody Wolf alebo Rush'n Attack. Tieto hry videné z pohľadu z boku boli zamerané vo veľkej miere prevažne na boj zblízka, ale hráčovi boli prístupné aj strelné zbrane alebo špeciálne vylepšenia, ktoré mohol obdržať po eliminácií určitého bojovníka, respektíve počtu bojovníkov. Ale zahrnutie takýchto herných postupov bolo veľmi ojedinelé, keďže žáner sa zameriaval na rýchlu akciu spojenú zo streľbou ako hlavným spôsobom eliminácie protivníka.
Zdravie a vylepšenia.
Väčšina hier tohto žánru sa vyznačovala tím, že na väčšinu nepriateľov stačil jeden zásah. Hráčova postava sa mohla vo väčšine prípade obnoviť na mieste kde zahynula, ale so stratou určitých unikátnych predmetov. Iné hry, ako napríklad Gunstar Heroes používali systém zásahových bodov.
Multiplayer.
Hry žánru "run and gun" sa často vyznačujú možnosťou kooperatívnej hry.

</doc>
<doc id="207349" url="https://sk.wikipedia.org/wiki?curid=207349" title="HC ŠKP Poprad">
HC ŠKP Poprad



</doc>
<doc id="207354" url="https://sk.wikipedia.org/wiki?curid=207354" title="Podprsenka">
Podprsenka

Podprsenka je súčasť dámskeho odevu (spodnej bielizne alebo plaviek). Používa sa na zahalenie, podporu, zvýraznenie a modeláciu tvaru poprsia.
História.
V antických štátoch ženy spevňovali poprsie omotaním kusom látky okolo hrude. V stredoveku používali spodnú bielizeň hlavne na ochranu vonkajšieho oblečenia, ktoré bolo drahé. Táto spodná bielizeň bola primitívneho strihu - do plachty vyrezali otvor pre hlavu a ruky. Reálnym predchodcom podprsenky bol korzet, ktorý bol rozšírený hlavne v 19. storočí. Dodnes sa považuje za symbol ženskosti ale aj ako najkoncentrovanejší kus oblečenia. Ženy si korzet obliekali hlavne kvôli predpísanému krásnemu vzhľadu, ktorý mohli dosiahnuť len úzkym driekom.
Veľké inovácie od Viktoriánov:
Prvé patenty na podprsenku boli udelené už koncom 19. storočia, napr. v roku 1889 ho získala Francúzska Herminie Cadolle a v roku 1893 Američanka Marie Tucek pod názvom "Breast supporter". Za skutočnú vynálezkyňu modernej podprsenky sa ale považuje Američanka Marie Phelps Jacobová, ktorá ju vyrobila roku 1913 a o rok na to získala patent. Neskôr svoj patent predala firme Warner Brothers. Práve táto firma ako prvá zaviedla abecedné číslovanie košíčkov podprseniek a tak dokázali zabezpečiť produkty pre ženy s akoukoľvek veľkosťou pŕs.
Veľkým boomom podprseniek boli zlaté hollywoodske časy, kde sa herečky predbiehali vo vymýšľaní rôznych strihov v a typov podprseniek. 
Ženy, ktoré si obľúbili push-up strih, môžu za to ďakovať firme Wonderbra, ktorá ako prvá zaviedla tento strih a pojem na trh.

</doc>
<doc id="207355" url="https://sk.wikipedia.org/wiki?curid=207355" title="Skalnaté hory">
Skalnaté hory



</doc>
<doc id="207368" url="https://sk.wikipedia.org/wiki?curid=207368" title="San Michele al Tagliamento">
San Michele al Tagliamento

San Michele al Tagliamento je mesto na Jadranskom pobreží v Taliansku. Známe je najmä pre letný cestovný ruch v časti Bibione, kam chodí veľa ľudí každoročne na letnú dovolenku.
Bibione je stredne veľká časť mesta, ale má iba okolo 3000 obyvateľov. Je rozdelené na niekoľko častí; "Lido dei Pini", "Bibione Pineda", "Bibione Centro". Je to turistické mesto, ktoré radi navštevujú turisti z Nemecka, Rakúska, Maďarska, Česka, Slovenska a Ruska. V posledných rokoch narastá počet turistov z iných krajín, ako napríklad Holandsko, Belgicko, Poľsko, a ich počet stále rastie. Mesto ponúka viac ako 500.000 lôžok na spanie v hoteloch, kampingoch alebo víkendových domčekoch. Turisti sem chodia najmä medzi májom a septembrom, kedy je tu veľmi teplo oproti krajinám, odkiaľ pochádzajú turisti. Obchody a pláže sú tiež len cez sezónu otvorené. 
Tradíciou mesta je, že každý utorok sú na parkovisku pred lunaparkom trhy. Môžete tu kúpiť rôzne veci; oblečenie, uteráky, syry, čerstvé ovocie a originálne talianske salámy. Nachádza sa tu aj obchod s čerstvými rybami, ktorý je otvorený okrem utorka aj v piatok.
Väčšina obchodníkov, predavačov a pracovníkov v agentúrach hovorí po nemecky, pretože väčšina turistov je nemecky hovoriacich; niektorí hovoria aj anglicky. 
Poloha.
Bibione sa nachádza medzi Jadranským morom a riekou Tagliamento. Pri Bibione sa nachádzajú aj lagúny. 
História mesta.
Prvé osídlenie sa predpokladá v 4. a 3. storočí pred Kristom, keď boli prvýkrát osídlené lagúny. Od roku 181 pred Kristom je územie osídlené Rimanmi. Od konca 18. storočia tu objavujú archeológovia pri výkopoch medené mince, sklenené nádoby a hlinený tovar z obdobia Rímskej ríše. Po páde Rímskej ríše a s rozkvetom kresťanstva patrilo Bibione k Concordskému biskupstvu. Začiatkom 20. storočia sa začalo mesto prestavávať a v roku 1950 bolo mesto prerobené. Boli vybudované pláže a kanalizácia.
Situácia dnes.
Predovšetkým Nemci a Rakúšania navštevujú miestne kúpele. Väčšinu zastavanej plochy mesta je pokrytá hotelmi, penziónmi, kampingami. Sú v kategóriách od jedno- po päťhviezdičkové. Je v nich 40 krát viac lôžok ako je počet obyvateľov Bibione. Bibione je obľubené najmä u mladých rodín, ktoré nachádzajú pokoj na plážach a pre ich deti tu sú k dispozícií animačné programy. Tiež sa tu nachádzajú školy windsurfingu a plavecké školy. Tiež sú tu početné bary a diskotéky, kam sa môžu ísť zabaviť.

</doc>
<doc id="207369" url="https://sk.wikipedia.org/wiki?curid=207369" title="Kemco">
Kemco

KEMCO (Kotobuki System Co., Ltd.) je počítačová firma zaoberajúca sa vývojom a vydávaním počítačových hier založená v roku 1984 ako divízia spoločnosti "Kotobuki Engineering &amp; Manufacturing Co., Ltd."
Firma KEMCO začala vyvíjať a publikovať hry od roku 1985 prvýkrát pre hernú konzolu NES.
Firma sa stala známou najmä vďaka sérií videohier "Top Gear".

</doc>
<doc id="207370" url="https://sk.wikipedia.org/wiki?curid=207370" title="Ion Storm">
Ion Storm

Ion Storm bola americká softvérová spoločnosť zaoberajúca sa vývojom počítačových hier. Spoločnost založili 15. novembra roku 1996 John Romero, Tom Hall, Jerry O'Flaherty a Todd Porter. John Romero a Tom Hall predtým pôsobili v spoločnosti id Software od jej vzniku.
Vytvorené tituly.
"Daikatana" a "Anachronox" boli pôvodne vyvíjané na Quake engine, ale neskôr boli prepracované do Quake II engine. Po niekoľkých odkladoch bola "Daikatana" vydaná v apríli roku 2000 a "Anachronox" vyšiel v roku 2001. Následne spoločnosť opustili John Romero a Tom Hall. Spoločnosť bola o štyri a pol roka neskôr zrušená vlastníkom Eidos Interactive.

</doc>
<doc id="207376" url="https://sk.wikipedia.org/wiki?curid=207376" title="Stanislav Hložek">
Stanislav Hložek

Stanislav Hložek (alebo Standa Hložek) (* 16. september 1954, Kroměříž) je český spevák, ktorý spoločne s Petrom Kotvaldom tvoril spevácku dvojicu, obľúbenú najmä v 80. rokoch 20. storočia. Ich najväčší hit má názov „Holky z naší školky“.
Životopis.
V roku 1980 začal spolupracovať s Karlom Vágnerom, Hanou Zagorovou a Petrom Kotvaldom. 
V roku 1983 nahral s Kotvaldom svoj najúspešnejší hit – „Holky z naší školky“ hudbu k pesničke napísal Karel Vágner, s textom Pavla Žáka. Celkom sa predalo viac ako 1 milion nosičov. Veľký úspech mala aj pieseň „Můj čas“, ktorú naspieval s Hanou Zagorovou a Petrom Kotvaldom hudbu k nej zložili Peter Orm a Pavel Orm, povôdný text napísal Zdeněk Borovec. Táto úspešná pesnička bola hlavnou pesničkou seriálu Sanitka, ktorý si získal veľkú popularitu v 80. rokoch (20. storočia). Spolu s Petrom Kotvaldom vystupovali na rôznych hudobných festivaloch napr. Bratislavská lýra, Děčínská kotva, Intertalent, Sopoty, Drážďany. V 90. rokoch založil agentúru S. A. Production, ktorá sa podieľa a vytvára detské programy, ktorým sa venoval ako spevák aj moderátor, či už v televízii (Magion, Vega) alebo aj mimo nej. Má kladný vzťah k ľudovej hudbe, v Kongresovém centre uvádza zábavný program nazvaný "Posezení u cimbálu". V súčasnosti okrem koncertov vystupuje v muzikáli Traja muškatieri v roli Porthosa v Divadle Hybernia.

</doc>
<doc id="207377" url="https://sk.wikipedia.org/wiki?curid=207377" title="ScummVM">
ScummVM

ScummVM je slobodný softvér šírený pod licenciou GNU GPL, ktorý umožňuje bezproblémový beh množstva starších klasických adventúr, vytvorených pre operačný systém MS-DOS. Ide v podstate o plnohodnotný interpreter jazyka SCUMM vyvinutého firmou LucasArts. 
Súčasťou programu sú i pôvodne zdrojové kódy hier "Beneath a Steel Sky", "Broken Sword" a "Broken Sword 2" uvoľnené firmou Revolution Software a
adventúry "Flight of the Amazon Queen". Podporované sú tiež hry "Simon the Sorcerer" a "Simon the Sorcerer 2".
ScummVM je naprogramovaný v C++. Grafický výstup zabezpečuje knižnica SDL. Tým je zaistená ľahká prenositeľnosť na platformy GNU/Linux, Mac OS X, PalmOS, PocketPC, Microsoft Windows, AmigaOS a MorphOS.

</doc>
<doc id="207381" url="https://sk.wikipedia.org/wiki?curid=207381" title="Mólová hmotnosť">
Mólová hmotnosť



</doc>
<doc id="207382" url="https://sk.wikipedia.org/wiki?curid=207382" title="Molová hmotnosť">
Molová hmotnosť



</doc>
<doc id="207383" url="https://sk.wikipedia.org/wiki?curid=207383" title="Cenotvorba">
Cenotvorba



</doc>
<doc id="207384" url="https://sk.wikipedia.org/wiki?curid=207384" title="Héfaistión">
Héfaistión

Héfaistión alebo Hefaistion (*cca 360 pred Kr., Pella, Macedónia (dnes Grécko) – †324 pred Kr., Ekbatana) bol macedónsky šľachtic; druh, veliteľ jazdy (chiliarchos) a pravdepodobný milenec Alexandra Veľkého. Všeobecne sa usudzuje, že mu patrila najväčšia Alexandrova náklonnosť. 
Pravdepodobne boli najlepšími priateľmi už od detstva, pretože aj Hefaistion získal svoje vzdelanie na dvore Alexandrovho otca. Hefaistion sa prvýkrát objavuje v okamihu, keď Alexander prišiel k Tróji. Tam obaja priatelia vzdali obete pri svätyniach hrdinov Achilla a Patrokla, pričom Alexander poctil Achilla a Hefaistion Patrokla. Aelian vo svojich Varia Historia (12.7) tvrdí, že "tým naznačil, že je predmetom Alexandrovej lásky, tak ako bol Patroklos predmetom Achillovej".
Vzťah, ktorý sa medzi nimi vyvinul bol neobvykle intímny a sexuálny. Báje vravia, že Alexander v boji muž proti mužovi nebol nikdy porazený, na lopatky ho dostal len Hefaistion. Do vyšších funkcií sa dostal v roku 330 pred Kr. ako veliteľ jazdy, čím sa stal po Filótovej smrti; v roku 327 dostal za úlohu premostiť Indus. Neskôr bol vymenovaný za veliteľa osobnej Alexandrovej stráže a nakoniec za veľmoža. V roku 324 pred Kr. pri hromadne svadbe v Súsách si rovnako ako Alexander vzal jednu z Dáreiových dcér. 
Na jeseň roku 324 pred Kr. išiel Alexander do Ekbatany. Tam sa prihodilo, že Hefaistion, oslabený indickou džungľou a gedrozskou púšťou, po jednom z mnohých pijáckych posedení ochorel a zomrel. Alexander bol od žiaľu celý bez seba. Hefaistionovho lekára dal popraviť, niekoľko dní sa postil a potom vypravil monumentálny pohreb. Neskorší rímski spisovatelia opisovali Alexandrov prejav žiaľu ako prehnaný, no Alexandrovi súčasníci ho asi za taký nepovažovali.
Alexander sa zo smrti Hefaistiona až do konca svojho života v Babylone o rok neskôr nespamätal. Otázka Héfaistionovej rýchlej smrti bola nevyriešená. Nevie sa, či bol otrávený žiarlivou Roxanou, spolubojovníkmi, alebo zomrel len na následok choroby. Poslednú poctu, ktorú Alexander Hefaistionovi preukázal bolo okrem nádherného pohrebu vymenovanie za "héróa".

</doc>
<doc id="207385" url="https://sk.wikipedia.org/wiki?curid=207385" title="Vladimír Železný">
Vladimír Železný

Vladimír Železný (* 3. marec 1945 Samara, ZSSR) je český podnikateľ a politik. Bol scenáristom seriálu bratislavského štúdia Čs. televízie "Okná vesmíru dokorán". Bol prvým generálnym riaditeľom prvej komerčnej televíznej stanice vo Východnej Európe, TV Nova.
Politika.
V roku 2002 bol zvolený do Senátu Parlamentu Českej republiky vo volebnom okrsku Znojmo za hnutie NEZÁVISLÍ. 
V roku 2004 sa stal poslancom Európskeho parlamentu. V roku 2009 neúspešne kandidoval do Európskeho parlamentu za novú euroskeptickú stranu Libertas.cz.
Nezákonné krátenie daní.
V auguste 2007 bol odsúdený k dvojročnému podmienenému trestu odňatia slobody a k pokute 5 miliónov českých korún za to, že pri dovoze obrazov spolu s galéristom George Novotnym pripravili štát na daniach o takmer 6 miliónov českých korún

</doc>
<doc id="207386" url="https://sk.wikipedia.org/wiki?curid=207386" title="Branislav Ondruš">
Branislav Ondruš

Mgr. Branislav Ondruš (* 28. marec 1973, Levoča) je slovenský ľavicový politik a publicista, poslanec Euópskeho parlamentu, dlhoročný odborník v oblasti práce, zamestnanosti a sociálnych vecí. Od študentských čias aktívny antifašista bol v roku 2024 zvolený za stranu Hlas – sociálna demokracia do Európskeho parlamentu, kde pôsobí vo výbore pre zamestnanosť a sociálne veci, ako aj vo výbore pre medzinárodný obchod. Jeho prioritami sú sociálna ekonomika a družstevníctvo, pracovné podmienky a posilnenie reprezentácie pracujúcich, ako aj zvýraznenie sociálnej a environmentálnej dimenzie medzinárodného obchodu a ochrana európskych producentov pred neférovou konkurenciou z iných častí sveta. V minulosti pôsobil štátny tajomník ministerstva práce, poslanec NRSR, riaditeľ Tlačového a informačného odboru Úradu vlády SR, ako moderátor spravodajskej relácie Noviny na JOJ-ke ako aj televíznych novín v televízii Markíza. 
Branislav Ondruš pochádza z Levoče, ale vyrastal v Spišskej Novej Vsi. V rokoch 1991 - 1996 študoval politológiu na Filozofickej fakulte Univerzity Komenského. V roku 1994 študoval na Thames Valley University európske politické systémy, čo sa odrazilo v jeho pôsobení ako politického experta ešte počas štúdia v rokoch 1995 - 1996 v Rade Európy v Štrasburgu. Študijné pobyty absolvoval v USA, Veľkej Británii a vo Švédsku. Už počas štúdia pracoval externe pre printové médiá (najmä denník Pravda a týždenník Nové Slovo), pričom sa venoval domácej politike a otázkam vývoja ľavicovej (primárne sociálnodemokratickej) politickej scény na Slovensku a v Európe.
Po skončení školy v roku 1996 nastúpil do televízie Markíza ako moderátor televíznych novín, ekonomický redaktor a komentátor. Po vzniku spoločensko-politickej publicistickej relácie Na Slovensku je to tak v nej pravidelne analyzoval a komentoval najmä sociálno-ekonomické udalosti a verejné politiky. V roku 1999 sa stal najprv hovorcom Strany demokratickej ľavice a 21. októbra 2000, na šiestom zjazde strany v Košiciach, bol zvolený za jej prvého podpredsedu (v období keď táto strana bola v koalícii so Slovenskou demokratickou koalíciou, Maďarskou koalíciou a Stranou občianskeho porozumenia). 
Začiatkom roka 2002 nastúpil do televízie Joj, v ktorej spolu s Danou Roháčovou otvorili 2. marca 2002 o 19:00 jej vysielanie reláciou Noviny. Pozornosť venoval najmä rôznym aspektom principiálnej zmeny dôchodkového systému, ktorej neoliberálny dizajn priniesol najdramatickejšiu privatizáciu časti dôchodkového systému v celej Európskej únii. Vo svojich príspevkoch konfrontoval vládnu propagandu s analytickými zisteniami nezávislých (akademických) ekonómov, odborníkov z prostredia odborového hnutia, ako aj reálnymi skúsenosťami „investičných“ penzijných systémov. Podobne analyzoval a komentoval neoliberálnu daňovú reformu, založenú na tzv. rovnej dani, zvýhodňujúcej vysoké príjmy a príjmy z majetku a kapitálu, likvidujúcej dane z dedičstva či z dividend. V roku 2006 moderoval aj reláciu Črepiny okolo sveta za 80 dní. Svoje pôsobenie v v televízií JOJ ukončil v roku 2008.Po prepade SDĽ odišiel na čas z politiky. (Vo voľbách v septembri 2002 získala SDĽ len 1,36% hlasov a nedostala sa do parlamentu.) V roku 2012 kandidoval za stranu Smer, dostal sa do parlamentu a získal kreslo tajomníka ministerstva práce. Zúčastnil sa súťaže Celebrity Camp.
V posledných troch rokoch pôsobenia v TV JOJ pravidelne publikoval aj v ľavicovom týždenníku Nové Slovo analýzy, komentáre či rozhovory zamerané na sociálno-ekonomické verejné politiky. Svoju písanú publicistiku však rozšíril aj na kľúčové environmentálne témy, akými bola ochrana prírody vo vzťahu k stavebníctvu a doprave, alebo problematika nahradenia fosílnych palív.
Ako novinár spolupracoval na realizácii a mediálnej podpore viacerých verejnoprospešných rozvojových projektov, napríklad pilotného overenia systému rómskych asistentov v materských a na základných školách.
Politická kariéra
Branislav Ondruš patril medzi zakladateľov a bol prvým predsedom organizácie Mladá demokratická ľavica (MDĽ). Išlo o jednu z prvých politických mládežníckych organizácií na Slovensku, prepojenú na postkomunistickú Stranu demokratickej ľavice (SDĽ), ktorá vznikla v júni 1991 a mala celoslovenskú pôsobnosť. Neskôr sa stal 1. podpredsedom a potom predsedom Rady mládeže Slovenska (RMS), strešnej asociácie detských a mládežníckych organizácií na Slovensku. V tomto období sa stal členom riadiaceho výboru kampane Rady Európy proti rasizmu, nacionalizmu a xenofóbii, zastupujúc národné rady mládeže zo strednej  a východnej Európy.
Členom SDĽ bol od jej vzniku a v roku 1995 bol zvolený za člena jej výkonného výboru (predsedníctva). Po prerušení novinárskej kariéry ho v roku 2000 zvolili delegáti zjazdu v Košiciach za 1. podpredsedu strany. Okrem sociálnej politiky mal na starosti regionálnu politiku a medzinárodné vzťahy (SDĽ mala pozorovateľský štatút v Strane európskych socialistov). V tejto funkcii po roku a pol skončil a politiku opustil, aby sa do nej vrátil v júni 2010, kedy bol po prvý krát zvolený za poslanca Národnej rady Slovenskej republiky (NR SR) za stranu Smer – sociálna demokracia.
Poslancom NR SR sa stal celkovo trikrát. Po svojom prvom zvolení sa stal podpredsedom Výboru NR SR pre sociálne veci ako zástupca parlamentnej opozície. V tejto funkcii úzko spolupracoval najmä s Konfederáciou odborových zväzov (KOZ) SR, pretože vtedajšia pravicová vláda presadzovala hĺbkovú „reformu“ pracovného práva, ktorá oslabila nielen ochranu práce a práva zamestnancov, ale aj postavenie a pôsobenie odborov na pracoviskách. Dôsledkom protiodborárskej politiky bolo dokonca pozastavenie fungovania národnej tripartity. Spoločne s odborárskymi expertmi predkladal návrhy na revíziu dôchodkového systému s cieľom posilnenia prvku solidarity a vylúčenia ziskov súkromných spoločností z povinného dôchodkového poistenia. Okrem toho pracoval na prvých legislatívnych návrhoch v oblasti sociálnej ekonomiky.
V apríli 2012 sa po opätovnom zvolení do NR SR stal štátnym tajomníkom [./Https://www.employment.gov.sk/sk/ Ministerstva práce, sociálnych vecí a rodiny SR]. Do jeho pôsobnosti patrila oblasť zamestnanosti a práce vrátane pracovného práva a bezpečnosti a ochrany zdravia pri práci. Ďalej zodpovedal za sociálny dialóg a tripartitné rokovania a venoval sa európskym záležitostiam. SR permanentne zastupoval na zasadaniach Rady EÚ vo formáte pre zamestnanosť a sociálne záležitosti (EPSCO), bol členom skupiny SD ministrov pod vedením Nicolasa Schmita. V spolupráci s KOZ SR presadil zásadné zmeny Zákonníka práce, ktoré priniesli signifikantné posilnenie práv zamestnancov a postavenia odborov na pracoviskách. Okrem toho pripravil a presadil zmenu zákona o kolektívnom vyjednávaní, ktorá do slovenského práva zaviedla princíp rozširovania odvetvových kolektívnych zmlúv. Zároveň pre schválenie vládou SR pripravil nadrezortnú Národnú stratégiu zamestnanosti, ktorej samostatná kapitola bola venovaná potenciálu a rozvoju sociálnej ekonomiky v SR.
Ako štátny tajomník posilnil nielen aktivity MPSVR SR na európskej úrovni a spoluprácu s SD ministrami na pôde Rady EPSCO, ale aj účasť ministerstva na bilaterálnej spolupráci s kandidátskymi krajinami. V priebehu ôsmich rokov bol spoluautorom a „project leader“ vo viacerých twinningových projektoch v Srbsku, Chorvátsku a Gruzínsku. Projekty boli zamerané na posilnenie sociálneho dialógu (Srbsko), potieranie nelegálneho zamestnávania (Chorvátsko), budovanie služieb zamestnanosti (Gruzínsko), vybudovanie inšpekcie práce (Gruzínsko) a transpozíciu legislatívy v oblasti bezpečnosti a ochrany zdravia pri práci (Srbsko, Gruzínsko). 
Začiatkom roka 2016 bol do NR SR zvolený po tretí krát a opäť sa stal aj štátnym tajomníkom, pričom jeho pôsobnosť sa rozšírila o rodinnú a sociálnu politiku štátu a oblasť sociálnych služieb a podpory a pomoci zdravotne postihnutým ľuďom. Na ministerstve vytvoril útvar pre sociálnu ekonomiku a pracovnú skupinu za účasti mimovládnych odborníkov, ktorá pripravila komplexné legislatívne prostredie pre sociálnu ekonomiku. V roku 2018 schválila NR SR vôbec po prvý krát v histórii Slovenska zákon o sociálnej ekonomike, ktorý priniesol nielen reguláciu v podobe pravidiel, ale najmä rozsiahlu paletu podporných mechanizmov pre subjekty sociálnej ekonomiky vrátane zníženej sadzby DPH, daňovej úľavy na reinvestovaný zisk, viacerých zvýhodnení vo verejnom obstarávaní a nástrojov investičnej pomoci sociálnym podnikom.
Už od roku 2015 bol Branislav Ondruš ako štátny tajomník členom vládnej komisie pre prípravu predsedníctva SR v Rade EÚ (druhá polovica roku 2016) a osobne zodpovedal za prípravu a výkon predsedníctva vo formáte Rady EPSCO. O. i. zvolil dopady automatizácie a digitalizácie na trh práce a postavenie pracujúcich za tému neformálneho zasadania Rady EPSCO v júli 2016 a riadil prípravu a realizáciu celoeurópskej ministerskej konferencie o sociálnej ekonomike. Práve na nej podpísali 2. 12. 2016 ministri a ich zástupcovia deklaráciu o vytvorení Monitorovacieho výboru pre Luxemburskú deklaráciu.
V roku 2020 Branislav Ondruš odišiel z politických funkcií a externe pracoval ako expert – poradca pre štátne inštitúcie krajín Západného Balkánu v rámci podpory reforiem financovanej Európskou komisiou. Napr. v Severnom Macedónsku asistoval pri realizácii programu Záruka pre mladých, keďže táto krajina sa ako prvá z nečlenov EÚ zapojila do tohto programu. B. Ondruš zodpovedal za reformu stredného odborného vzdelávania a rekvalifikačných programov pre mladých nezamestnaných s cieľom ich lepšieho prepojenia na potreby trhu práce.
V tom istom období stál pri založení národnej platformy Social Economy Slovakia (SES), ktorá v súčasnosti združuje takmer 300 sociálnych podnikov vrátane družstiev, finančných a akademických inštitúcií, ako aj mimovládnych organizácií, pôsobiacich v oblasti sociálnej ekonomiky. Ondruš bol jej predsedom od vzniku do konca roku 2023. SES pod jeho vedením pripravila revíziu legislatívy pre sociálnu ekonomiku, zapojila sa do niekoľkých nadnárodných projektov a stala sa členom Social Economy Europe. Okrem toho reprezentovala sektor v procese prípravy Social Economy Action Plan (Európska komisia) a podpísala memorandum o spolupráci so združením regionálnej (SK8) a memorandum o spolupráci so združením miestnej samosprávy (ZMOS) v SR. Takto vznikol rozsiahly ekosystém sociálnej ekonomiky, v rámci ktorého dnes SES realizuje celoštátny program systematickej podpory a sprevádzania sociálnych podnikov, popularizácie a rozširovania sociálneho a environmentálneho verejného obstarávania a zelenej a digitálnej transformácie sociálnej ekonomiky.
Popri tejto činnosti sa Ondruš angažoval v budovaní a činnosti novej strany Hlas – sociálna demokracia. Mal na starosti tvorbu jej politiky v rezorte práce a sociálnych vecí, spracoval vyše 20 legislatívnych návrhov. Dnes je členom jej predsedníctva.
V novembri 2023 sa Branislav Ondruš stal tretí krát štátnym tajomníkom MPSVR SR, čím sa stal rekordérom na tejto funkcii v histórii SR. Jeho tentoraz krátke pôsobenie sa zameralo najmä na prípravu zásadnej reformy sociálnych služieb a posudkovej činnosti pre účely sociálnej pomoci, ako aj posilnenie inšpekcie práce a prehĺbenie jej spolupráce s odbormi. Naštartoval tiež viaceré inovatívne projekty, napr. vybudovanie tzv. Barnahusov, centier pre deti, ktoré sa stali obeťami alebo aktérmi kriminálnej činnosti.
V júni 2024 bol Branislav Ondruš zvolený za poslanca Európskeho parlamentu (za stranu Hlas – SD). Stal sa riadnym členom výboru pre zamestnanosť a sociálne veci (EMPL) a náhradníkom vo výbore pre medzinárodný obchod (INTA). Nie je zaradený do žiadnej poslaneckej skupiny. Medzi jeho priority patria práva zamestnancov a postavenie odborov, pracovné podmienky pracujúcich a rozvoj sociálnej ekonomiky a družstevníctva. V oblasti medzinárodného obchodu sú jeho prioritami najmä férové podmienky pre európskych producentov, ochrana sociálnych a environmentálnych štandardov a znižovanie negatívnych externalít medzinárodného obchodu. Nadviazal stálu spoluprácu s ľavicovými poslaneckými skupinami, s ktorými spolupracuje pri predkladaní návrhov. Je členom Intergroup on the Social Economy and Services of General Interest, Integroup on Trade Unions a Working Group for Fair Trade. Taktiež je členom the Delegation to the EU-North Macedonia Jiont Parliamentary Committee Medzi jeho dôležitých mimoparlamentných partnerov patria the Social Economy Europe, the European Trade Union Confederation, the European confederation of industrial and service cooperatives a na národnej úrovni najmä SES a odvetvové odborové zväzy.
Branislav Ondruš je tiež dlhoročným členom Slovenského zväzu protifašistických bojovníkov (SZPB). Vyše tri roky pôsobil v neplatenej pozícii šéfredaktora časopisu SZPB Bojovník, v súčasnosti je členov predsedníctva oblastného výboru SZPB v Lučenci a členom Ústrednej rady SZPB. Spoluorganizuje a zúčastňuje sa na mnohých aktivitách zväzu najmä súvisiacich s oslavami oslobodenia slovenských miest a obcí spod nadvlády nemeckých nacistov a ich slovenských prisluhovačov, výročia Slovenského národného povstania, ako aj víťazstva nad fašizmom na Slovensku a v Európe.
Publikačná činnosť
Branislav Ondruš je spoluautorom niekoľkých odborných publikácií, analytických dokumentov a štúdií v oblasti zamestnanosti a trhu práce (v slovenskom jazyku).
Life-long "flexi-account": analysis of feasibility of implementation in the Slovak Republic (2014)
The minimum wage: empirical findings versus ideological myths (2017)
NEET in Slovakia - how and whom with? (2019)
Household services as a job form - risks and opportunities in Slovakia (2021)
New forms of work - risks and opportunities (2021)
Social Policy of Employers (2022)
Challenges of social entrepreneurship in Slovakia (2023)
5. decembra 2007 Mladí ľavičiari (občianske združenie sociálno-demokratickej mládeže) zverejnili informáciu "zo zdroja blízkeho týždenníku Slovo", že pod pseudonymom Jakub Topol píše Branislav Ondruš. Gabriel Šípoš v článku z 29. apríla 2008 na svojom blogu zverejnil viacero dohadov, že Ondruš používa pseudonym Topol zámerne na utajovanie konfliktu záujmov. Šípoš zistil, že Slovo uverejnilo štyri články, v ktorých Topol dokonca citoval Braňa Ondruša ako tretiu osobu, v odborných a pozitívnych súvislostiach. 
Ondruš je aj bývalým (2006 - 2010) poslancom zastupiteľstva mesta Stupava za mestskú časť Mást. 
Ondruš je ženatý, má štyri deti: Luciu (1994), Katarínu (1995), Jakuba (1998) a Martina (2002).

</doc>
<doc id="207388" url="https://sk.wikipedia.org/wiki?curid=207388" title="Fedor Flašík">
Fedor Flašík

Fedor Flašík (* 14. január 1958, Bratislava† 22. apríl 2024, Praha) bol manažér, podnikateľ a exmanžel europoslankyne Moniky Flašíkovej-Beňovej.
Štúdium a zamestnanie.
V roku 1982 absolvoval Právnickú fakultu Univerzity Komenského, v tom istom roku zložil rigoróznu skúšku a získal titul JUDr. Pracoval ako vedúci zásobovania a odbytu vo výrobnom družstve Detva. V rokoch 1986 – 1990 na Ústrednom výbore Zväzu československo-sovietskeho priateľstva. Neskôr pôsobil ako zástupca riaditeľa divadla Ludus a ako zástupcu šéfredaktora v redakcii "M - Report". Potom bol výkonným riaditeľom reklamného oddelenia firmy "Davay".
Manažér kampaní Mečiarovho HZDS a Ficovho Smeru.
Pôsobil ako konateľ viacerých spoločností, no známy je hlavne vďaka častej prezentácii v médiách ako podnikateľ v prostredí reklamy a riaditeľ reklamnej agentúry Donar. Donar stál aj za predvolebnou kampaňou HZDS v roku 1994 a organizoval napríklad aj oslavy štátnosti.
Bol to práve Flašík, kto vymyslel, aby politici hnutia naspievali známu pieseň "Vivat Slovakia". Autorom textu bol Kamil Peteraj (hudbu napísal Gabo Dušík), ktorému Flašík sľúbil, že desať rokov neprezradí, kto to robil. Digitálne hodiny umiestnené oproti prezidentskému palácu, ktoré niekoľko mesiacov odratúvali dni do skončenia volebného obdobia prezidenta Kováča - 2. marca 1998, bol tiež nápad marketingového mága HZDS Fedora Flašíka. Parlamentné voľby v roku 1994 HZDS vyhralo. Aj keď vyhralo aj ďalšie dvoje parlamentné voľby v rokoch 1998 a 2002 zostalo v opozícii. Bývalý predseda HZDS Mečiar povedal, že firma Donar na jeho vláde v polovici 90. rokov „parazitovala“.
Pôvodný Donar a.s. zanikol 21. mája 1999 zlúčením s firmou Aldy Soft, ktorej jediným konateľom bol vtedy Jaromír Kopera, na ktorého takto prešlo nielen imanie, všetky práva ale aj „pohľadávky a záväzky spoločnosti DONAR a.s.“ Flašík mal na starosti aj reklamnú kampaň strany HZDS v roku 1998 a strany SMER v roku 2002 (so Smerom však spolupracoval už od roku 1998). To už však s novým Donarom, ktorý bol zapísaný do obchodného registra 23. novembra 1998, v ktorého dozornej rade bol do 24. marca 2006 aj Martin Glváč (ktorý bol za SMER zvolený vo voľbách 2006 za poslanca). 
V spise súvisiacom s kauza Gorila je Flašík spomínaný v súvislosti „piati akcionári Smeru“. V auguste 2001 sa stal Flašík šéfom volebného tímu Smeru. Legendárne boli jeho smerácke reklamy „Majster poriadok" či bilboard „Do Európskej únie, ale nie s holými zadkami!".
Od vzniku Smeru mal Flašík v strane silné slovo, staral sa o jej financie, robil aj viaceré volebné kampane a podľa viacerých zdrojov priamo rozhodoval o predvolebnej kandidátke. Situácia sa skomplikovala po voľbách 2002. Smer neuspel a skončil v opozícii. Doteraz nebolo vysvetlené v čom spočíval osobný spor medzi Flašíkom a Ficom. „Pán Fedor Flašík nie je na Smere poverený žiadnymi úlohami. Poslednou bolo organizovanie volebnej kampane“, povedal Fico v roku 2004 o tomto spore. V roku 2004 sám seba deklaroval ako lobistu a to ešte pred existenciou zákona o lobingu.
Iné.
Flašík vlastnil súkromné rádio Koliba. Uchádzal sa o post riaditeľa verejnoprávnej RTVS v roku 2011 a potom v roku 2017 (v oboch prípadoch neúspešne). Od roku 2020 bol vydavateľom webportálu s názvom eReport.sk, ktorý sa postupne z bulvárneho stal fanklub Smeru, Hlasu a SNS.
Osobný život.
Dňa 20. mája 2006 Flašík uzavrel manželstvo s europoslankyňou za stranu SMER, Monikou Beňovou. V roku 2017 sa rozviedli.

</doc>
<doc id="207389" url="https://sk.wikipedia.org/wiki?curid=207389" title="Silvia Belešová">
Silvia Belešová

Mgr. Silvia Belešová, rod. Glendová (* 1979) je bývalá slovenská hovorkyňa.
Život.
Narodila sa v rodine Tibora Glendu, ktorý sa neskôr stal predsedom krajskej organizácie strany SMER – sociálna demokracia (SMER-SD) a v rokoch 20062020 bol poslancom Národnej rady Slovenskej republiky (SR) za SMER-SD.
V roku 2002 úspešne ukončila štúdium nemeckého jazyka a literatúry na Filozofickej fakulte Univerzity Konštatína Filozofa v Nitre, pričom už počas štúdia začala pracovať v regionálnom rádiu. Od septembra 2002 pracovala ako hovorkyňa SMERu-SD a následne od 11. júla 2006 až do roku 2010 pôsobila ako hovorkyňa vlády Roberta Fica, resp. riaditeľka tlačového a informačného odboru Úradu vlády Slovenskej republiky. Neskôr, od 2. septembra 2013 do roku 2015 pracovala ako hovorkyňa podpredsedu vlády SR pre investície Ľubomíra Vážneho.
Od 14. augusta 2004 do 30. apríla 2019 bola konateľkou Agentúry SMER, s.r.o., vydavateľsko-propagačnej spoločnosti v plnom vlastníctve strany SMER-SD.
Osobný život.
Bola dlhoročnou partnerkou podnikateľa a politika Petra Oremusa. 28. mája 2011 sa vydala za podnikateľa Miroslava Beleša.

</doc>
<doc id="207390" url="https://sk.wikipedia.org/wiki?curid=207390" title="Milan Fiľo">
Milan Fiľo

Doc. Ing. Milan Fiľo (* 21. august 1967, Brezno) je slovenský podnikateľ, filantrop a privatizér žijúci v Česku. Ružomberská papierenská fabrika Mondi SCP, v ktorej vlastní 49 %, mu v roku 2017 priniesla dividendu 20 miliónov eur. V rebríčku najbohatších Slovákov bol v roku 2018 na 4. mieste. S majetkom 550 miliónov eur bol v roku 2024 vyhodnotený až na 10. mieste. V roku 2016 kúpil v centre Prahe za 790 miliónov korún (32 miliónov eur) "Kláštor u Hybernů". Slovenský Ecoinvest mal nulové tržby na Slovensku od roku 2020 a Fiľo presunul majetok v roku 2021 do dvoch zvereneckých fondov v Česku: Prague Private Trust I 21 a Prague Private Trust II 21, v ktorých je jediným beneficientom. V roku 2022 zmenil aj svoju adresu do centra Prahy.
Životopis.
Štúdium.
V rokoch 1984 – 1985 študoval na gymnáziu v Banskej Štiavnici, ako príprava na zahraničné štúdium. Vysokoškolské štúdium absolvoval na SjF TUKE, Katedra ekonomiky a riadenia strojárskej výroby.
Je docentom na Strojníckej fakulte Technickej univerzity v Košiciach, kde tiež získal titul PhD. v oblasti priemyselného hluku. V júni 2007 mu Pedagogická fakulta Katolíckej univerzity v Ružomberku udelila titul docent. V roku 2006 mu bol udelený titul Doctor honoris causa za filantropiu a boj proti AIDS v rozvojových krajinách na Vysokej škole zdravotníctva a sociálnej práce sv. Alžbety v Bratislave.
Imrich Gazda ako prednášajúci na Katolíckej univerzite v roku 2017 upozornil na zámer univerzity udeliť podnikateľovi Milanovi Fiľovi čestný doktorát za dar univerzite 400-tisíc eur. Fiľo je považovaný za kontroverznú osobnosť, ako jeden z najbohatších Slovákov bol spájaný s viacerými kauzami počas vlád Roberta Fica. Spolu s Gazdom sa voči zámeru udeliť titul ohradila aj časť pedagógov a absolventov. Fiľo si napokon čestný doktorát prevzal.
Kariéra.
Po ukončení štúdia pracoval na Technickej univerzite v Košiciach ako asistent.
V rokoch 1992 – 1993 zastával funkciu obchodného riaditeľa v spoločnosti ECOLEDER, s. r. o. V rokoch 1993 – 1995 pôsobil ako predseda predstavenstva spoločnosti FK Invest, a. s., a v rokoch 1994 a 1995 aj ako generálny riaditeľ spoločnosti ORE TRADE, s. r. o. Od roku 1995 bol predsedom predstavenstva a prezidentom akciovej spoločnosti ECO-INVEST, následne v roku 2016 predsedom predstavenstva spoločnosti ECO-INVESTMENT. V roku 1996 ECO-INVEST, a. s., Zvolen sprivatizoval Severoslovenské celulózky a papierne (SCP) Ružomberok (dnes Mondi SCP), keď 29. októbra 1996 sa 29-ročný Fiľo stal predsedom predstavenstva. Vláda Vladimíra Mečiara vtedy ignorovala podstatne výhodnejšiu rakúsku ponuku. Pôvodne získal svoj kontrolný podiel 67 % akcií za približne 1 miliardu korún. Malo ísť o cenu asi o 4 miliardy nižšiu, ako bola konkurenčná ponuka rakúskeho investora. Nízku cenu mala kompenzovať zásadná podmienka privatizačnej zmluvy – odovzdať 15 % akcií z nadobudnutého majetku zamestnancom SCP. Následne časť svojho majoritného podielu predal za niekoľko miliárd korún zahraničným investorom. V podniku mu naďalej zostal podiel 49 %. Napriek tomu, že zo svojho pôvodného podielu mal ponechať 15 % zamestnancom, toto nikdy neurobil. Drobní akcionári mali nárok na vyplatenie svojho podielu, čo sa však dodnes nestalo. Odhaduje sa, že ich podiel mal hodnotu asi 1 miliardu korún. Keďže podmienku odovzdania akcií nikdy nesplnil, privatizačná zmluva mala byť zrušená a jeho majetok by sa mal vrátiť štátu, k čomu však nikdy nedošlo. Drobní akcionári sa s Fiľom dodnes súdia.
ECO-INVESTMENT, a. s., je česko-slovenský priemyselno-investičný holding, realizujúci dlhodobé investície v rámci celej Európy. Hlavnými oblasťami investícií sú výroba celulózy a papiera, energetika, spracovanie mäsa, reality a telekomunikácie. Od svojho založenia je holding prítomný aj vo viacerých charitatívnych projektoch z oblasti zdravotníctva, vzdelania, kultúry a športu.
V lete 2000 sa spor TV Markízy s Gamatexom (Kočner) urovnal dvoma zmluvami. Pavlovi Ruskovi vtedy pomohli práve podnikatelia Ján Kováčik a Milan Fiľo, ktorým Rusko odpredal väčšinu svojho 50-percentného podielu v televízii. Kováčikova firma Forza vtedy prevzala dlh Gamatexu vo výške 1 milión eur. V júli 2007 americká CME Kováčikovi a Fiľovi vyplatila spolu 1,9 miliardy korún (približne 60 miliónov €). V novembri 2019 bol Fiľo vypovedať na súde v kauze zmeniek TV Markíza a podobne ako Kováčik povedal, že o zmenkách na 500 miliónov korún nevedel.
Filantropia.
Milan Fiľo sa významne podieľal na založení Katolíckej univerzity v Ružomberku a podporuje jej pedagogickú aj vedeckú činnosť. Na rozvoj vzdelávania na Slovensku prispel v priebehu rokov sumou viac ako 800-tisíc eur, uviedla hovorkyňa firmy Petra Greksová. 
Ružomberské papierne patria v regióne Dolného Liptova k hlavným zamestnávateľom. Fiľove spoločnosti tu okrem školstva významne podporujú aj Vojenskú nemocnicu, športové kluby a domovy seniorov. Milan Fiľo je tiež zakladateľom a podporovateľom Nadácie SUPRA, ktorá pomáha súčasným aj bývalým zamestnancom papierní a ich rodinám. Tiež významne prispieva na aktivity OZ Ružomberčan, ktoré v súčasnosti združuje viac ako 7 000 obyvateľov Dolného Liptova. Prispieva aj na činnosť Vysokej školy zdravotníctva a sociálnej práce sv. Alžbety, pričom financoval vybudovanie nemocníc v Afrike a v Kambodži a spolu s prof. Krčmérym pripravuje realizáciu projektu obnovy pôrodnice a detskej nemocnice v Bosne a Hercegovine. Dlhodobo tiež podporuje Slovenský paralympijský výbor a ďalšie neziskové organizácie.

</doc>
<doc id="207391" url="https://sk.wikipedia.org/wiki?curid=207391" title="Za tú našu slovenčinu">
Za tú našu slovenčinu

Heslo Za tú našu slovenčinu je jedným zo základných volacích kódov slovenskej národoveckej reprezentácie.
Pôvodne vzniklo ako jedno z volebných hesiel ("Za slovenské haleny", "Za všeobecné volebné právo", "Za tú našu slovenčinu") v rámci kampane pred voľbami do Uhorského parlamentu v roku 1906. 
Slovenská národná strana, ktorá vo voľbách roku 1901 získala 3 parlamentné mandáty, strácala postupne pozície voči silnejúcej Slovenskej ľudovej strane. V snahe získať prostriedky na čoraz nákladnejšiu predvolebnú agitáciu sa obe strany snažili získať peniaze od amerických Slovákov (v r. 1899-1918 sa z dnešného územia Slovenska vysťahovalo do USA 394 713 osôb, podľa amerického sčítania ľudu z roku 1910 tam žilo 284 444 Slovákov). 
Organizovaním týchto zbierok sa zaoberal najprv Ústredný slovenský národný výbor (založený v New Yorku 17. 10. 1905, predseda Š. Furdek). 
Heslo Za tú našu slovenčinu bolo zvolené za ústredný motív a súčasť znaku Slovenskej ligy založenej v Clevelande 26. 5. 1907. 

</doc>
<doc id="207395" url="https://sk.wikipedia.org/wiki?curid=207395" title="Konferencia vo Wannsee">
Konferencia vo Wannsee

Konferencia vo Wannsee bolo stretnutie vysokých predstaviteľov nacistického Nemecka, ktoré sa konalo 20. januára 1942 vo vile na brehu jazera Wannsee na predmestí Berlína.
Takzvané „riešenie židovskej otázky“ bolo pre nacistov otázkou života a smrti. Heydrich pôvodne organizoval stretnutie na 9. decembra 1941, ale v dôsledku nepriaznivej situácie na východnom fronte a vstupu USA do vojny, ktorá si vyžadovala pozornosť viacerých vysoko postavených pozvaných bola presunutá na 20. januára 1942.
Išlo o organizačné a prípravné stretnutie. Jediným bodom rokovania bola koordinácia pre konečné riešenie židovskej otázky. Schôdza bola prísne tajná, ale po vojne v roku 1947 americkí vyšetrovatelia našli v jednom z ríšskych ministerstiev kópiu zápiskov, ktoré zhotovil na konferencii ríšsky sekretár Martin Luther. Tieto poznámky sú jediným dôkazom o konaní, priebehu a záveroch konferencie.
Konferencia trvala asi 90 minút a zúčastnilo sa na nej 15 osôb:
Konferencia je niekedy považovaná za jedno z najdôležitejších stretnutí kompetentných nacistov a predohru k začiatku masového vyvražďovania židov a iných politických či rasových nepriateľov nacizmu. Pravdepodobnejšie sa však išlo iba o druhoradé stretnutie s cieľom šírenia poznatkov o dovtedajších postupoch vraždenia klasickými metódami. Do januára 1942 boli totiž povraždené statísíce obyvateľov Sovietskeho zväzu židovskej národnosti strelnými zbraňami.
Film.
V produkcii HBO a BBC natočil Frank Pierson v roku 2001 televízny film podľa zápiskov Martina Luthera. Film s názvom "Conspiracy" je koncipovaný ako rekonštrukcia skutočnej konferencie.

</doc>
<doc id="207396" url="https://sk.wikipedia.org/wiki?curid=207396" title="Fyzikalizmus (filozofia)">
Fyzikalizmus (filozofia)

Fyzikalizmus môže byť:

</doc>
<doc id="207398" url="https://sk.wikipedia.org/wiki?curid=207398" title="Zreťazenie">
Zreťazenie

Zreťazenie alebo pipeline je v Unix-ových operačných systémoch pôvodne softvérové zreťazenie: množina procesov zreťazených svojimi štandardnými prúdmi tak, že výstup každého procesu ("stdout") slúži ako vstup ("stdin") pre ďalší proces. Každé takéto spojenie je uskutočnené prostredníctvom anonymného zreťazenia. Takto sa zvyknú používať filtrovacie programy. Tento princíp bol vynájdený Douglasom McIlroyom pre Unixové shell-y a v angličtine (pipeline = potrubie) a pomenovaný bol na základe analógie s fyzickým potrubím. 
Príklady.
Jednoduchý príklad.
V tomto príklade je ls unix-ový príkaz na výpis obsahu adresára
a less je interaktívny stránkovač textov s možnosťami vyhľadávania.
Zreťazenie umožňuje používateľovi ľubovoľne prechádzať výpisom adresára, ktorý sa nemusí zmestiť na obrazovku.
Rúry končiace príkazom less (alebo more, podobný stránkovač textov) patria medzi najčastejšie využívané.
Umožňujú používateľovi prechádzať aj veľmi veľké (či nekonečné) množstvo textu,
ktorý by sa inak dostal nad vrchný riadok terminálu teda sa stratil.
Inými slovami takéto zreťazenia uľahčujú prácu programátorom, ktorý sa už nemusia starať o implementácia stránkovačov vo svojich aplikáciach: jednoducho môžu prepojiť výstup rúrou prostredníctvom programu less alebo predpokladať, že v prípade núdze tak urobí používateľ.
Náročnejší príklad.
Nižšie je príklad zreťazenia, ktoré umožňuje akúsi formu kontroly pravopisu webovej stránky na tejto URL adrese. Nasleduje vysvetlenie toho ako to funguje. (Niektoré systémy využívajú /usr/share/dict/words)
Zreťazenia v rozhraniach príkazových riadkov.
Väčšina unixových shell-ov používa na tvorbu zreťazení špeciálne syntaktické konštrukcie. Často stačí písať filtrovacie príkazy za sebou oddelené ASCII znakom hrizontálnej čiary "|" (ktorý je práve z tohto dôvodu používateľmi Unix-u často nazývaný "znak rúry"). Shell spustí tieto procesy a zariadi, aby vzniklo potrebné prepojenie medzi ich štandardnými prúdmi (vrátane zabezpečenia buffer-a istej veľkosti). 
Chybový výstup.
Obyčajne štandardné chybové výstupy ("stderr") procesov v zreťazení cezeň neprenášajú; namiesto toho sa spoja a presmerujú do konzoly. Okrem toho mnohé shelly majú rozšírenú syntax o prvky na zmenu tohto správania. Napríklad v shelli csh použitím "|&amp;" namiesto "| " značí, že štandardný chybový výstup sa má tiež spojiť so štandardným výstupom a prepojiť na vstup ďalšieho procesu. Bourne shell môže tiež pripojiť štandardný chybový výstup použitím 2&gt;&amp;1 alebo ho tiež presmerovať do iného súboru.
Pipemill.
V najčastejšie používaných jednoduchých zreťazeniach shell spája sériu podprocesov, v ktorých vykonáva externé príkazy. Teda shell sám o sebe priamo dáta v zreťazení nespracuváva.
Je však možné, aby spracovanie dát vykonával samotný shell.
Táto konštrukcia vo všeobecnosti vyzerá asi takto:
... a vraví sa jej "pipemill" (zreťazovací mlyn, keďže while "premelie" výstup z počiatočného príkazu)
Príklad Pipemill-u.
Existuje viacero variácií konštrukcie pipemill-u, vrátane tejto:
Tuto je slučka while uzavretá v skupine príkazov (zložené zátvorky), ktorej predchádza príkaz read, ktorý "zahodí" prvý riadok výstupu z príkazu ps. (SAmozrejme v tomto konkrétnom príklade by bolo spracovanie prvého riadku bez následkov, lebo nesplní podmienku testu "$vlastník"= ). Všimnite si, že premennú "x" používame len ako miesto na "odhadzovanie" nepodstatných informácií z každého riadku.
Pojem "pipemill" by sa dal charakterizovať týmto opisom: príkaz alebo viacero príkazov vkladá dáta do zreťazenia pričom ich shell v slučke while číta a spracúva.
Programové vytváranie zreťazení.
Zreťazenia možno vytvárať v rámci programovej kontroly.
Systémové volanie codice_1 požiada operačný systém, aby vytvoril novú anonymnú rúru.
Toto spôsobí, že v procese sa otvoria dva nové popisovače súborov(file descriptor-y): jedna strana zreťazenia určená len na čítanie a druhá strana určená len na zapisovanie.
Tieto "konce" zreťazenia sa javia ako bežné anonymné popisovače súborov s tou výnimkou, že nie je možné v nich vyhľadávať.
Aby sa zabránilo uviaznutiu a problémom spojeným s paralelizmom, proces s jedným či viacerými novými zreťazeniami následne zväčša zavolá codice_2, aby sa vytvorili nové procesy. Nový proces potom zatvorí koniec(či konce) zreťazenia, ktorý nebude používať kým nevyprodukuje alebo nezíska nejaké dáta.
Namiesto toho môže proces vytvoriť nové vlákno a zreťazenie využije na komunikáciu s ním.
"Pomenované zreťazenia" môžu byť vytvorené pomocou codice_3 alebo codice_4 a potom ponúknuté ako vstupný alebo výstupný súbor pre vyvolané programy. Tento typ zreťazenia umožňuje vytvorenie viac cestných zreťazení, ktoré sú obzvlášť efektívne keď sa skombinujú s presmerovaním štandardného chybového výstupu alebo s príkazom tee.
Implementácia.
Vo väčšine Unix-ových systémov sa spúšťajú všetky procesy v zreťazení v jednom okamihu už s prepojenými vstupno-výstupnými prúdmi, plánované spolu s ostatnými procesmi bežiacimi v systéme.

</doc>
<doc id="207400" url="https://sk.wikipedia.org/wiki?curid=207400" title="Rovnica Mesiaca">
Rovnica Mesiaca



</doc>
<doc id="207401" url="https://sk.wikipedia.org/wiki?curid=207401" title="Hmotná príčina">
Hmotná príčina



</doc>
<doc id="207402" url="https://sk.wikipedia.org/wiki?curid=207402" title="Materiálna príčina">
Materiálna príčina



</doc>
<doc id="207403" url="https://sk.wikipedia.org/wiki?curid=207403" title="Dva mozgy">
Dva mozgy



</doc>
<doc id="207405" url="https://sk.wikipedia.org/wiki?curid=207405" title="Algebraická rovnica">
Algebraická rovnica



</doc>
<doc id="207406" url="https://sk.wikipedia.org/wiki?curid=207406" title="Nealgebraická rovnica">
Nealgebraická rovnica



</doc>
<doc id="207409" url="https://sk.wikipedia.org/wiki?curid=207409" title="I So-jon">
I So-jon

I So-jon alebo So-jon Iová (po kórejsky 이소연 -"I So-jon", * 2. jún 1978) je juhokórejská vedkyňa a zároveň prvá občianka Kórejskej republiky, ktorá letela do vesmíru. Stalo sa tak 4. apríla 2008 pri štarte kozmickej lode Sojuz TMA-12. Jej partnermi na lodi boli ruskí kozmonauti Oleg Dmitrijevič Kononenko a Sergej Alexandrovič Volkov. Trojica letela na Medzinárodnú vesmírnu stanicu (ISS).
Detstvo a štúdium.
I So-jon sa narodila v Kwangdžu v Južnej Kórei.
Vyštudovala Vysokú technickú školu v Kwangdžu. Bakalársky a magisterský titul so zameraním na mechaniku získala na Univerzite KAIST v Tedžone. Doktorát v biotechnologických systémoch bol zverejnený 29. februára 2008 na slávnostnom ceremoniáli v KAIST, aj keď So-Jon kvôli prebiehajúcej príprave na kozmický let v Rusku nemohla byť osobne prítomná.
Kórejský program astronautov.
So-Jon bola druhou finalistkou pri výbere z 25. decembra 2006 prostredníctvom Kórejského astronautického programu. 5. septembra 2007 minister vied a technológií Južnej Kórei zvolil Ko Sana ako hlavného kandidáta a So-jon ako členku študentského tímu pre výcvik do Ruska.
7. marca 2008 bola zvolená pre tréning do hlavnej posádky ako náhradníčka za Ko Sana. Avšak už 10. marca bola oznámená zmena a So-Jon postúpila na pozíciu hlavného kandidáta. Stalo sa tak v dôsledku toho, že Ko San počas výcviku viacnásobne porušil pravidlá a procedúry v Ruskom výcvikovom centre. 
Samotný štart Sojuzu TMA-12 sa uskutočnil 8. apríla 2008, na palube ktorého So-Jon letela spolu s ďalšími dvoma ruskými kozmonautami. Južná Kórea za jej let zaplatila 20 miliónov dolárov. Južná Kórea sa tak stala treťou krajinou po Spojenom kráľovstve a Iráne, ktorá mala vo vesmíre ženu a prvú vesmírnu turistku. Pozícia So-jon v posádke bola oficiálne uvedená ako účastník kozmického letu.
Misia.
Počas misie So-Jon vykonala 18 vedeckých experimentov pre Kórejský vesmírny výskumný inštitút (KARI) a poskytovala rozhovory pre médiá. Na palubu ISS priniesla špeciálny klimatizovaný box s približne tisíckou mušiek. Išlo o druh drozofila obyčajná ("Drosophila melanogaster"), pri ktorom sa pozorovalo ich správanie v prostredí mikrogravitácie a jeho prípadnom vplyve na ich genóm. 
Ďalšie jej experimenty sa týkali vývoja rastlín, štúdium správania sa jej srdca a efekt mikrogravitácie na zmenu vnútroočného tlaku a tvaru jej tváre. Za týmto účelom mal so sebou špeciálnu trojrozmernú kameru, ktorou šesťkrát denne zaznamenala zmeny svojej tváre. Jej pozorovania zahŕňali aj Zem, najmä pohyb piesočných búrok z Číny do Kórei. Okrem iného merala aj úroveň hladiny hluku na palube ISS.
Juhokórejskí vedci špeciálne pre ňu vyvinuli nízkokalorickú a vitamínmi obohatenú verziu kórejského národného jedla Kimčchi.
Návrat.
Na konci misie, 19. apríla 2008, sa So-Jon spolu s Whitsonovou a Malenčenkovom nalodila na palubu návratovej lodi Sojuz TMA-11 a zamierila na Zem. Kvôli závade na zariadení modulu boli kozmonauti nútení absolvovať balistickú zostupnú dráhu, pri ktorej miestami dosiahli až desaťnásobné gravitačné preťaženie (10 G). Miesto ich pristátia v Kazachstane bolo napokon následkom tejto závady a zmeny v kurze zostupu asi od pôvodne plánovaného. Náročný zostup všetci traja kozmonauti prežili, aj keď si tento incident vyžiadal lekársku starostlivosť a pozorovanie ihneď po pristátí.
So-Jon bola po návrate do Kórei kvôli bolesti v oblasti chrbtice hospitalizovaná. Podozrenie na vnútorné zranenia alebo poškodenia v dôsledku tvrdého zostupu a pristátia sa nepotvrdilo a bolesti boli spôsobené spinálnou rekompresiou.
Po lete.
So-Jon po lete pracuje ako výskumníčka v KARI a vesmírny veľvyslanec spolu s Ko Sanom.
4. októbra 2008 zahájila činnosť Medzinárodného inštitútu pre komerčné využitie vesmíru v Douglase na ostrove Man. Kvôli tomu, že So-Jon kozmonautická kariéra začala tak skoro, sa ocitla medzi 15-timi ázijskými vedcami, ktorých činnosť sleduje Ázijský vedecký magazín.
Medzi jej záujmy a aktivity už od jej 12. rokov patrí intenzívne cvičenie Taekwondo.

</doc>
<doc id="207412" url="https://sk.wikipedia.org/wiki?curid=207412" title="USS Tennessee">
USS Tennessee

USS Tennessee môze byť:
Išlo o pomenovanie plavidiel na počesť 16. štátu USA Tennessee. Okrem loďstva USA, sa tento názov vyskytol aj u dvoch lodí Konfederácie, pozri CSS Tennessee.

</doc>
<doc id="207413" url="https://sk.wikipedia.org/wiki?curid=207413" title="Tennessee (rozlišovacia stránka)">
Tennessee (rozlišovacia stránka)

Tennessee môže byť:

</doc>
<doc id="207425" url="https://sk.wikipedia.org/wiki?curid=207425" title="Poyntingov-Robertsonov efekt">
Poyntingov-Robertsonov efekt

Poyntingov-Robertsonov efekt je efekt spočívajúci v tom, že sa obežné dráhy malých častíc medziplanetárnej hmoty v dôsledku pôsobenia žiarenia Slnka stále viac približujú k Slnku.
Dynamický účinok slnečného žiarenia ovplyvňuje ostatné častice, ktoré sa riadia zákonmi nebeskej mechaniky (pre častice rádovo 3,10−5 cm tlak žiarenia vykompenzuje gravitáciu úplne). Meteoroid pohlcuje žiarenie a potom ho postupne vyžaruje aj do smeru v ktorom letí. Keďže žiarenie má určitú hmotnosť, chová sa voči meteoroidu ako odporujúce prostredie. Tým sa zníži rýchlosť meteoroidu, prevládne gravitačná sila a meteoroid klesne na dráhu bližšie k Slnku. Pretože odporujúce prostredie pôsobí neustále, nie je dráha meteoru uzavretá. Meteoroid krúži po špirálovitej dráhe k Slnku, až sa v jeho blízkosti vyparí. Mení sa rovina dráhy, ale sklon a uhol dráhy meteoroidu sa nemení. Mení sa veľká polos a výstrednosť dráhy. Tento efekt má veľký vplyv na separáciu meteoroidov podľa hmotnosti.

</doc>
<doc id="207426" url="https://sk.wikipedia.org/wiki?curid=207426" title="Ľuboš Novotný">
Ľuboš Novotný

Ľuboš Novotný (* 11. marec 1947, Trnava) je slovenský spevák. Známy z účinkovania s Evou Kostolányiovou.
Životopis.
Ako 7-ročný začal chodiť na hudobnú školu v Trnave k pánom Klánovi a Bittovi na husle. 
Absolvoval PdFUK v Trnave. V roku 1971 naspieval prvú slovenskú soulovú pieseň „V storočnej aleji“, ktorú hudobne zložil jazzový hudobník Ladislav Gerhardt a text k nej napísal známy textár Ľuboš Zeman. V Revue Bratislava v roku 1971 – 1972 účinkovali s Františkom Krištofom Veselým, Jozefom Kuchárom a daľšími. V roku 1972 na Bratislavskej lýre získal v duete s Evou Kostolányiovou II. ocenenie v Cene diváka za pieseň „Zmysel nemých slov“. Hrával s bratislavským a pražským tanečným rozhlasovým orchestrom, Malokarpatskou kapelou a Zlatou krídlovkou. Spieval aj spolu so speváčkou Marikou Škultétyovou. Vo fonotéke Slovenského rozhlasu by sa podľa autora článku z novín Novinky z radnice (Trnava) Martina Jurča malo nájsť 27 skladieb, ktoré naspieval.

</doc>
<doc id="207427" url="https://sk.wikipedia.org/wiki?curid=207427" title="KnowARC">
KnowARC

KnowARC ("Grid-enabled Know-how Sharing Technology Based on ARC Services and Open Standards") (KnowARC) je projekt zameraný na výskum a vývoj, financovaný v období 2006-2009 6-tym rámcovým programom Európskej Komisie prostredníctvom Direktorátu F: Emerging Technologies and Infrastructures, Directorate-General for Information Society and Media, v časti Information Society Technologies Priority. Desať partnerov zo 7-mich európskych krajín združuje tento projekt a koncentruje sa v ňom na vývoj v oblasti Gridových technológií. 
KnowARC má za cieľ vylepšiť a rozšíriť jedinečnú technológiu obsiahnutú v ARC Grid middlewari. Projekt sa snaží aj o výrazný nárast povedomia a o rozšírenie používateľskej základne tohto middlewaru novej generácie. Výsledkom projektu bude výrazne rozšírený ARC, ktorý sa stane Gridovým softvérom sledujúcim štandardy, kompatibilným s inými middlewarmi, ponúkajúcim základ pre zdieľanie know-how v súkromnej a verejnej sfére. KnowARC transformuje ARC do koherentného, funkčného Gridového softwéru novej generácie, ktorý bude spĺňať požiadavky priemyslu na kvalitu, bude pripravený na inštaláciu na množstve platforiem a bude súčasťou rôznych distribúcií operačných systémov.

</doc>
<doc id="207432" url="https://sk.wikipedia.org/wiki?curid=207432" title="Cyprián (mních)">
Cyprián (mních)

Cyprián (vlastným menom: František Ingác Jäschke, Jaisge; * 28. júl 1724, Polkowice, Sliezsko† 16. apríl, 1775, Červený kláštor) bol kamaldulský mních, rehoľník pôsobiaci v Červenom kláštore.
Život.
Podľa zachovaných legiend bol mních Cyprián všeobecne vzdelaný cestovateľ, ľudový liečiteľ, zberateľ, či dokonca konštruktér. Rádový sľub pravdepodobne zložil v zoborskom kláštore kamaldulov pri Nitre.
Brat Cyprián podľa všetkého vynikal najmä v oblasti medicíny, lekárnictva, alchýmie a botaniky. Traduje sa, že v Červenom kláštore ho kvôli jeho liečiteľským schopnostiam vyhľadávali ľudia zo širokého okolia. Táto domnienka vzbudzuje isté pochybnosti, pretože rád kamaldulov je rímskokatolícka kontemplatívna rehoľa, ktorej členovia žijú pustovníckym spôsobom, odlúčení od sveta.
Dielo.
Jediným dôkazom o tom, že mních Cyprián bol reálnou osobou je dochovaný herbár, ktorý tvoril v rokoch 1765 - 1771 (fotokópia herbára je súčasť expozície kláštornej medicíny a farmaceutiky). Cypriánov herbár je foliant o rozmeroch 39 x 23 x 9 cm, viazaný v hnedej koži. Na vnútornej strane väzby sú dva latinské texty, napísané zrejme Cypriánom. Približne v polovici strany je venovanie: Spóner Tivadar a Karpati Muzeumnak. V literatúre sa traduje, že po Cypriánovej smrti posledný prior kamaldulov z Červeného kláštora daroval herbár svojmu príbuznému Tivadárovi Spónerovi, ktorý ho venoval Karpatskému múzeu v Poprade. V šesťdesiatych rokoch 20. storočia sa spolu s inými tatranskými zbierkami dostal do Múzea TANAP-u. V súčasnosti je jedným z najcennejších zbierkových predmetov v správe Slovenského národného múzea- -Prírodovedného múzea. Ručne vyrobený papier herbára je bezdrevný, relatívne dobre zachovaný, iba miestami poškodený hmyzom, rovnaký u čisto textových partií i strán s nalepenými rastlinami. Úvodné texty, popisky pri rastlinách aj súvislý text na konci herbára sú písané čiernym atramentom (Radwańska-Paryska 1991). Cypriánov herbár je vzácne slovacikum, vysokej kultúrno-historickej hodnoty. Vznikol v druhej polovici 18. storočia, pravdepodobne v rokoch 1766 – 1771, a považuje sa za najstarší na Slovensku zachovaný herbár. Má význam nielen pre cirkevnú históriu, ale pozoruhodný je najmä z hľadiska histórie botaniky, farmakognózie, farmaceutiky či medicíny. Obsahuje významné botanické doklady, zaujímavé skutočnosti o vtedajšom liečiteľstve a lekárnictve, ale aj o pôsobení frátra Cypriána a spôsobe života rádu kamaldulov* v Červenom kláštore. Môže poskytnúť bohatý materiál lingvistom pre štúdium ľudových názvov rastlín, prípadne aj botanikom pri tvorbe národného názvoslovia. Predpokladaný tvorca herbára, kamaldulský mních fráter Cyprián nebol ako botanik či florista na Slovensku patrične docenený. Väčšina publikovaných prác sa zmieňovala o herbári iba okrajovo (napr. Vraný 1929, Bombová 1967, Bohuš 1970, 1974, Marček 1971, Košťál 2010). Viacero autorov Cyprián zaujal z historického alebo technického hľadiska ako údajného zhotoviteľa lietacieho aparátu (Lacko 1965, 1971, Jankovič 1970, 1971, Janota 1984 a ďalší). Mnohí historici sa o jeho znalostiach z botaniky vyjadrovali dokonca s dešpektom (Lipták 1937, Wűnschendorfer 1907 in Radwańska-Paryska 1991: 26), alebo im nevenovali žiadnu pozornosť. Prvá, a vlastne jediná, práca detailne sa zaoberajúca odbornou botanickou stránkou herbára, je analýza poľskej botaničky Radwańskej-Paryskej (1991). Úvod herbára tvoria tri listy, jeden čistý a dva popísané, druhý z nich obojstranne. Na prvej strane s nadpisom Botanoteka Fr. Kyprian [Botanická zbierka frátra Cypriána, gréckymi písmenami] sa nachádza text, napísaný nemecky a latinsky, pripisovaný Cypriánovi. Obsahuje prevažne filozofické úvahy autora, ale aj veršované vyjadrenie – komu je herbár určený. Nasleduje prázdny list a za ním, na averze tretieho listu, je umiestnený ozdobný incipit. Latinský text je napísaný úhľadným písmom, ilustračné motívy sú tieňované pravdepodobne tušom a kolorované karmínom. Letopočet 1766, ukrytý v chronostichone, sa považuje za rok začiatku práce na herbári. Autor textu, Cypriánov spolubrat, blízky priateľ a obdivovateľ, vyzdvihuje v ňom jeho talent, všestranné schopnosti a zručnosti. Na reverze tohto listu je prilepený ďalší list s kresbou zrkadla v ozdobnom ráme, ktoré možno predstavuje neznámy symbol, alebo je len správou o tom, že Cyprián okrem iných zručností, dokázal vyrábať aj zrkadlá. Vlastný herbár pozostáva z 97 listov s jednostranne nalepenými rastlinami. Z nich je iba 94 očíslovaných. Jedna strana na začiatku a dve na konci nie sú očíslované. Po prvej neočíslovanej strane, (s nalepenými rastlinami, ktoré ale nie sú zapísané v Cypriánovom indexe), nasledujú dva prázdne listy a až po nich je strana, označená číslom 1. Strana 2 sa nachádza dvakrát, pričom prvá z nich je označená ako das blatt zwischen N. 1 und 2 [list medzi číslom 1 a 2]. Strana 81 chýba. Herbárové položky sú prilepené neznámym, pravdepodobne po domácky vyrobeným lepidlom a ešte prichytené pásikmi rôznofarebných textílií, pripomínajúcich zvyšky z ornátov. Rastliny nie sú usporiadané systematicky. Autor ich zrejme ukladal v takom poradí, v akom ich nazbieral a vysušil. Počet sušených rastlín na jednej stane sa pohybuje od 1 po 6. Názvoslovie rastlín nie je jednotné, mená sú uvedené najmä v latinčine, gréčtine a nemčine. Pri viacerých taxónoch sú pripojené aj poľské mená (či skôr ľudové názvy), mená prevzaté pravdepodobne z miestneho dialektu, niekedy aj mená, pripomínajúce české či slovenské názvy. Okrem názvov je pri niektorých herbárových položkách uvedená aj lokalita zberu, stručná charakteristika stanovišťa alebo dlhšia anotácia, týkajúca sa najmä úžitkových vlastností, liečivých účinkov, alchýmie či mágie. Texty, písané zmesou latinčiny a nemčiny, nesú známky uponáhľanosti. Často sú ťažko čitateľné, niekedy až nezrozumiteľné, s vloženými znakmi a s množstvom rozmanitých ortografických záhad a nepresností. V herbári je spolu 285 sušených cievnatých rastlín a 1 lišajník, ale iba 265 rôznych taxónov. Dvadsaťjeden taxónov sa totiž opakuje dvakrát, pričom duplikáty sa nachádzajú väčšinou na rôznych stranách. Herbárové položky, vysušené zrejme lisovaním, sú preparované veľmi starostlivo a pedantne. Časti rastlín sú rozložené tak, aby sa čo najmenej prekrývali, listy sú rovné. U niektorých rastlín sa zdá, že Cyprián si vyberal menšie exempláre, takže položky nie sú vždy celkom typické. Vlastný herbár je doplnený piatimi stranami indexu, v ktorom sú abecedne usporiadané mená rastlín, väčšinou latinské. Za posledným popísaným listom, nasledujú ešte ďalšie tri nepopísané (spolu 7 strán), rozdelené deliacou čiarou na dve polovice, zrejme pôvodne pripravené pre index. Vlastný herbár je ukončený indexom, písaným tak, že na začiatku je ozdobné prvé písmeno a názvy druhov potom začínajú druhým písmenom. Tento princíp však nie je zachovávaný dôsledne. Na konci herbára je 16 listov (32 strán) nemeckého textu. Text obsahuje Cypriánove úvahy o jeho vlastných liečiteľských skúsenostiach, diagnostike chorôb, príprave rastlinných produktov, používaných na liečenie alebo v mágii, o alchýmii, ale aj poznámky o vtedajšom stave medicíny a spôsobe života rádu kamaldulov v Červenom kláštore. Značnú časť textu Cyprián venuje obhajobe významu svojich počinov, adresovanej kritikom a neprajníkom. 
Všetky rastliny sú veľmi kvalitne vysušené. Ich označenie je väčšinou správne, odpovedajúce stavu poznania polovice 18. storočia. Niekoľko úplných omylov vzniklo najskôr zámenou položiek, alebo iným nedopatrením. Pri väčšine rastlín sú uvedené viaceré mená, niekedy aj v piatich jazykoch. Mnohé zo sušených rastlín boli zrejme pestované v kláštornej záhrade, či už ako liečivky, zelenina, koreniny alebo prostriedky proti živočíšnym škodcom, ale väčšinou boli zbierané v okolitom teréne. Na základe konkrétnych lokalít, uvedených v herbári, ale aj lokalít predpokladaných na základe ekológie a recentného rozšírenia taxónov, bola rekonštruovaná Cypriánova zberná oblasť, zahŕňajúca Pieniny, Spišské vrchy, Východné Tatry, s centrom v území priľahlom k Zadným Meďodolom, Považský Inovec a snáď aj okolie Nitry. Napriek tomu, že Cyprián pravdepodobne nemal ambíciu vytvoriť vedecké dielo, jeho floristické vedomosti, postrehy, týkajúce sa biológie druhov a stanovištných podmienok sú obdivuhodné, nehovoriac o empirických vedomostiach z oblasti farmácie. Mimoriadne významná je historicky prvá písomná zmienka a doklad o pestovaní zemiakov a ich názve „grulj“ na Spiši už v 18. storočí.
Legenda o lietaní.
K mníchovi Cypriánovi sa viaže legenda o tom, že si zhotovil lietajúci stroj, za pomoci ktorého v okolí Červeného Kláštora lietal. Povrávalo sa, že miesto jeho vzletu boli Tri koruny. Údajným mníchovým lietaním sa už vyše 200 rokov zaoberajú spisovatelia, historici aj technici. Ak aj mních Cyprián nelietal, mohli by aspoň existovať jeho úvahy, náčrty, možno aj pokusný model jeho „krídel“. Koniec koncov, niečo také nemohlo ostať bez povšimnutia. Ako sa dá prečítať v expozícii múzea v Červenom Kláštore: Podľa levočského historika Elemíra Koszeghyho, v nezachovanej archívnej listine z čias okolo roku 1760, istý rimavskosobotský profesor po latinsky údajne zaznamenal:
Herbáreň mnícha Cypriána.
V jednom zo zrekonštruovaných mníšskych domčekov v areále Červeného kláštora je zaujímavá farmaceutická výstava interiéru stredovekej lekárne, ako pamiatka na kamaldulského brata Cypriána. Okrem najznámejšej pamiatky na brata - herbára, sú najzaujímavejšie exponáty tejto časti zbierok originálne lekárenské vitríny zo začiatku 18. storočia, lekárenské váhy zo 17. storočia vyrobené v Amsterdame a vzácna prvá slovenská liekopisná literatúra – Bratislavská Torkošova lekárenská taxa z roku 1745, písaná v štyroch rečiach.
Popularita.
Všeobecné povedomie o frátrovi Cypriánovi stúplo po masívnom diváckom úspechu celovečerného hraného filmu, historickej drámy Legenda o Lietajúcom Cypriánovi režisérky Mariany Čengel Solčanskej v roku 2010. V tom istom roku vyšiel vo vydavateľstve Ikar aj rovnomenný román.

</doc>
<doc id="207433" url="https://sk.wikipedia.org/wiki?curid=207433" title="Matematizácia">
Matematizácia

Matematizácia môže byť:

</doc>
<doc id="207437" url="https://sk.wikipedia.org/wiki?curid=207437" title="Tolerancia">
Tolerancia

Tolerancia môže byť:

</doc>
<doc id="207444" url="https://sk.wikipedia.org/wiki?curid=207444" title="Honorverse">
Honorverse

Honorverse je neoficiálny názov pre vesmír vytvorený americkým spisovateľom Davidom Weberom. Tento názov je odvodený od mena hlavnej hrdinky, Honor Harringtonovej.
Najdôležitejšími vesmírnymi ríšami alebo kráľovstvami sú Hviezdne kráľovstvo Mantichora, (Ľudová) Republika Haven, Solárny zväz, Slezská konfederácia a Andermanské kráľovstvo. Mantichora si pred havenskou hrozbou vybudovala tzv. Mantichorskú alianciu, ktorej členmi sú napríklad jednosystémové národy Greysonu, Erewhonu, Alizonu a viaceré ďalšie.
História.
Honorverse bol prvýkrát predstavený v knihe "Stanice Bazilišek" s detailným historickým pozadím pre východiskový dej, v ktorom ľudstvo niekoľko storočí cestovalo ku hviezdam v blízkosti Zeme "pomalými loďami", a neskôr s objavmi nových technológií (hypergenerátor, plachty Warszawskej) začalo kolonizovať vzdialenejšie svety na lodiach cestujúcich rýchlejšie než svetlo.
Systém cestovania rýchlejšie než svetlo je detailný hyperpriestorový mechanizmus s niektorými jedinečnými vlastnosťami, ako napríklad "plachtenie" po "gravitačnej vlne". Dôležitou súčasťou Honorverse sú červie diery, ktorými môžu vhodne vybavené lode cestovať a prekonať obrovské vzdialenosti v priebehu minút namiesto týždňov či mesiacov cestovaním hyperpriestorom. Vlastníctvo červej diery poskytuje danému hviezdnemu národu dôležitý zdroj príjmu a zvyšuje jeho obchodné možnosti.
Hlavná hrdinka Honor Harringtonová je občiankou Hviezdneho kráľovstva Mantichora, ktoré sa nachádza v binárnej hviezdnej sústave s troma obývateľnými planétami a s jedinečným vlastníctvom bazilišského vyústenia Mantichorskej križovatky v susednom systéme (ktoré má šesť vyústení k sústavám Sigma Draconis, Matapan, Gregor, Trevorova hviezda, Mantichora a Phoenix). V desiatej knihe série ("Válka cti") je objavené siedme vyústenie križovatky vedúce k bezplanetárnemu systému červeného trpaslíka triedy M8 blízko obývaného systému Lynx v (takzvanom) Talbott Cluster. Tento objav tvorí hlavný príbeh novej podsérie s názvom Shadow of Saganami ("Stín Saganamiho").
Keďže vyústenie červej diery je veľmi podobné obchodným trasám z dôb plachetníc, Hviezdne kráľovstvo Mantichora zohráva dôležitú úlohu v medzihviezdnom obchode vzhľadom na veľkosť svojej populácie a počet planét. Ako britské Kráľovské námorníctvo v časoch Britského impéria, Kráľovské Mantichorské námorníctvo zohráva dôležitú úlohu pri udržovaní bezpečnosti a integrity ekonomiky. Bohatstvo a dôležitosť križovatky vyvolávajú závisť a lakotu a sú zdrojom mnohých intríg a sporov zo strany ostatných veľkých mocností, hlavne Republiky Haven, ale aj Solárneho zväzu, Andermanského kráľovstva, Mesy a jej spoločností, ale aj Slezskej konfederácie.
V Honorverse možno nájsť niekoľko ďalších zaujímavých historických spojitostí s pozemskou dobou plachetníc. Sú zjavné najmä po narodení Honor 1. októbra 3961. Technologický pokrok bol v Honorverse pozvoľný po 500 ročnú existenciu Hviezdneho kráľovstva Mantichora, a táto technologická stagnácia viedla k podobnej stagnácii vo vojenskej stratégii a taktike spomínanej v knihách. Gravitáciou poháňané pohonné systémy použité na vesmírnych lodiach vyžadujú na vojenských lodiach "strieľne" a kapitáni sa snažia maximalizovať ich palebnú silu využívaním bočných útokov, podobne ako bojové lode v dobách plachetníc.
Od odletu prvej "pomalej lode" sa začalo používať označovanie roku "po diaspore" namiesto "po Kristovi". Okrem toho takmer každá planéta má vlastné počítanie rokov označované "po pristátí", keďže ich rotácia a obeh okolo lokálnej hviezdy sa líšia. V medzihviezdnom styku je však štandardom používanie označenia "po diaspore", za úradný jazyk sa považuje starozemská angličtina.
Honorverse.
Denebské dohody.
Denebské dohody v Honorverse sú všeobecne akceptované pravidlá vojny. Vytvoril ich Solárny zväz na Denebe. Sú niečo ako súčasné Ženevské konvencie. Ich úlohou je zabezpečiť práva vojenského personálu v časoch vojny, brániac ho pred zlých zachádzaním a mučením. Dohody takisto upravujú iné veci, ako napríklad výmenu vojnových zajatcov bojujúcich strán, dohľad a inšpekcie POW a internačné tábory neutrálnych tretích strán (zvyčajne Solárny zväz).
Dohody tiež zakazujú súdy zajatého vojenského personálu v časoch vojny, okrem prípadov, kedy obžalovaný bol obvinený z porušenia práv vlastného národa. Za zmienku stojí tiež predpis nazývaný Sekcia 27, ktorý zakazuje akýkoľvek súd s nepriateľským personálom v čase vojny. Známe sú tiež dve podsekcie: Podsekcia 41 a Podsekcia 42. Podľa Podsekcie 41 sa ochrana dohôd nevzťahuje na zajatých vojakov, ktorí boli usvedčení zo zločinov ešte pred vypuknutím vojny, čo umožňuje zadržiavajúcim konať s nimi ako so zločincami. Najznámejší prípad využitia tejto podsekcie bolo ospravedlnenie plánovanej popravy Honor Harringtonovej za falošné obvinenia za zničenie nákladnej lodi Sirius (v skutočnosti Q-loď). Podsekcia 42 sa zaoberá vojenskými súdmi jedincov za údajné porušenie miestneho práva. Príkladom môže byť súd s príslušníkmi Štátnej bezpečnosti na väzenskej planéte Hádes.
Knihy.
Ďalšie knihy.
Romány:
Zbierky poviedok editorom je David Weber

</doc>
<doc id="207447" url="https://sk.wikipedia.org/wiki?curid=207447" title="Legitimita (Husserl)">
Legitimita (Husserl)

Legitimita je podľa Husserla bezprostredné "videnie". Teda nielen iba zmyslovo zakúšajúce videnie, ale videnie vôbec ako originárne, dávajúce vedomie akéhokoľvek druhu. Je posledným zdrojom legitimity všetkých racionálnych tvrdení. Tieto tvrdenia majú legitimujúcu funkciu len preto a len potiaľ, pokiaľ sú originárne dávajúce.

</doc>
<doc id="207448" url="https://sk.wikipedia.org/wiki?curid=207448" title="Jak divý">
Jak divý

Jak divý (iné názvy: jak horský, tur jak, jak; lat. "Bos mutus", "Bos grunniens mutus", "Bos grunniens", zriedkavo: "Poephagus mutus", "Poephagus grunniens mutus", "Poephagus grunniens") je druh z čeľade turovité, rodu Bos, podrodu Poephagus (ktorý niektorí autori klasifikujú ako samostatný rod "Poephagus"). Zdomácnený druh jaka divého je jak domáci alebo jak (lat. "Bos grunniens", "Poephagus grunniens").
V tibetčine slovo "jak" označuje len samca tohto druhu, samica sa označuje pojmom "dri" alebo "nak". Vo väčšine jazykov, ktoré toto slovo prebrali, označuje slovo jak obidve pohlavia.
Opis.
Ide o mohutného živočícha, samec dorastá v kohútiku až do výšky 2 metre a hmotnosti až , kým samica zvyčajne dosiahne iba tretinu veľkosti a zdomácnené jaky iba výšku okolo 1 metra.
Jaky sa vyznačujú mimoriadne dlhým trupom, ich hrudník tvorí štrnásť párov rebier (namiesto zvyčajných 13). Hlavu majú obidve pohlavia ozdobenú mohutnými rohmi, ktoré dorastajú až do dĺžky jedného metra a pri koreni až do polomeru . Srsť, ktorá ich chráni pred zimou, má hnedočiernu až čiernu, hustú, vlnitú a v spodnej časti a končatinách splýva do výraznej hrivy. Zdomácnené kusy môžu mať srsť aj bielu.
Výskyt.
Jak žije v oblasti Himalájí na juhu Strednej Ázie, na tibetskej náhornej plošine až po územie Mongolska. Zo zmyslov má veľmi dobre vyvinutý čuch, zrak je naopak jeho slabá stránka. Je to veľmi plaché zviera, ktoré žije v čriedach.
Rozmnožovanie.
Obdobie párenia zdomácnených jakov je v septembri, samice majú najskôr mláďatá vo veku 3 – 4 rokov, obyčajne každé dva alebo tri roky (v závislosti od prísunu potravy) v období od apríla do júna po deviatich mesiacoch. Predpokladá sa, že jaky divé sa v otázkach reprodukcie správajú obdobne, no chýbajú presné údaje. Mláďatá dospievajú vo veku jedného roka a dožívajú sa veku aj viac ako 20 rokov.

</doc>
<doc id="207450" url="https://sk.wikipedia.org/wiki?curid=207450" title="Jak">
Jak



</doc>
<doc id="207451" url="https://sk.wikipedia.org/wiki?curid=207451" title="Vočko">
Vočko



</doc>
<doc id="207452" url="https://sk.wikipedia.org/wiki?curid=207452" title="Zoznam postáv zo Simpsonovcov">
Zoznam postáv zo Simpsonovcov

Toto je zoznam postáv zo seriálu "Simpsonovci":

</doc>
<doc id="207453" url="https://sk.wikipedia.org/wiki?curid=207453" title="Google Image Search">
Google Image Search

Google Image Search je vyhľadávacia služba, pomocou ktorej Google umožňuje užívateľom vyhľadávať na internete obrázky. Bola zverejnená v roku 2001 a existuje vo všetkých jazykových verziách, v ktorých je samotný vyhľadávač. Kľúčové slová pri hľadaní obrázkov sú založené na názve súboru, slovami, ktoré na daný obrázok odkazujú a textom, ktorý je na danej stránke pri obrázku. Pri vyhľadávaní sú zobrazené miniatúry obrázkov. Keď na niektorú kliknete, obrázok je zobrazený hore a nižšie je obsah stránky na ktorej sa obrázok nachádza. Je to jednoduchšie pretože takto môžete ľahšie zistiť z akej stránky daný obrázok pochádza.

</doc>
<doc id="207454" url="https://sk.wikipedia.org/wiki?curid=207454" title="Frankfurt (Main) Hauptbahnhof">
Frankfurt (Main) Hauptbahnhof

Frankfurt Hauptbahnhof je hlavná železničná stanica v Frankfurte nad Mohanom. Je jedným z hlavných železničných uzlov Nemecka a denne cez ňu prechádza približne 350 000 ľudí. Je to tiež koncová stanica liniek frankfurtského metra U4 a U5. Budovu stanice navrhli architekti Hermann Eggert a Johann Wilhelm Schwedler. Stanica bola otvorená v roku 1888.
Vďaka vysokej frekvencii vlakov od regionálnych až po vysokorýchlostné ICE má veľmi dobré spojenie so všetkými časťami Nemecka i so susednými krajinami.

</doc>
<doc id="207455" url="https://sk.wikipedia.org/wiki?curid=207455" title="Bart Simpson">
Bart Simpson

Bartholomew „Bart“ Jojo Simpson je fiktívna postava zo seriálu Simpsonovci. V pôvodnom znení ho dabuje Nancy Cartwrightová, v českej verzii je to Martin Dejdar. Je desaťročným žiakom Springfieldskej základnej školy a najstarším a jediným synom Homera a Marge. Jeho idolom je klaun Krusty, najlepším priateľom je spolužiak Milhouse Van Houten. Nerád sa učí. Má mladšie sestry, 8-ročnú Lisu a 1-ročnú Maggie.

</doc>
<doc id="207458" url="https://sk.wikipedia.org/wiki?curid=207458" title="Pavel Novák (spevák)">
Pavel Novák (spevák)

 Pavel Novák (* 10. marec 1944, Přerov – † 11. február 2009, Přerov) bol český spevák, skladateľ, hudobník a spisovateľ, ktorý sa stal známym v šesťdesiatych rokoch minulého storočia. Bol jednou z najvýraznejších postáv českej populárnej hudby. V šesťdesiatych rokoch sa výrazne podieľal na masovom presadení rockového mužského speváckeho štýlu. Mal veľkú zásluhu na presadení sa češtiny do populárnej hudby (české texty prevzatých skladieb). 
Životopis.
Po maturite na gymnáziu v Přerove (1962) študoval na Prírodovedeckej fakulte Univerzity Palackého v Olomouci (biológia, telesná výchova). Absolvoval v roku 1967. Spievať začal v roku 1961 so súborom tradičného jazzu Dixiland Přerov. S týmto súborom nahral v roku 1962 prvú rozhlasovú nahrávku. Krátku dobu spieval aj s orchestrom Alfa. V roku 1964 bol jedným zo spoluzakladateľov skupiny Synkopa. S touto skupinou nahral v roku 1966 veľmi úspešnú pieseň „Vyznání“. V rozhlasovej "Houpačce" prekonala táto pieseň všetky doterajšie rekordy. Začal pôsobiť nielen ako spevák, ale aj ako hudobný skladateľ a textár. Postupne dostal ponuky k natáčaniu s Ostravským rozhlasovým orchestrom, či s Tanečným orchestrom Československého rozhlasu (TOČR). V roku 1967 založil vlastnú skupinu Vox. S týmto hudobným zoskupením natočil celý rad hitov („Asi“, „Chodím“, „Viktoria“...). S Voxom pôsobil Pavel Novák zhruba 10 rokov a potom založil skupinu Proto. V nej sa obklopil mladými rockovými hudobníkmi a natočil s nimi okrem toho aj úspešnú skladbu „Morava“. Od začiatku deväťdesiatych rokov vystupuje s vlastnou skupinou Family a veľkú časť svojich koncertných aktivít smeruje na koncerty pre deti. Za viac ako 40 rokov pôsobenia na domácej hudobnej scéne vystupoval a natáčal prakticky so všetkými špičkovými domácimi orchestrami. Koncertoval v Nemecku, Francúzsku, USA, Austrálii, Mongolsku, Poľsku, Juhoslávii, Belgicku. Je autorom niekoľkých kníh ("Jak jsem zpíval klokanům", "Vyznání", "I smrt se bojí"...).
Zomrel 11. februára 2009 v přerovskej nemocnici na rakovinu.

</doc>
<doc id="207466" url="https://sk.wikipedia.org/wiki?curid=207466" title="Judith Resniková">
Judith Resniková

Judith Arlene Resniková ( * 5. apríl 1949, Akron, Ohio, USA – † 28. január 1986, nad Floridou) bola americká astronautka, ktorá tragicky zahynula 28. januára 1986 v raketopláne Challenger nad Floridou. 
Život.
Mladosť a výcvik.
Vyštudovala univerzitu Carnegie – Meilon v Pittsburghu v roku 1970 a stala sa inžinierkou elektrotechniky. Nastúpila v spoločnosti RCA v Moorestowne v New Jersey, kde pracovala na vývoji integrovaných obvodov. Po ďalších siedmich rokoch na univerzite v Marylande obhájila doktorát. Nastúpila ako vývojová pracovníčka do firmy Xerox Corporation v El Sequendo v Kalifornii. Do tímu astronautov NASA bola prijatá v januári 1978 ako astronaut špecialista do ôsmej skupiny, vtedy ešte slobodná. Rada hrala na klavír. Bavila ju matematika. Vydala sa a skoro na to aj rozviedla. Bola židovského vyznania.
Lety do vesmíru.
Judith Resniková, štvrtá žena vo vesmíre, 147. človek zo Zeme, na obežnú dráhu po prvýkrát vzlietla v raketopláne Discovery v roku 1984. Bola to šesťdenná misia STS-41-D. Štart prebehol zo zvyčajného kozmodrómu na myse Canaveral. Posádku Discovery tvorili Henry Hartsfield (veliteľ), Michael Coats (druhý pilot), letoví špecialisti dr. Judith Resniková, dr. Steven Hawley a Richard Mullane a konečne „prvý cestujúci“ v raketopláne, Charles Walker, inžinier od firmy McDonnell Douglas. Vypustili družice SBS 4, Leasat 2 a Telstar 3. Návrat bol na základňu Edwards Air Force Base.
Po druhýkrát dostala príležitosť v tragickom lete raketoplánu Challenger. Misia označená STS-51-L skončila 73 sekúnd po štarte z Floridy výbuchom. Celá posádka v zložení Francis Scobee, Michael Smith, Judith Resniková, Ellison Onizuka, Ronald McNair, Gregory Jarvis a Sharon McAuliffeová zahynula. 
Počas svojich 2 letov strávila vo vesmíre 6 dní.

</doc>
<doc id="207468" url="https://sk.wikipedia.org/wiki?curid=207468" title="Judith A. Resniková">
Judith A. Resniková



</doc>
<doc id="207469" url="https://sk.wikipedia.org/wiki?curid=207469" title="Judith Arlene Resnik">
Judith Arlene Resnik



</doc>
<doc id="207470" url="https://sk.wikipedia.org/wiki?curid=207470" title="Judith Resnik">
Judith Resnik



</doc>
<doc id="207471" url="https://sk.wikipedia.org/wiki?curid=207471" title="Judith A. Resnik">
Judith A. Resnik



</doc>
<doc id="207472" url="https://sk.wikipedia.org/wiki?curid=207472" title="Bibione">
Bibione



</doc>
<doc id="207473" url="https://sk.wikipedia.org/wiki?curid=207473" title="Jiří Korn">
Jiří Korn

Jiří Korn (* 17. máj 1949, Praha) je český spevák popmusic, muzikálu a popu, gitarista, basgitarista, tanečník a herec. 
Jeho hudobná kariéra začala v šesťdesiatych rokoch so skupinou Rebels (nahrali veľký hit "Šípková Růženka") a pokračovala v sedemdesiatych rokoch v rámci skupiny Olympic, kde sa stal interpretom napr. piesne „Únos“. Po skončení angažmán v skupine Olympic spevák začal sólovú kariéru. V osemdesiatych rokoch účinkoval aj v úspešnom televíznom cykle "Možno príde aj kúzelník". V deväťdesiatych rokoch došlo k premene Kornovej kariéry na tanečnú a kritikmi aj viacej oceňovanú hudbu, v posledných rokoch je členom vokálneho kvarteta 4TET. 
Účinkoval v niekoľkých filmoch (napr. vo filme "Honza málem králem"), od deväťdesiatych rokov spojil kariéru s muzikálmi ("Bídníci", "Dracula", "Monte Cristo" atď.) a vystupoval aj v ľadovej revue "Mrázik". V roku 2019 načítal audioknihu Queen – Neznámá historie (vydala Audiotéka). 
Hrá biliard na úrovni celoštátneho majstra. Občas šokuje spoločnosť výstredným výberom oblečenia. Jeho bývalá manželka, Kateřina Kornová, je herečka, moderátorka, v súčasnosti vlastní kadernícky salón.
Diskografia.
Rebels
4TET

</doc>
<doc id="207484" url="https://sk.wikipedia.org/wiki?curid=207484" title="Shanghai Masters">
Shanghai Masters

Shangai Masters, tiež známy ako "World Snooker Roewe Shangai Masters" (podľa hlavného sponzora), je profesionálny snookerový turnaj. Je to jeden z bodovaných turnajov.
História a dotácia turnaju.
Turnaj bol uvedený v sezóne 2007/2008 a je to druhý bodovaný turnaj odohrávajúci sa v Číne ako výsledok rastúcej popularity snookeru v krajine. Ako na China Open dostávajú divokú kartu ôsmi sľubní čínski snookeristi. Turnaj sa hrá v Shangai Grand Stage v Šanghaji v auguste a je to prvý bodovaný turnaj sezóny. Dotácia turnaja pre rok 2007 bola celkovo £250,000 ($496,411) pričom víťaz obdržal £48,000 ($95,311).

</doc>
<doc id="207491" url="https://sk.wikipedia.org/wiki?curid=207491" title="Vlastné financovanie">
Vlastné financovanie



</doc>
<doc id="207494" url="https://sk.wikipedia.org/wiki?curid=207494" title="Louis Daguerre">
Louis Daguerre

Louis-Jacques-Mandé Daguerre (* 18. november 1787, Cormeilles-en-Parisis - † 10. júl 1851, Bry-sur-Marne) bol francúzsky maliar, vedec, priekopník fotografovania, ktorý v tridsiatych rokoch 19. storočia vyvinul prvú praktickú metódu fotografovania - daguerrotypiu.
Narodil sa v meste Cormeilles-en-Parisis v severnom Francúzsku, kde sa stretol s Josephom Nicéphorom Nièpce, ďalším priekopníkom fotografovania. Po Nièpceho smrti roku 1833 pokračoval v úsilí vytvoriť praktický spôsob fotografovania, čo sa mu podarilo v roku 1837, keď vyvinul spôsob fotografovania, dnes pomenovaný ako daguerrotypia. Daguerrovou metódou sa obraz zaznamenával na dosku potiahnutú jodidom strieborným, expozícia trvala asi 15 až 20 minút. K ďalšiemu zdokonaleniu fotografovania prispel v roku 1839 anglický vedec William Henry Fox Talbot.

</doc>
<doc id="207496" url="https://sk.wikipedia.org/wiki?curid=207496" title="Habsbursko-lotrinská dynastia">
Habsbursko-lotrinská dynastia

Habsbursko-lotrinská dynastia alebo habsbursko-lotrinský rod bola európska panovnícka dynastia v 18. – 20. storočí, v rodovej línii priamy pokračovateľ rodu Habsburgovcov. 
Vznik rodu.
Smrťou Karola VI. Habsburského, ktorý nezanechal mužského potomka vymrela po meči habsburská dynastia. Sobášom jeho najstaršej dcéry Márie Terézie s lotrinským vojvodom Františkom I. Štefanom však prišlo k spojeniu oboch rodov a rodovej následnosti pod spoločným menom.
Začiatkom 20. storočia sa pod vplyvom spoločensko-politických udalostí museli v jednotlivých európskych krajinách zriecť svojich dynastických a panovníckych nárokov. Členovia rodu, hlásiaci sa k rodovému dedičstvu, žijú dodnes v mnohých krajinách sveta. 
Prvým významným predstaviteľom bol najstarší syn Františka I. Štefana a Márie Terézie Jozef II. od r. 1765 rímskonemecký cisár a od r. 1780 vládca na českom a uhorskom tróne. Jeho nástupcom bol jeho brat Peter Leopold. Vydajom svojich dcér František Štefan a Mária Terézia zabezpečili vplyv rodu i v iných krajinách Európy – Mária Kristína bola manželkou saskotešínskeho vojvodu a držiteľa Nizozemska Alberta, Mária Amália parmského vojvodu Ferdinanda, Mária Karolína kráľa Obojej Sicílie Ferdinanda I. a Mária Antónia (Antoinetta) sa vydala za francúzskeho kráľa Ľudovíta XVI.
Syn cisára Leopolda II. František sa v r. 1804 stal prvým rakúskym cisárom, druhorodený syn Ferdinand III. (* 1769 - † 1824) zdedil po otcovi secundogenitúru habsburského rodu a založil toskánsku vetvu. Ďalší zo synov Leopolda II., Karol (* 1771 - † 1847) sa preslávil ako vojvodca v bojoch s francúzskym cisárom Napoleonom Bonapartom, Jozef (* 1776 - † 1847) sa stal uhorským palatínom, Ján (* 1782 - † 1859) bol ríšskym správcom v Nemecku, Rainer Jozef (* 1783 - † 1853) lombardským miestokráľom a najmladší zo synov, Rudolf (* 1788 - † 1831) sa stal kardinálom a olomouckým arcibiskupom.
Cisár František I. mal dvoch synov Ferdinanda, zv. Dobrotivý, a Františka Karola, z ktorých starší Ferdinand sa stal otcovým nástupcom na rakúskom, českom a uhorskom tróne, mladší František Karol sa po bratovej smrti zriekol následníctva v prospech svojho prvorodeného syna Františka Jozefa.
Z dcér Františka I. sa Mária Lujza stala manželkou francúzskeho cisára Napoleona I. a parmskou vojvodkyňou, Mária Leopoldína brazílskeho cisára Pedra I. a Karolína Ferdinanda saského kráľa Fridricha Augusta II.
Cisár Ferdinand I. zomrel bezdetný, jeho mladší brat František Karol mal s manželkou Žofiou Bavorskou okrem najstaršieho Františka Jozefa ešte troch synov, z ktorých druhorodený Ferdinand Maximilián ako mexický cisár skončil život v r. 1867 na popravisku.
Rod ďalej pokračoval synom cisára Františka Jozefa I. Rudolfom. Cisárov mladší brat Karol Ľudovít mal troch synov – Františka Ferdinanda, po smrti korunného princa Rudolfa následníka trónu, Otta Františka a Ferdinanda Karola. Po sarajevskom atentáte (r. 1914) na Františka Ferdinanda sa novým následníkom trónu stal jeho synovec Karol, syn arcivojvodu Otta Františka. Z Karolovho manželstva s parmskou vojvodkyňou Zitou vzišiel nový predstaviteľ habsburského arcidomu, ich najstarší syn Otto.
; Vedľajšia toskánska línia : založil Ferdinand III. (* 6. jún 1769, † 18. jún 1824)
; Vedľajšia karlovská línia : založil Karol (* 5. september 1771, † 30. apríl 1847)
; Vedľajšia Jozefova línia : založil Jozef Anton (* 9. marec 1776, † 13. január 1847)
; Vedľajšia Rainerova línia : založil Rainer Jozef (* 30. september 1783, † 16. január 1853)

</doc>
<doc id="207498" url="https://sk.wikipedia.org/wiki?curid=207498" title="Rod habsbursko-lotrinský">
Rod habsbursko-lotrinský



</doc>
<doc id="207500" url="https://sk.wikipedia.org/wiki?curid=207500" title="Aramiľ">
Aramiľ

Aramiľ (rus.Арамиль) je mesto vo Sverdlovskej oblasti v Rusku. Nachádza sa na rieke Iseť (prítok rieky Ob) 25 km juhovýchodne od Jekaterinburgu. Počet obyvateľov je 15 076 (2002). V roku 1989 13 584.
Bolo založené v roku 1675 ako sloboda neďaleko prameňa rieky Aramilky. Mesto získalo postavenie mesta v roku 1966.

</doc>
<doc id="207502" url="https://sk.wikipedia.org/wiki?curid=207502" title="Aramil">
Aramil



</doc>
<doc id="207503" url="https://sk.wikipedia.org/wiki?curid=207503" title="XFCE">
XFCE



</doc>
<doc id="207507" url="https://sk.wikipedia.org/wiki?curid=207507" title="Marge Simpsonová">
Marge Simpsonová

Marjorie Jacqueline „Marge“ Simpsonová, rod. Bouvierová (* 24. máj 1972), je fiktívnou postavou amerického animovaného seriálu Simpsonovci.
Opis postavy.
Je milujúcou a trpezlivou manželkou Homera Simpsona a starostlivou matkou Barta Simpsona, Lízy Simpsonovej a Maggie Simpsonovej. Jej najvýraznejší rys je jej polmetrový modrý drdol na hlave; v mladosti mala však vlasy dlhé a rozpustené. Aj jej matka má podobné. A je veľmi pyšná, že nikdy nestretla nikoho s vyššími vlasmi. V českom vysielaní ju dabuje Jiří Lábus.
Marge strávi väčšinu svojho času robením domácich prác, opatrovaním Maggie, napomínaním Barta alebo chránením ho pred zlosťou Homera. Marge stelesňuje klasickú americkú pani domu z päťdesiatych rokov.
Matt Groening jej dal meno po svojej matke Margaret „Marge“ Groeningovej.

</doc>
<doc id="207508" url="https://sk.wikipedia.org/wiki?curid=207508" title="Jegoršino">
Jegoršino



</doc>
<doc id="207509" url="https://sk.wikipedia.org/wiki?curid=207509" title="Imeni Arťoma">
Imeni Arťoma



</doc>
<doc id="207510" url="https://sk.wikipedia.org/wiki?curid=207510" title="Arťomovskij">
Arťomovskij

Arťomovskij (rus.Артёмовский) je mesto vo Sverdlovskej oblasti v Rusku. Nachádza sa na rieke Bobrovka (prítok Irbit), 120 km severovýchodne od Jekaterinburgu. Počet obyvateľov je 34 980 (2002). V roku 1989 41 247.
Založený v roku 1665 ako osada Jegoršino (rus. Егоршино). V roku 1871 boli objavené zásoby uhlia. Počas éry Sovietskeho zväzu bolo vzniklo mestečko Imeni Arťoma (rus. имени Артёма) neďaleko uhoľných baní. V roku 1938 boli obé mestá spojené do jedného pod názvom Arťomovskij.

</doc>
<doc id="207511" url="https://sk.wikipedia.org/wiki?curid=207511" title="Marge Simpson">
Marge Simpson



</doc>
<doc id="207512" url="https://sk.wikipedia.org/wiki?curid=207512" title="Pavel Zajáček">
Pavel Zajáček

Mgr. Art. Pavel Zajáček (* 29. jún 1951, Modra) je slovenský dirigent, hudobný skladateľ a hráč na trombón, klavirista, gitarista, bubeník, harmonikár. Je spoluzakladateľom skupiny Za-ja-ce, Založil orchestre: Orchester Pavla Zajáčka, Big Band Pavla Zajáčka. Jeho brat Jozef Zajáček bol klavirista, harmonikár a spevák . Brat Peter Zajáček je saxofonista, gitarista a stavebný inžinier, brat Marián Zajáček je bubeník.
Životopis.
V rokoch 1968 – 1974 vyštudoval Konzervatórium v Žiline. O roku 1972 – 1984 viedol skupiny "Za-ja-ce", s ktorou absolvoval turné v zahraničí a účinkoval na festivaloch (Bratislavská lýra, "Slovenský festival politickej piesne v Martine", "Hudobný festival mladých v Bojniciach", "festival politickej piesne v Berlíne" a i.) Od roku 1976 bol člen "Tanečného orchestra Československého rozhlasu v Bratislave". Neskôr v roku 1977 sa stal členom "VV Systému" Vlada Valoviča.
V rokoch 1987 – 1991 študoval na Vysokej škole múzických umení v Bratislave.
Je autorom hudby k viacerým piesňam, a ako autor hudby sa aj sa zúčastnil na festivale populárnych piesní Bratislavská lýra ("Jánska noc, 1978"; "Keby som mal sestru, Lieky proti láske, 1979"; "Kde si slnko hľadá milenky, 1980"; "Rozhovor v daždi, 1981"; "Na dvanástom poschodí, 1983"; "Moja prvá láska, 1984")
Od roku 1990 bol dirigentom "Big Bandu Radio Bratislava". S "Big Bandom" vystúpil aj na "Bratislavských jazzových dňoch ’92" v roku 1992. V roku 1993 absolvoval turné po Holandsku a Nemecku. V roku 1994 založil "Orchester Pavla Zajáčka", s ktorým účinkuje v programoch Slovenskej televízie a Slovenského rozhlasu.
V roku 1998 hudobne spolupracoval na filme "Postmortem" v hlavnej úlohe s Charlie Sheenom. V júni 2001 pri príležitosti jeho okrúhlych narodenín sa uskutočnil v "Koncertnom štúdiu Slovenského rozhlasu" koncert nazvaný "Stále mi chutí žiť!". Hosťami programu boli napr. Milan Markovič, Peter Lipa, Vašo Patejdl, Karol Malý, Robo Kazík, Lýdia Volejníčková, Peter Stašák,vokálna skupina "TREND", dievčenský spevácky zbor "Canens", skupina "ZA-JA-CE","Orchester Pavla Zajáčka" a ďalší.
V roku 2006 so svojim orchestrom (Orchester Pavla Zajáčka") vystupoval aj na súťaži Superstar v Slovenskej televízii. V roku 2006 zhudobnil texty k pôvodnému slovenskému muzikálu Cudzinec (príbeh starodávneho izraelského proroka Eliáša), ktorý aj dirigoval.
S orchestrom pravidelne účinkoval aj v zábavno-hudobnom programe, Ivana Krajíčka - Repete. V zahraničí vystupoval v Nemecku, Rakúsku, Holandsku, na Kanárskych ostrovoch a ďalších.
Od roku 2010 odborne vedie a vystupuje so "Speváckou skupinou Loza", kde hrá aj na harmoniku . Vedie aj "Dychovú hudbu Zajáčkovci".
Dielo.
Diskografia.
hudobné albumy na ktorých sa spolupodieľal so svojimi orchestrami alebo vystupoval ako hráč na trombón alebo zložil hudbu:

</doc>
<doc id="207513" url="https://sk.wikipedia.org/wiki?curid=207513" title="2006 Polonskaya">
2006 Polonskaya



</doc>
<doc id="207514" url="https://sk.wikipedia.org/wiki?curid=207514" title="Lisa Simpsonová">
Lisa Simpsonová

Lisa Simpsonová je jedna z hlavných postáv animovaného seriálu Simpsonovci. Jej celé meno je Líza Maria Simpsonová. V seriáli jej hlas nahovorila Helena Štáchová (anglicky v pôvodnom znení Yeardley Smith).
Popis postavy.
Je sestrou Barta Simpsona a Maggie Simpsonovej a dcérou Homera a Marge. Žije spoločne s rodinou v Springfielde.
Líza je veľmi inteligentné dievča, jej IQ je 159. Jej najväčším koníčkom je hra na saxofón, má rada predovšetkým jazz a blues. Je Feministka.Jej obľúbené LP je "Birth of the Cool" od Milesa Davisa. Líza je budhistka, rada sa zaoberá historickými, filozofickými alebo vedeckými problémami. Rada sa učí a snaží sa recyklovať odpad. Pod stromčekom by však najradšej videla poníka. Má mačku Sněhulku. Je vegetariánkou.
Matt Groening jej dal meno po svojej sestre Lise Groeningovej.

</doc>
