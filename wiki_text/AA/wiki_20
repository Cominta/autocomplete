<doc id="14204" url="https://sk.wikipedia.org/wiki?curid=14204" title="The Beatles">
The Beatles

The Beatles bola anglická rocková skupina, ktorá vznikla v roku 1960 v Liverpoole. Skupina účinkovala v rokoch 19601970. S členmi, ktorými boli John Lennon (gitara a spev), Paul McCartney (basgitara a spev), George Harrison (sólová gitara a spev) a Ringo Starr (bicie a spev), sa stali najvplyvnejšími a najdôležitejšími hudobnými umelcami rockovej doby. Ich hudobné začiatky boli ovplyvnené skiffle, bigbítom a rokenrolom 50. rokov 20. storočia. V čase svojej existencie experimentovali s rôznymi hudobnými štýlmi: od popu, balád a indickej hudby po psychedéliu a hard rock. Často pritom využívali vplyvy z klasickej hudby, a inovatívne nekonvenčné nahrávacie techniky. V roku 1963 ich nesmierna popularita spôsobila fenomén, ktorý dostal názov „Beatlemania“. Hlavný podiel na ich tvorbe malo skladateľské duo Lennon-McCartney. Postupne sa ich hudobná tvorba vyvíjala do komplikovanejších štruktúr. Ich skladby patrili k tým, ktoré sa podieľali na vývoji umeleckých foriem v populárnej hudbe ako aj v kontrakultúre 60. rokov.
Od svojho založenia v roku 1960 si skupina The Beatles začala po prvé tri roky budovať svoju hudobnú kariéru v liverpoolských a v hamburských kluboch. Na basovú gitaru v tom čase s nimi hrával Stuart Sutcliffe. Lennon, McCartney a Harrison spočiatku dlhšiu dobu hľadali hráča na bicie nástroje. Prvým bubeníkom kapely bol Pete Best (počas pôsobenia v Hamburgu v roku 1960), neskôr, v roku 1962, ho nahradil Ringo Starr. O ich profesionálny rast sa postaral manažér Brian Epstein, ich hudobným producentom pri nahrávaní bol „Piaty Beatle“, George Martin.
Prvým ozajstným oficiálnym hitom od The Beatles bola v roku 1962 nahrávka piesne „Love Me Do“. Po vypuknutí Beatlemánie v roku 1963 dostala skupina meno „the Fab Four“ (niečo ako „úžasná štvorka“) a začiatkom nasledujúceho roku 1964 sa stali medzinárodnými hviezdami, ktoré boli lídrami ďalšieho fenoménu vtedajšej populárnej kultúry, známeho ako Britská invázia.
Od roku 1965 The Beatles produkovali stále inovatívnejšie hudobné nahrávky. Postupne vydali albumy ako "Rubber Soul" (1965), "Revolver" (1966), "Sgt. Pepper's Lonely Hearts Club Band" (1967), "The Beatles" (známy aj ako "White Album", 1968) a "Abbey Road" (1969).
Po rozpade skupiny v roku 1970 mal každý z členov skupiny úspešnú sólovú hudobnú kariéru. John Lennon zomrel po atentáte v roku 1980, George Harrison skonal na rakovinu pľúc v roku 2001. McCartney a Starr, ktorí žijú dodnes, sú stále hudobne aktívni.
The Beatles s celosvetovo predaným počtom viac ako 800 miliónov nosičov je najpredávanejšou hudobnou skupinou histórie. Z každého z ich albumov "Sgt. Pepper’s Lonely Hearts Club Band", "The Beatles" a "Abbey Road" sa predalo po viac ako 30 miliónov kusov. V rebríčku 500 najlepších albumov všetkých čias, ktorý v roku 2009 vydal časopis "Rolling Stone" má skupina jedenásť albumov, z toho štyri sú v prvej desiatke vrátane absolútneho prvenstva, albumu "Sgt. Pepper’s Lonely Hearts Club Band". V britských rebríčkoch má táto kapela viacero vrcholových albumov a v Spojenom kráľovstve predajom singlov skupina prekonala všetkých ostatných umelcov.
Kapela The Beatles je, s certifikovaným počtom 178 miliónov nosičov, aj najpredávanejším hudobným umelcom v Spojených štátoch. The Beatles sú aj na vrchole zoznamu najúspešnejších umelcov všetkých čias, ktorý v roku 2008 sa uverejnil časopis "Billboard". Dvadsiatimi singlami na vrchole sú rekordmanmi rebríčka Hot 100. The Beatles majú sedem cien Grammy, Oscara za filmovú hudbu a pätnásťkrát získali cenu Ivor Novello Awards. V roku 1988 bola skupina uvedená do rokenrolovej sieni slávy. Medzi rokmi 1994 až 2015 boli do tejto sieni postupne uvedení aj členovia skupiny ako jednotlivci. Týždenník "Time" dal túto skupinu do svojho zoznamu .
Z ich hitu, skladby „Yesterday“, vzniklo viac ako 3 000 coververzií. Táto pieseň bola niekoľkokrát označená za najúspešnejšiu a najlepšiu skladbu 20. storočia.
História.
1957 – 1962: Vznik, Hamburg a popularita v Spojenom kráľovstve.
V marci 1957 vtedy šestnásťročný John Lennon založil skifflovú skupinu, v ktorej sa striedalo viacero jeho kamarátov z Quarry Bank High School v Liverpoole. Nejakú dobu sa ich skupina volala The Blackjacks, no potom ako sa dozvedeli, že taká skupina už existuje, premenovali sa na The Quarrymen. V júli toho istého roku sa Lennon stretol s päťnásťročným Paulom McCartneyom. Krátko nato začal Paul hrať v kapele na rytmickú gitaru. Vo februári 1958 McCartney Lennonovi predstavil kamaráta, nádejného gitaristu Georgea Harrisona. Lennonovi sa Harissonova hra pozdávala, no zdal sa mu pre jeho plány s kapelou ešte primladý. George sa nedal odbiť. O mesiac neskôr zariadil McCartney druhé stretnutie. Počas neho George hral Lennonovi na hornej časti liverpoolskeho double-deckera hlavný gitarový part z inštrumentálnej rokenrolovej skladby „Raunchy“ od Billa Justisa. Lennona Harrison nakoniec presvedčil a stal sa sólovým gitaristom kapely.
Od januára 1959 Lennonovi kamaráti z Quarry Bank odišli zo skupiny a začali študovať na Liverpool College of Art. Traja gitaristi niekoľkokrát kedy sa im podarilo zohnať bubeníka, vystúpili ako Johnny and the Moondogs. V januári 1960 sa ku skupine pridal hráč na basovú gitaru Lennonov spolužiak, Stuart Sutcliffe, ktorý navrhol, aby sa skupina nazvala Beatals. Nové meno bolo poctou Buddymu Hollymu a The Crickets. Tento názov mali do mája, kedy sa premenovali na The Silver Beetles. S týmto názvom absolvovali krátke turné po Škótsku, ako sprievodná kapela popového speváka, tiež rodeného Liverpoolčana menom Johnny Gentle. Začiatkom júla sa kapela premenovala na The Silver Beatles, od augusta už fungovali ako The Beatles.
Vtedajší neoficiálny manažér kapely Allan Williams ponúkol skupine účinkovanie v Hamburgu. Kapela stále hľadala stáleho bubeníka. V polovici augusta prijal ich ponuku Pete Best, tým bola skupina 5 členná. Štyri dni nato, odcestovali, aby mohli podľa zmluvy účinkovať tri a pol mesiaca v hamburských kluboch Bruna Koschmidera. Životopisec skupiny The Beatles, Mark Lewisohn, píše o tejto dobe, že „...dňa 17. augusta 1960 keď prišli do Hamburgu, to bolo v čase, kedy pod červenými svetlami začínala ožívať vykričaná ulica Reeperbahn... blikajúce neónové reklamy ponúkali rôzne druhy zábavy, zatiaľ čo sporo oblečené ženy sedeli vo výkladoch a čakali na svoju príležitosť.“
Koschmider v Hamburgu predstavil kapelu v niekoľkých striptízových kluboch, až ich napokon umiestnil v podniku Indra Club. V októbri 1960 musel klub Indra pre sťažnosti na prílišný hluk zavrieť a tak sa skupina presťahovala do hudobného klubu Kaiserkeller. Potom, ako sa Koschmider dozvedel, že Beatles hrali aj u konkurenčného Top Ten Clubu, im oznámil, že s nimi do mesiaca ruší zmluvu. Potom udal Harrisona, ktorý nemeckým úradom klamal o svojom skutočnom veku (mal len 17 rokov) a tým neoprávnene získal povolenie pôsobiť v Hamburgu. Koncom novembra bol Harrison pod dohľadom úradov z krajiny deportovaný. Týždeň potom Koschmider udal aj McCartneyho a Besta za podpaľačstvo. Dôvodom bolo, že na chodbe podpálili kondóm. Obaja boli za to uväznení a následne úradne deportovaní z krajiny. Začiatkom decembra 1960 pricestoval nakoniec do Liverpoolu aj John Lennon. V Hamburgu zostal do konca februára 1961 Stuart Sutcliffe. V Nemecku si našiel snúbenicu, umelkyňu Astrid Kirchherrovú, ktorá urobila prvé poloprofesionálne fotografie skupiny The Beatles.
Počas nasledujúcich dvoch rokov boli The Beatles v Hamburgu ešte niekoľkokrát. Hojne pritom užívali Preludin a to rekreačne, ale aj ako prípravok na udržanie formy na nočných klubových vystúpeniach. V roku 1961, počas druhého účinkovania Beatles v Hamburgu Astrid Kirchherrová ostrihala Sutcliffa v štýle „exi“, t. j. v strihu používanom prívržencami existenciálneho mládežníckeho hnutia v Hamburgu v 50. rokoch 20. storočia. Tento strih účesu po ňom prebrali aj ostatní členovia kapely The Beatles. Začiatkom toho istého roku sa Sutcliffe rozhodol, že bude v Nemecku navštevovať štúdium umenia, odišiel od kapely a pri basovej gitare ho vystriedal Paul McCartney. Od júna 1962 sa štvorici hudobníkov ujal ďalší producent, Bert Kaempfert. Bert sa rozhodol angažovať kapelu pri nahrávaní albumu, ktorý Tonymu Sheridanovi produkoval u značky Polydor Records. Singel „My Bonnie“ z tohto júna 1961, je označený ako nahrávka, na ktorej účinkuje „Tony Sheridan &amp; the Beat Brothers“ a bol na 32. pozícii rebríčka nemeckého časopisu "Musikmarkt".
Po druhom roku pobytu v Hamburgu, The Beatles zažívali spolu s narastajúcim záujmom mládeže o Merseybeat aj nárast popularity v rodnom Liverpoole. Členovia skupiny v tom čase vystupovali noc čo noc v liverpoolskych kluboch. V novembri 1961 počas jedného takého vystúpenia v The Cavern Clube sa skupina stretla s Brianom Epsteinom. Epstein bol v tom čase hudobným redaktorom a vlastníkom miestneho obchodu s hudobnými nahrávkami. Neskôr k tomuto stretnutiu Brian poznamenal, že „sa mu skupina zapáčila hneď na prvé počutie, lebo boli takí svieži, úprimní a mali v sebe to, čo si myslel, že patrí k súčasnosti... mali hviezdnu kvalitu.“ Počas nasledujúcich mesiacov sa Epstein so skupinou stretával, komunikoval s nimi, až kým sa v januári 1962 stal ich oficiálnym manažérom. Do polovice roku 1962 sa snažil o to, aby skupina prerušila zmluvné vzťahy so spoločnosťou Bert Kaempfert Productions. Nakoniec sa s nimi dohodol na tom, aby hudobníci so spoločnosťou skončili o mesiac skôr výmenou za jedno posledné nahrávanie v hamburskom štúdiu. Po pristátí v Nemecku v apríli ich na letisku privítal s tragickou novinkou. Oznámil im, že v predošlý deň zomrel ich priateľ Stuart Sutcliffe. Neskôr sa za príčinu Stuartovho úmrtia určilo krvácanie do mozgu. Ďalším Epsteinovým cieľom bolo uzavretie nahrávacej zmluvy s niektorým z hudobných vydavateľov. O spojenie s vydavateľstvom Polydor sa pokúsil cez prísľub, že skupina nahrá ďalšie skladby s Tonym Sheridanom. Z tohto snaženia pochádza aj známa historka o tom, ako Brian Epstein v januári 1962 ponúkol zmluvu u v tom čase významného londýnskeho vydavateľstva Decca Records. Bol rezolútne odbitý vetou: „Gitarové skupiny sú na odchode, pán Epstein.“ („Guitar groups are on the way out, Mr. Epstein.“). Nakoniec dal vydavateľ prednosť zrejme perspektívnejšej skupine Brian Poole and the Tremoloes. O tri mesiace neskôr producent George Martin podpísal zmluvu medzi The Beatles a vydavateľstvom Parlophone (patrí k spoločnosti EMI). 
Prvé nahrávanie skupiny zariadil Martin na 6. jún 1962. Konali sa v londýnskych štúdiách Abbey Road Studios, ktoré patria k spoločnosti EMI. Mal pri nich výhrady k bubeníckym kvalitám Petra Besta a navrhol, aby ho pri nahrávaní nahradil štúdiový hudobník. Nakoniec rozhodol o Bestovej výmene a The Beatles ho nahradili Ringom Starrom, ktorý sa k nim pripojil potom ako odišiel od kapely Rory Storm and the Hurricanes. Z nahrávania dňa 4. septembra vzišla skladba „Love Me Do“. V nej bol hráčom na bicie nástroje Ringo Starr. S výsledkom nespokojný Martin vtedy najal štúdiového bubeníka Andyho Whitea. O tri dni neskôr spolu vyprodukovali nahrávky piesní „Love Me Do“, „Please Please Me“ a „P.S. I Love You“. Nakoniec sa Martin rozhodol pre verziu „Love Me Do“ s Ringom Starrom, ktorú vydali ako prvý oficiálny singel skupiny The Beatles. Niektoré z vydaných vinylových výliskov tohto singla sú verzie s Whiteom za bicími nástrojmi a Starr na nich hrá na tamburíne. Hneď po vydaní singlu „Love Me Do“ sa dostal na sedemnástu priečku rebríčka hudobných novín "Record Retailer". Televízny debut skupiny The Beatles bol neskôr v tom istom mesiaci v živom vystúpení regionálneho programu "People and Places". Potom, ako Martin neskôr v novembri zariadil nahranie skladby „Please Please Me“ v rýchlejšom tempe, získaný výsledok okomentoval slovami „Práve ste nahrali prvú skladbu, ktorá bude číslo 1“.
V decembri 1962 The Beatles skončili svoj piaty a posledný pobyt v Hamburgu. Od roku 1963 sa všetci štyria členovia dohodli, že spolu nahrajú a naspievajú spoločné albumy. Dohoda platila aj pre Starra, ktorý mal menší hlasový rozsah. Chceli tým potvrdiť to, že napriek tomuto s ním v kapele počítajú. Hlavnými partnermi pri skladaní piesní bola dvojica Lennon-McCartney. S nárastom popularity ich dominantná spolupráca limitovala účasť Harrisona ako sólového speváka. Epstein, v snahe maximalizovať komerčný potenciál Beatles, usmerňoval profesionálny prístup jej členov. Lennon spomínal ako im zvykol hovoriť, že „ak chcú ísť smerom k vrcholu musia sa zmeniť: musia prestať na javisku jesť, nadávať, musia prestať fajčiť...“ Lennon k tomu ešte dodáva, že sa obliekali na vystúpení a mimo scény tak, ako chceli oni. Epstein im povedal, že „nosiť džínsy nie je najlepší nápad, mali by nosiť primerané nohavice, no nemali by byť uhladení. Nechal na nich, aby prejavili svoj vlastný zmysel pre individualitu.“
1963 – 1966: Beatlemania a koncertné turné.
"Please Please Me" a "With the Beatles".
Počas jediného dňa, 11. februára 1963, nahrali členovia The Beatles na svoj debutový album, "Please Please Me", desať skladieb. Album bol doplnený štyrmi nahrávkami, ktoré vyšli na dvoch singloch. Pôvodne ma Martin zámer debut skupiny celý nahrať naživo v The Cavern Clube, no nakoniec skonštatoval, že budova má nie príliš adekvátne akustické podmienky. Rozhodol sa imitovať koncert, minimálnou produkciou a jedným kontinuálnym sedením v nahrávacom štúdiu na Abbey Road.
Po miernej, ale pozitívnej odozve singlu „Love Me Do“, sa nasledujúca nahrávka „Please Please Me“ stretla s výraznejšou odozvou. Vyšla na singli dva mesiace pred rovnomenným albumom, v januári 1963. Singel sa dostal na vrchol všetkých londýnskych rebríčkov, okrem "Record Retailer", kde bol druhý. Pri spomienke ako sa Beatles ponáhľali s nahrávaním debutového albumu "Please Please Me" za jeden deň, komentuje Stephen Thomas Erlewine z AllMusic: Aj niekoľko dekád od svojho vzniku znie tento album čerstvo, práve vďaka intenzite, v ktorej bol vyprodukovaný. Lennon povedal, že v tej dobe im šlo skôr o kompozíciu. On a McCartney len písali skladby v štýle Everly Brothers, či Buddy Hollyho. Chceli mať piesne, ktoré znejú popovo a slová boli v tom čase úplne irelevantné.
Od svojho vydania v marci 1963 album "Please Please Me" dosiahol vrchol britských rebríčkov. Začala sa tým éra, v ktorej sa skupine The Beatles dostalo do roku 1970 na tento vrchol dvanásť za sebou vydaných hudobných albumov. Tretí singel skupiny, „From Me to You“, bol pre budúcich šesť rokov, prvým v rade sedemnástich po sebe nasledujúcich singlov, ktoré skupina mala na vrchole singlových rebríčkov Spojeného kráľovstva. Štvrtý singel skupiny The Beatles s názvom „She Loves You“ dosiahol rekord v rýchlosti predaja, ktorý nemal dovtedy obdobu v Spojenom kráľovstve: za štyri týždne sa z neho predalo 750 tisíc hudobných nosičov. Bol to prvý singel skupiny, z ktorého sa predalo milión kópií a až do roku 1978 sa týmto výsledkom stal najpredávanejším v Spojenom kráľovstve. V predaji ho vtedy prekonal singel „Mull of Kintyre“, ktorý 11. novembra 1977 vydal Paul McCartney so skupinou Wings. Tento komerčný úspech upútal pozornosť médií. The Beatles na tento záujem reagovali sympaticky komickým spôsobom, ktorý nebol u vtedajších popových hviezd bežný. Ich prívetivosť a spontánne reakcie na seba viazali ešte väčšiu pozornosť. Skupina v prvom polroku absolvovala trikrát koncertné turné po Spojenom kráľovstve. Prvé celoštátne bolo vo februári, druhé, marcové, trvalo tri týždne a tretie sa konalo v máji až v júni 1963. S nárastom popularity narastali voči kapele reči pochlebovačov. Reakcie oduševnených a kričiacich fanúšikov tlač vtedy označila za fenomén zvaný „Beatlemania“. The Beatles neboli lídrom turné, no svojim úspechom u publika vo februári zatienili hlavných účinkujúcich, ktorými boli Američania Tommy Roe a Chris Montez. Bolo to na svoju dobu neobvyklé, lebo usporiadatelia do tej doby stavali úspech koncertných turné hlavne na účasti umelcov zo Spojených štátov. To isté sa stalo aj počas turné v máji a v júni, kedy bol hlavným ťahúňom turné Roy Orbison.
Koncom októbra boli Beatles na päťdňovom turné po Švédsku. Boli to prvé zahraničné koncerty od decembra 1962, kedy boli naposledy v Hamburgu. Dňa 31. októbra ich v hustom daždi na londýnskom letisku Heathrow vítalo niekoľko stoviek rozvášnených ukričaných fanúšikov. Recepcii na letisku sa zúčastnilo okolo stovky novinárov a fotografov vrátane zástupcov televízie BBC. Bola to prvá z viac ako sto podobných udalostí, ktoré po nej nasledovali. Nasledujúci deň začalo ďalšie koncertné turné skupiny The Beatles. Toto piate turné za posledných deväť mesiacov bolo naplánované na nasledujúcich šesť týždňov. V polovici novembra Beatlemánia silnela. Pred koncertom v Plymouthe musela polícia na ovládnutie davu použiť hadice s vodnými delami.
Album "Please Please Me" s držal na vrchole rebríčka "Record Retailer" 30 týždňov. Potom ho vystriedal ďalší, ktorý skupina vydala pod názvom "With the Beatles". Pri jeho vydaní dňa 22. novembra dosiahlo vydavateľstvo EMI rekord v predbežných objednávkach 270 tisíc kópií. Album začal svoj predaj na vrchole a v provom týždni sa z neho predalo pol milióna nosičov. Album "With the Beatles" sa nahrával medzi júlom až októbrom. V porovnaní s predošlým albumom boli pri jeho nahrávaní viac využité produkčné štúdiové techniky. Na vrchole rebríčka bol album 21 týždňov, celkovo sa v rebríčku udržal 40 týždňov. Erlewine hovorí o "With the Beatles" „pokračovaní najvyššieho rádu, ktoré vylepšilo jeho predchodcu.“ Naproti vtedajším praktikám, EMI vydalo album po prvom jeho singli, ktorým bola nahrávka „I Want to Hold Your Hand“. Zámerom bolo dostať predaj singlu na čo najvyššiu úroveň.
Album zaujal aj kritikov. William Mann z "The Times" sa vyjadril, že Lennon a McCartney boli najlepšími skladateľmi roku 1963. Noviny k albumu vydali sériu článkov, v ktorých Mann s rešpektom ponúkol hudobné analýzy nahrávok. "With the Beatles" bol druhým albumom v histórii rebríčkov Spojeného kráľovstva, z ktorého sa predalo milión kópií. Tento úspech pred ním dosiahol soundtrack k americkému romantickému filmu "South Pacific". Pri písaní poznámok pre album, tlačový tajomník kapely, Tony Barrow, použil superlatív „fabulous foursome“, ktorý médiá prevzali v skrátenej forme „The Fab Four“.
„Britská invázia“.
Vydavateľstvo Capitol Records, ktoré v USA zastupovalo EMI bolo proti vydávaniu nahrávok The Beatles. Odmietalo vydať ich albumy, ako aj ich prvé tri single. Po rokovaniach s konkurenciou, ktorou bol nezávislý label, Vee-Jay, v roku 1963 vyšlo od The Beatles v USA niekoľko skladieb, no zďaleka nie všetko. V tomto vydavateľstve mali pripravený album, "Introducing... The Beatles", na ktorom bol výber nahrávok, ktoré v Parlophone vydali na "Please Please Me", no nakoniec manažment realizáciu tohto zámeru zrušil. Bolo to potom, ako prezident Vee-Jay, Ewart Abner, rezignoval po usvedčení zo sprenevery financií firmy, ktoré použil na úhradu svojich gamblerských pohľadávok. Potom, ako sa zistilo, že vydavateľ nepotvrdil poplatky za predaj, licenciu pre spoločnosť Vee-Jay u EMI zrušili. Novú licenciu poskytli firme Swan Records. Tento vydavateľ ju dostal na singel „She Loves You“. Nahrávka sa bez výrazného úspechu vysielala na rozhlasovej stanici WGH v regióne Tidewater, presnejšie v oblasti juhovýchodnej Virgínie. 
Na marketingovú kampaň The Beatles vydal Epstein v Spojených štátoch 40 tisíc dolárov. Úspech v rebríčkoch sa dostavil potom, ako diskdžokej Carroll James na stanici WWDC vo Washingtone DC v polovici decembra 1963 odvysielal skladbu „I Want to Hold Your Hand“. Do konca prvého týždňa v januári 1964 sa, spolu s veľkou marketingovou kampaňou a vysokou frekvenciou opakovania, hrali nahrávky The Beatles v New Yorku. Potom sa šírili cez rozhlasové vysielanie po celých Spojených štátoch. Kampaň zvýšila dopyt a v dôsledku neho spoločnosť Capitol na konci januára zvýšila produkciu výliskov singlu „I Want to Hold Your Hand“. Od vydania 26. decembra 1963 sa za pár týždňov z neho predalo milión nosičov a v polovici januára sa singel v USA stal „hitom číslo jeden.“ V tieni tohto úspechu vo vydavateľstve Vee-Jay vydali "Introducing... The Beatles," a na trh sa dostal debutový album od Capitolu, "Meet the Beatles!" a Swan Records obnovili predaj nahrávky „She Loves You“.
Dňa 7. februára 1964 The Beatles odchádzali zo Spojeného kráľovstva. Na letisku Heathrow ich štartujúce lietadlo odprevádzalo asi 4 000 mávajúcich a vrieskajúcich fanúšikov. Po pristátí v New Yorku na medzinárodnom letisku Johna F. Kennedyho ich privítal ďalší asi trojtisícový rozvášnený dav. O dva dni neskôr mali svoje prvé vystúpenie v programe "The Ed Sullivan Show". Sledovalo ich z 23 miliónov domácností asi 73 miliónov ľudí, t. j. asi 34 percent populácie Spojených štátov. Jonathan Gould o tejto udalosti píše, že podľa prieskumov firmy Nielsen to bola „navjyššia sledovanosť, akú kedy zaznamenali americké televízne spoločnosti.“ Nasledujúce ráno sa po USA na The Beatles spustila všeobecná negatívna kritika, no o deň neskôr Spojené štáty prvýkrát uvideli v sále washingtonského Colisea, ako vyzerá vyčíňanie fanúšikov posadnutých Beatlemániou. Nasledujúci deň, keď sa vrátili do New Yorku, sa skupina The Beatles stretla s takou istou silnou odozvou fanúšikov na dvoch koncertoch v Carnegie Hall. Predtým ako odcestovali 22. februára do Spojeného kráľovstva, skupina odletela na Floridu, kde vystúpila pred 70 miliónmi divákov na ďalšej týždennej "Ed Sullivan Show".
"A Hard Day's Night".
Nedostatok záujmu spoločnosti Capitol Records v roku 1963 nezostal bez povšimnutia, preto jeho konkurent, United Artists Records, dal návrh svojej filmovej divízii, aby ponúkla skupine The Beatles možnosť nakrútiť film. Šlo pritom hlavne o komerčný potenciál soundtracku. Pod vedením režiséra, Richarda Lestera, bol so skupinou za šesť týždňov nakrútený fiktívny dokumentárny film, ktorý má názov "A Hard Day's Night". Film mal v Londýne v júli a v auguste bol priemerovaný v New Yorku. Film, ktorý je niektorými kritikmi porovnávaný s dielami bratov Marxovcov, mal medzinárodný úspech. Podľa Erlewina sprievodný soundtrack, album "A Hard Day's Night", predviedol skupinu ktorá sa „predstavila v reálnom obraze. Spojila všetky vplyvy, ktoré ponúkla v predchádzajúcich dvoch albumoch: jasný, radostný, originálný zvuk, naplnený zvonením gitár a neodolateľných melódií.“ Zvonivý zvuk na albume pochádza z dvanásťstrunovej gitary Rickenbacker v podaní Georgea Harrisona. Bola vyrobená v prototype a debutovala práve pri nahrávaní v tomto projekte. Harrisona k takémuto zvuku inšpiroval spôsob hry Rogera McGuinna, ktorý svoju gitaru Rickenbacker používal ako svoju poznávaciu značku v skupine The Byrds.
V jednom týždni, od 4. apríla 1964, mali The Beatles simultánne dvanásť singlov v americkej hitparáde "Billboard Hot 100". Päť z nich, „Can't Buy Me Love“, „Twist and Shout“, „She Loves You“, „I Want to Hold Your Hand“ an „Please Please Me“, bolo na prvých piatich miestach. Takáto udalosť sa už v populárnej hudbe nikdy neopakovala. V tomto istom týždni v Spojených štátoch vyšiel aj tretí americký album skupiny. Stretol sa so svojimi dvoma predchodcami, ktoré sa dostali na vrchol rebríčka "Billboard 200". Tento tretí sa vyšplhal na druhú pozíciu. Popularita The Beatles spustila v USA vlnu záujmu o britskú hudobnú scénu. Reagovali na to aj iné skupiny, ktoré v tejto krajine v hojnej miere debutovali na koncertných šnúrach. Ich úspech a pozornosť verejnosti na najbližšie roky dostala pomenovanie „Britská invázia“. Ich účes, neobvykle dlhý na svoju dobu bol sprevádzaný posmeškami zo strany dospelých, no stal sa zároveň aj symbolom odporu narastajúceho hnutia mládeže.
V júni a v júli skupina The Beatles absolvovala za 27 dní 37 koncertov, ktoré sa konali v Dánsku, Holandsku, Hong Kongu, Austrálii a na Novom Zélande. Na začiatku turné bol nakrátko s tonzilektómiou hospitalizovaný Ringo Starr, ktorého na prvých piatich koncertoch zastúpil Jimmie Nicol. V auguste sa skupina vrátila do USA, kde odohrala tridsať koncertov v 23 mestách. Zvýšený záujem ich podnietil na ďalšie mesačné turné, na ktorom hrali po Štátoch od San Franciska po New York tridsaťminútové koncerty pred 10 – 20 tisíc fanúšikmi.
V auguste novinár Al Aronowitz zariadil stretnutie členov kapely The Beatles s Bobom Dylanom. Pri tejto príležitosti im Dylan v hotelovej izbe v New Yorku ponúkol hašiš. Gould poukazuje na hudobný a kultúrny význam tohto stretnutia, pred ktorým boli fanúšikovia hudobníkov „vnímaní ako z dvoch samostatných subkultúr: Dylanove publikum vysokoškolských umelecky, či intelektuálne smerovanej mládeže, ktorá smeruje k politickému idealizmu a bohémskemu štýlu, v kontraste k fanúšikom Beatles, mládeži, reálnymi teenyboppers, deťmi zo základných, či stredných škôl, ktorých životy boli úplne zabalené v komerčnej populárnej kultúre v televízii, v rozhlase, v popových nahrávkach, v časopisoch fanúšikov a v mladej móde. Neprezentovali sa ako ako idealisti, ale ako fanatickí uctievači svojich modiel.“ Po šiestich mesiacoch od tohto stretnutia Gould napísal, že „Lennon robí nahrávky, ktoré imitujú Dylanov spev a osobnosť.“ Po roku sa rozdiel medzi folkovým a rockovým vytrácali a fanúšikovia skupiny, či ich kultúrna úroveň začínala dospievať. V septembri The Beatles odmietli začať hrať na koncerte na Floride dovtedy, kým sa usporiadatelia nezaručili, že tunajšie publikum nebude rasovo segregované.
"Beatles for Sale", "Help!" a "Rubber Soul".
Podľa Gouldovho vyjadrenia štvrtý album skupiny, "Beatles for Sale", evidentne vyjadruje konflikt medzi komerčným tlakom globálneho úspechu The Beatles a ich kreatívnymi zámermi. Jeho nahrávanie si naplánovali medzi augustom až októbrom 1964. Nadviazali ním na formát "A Hard Day's Night", ktorý bol, na rozdiel od predošlých dvoch albumov, kompletnou zbierkou ich vlastnej tvorby.
 Zostali im niektoré nepoužité skladby z predošlého albumu, no boli neustále na medzinárodnom turné, čo im pri tvorbe veľmi nepomáhalo. Lennon hovoril, že vydať originálny hudobný materiál bol veľkým problémom, preto sa rozhodli k ich pôvodným ôsmim skladbám nahrať šesť coververzií z ich bežného koncertného repertoáru.
Začiatkom roku 1965 počas pozvania na večeru u Lennonovho a Harrisonovho zubného lekára, im ich hostiteľ nasypal do kávy LSD. Lennon to potom komentoval, že „to bolo síce desivé, ale bolo to aj fantastické a že bol z toho mesiac alebo dva ohromený.“ Spolu s Harrisonom sa z nich potom stali užívatelia drog, minimálne pri jednej príležitosti sa k nim pripojil aj Ringo Starr. McCartney sa spočiatku zdráhal drogy vyskúšať, ale nakoniec to koncom roka 1966 urobil aj on. Stal sa prvým „Beatle“, ktorý o LSD diskutoval verejne, keď v jednom časopise vyhlásil, že drogy „mu otvorili oči, urobili ho lepším, čestnejším a tolerantnejším členom spoločnosti“.
Ku kontroverznej udalosti došlo v roku 1965, kedy kráľovná Alžbeta II., potom ako ich nominoval vtedajší premiér Harold Wilson, všetkým štyrom členom skupiny udelila titul MBE – boli vymenovaní členmi rádu britského impéria. Takto boli do toho času honorovaní vojenskí veteráni, či občianski lídri a niektorí pobúrení konzervatívni nositelia titulu MBE vtedy na protest vracali svoje insígnie.
Aj druhý film so skupinou The Beatles, ktorý vyšiel v júli po názvom "Help!", režíroval Richard Lester. Je označovaný za hrubú karikatúru filmov v štýle Jamesa Bonda, a mal zmiešané odozvy ako od kritikov ako aj od členov kapely. McCartney o ňom hovorí, že „aj keď to bol dobrý film, nebol o nich, oni sa ho zúčastnili skôr ako prizvané hviezdy. Bol zábavný, ale jeho námet veľmi dobrý nebol.“ Hlavnou osobnosťou pri nahrávaní soundtracku bol Lennon, ktorý bol autorom, ako aj spevákom väčšiny jeho nahrávok vrátane dvoch singlov: „Help!“ a „Ticket to Ride“. Album k filmu obsahoval okrem originálnej tvorby aj dve coververzie, „Act Naturally“ a „Dizzy Miss Lizzy“, ktoré boli poslednými covermi, ktorý skupina oficiálne vydala na svojich štúdiových albumoch, s výnimkou tradičnej liverpoolskej pesničky „Maggie May“, ktorá vyšla na albume "Let It Be". Okrem obohatených vokálov môžeme v aranžmánoch albumu počuť aj klasické hudobné nástroje, ako napríklad sláčiky v nahrávke popovej balady „Yesterday“. Táto skladba, ktorej autorom je McCartney, je podľa Guinnessovej knihy rekordov má najviac nahrávok coververzií a zároveň je viacerými médiami považovaná za najúspešnejšiu skladbu storočia.
Tretie koncertné turné The Beatles po USA začalo 15. augusta 1965. Konalo sa newyorskom Shea Stadium a prišlo naň 55 600 divákov. Podľa Lewisohna to bol pravdepodobne najslávnejší koncert skupiny. Po ňom nasledovalo deväť úspešných vystúpení v ďalších amerických mestách. Na ich koncerte v Atlante sa prvýkrát použili zvukové pódiové monitory. Na konci turné sa stretli s Elvisa Presleya. Ich hlavný hudobný vzor v začiatkoch od vzniku kapely ich pozval do svojho domu v Beverly Hills. V septembri sa začala americká sobotňajšia animovaná televízna séria "The Beatles", ktorá bola v priebehu dvoch rokov odozvou na film "A Hard Day's Night". V histórii animovaného filmu to bolo prvýkrát, kedy šlo o postavy, ktorých predlohou boli aktuálne žijúci ľudia.
V polovici októbra 1965 The Beatles prišli do štúdia, a prvýkrát vyprodukovali album tak, že na jeho výrobu mali plný čas, bez akýchkoľvek iných súbežných záväzkov. Podľa slov George Martina „do toho času vyrábali album skôr ako kolekciu singlov, teraz šlo o zámer vyrobiť kúsok vlastného umenia.“ "Rubber Soul", ktorý vyšiel v decembri, bol kritikou označený ako „vážny krok smerom k vyspelosti a zložitosti hudobného štýlu kapely.“ Ich tematický dosah sa začal rozširovať, keď doň zahrnuli hlbší náhľad na romantiku a filozofiu. Životopisci Peter Brown a Steven Gaines prisudzujú nové hudobné smerovanie The Beatles k ich vtedy už bežnému užívaniu marihuany, a Starr poznamenal, že tráva mala skutočne vplyv na mnohé ich zmeny, špeciálne na tie, ktoré sa týkali písania. Po tom, ako na albume "Help!" použili klasické hudobné nástroje s flautami a sláčikmi, Harrison predstavil sitar v nahrávke „Norwegian Wood (This Bird Has Flown)“. Naznačil tým ďalší postup mimo tradičných hraníc populárnej hudby. Keďže ich texty sa zdokonalili, fanúšikovia sa začali pýtať na ich hlbší zmysel. O, piesni Lennon povedal, že „sa snažil byť sofistikovaný v písaní o fiktívnej afére... ale takým zahmleným nedefinovateľným spôsobom.“
AJ keď väčšia časť nahrávok na "Rubber Soul" pochádza od dvojice Lennon-McCartney, album obsahuje niekoľko príspevkov aj od ďalších členov kapely, či sólových vecí pôvodne označovanej dvojice autorov. Skladba, „In My Life“, ktorej exkluzívne autorstvo si neskôr privlastnil každý z dvojice, je považovaná za jeden z vrcholov ich spoločného hudobného katalógu. Harrison považoval "Rubber Soul" za svojho favorita, kým Ringo Starr ho označil za „záznam o odchode“. McCartney zvykol hovoriť, že „vtedy mali za sebou periódu, kedy boli rozkošní a bolo na čase, aby sa začali nejakým spôsobom rozvíjať.“ No štúdiový technik, Norman Smith, neskôr poznamenával že už v tom čase sa v nahrávacích dňoch objavovali príznaky narastajúceho konfliktu v skupine. Hovoril, že „konflikt medzi Johnom a Paulom sa stal očividným, keby mal rozhodovať Paul, George by nemohol pre skupinu písať.“ V roku 2003 časopis "Rolling Stone" dal album "Rubber Soul" na piate miesto svojho zoznamu 500 najlepších albumov všetkých čias, a v AllMusic ho Richie Unterberger označil za folkrockovú klasiku.
Roztržky (kontroverzie), posledné turné a "Revolver".
Od decembra 1963 prevzalo kontrolu na distribúciou hudobnej skupiny The Beatles v USA hudobné vydavateľstvo Capitol Records. Vydavateľ kompiloval vlastné verzie albumov pre tento trh a rozhodoval aj o tom, ktoré piesne vyjdú v Spojených štátoch ako single.
Trvalo to až do vydania albumu "Sgt. Pepper's Lonely Hearts Club Band" (1967), ktorý mal rovnaké poradie skladieb v Spojenom kráľovstve a aj v USA. V júni 1966, "Yesterday and Today", jeden z kompilačných albumov od firmy Capitol, spôsobil rozruch obalom, ktorý vyobrazoval vyškľabených Beatles oblečených v mäsiarskych kombinézach, obložených surovým mäsom a kusmi plastových detských bábik. Zmysel tohto obrázku bol nekorektne opisovaný ako satirický odkaz na mäsiarsky prístup Capitol Records voči americkým verziám albumov The Beatles. Po kritike, malo tisíce nasledujúcich kópií LP originálny mäsiarsky obraz prekrytý novým. Na aukcii v roku 2005 boli albumy s pôvodnou verziou predávané za 10 500 dolárov. V Anglicku sa Harrison stretol s významným sitarovým majstrom Ravim Shankarom. Dohodli sa, že ho bude učiť hrať na tomto indickom strunovom nástroji.
Asi mesiac po faux pas okolo obálky albumu "Yesterday and Today", boli The Beatles na turné na Filipínach. Tam, viac-menej nedvojak, odmietli od prvej dámy krajiny, Imeldy Marcosovej, pozvanie na raňajkovú recepciu v Prezidentskom paláci. Stalo sa, že po oznámení pozvania ho Epstein proste v mene členov kapely zdvorilo odmietol. Bolo to preto, lebo prijímať takéto oficiálne pozvánky nikdy nezvykol. Krátko po tejto reakcii dostali najavo, že diktátor Marcos v svojom režime nie je zvyknutý na to, že by mu niekto povedal „nie“. Po reakciách, ktoré na toto odmietnutie nasledovali, mala skupina problém bezpečne opustiť krajinu. Bezprostredne potom The Beatles prvýkrát navštívili Indiu.
„Sme viac populárni ako Ježiš. Neviem, čo je prvé – rokenrol, alebo kresťanstvo...“, bola neslávne slávna veta, ktorú v roku 1966 vyslovil John Lennon. Bolo to pri interview, pre bezplatne vydávané noviny "Evening Standard". Rozhovor s ním robila britská novinárka Maureen Cleaveová. „Kresťanstvo sa pominie“, dodal Lennon. „Scvrkne sa a zmizne. Nemusím sa o tom hádať. Mám pravdu a budem mať pravdu... Ježiš bol v poriadku, ale jeho nasledovníci boli tlstí a obyčajní. Podľa mňa prekrútili jeho učenie a tým ho zničili.“
V Anglicku tento komentár prešiel bez povšimnutia, no potom ako ho o päť mesiacov neskôr v predvečer začatia amerického turné, zverejnili v mládežníckom fanúšikovskom časopise "Datebook", zdvihla sa hlavne v oblasti „Biblického pásu USA“ vlna silného odporu. Potom, ako sa vrátili domov, Beatles čelili silnému odporu od náboženských a sociálnych konzervatívcov. Bol medzi nimi aj Ku Klux Klan. Svätá stolica vydala oficiálny protest. V holandsky a španielsky hovoriacich krajinách a v juhoafrických rozhlasových staniciach, vyšiel oficiálny zákaz vysielania nahrávok skupiny The Beatles. Epstien napadol "Datebook" za to, že „Lennonove slová boli vytrhnuté z kontextu“ a na tlačovej konferencii to Lennon ilustroval parafrázou „Keby som povedal, že televízia je viac populárna ako Ježiš, mohol by som sa mýliť?“ Lennon hovoril o tom, ako aj iní ľudia vnímajú svoj osobný úspech, no potom všetko na výzvu reportérov uzavrel slovami: „Ak sa chcete ospravedlnenie, ak vás to urobí šťastnými, tak potom O.K., je mi to ľúto!“
Po skúsenostiach z predošlých turné so slabou počuteľnosťou v hluku fanúšikov, The Beatles stále viac zosilňovali zvuk svojej hudby. Z pôvodných Vox AC30, v roku 1964 prešli aj na omnoho výkonnejšie 100-watové zosilňovače, ktoré pre nich špeciálne vyvinula firma Vox. No aj tie boli nedostačujúce. Pri snahe konkurovať nesmiernemu revúcim fanúšikov, v skupine narastala únava a nechuť vystupovať na koncertoch. Došli k záveru, že ich vystúpenia už neboli o hudbe a rozhodli, že ich augustové turné bude posledné.
Predchodca "Rubber Soul" bol prvým krokom, ktorý smeroval k ich nasledujúcemu albumu, "Revolver". Vyšiel v auguste 1966, asi týždeň predtým ako sa rozhodli absolvovať svoje posledné turné. Scott Plagenhoef z hudobného serveru "Pitchfork" opisuje ako v ňom „zvuk skupiny, ktorý naberá na istote“ a „znovu definuje to, čo sa od populárnej hudby očakáva“. "Revolver" obsahuje komplikovanejšie kompozičné postupy, štúdiové experimentovanie a viac rozvetvený repertoár hudobných štýlov. Na tomto albume počujeme hudbu v inovatívnych klasických aranžmánoch po psychedelický rock. Na obale upustili od zvyčajnej fotografie skupiny a použili grafický návrh, ktorý vytvoril dizajnér Klaus Voormann, ktorý bol ich známym z čias pôsobenia v Hamburgu. Je to „jednoduchá, umelecká, čierno-biela koláž, ktorá karikovala Beatles v štýle perokresby aký mal (podľa Gouldový slov) anglický secesný kresliar a ilustrátor, Aubrey Beardsley.“ Albumu predchádzalo vydanie singlu „Paperback Writer“ (je B-strana bola pieseň „Rain“). Promo k singlom bolo podporené dvoma krátkymi filmami, ktoré sú, podľa kultúrneho historika Saula Austerlitza, jednými z prvých skutočných hudobných videoklipov. Oba boli odvysielané v júni 1966 v programoch "The Ed Sullivan Show" a v "Top of the Pops".
Medzi nesporne experimentálne nahrávky albumu "Revolver" patrí nahrávka „Tomorrow Never Knows“. Rodriguez túto skladbu označuje za najväčší skok do budúcnosti, ktorý sa stal do tohto momentu v nahrávacej kariére skupiny The Beatles. Dielo obsahuje reverzný zvuk gitary, rozložené vokály, efekty páskových slučiek, ktoré sprevádza synkopované cyklicky sa opakujúce bicie nástroje. K týmto zvukom použil Lennon časť textu z knihy, ktorá v roku 1964 vyšla Timothymu Learymu po názvom "The Psychedelic Experience: A Manual Based on the Tibetan Book of the Dead". Táto „Príručka založená na Tibetskej knihe mŕtvych“ opisuje psychedelické skúsenosti po požití LSD s duchovne osvieteným stavom dosiahnutým meditáciou. Nahrávka „Eleanor Rigby“ zas zaujme ústredným motívom, ktorý je v podaní sláčikového okteta. Gould ju charakterizuje ako „skutočný hybrid, ktorý sa nezhoduje so žiadnym rozpoznateľným štýlom alebo žánrom skladby“. George Harrison sa na tomto albume autorsky podieľal až na troch skladbách.
V roku 2003 dal časopis "Rolling Stone" album "Revolver" na tretie miesto svojho zoznamu najlepších albumov všetkých čias. Počas koncertného turné, ktoré nasledovalo po vydaní albumu, skupina The Beatles nehrala žiadnu z jeho skladieb. Chris Ingham k tomu píše, že tieto nahrávky boli viac štúdiovými dielami, ktoré boli pre štvorčlennú rockovú kapelu na koncertnom pódiu nepoužiteľné. Celý dojem z nich by bol k tomu rozbitý hlukom revúceho davu. Koncertná skupina The Beatles a ich štúdiová verzia sa tak stali dvoma úplne odlišnými entitami.
Posledné komerčné vystúpenie The Beatles na koncertnom pódiu sa konalo 29. augusta 1966. Bolo na športovom štadióne Candlestick Park v San Franciscu. Zakončilo sa tým štvorročné obdobie takmer neprestajného turné, počas ktorého na celom svete vystúpili viac ako 1 400-krát. Následne sa skupina zamerala na štúdiovú tvorbu a ich neskoršie kompozície a hudobné experimenty zvýšili ich umeleckú prestíž, pričom si stále zachovávali ohromnú popularitu.
1966 – 1970: roky v štúdiu a rozpad.
"Sgt. Pepper's Lonely Hearts Club Band".
Oslobodení od záťaže z turné, mali The Beatles čas viacej experimentovať pri nahrávaní v štúdiu. Koncom novembra 1966 ich snaženie vyústilo vydaním albumu "Sgt. Pepper's Lonely Hearts Club Band". Nahrávací technik, Geoff Emerick, hovorí že výroba jeho zvukových stôp zabrala 700 hodín. Spomína, ako sa členovia kapely snažili o to, aby všetko na "Sgt. Pepper" bolo iné. „Mali sme mikrofóny priamo v zvonoch mosadzných nástrojov a slúchadlá sa zmenili na mikrofóny pripevnené k sláčikovým nástrojom. Použili sme obrovské primitívne oscilátory na zmenu rýchlosti interpretácie nástrojov, či vokálov a mali sme kazetové pásky nastrihané na kúsky a spojené hore nohami a opačným smerom.“ Časti skladby „A Day in the Life“ nahral 40-členný orchester. Pri nahrávaní vznikli aj dva A-single, ktoré vo februári 1967 vyšli pod názvami „Strawberry Fields Forever“/„Penny Lane“. Vlastný album, "Sgt. Pepper", vyšiel v júni toho istého roku. Hudobná komplexicita nahrávok bol pokrytá použitím, na dnešnú dobu relatívne primitívneho, štvorstopého magnetofónu..
Albumu sa medzi hudobnými kritikmi nakoniec ujdeno všeobecné uznanie. Gould k nemu dodáva, že „kritici sa všeobecne zhodli na tom, že Beatles dali dokopy populárne majstrovské dielo. Bola to plnohodnotná spolupráca kolektívneho génia. Tímu, ktorý mal odvážne ambície a prekvapujúco originálny prístup, ktorým rozšíril svoje možnosti. Zvýšili tým očakávania toho, čo sa dá pri počúvaní takejto hudby zažiť. Na základe toho, ako sa dal vnímať "Sgt. Pepper", sa urýchlilo masové nadšenie pre rockovo orientované albumy. Bola to istá revolúcia estetiky a ekonomiky v nahrávacom priemysle. Zmenila ich spôsobom, ktorý ďaleko prekonal doterajšie popové explózie vyvolané fenoménom Elvisa z roku 1956 a fenoménom Beatlemánie z roku 1963.“
"Sgt. Pepper" bol prvým pop/ rockovým albumom, ktorý mal na zadnej strane obalu kompletné texty skladieb. Texty boli taktiež subjektom analýzy odborných kritikov. Napríklad koncom roku 1967 bol predmetom vedeckého výskumu amerického literárneho kritika a profesora angličtiny, Richarda Poiriera. Spozoroval, ako jeho študenti „počúvali hudbu skupiny s takým stupňom zanietenosti, aké on učiteľ literatúry môže iba závidieť“. Poirier poznamenal niečo, čo nazval „zmiešanou aluzívnosťou“: „Je hlúpe vôbec predpokladať že sa robia iba tie isté veci, alebo sa dajú vyjadriť len jediným spôsobom... jeden spôsob cítenia o niečom nestačí... každý jednotlivý vyvolaný pocit musí často existovať v kontexte zdanlivo protichodných alternatív.“ V tom čase hovoril Mc Cartney, že „Píšeme piesne. Vieme, čo tým myslíme. Ale za týždeň niekto iný o tom niečo povie a vy to všetko zamietnete. Do našich piesní dávate zo svojho zorného uhla svoje vlastné myšlienky.“ Obal albumu sa tiež stretol so záujmom a podnecoval k diskusiám. Koláž, ktorej autorom boli pop artoví umelci, Peter Blake a Jann Haworth, predstavoval kapelu z titulnej nahrávky albumu. Jej členmi sú aj tu vlastne The Beatles, ktorí stoja v centre a sú obklopení populárnymi, skutočnými, ale aj fiktívnymi osobnosťami svojej doby. Pôvodne ich malo byť 75, no na výslednom vyobrazení ich z rôznych dôvodov zostalo 69. Fúzy mali členovia kapely aj vplyvom narastajúcej popularity štýlu hnutia hippies. Historik Jonathan Harris zas naznačuje, že šlo skôr o pokus vyjadrenia anti-autoritatívneho postoja: kontrast neupravených vojakov v jasne vyfarbených uniformách. V roku 2003 sa tento album dostal na vrchol zoznamu 500 najlepších albumov všetkých čias, ktorý zverejnil časopis "Rolling Stone".
Dňa 25. júna 1967 skupina zahrala pred 350 miliónmi divákov. Bolo to v prvom medzinárodnom živom televíznom vysielaní, v programe "Our World". Zahrali pieseň „All You Need Is Love“. Okrem nich v tomto 2,5 hodinovom programe vystúpila aj Maria Callasová, či maliar Pablo Picasso. Potom ako o týždeň táto verzia odvysielala, stala sa jedným zo symbolov Leta lásky v roku 1967. O dva mesiace neskôr skupina utrpela stratu, ktorá uviedla ich spoločnú kariéru do turbulencie. Potom ako dostali pozvanie, 25. augusta odcestovali aby podstúpili v Indii u Mahariši Mahéša Jógího transcendentnú meditáciu. O dva dni neskôr im asistent manažéra, Peter Brown, zatlefonoval, že Brian Epstein zomrel. Súdny obhliadač skonštatoval, že príčinou smrti bolo náhodné predávkovanie karbitolom, no vo všeobecnosti sa hovorilo o samovražde. Epstein bol citovo labilný a jeho stav sa zhoršil po osobných problémoch. Boli aj špekulácie, že sa obával, že by s ním kapela nemala obnoviť manažérsku zmluvu, ktorá mala skončiť v októbri. Malo to byť po výhradách na dohľad nad obchodnými záležitosťami, najmä pokiaľ šlo o spoločnosť Seltaeb, ktorá pod Epsteinovýcm dohľadom spravovala americké obchodné práva skupiny The Beatles. Po jeho smrti skupina zostala skupina v šoku a v obavách o svoju budúcnosť. Pattie Boydová, manželka Georgea Harrisona na túto tému povedala, že Brian Epstein bol mŕtvy... Paul a George boli v úplnom šoku... Brian ich našiel, veril im, usmernil ich, zmenil ich na milionárov a urobil ich známymi po celom svete... Vedeli sme, že život bez neho už nikdy nebude rovnaký.
"Magical Mystery Tour", Biely album a "Yellow Submarine".
Začiatkom decembra 1967 vyšlo na dvojitom EP šesť skladieb, ktoré boli soundtrackom k televíznemu filmu "Magical Mystery Tour". V Spojených štátoch pod takýmto titulom týchto šesť skladieb vyšlo na LP spolu piatimi singlami, ktoré skupina mala na tomto hudobnom trhu. Unterberger hovorí o americkej verzii "Magical Mystery Tour", že psychedelický zvuk koluje v žilách "Sgt. Pepper's Lonely Hearts Club Band", ale aj v nahrávkach, ktoré vyšli mimo tohto albumu. Môžeme ho počuť v zvukových kolážach skladby „I Am the Walrus“, no aj v piatich singloch z roku 1967. Všetky sú veľkolepé, výnimočné a inovatívne. Po prvých troch týždňoch ako album vyšiel, mala táto zbierka hudby v Spojených štátoch najvyšší predaj, aký dovtedy firma Capitol Records dosiahla. Aj preto neskôr dal Capitol túto De Facto kompiláciu do svojho oficiálneho katalógu štúdiových albumov skupiny The Beatles. Prvýkrát bol film "Magical Mystery Tour" vysielaný na druhý sviatok vianočný. Z väčšej časti ho režíroval Paul McCartney. Bol to prvý projekt skupiny The Beatles, ktorý sa v britskej tlači stretol so silnou negatívnou odozvou. "Daily Express" o ňom písali ako o „špinavom odpade“, v "Daily Mail" ho nazvali „kolosálnou nabubralosťou“ a v "The Guardian" film dostal nálepku „druh hry na fantáziu morálku, a hrubý útok na oddanosť a hlúposť publika“. Gould o filme hovorí, že „to bola veľká ponuka nedokončeného materiálu filmových záberov, ktoré ukazujú ako skupina ľudí nastúpi a vystúpi z autobusu.“ V Spojených štátoch, napriek predpokladanému záujmu divákov, televízne spoločnosti zareagovali na britskú tlač a rozhodli, že film neodvysielajú.
V januári 1968 v cameo predstavení The Beatles nahrávali hudbu pre záverečnú scénu animovaného filmu "Yellow Submarine". Okrem kresleného filmu, vyšiel k nemu soundtrack s jedenástimi skladbami. Štyri z nich boli nové štúdiové nahrávky, ktoré debutovali v tomto filme. Film, ktorý vyšiel v júni 1968 získal priaznivé odozvy od kritiky. Pozitívne hodnotili jeho hudbu, humor a inovatívny vizuálny štýl. Film bol publikovaný sedem mesiacov pred oficiálnym vydaním jeho soundtracku.
Medzitým sa na trh dostal aj "The Beatles", dvojalbum, ktorý si pre svoj dizajn obalu vyslúžil názov „White (Biely) Album“. Kreatívne malo byť inšpiráciou pre tento projekt nové smerovanie skupiny, ktorá teraz zostala bez prítomnosti Epsteina. Nakrátko bol ich inšpiráciou indický guru Mahariši Mahéš Jógí. V jeho ášrame v indickom Rišikeši za tri mesiace absolvovali „základný kurz“, ktorý bol označený za jedno z ich najplodnejších období. Skomponovali tam asi 80 skladieb, 30 z nich vydali ako The Beatles a väčšina sa nachádza práve na Bielom albume. V skutočnosti Starr odtiaľ odišiel po desiatich dňoch. Odišiel do rodinného campu, Butlins. Znudený McCartney odtiaľ odišiel o mesiac neskôr. Prínos meditácií pre kreativitu Lennona s Harrisonom sa stala otáznou. Bolo to potom, ako štúdiový elektrotechnik známy pod menom Magic Alex spochybnil Maharišiho prínos a označil ho skôr ako manipuláciu. Potom ako prezradil, že si Mahariši užíva sex s návštevníčkami, aj Lennon spolu s Harrisonom a sprievodom zvyšku skupiny po dvoch mesiacoch opustili jeho sídlo. V zlosti Lennon skomponoval na túto tému pieseň „Maharishi“, no aby sa vyhol prípadným právnym sporom, premenoval ju na „Sexy Sadie“. McCartney to komentoval slovami „Urobili sme chybu. Mysleli sme si o ňom viac, než v skutočnosti bol.“
Od mája do polovice októbra 1968, počas nahrávania Bieleho albumu panovali vnútri skupiny rozvrátené vzťahy. Starr na dva týždne odišiel zo štúdia a McCartney potom nahral bicie v skladbách „Back in the U.S.S.R.“ (v tejto skladbe hrali na bicie aj Harrison a Lennon) a „Dear Prudence“. Lennon stratil záujem spolupracovať s McCartneyom, ktorého pieseň „Ob-La-Di, Ob-La-Da“ označil za „zastaraný hudobný shit“. Napätie sa ďalej zhoršovalo po tom, ako Lennon priviedol svoju priateľku, avantgardnú umelkyňu Yoko Ono. Spor vznikol preto, lebo v skupine mali všeobecný názor, že partnerky nemajú na nahrávanie prístup. O tomto dvojalbume neskôr John Lennon povedal: „Každá jeho skladba je individuálnou nahrávkou. Nie je to hudba The Beatles. Sú to piesne, ktoré nahral John a skupina, Paul a skupina, a George a skupina.“ McCartney hovorí, že album „nebol vyrábaný v pohode.“ S Lennonom sa zhodli, že jeho nahrávanie bolo v atmosfére začiatku rozpadu kapely.
Napriek tomu, že nahrávky stále vlastnila firma EMI, Biely album bol prvým hudobným nosičom, ktorý skupina vydala pod hudobnou značkou Apple Records. Label bol súčasťou firmy Apple Corps, ktorú Epstein formoval ako súčasť plánu vytvoriť daňovo efektívnu obchodnú štruktúru. Na album prišlo viac ako 2 milióny predbežných objednávok, ani nie za mesiac sa z neho v USA predalo 4 milióny kópií a jeho nahrávky dominovali v playlistoch amerických rozhlasových staníc. Napriek popularite album nemal v svojej dobe priaznivé recenzie. Podľa Goulda „kritika bola skôr rozpačitá, až plochá. Bola v kontraste s reakciami na projekt "Sgt. Pepper", ktorý bol gramotnou rockovou kritikou hodnotený ako základný kameň určitého hudobného žánru. Na obsahu Bieleho albumu nebolo nič, načo by mohli kritici poukazovať. Dokonca aj tí, ktorí boli ku skupine priaznivo naklonení... nevedeli čo majú písať o tejto beztvarej mase nesúrodých songov. Napríklad Robert Saal z "Newsweeku" na albume videl priveľký podiel paródií...“ Celkovo sa časom názor kritiky prehodnotil a v roku 2003 bol Biely album skupiny The Beatles v časopise "Rolling Stone" daný na desiate miesto ich zoznamu najlepších albumov všetkých čias. Mark Richardson z Pitchforku sa o ňom vyjadruje ako o „obsažnom, plnom nápadov, ale aj so slabšími miestami, no naplnenom rôznorodou zmesou hudobného materiálu... jeho nedostatky sú rovnako dôležité pre jeho charakter ako jeho tromfy.“ Erlewine píše, že hlavná autorská dvojica na tomto albume spolu nešla dokopy, ale to isté platilo aj o Starrovi a Harrisonovi, no Lennon tu má dve svoje najlepšie balady, McCartneyove skladby sú ohromujúce, Harrison ako skladateľ by si zaslúžil väčšiu pozornosť a Starrova kompozícia bola potešením.
Album "Yellow Submarine" vyšiel v januári 1969. Okrem titulnej skladby, ktorá vyšla aj na albume "Revolver" boli na tomto soundtracku štyri nahrávky, ktoré debutovali vo filme, potom skladba „All You Need Is Love“ a sedem inštrumentálnych kúskov, ktoré skomponoval Martin. Keďže je na tomto nosiči menej novej hudby, Unterberger a Bruce Eder z AllMusic ho označujú za možno „nepodstatný“. No podľa nich predsa na ňom vyniká Harrisonova skladba „It's All Too Much“. Považujú za „inovatívnu, lebo žiari v zvuku vírivého Melotrónu, živými perkusiami a kolísavým zvukom gitár... je to virtuózna exkurzia do inak temnej psychedélie.“
"Abbey Road", "Let It Be" a rozpad skupiny.
Oficiálne vyšiel album "Let It Be" ako posledný, no väčšia časť z neho bola nahratá pred albumom "Abbey Road". Impulz na tento projekt pochádza podľa slov Martina z myšlienky, ktorá sa pripisuje Paulovi McCartneyimu. Paul navrhol, aby „nahrali z nového hudobného materiálu album. Po naskúšaní by ho potom zahrali naživo pred. Tento premiérový koncert by nakrútili na film“. Réžiu projektu mal Michael Lindsay-Hogg z Twickenham Film Studios. Dokument, ktorý nakrútili s pracovným názvom "Beatles at Work", mal trvať jednu hodinu. Materiál na tento film sa z väčšej časti nakrúcal začiatkom januára 1969. George Martin hovoril, že práca na projekte „mala ďaleko od zábavy. Bolo to v období, keď vzťahy medzi Beatles boli na bode mrazu.“ Lennon opísal tieto zväčša improvizované stretnutia ako „peklo... najhoršie... na Zemi“, a Harrison, ako „to najhoršie v ich histórii“. Podráždený obidvoma ako McCartneyom, tak aj Lennonom, Harrison z nahrávania na päť dní odišiel. Keď sa vrátil, vyhrážal sa, že pokiaľ neskončia reči o koncertnom vystúpení opustí skupinu. Chcel aby sa skôr sústredili na dokončenie nového albumu, ktorý mal mať názov "Get Back". Použiť mali skladby, ktoré boli určené na televízny špeciál. Požiadal tiež, aby prestali spolupracovať s Twickenhamom a prešli k novozaloženej spoločnosti Apple Studio. Ostatní členovia kapely súhlasili, no mysleli zároveň aj na to, aby zachránili nakrútený materiál z televíznej produkcie, ktorý by mohol byť použiteľný pre film.
V snahe zmierniť napätie v kapele a zlepšiť kvalitu jej živého zvuku, zavolal Harrison hráča na klávesové nástroje, Billyho Prestona, ktorý s nimi počas posledných deviatich dní participoval ako „piaty Beatle“. Preston bol uvedený aj na singli piesne „Get Back“. Bol jediným hudobníkom, ktorý kedy dostal takéto uznanie na oficiálnom vydaní hudobného nosiča skupiny The Beatles. Na záver skúšok sa kapela nedokázala zhodnúť na mieste koncertu. Odmietli niekoľko nápadov vrátane člna na mori, vystúpenia v blázinci, či niekde na tuniskej púšti a zamietli aj Koloseum. Nakoniec sa zhodli na tom, že to bude na streche budovy firmy Apple Corps v Londýne. Posledné koncertné vystúpenie skupiny The Beatles sa teda konalo a bolo nakrútené na film na tomto mieste dňa 30. januára 1969. O päť týždňov neskôr začal technik Glyn Johns, ktorého Lewisohn označil za „neoficiálneho producenta“ "Get Back", kompletizovať album. Mal na túto prácu „voľné ruky“, no skupina sa „od projektu dištancovala“.
Skupina po smrti Epsteina potrebovala obsadiť miesto finančného poradcu. Lennon, Harrison a Starr mali tip na Allena Kleina, ktorý manažoval The Rolling Stones a soulového speváka, Sama Cookeho. Podľa McCartneyiho to mali byť Lee a John Eastmanovci, ktorí boli otcom a bratom jeho manželky, Lindy, ktorú si vzal 12. marca toho roku. Dohodnúť sa nedokázali, a tak sa z Kleina stal obchodný manažér a Eastmanovci boli dočasne poverení právnymi službami pre skupinu The Beatles. Nasledovali ďalšie konflikty a finančné problémy. Potom ako boli zrušené vzťahy s Eastmanovcami, sa dňa 8. mája Klein stal jediným manažérom kapely. McCartney odmietol podpísať manažérsku zmluvu s Kleinom, no napriek tomu bol ostatnými členmi skupiny prehlasovaný.
Po skúsenostiach s výrobou albumu "Get Back", kedy všetko nasvedčovalo, že The Beatles spolu s tvorbou skončili, prekvapil McCartney Martina žiadosťou, aby šla kapela do štúdia a nahrala ďalší štúdiový album. Prvé nahrávanie albumu "Abbey Road" začalo 2. júla 1969. Lennon, ktorý odmietol Martinov návrh, aby album bol vo formáte „jednej prepojenej hudobnej skladby“ chcel aby jeho a McCartneyova hudby bola oddelená na dvoch stranách vinylového LP. McCartney navrhol kompromis, aby sa na prvú stranu albumu nahrali jednotlivé skladby a druhá strana by mala pozostávať zo skupín vzájomne prepojených skladieb. Dňa 4. júla 1969 vyšiel prvý oficiálny sólový singel člena skupiny The Beatles. Bola to Lennonova skladba „Give Peace a Chance“, ktorá vyšla ako dielo skupiny Plastic Ono Band. Dňa 20. augusta 1969 boli spolu všetci štyria členovia skupiny The Beatles v jednom nahrávacom štúdiu naposledy. Bolo to pri skompletizovaní a zmixovaní piesne „I Want You (She's So Heavy)“. Lennon oznámil svoj odchod do zvyšku skupiny 20. septembra, no súhlasil so zadržaním verejného ohlásenia odchodu. Chcel tým zabrániť prípadným komplikáciám pri predaji ich spoločného práve vychádzajúceho albumu.
Album "Abbey Road" vyšiel šesť dní po Lennonovom odchode z kapely, a za tri nasledujúce mesiace sa z neho predalo 4 milióny kópií. Dostal sa na vrchol britských hudobných rebríčkov, kde zotrval sedemnásť týždňov. Druhá skladba albumu, „Something“, bola prvou a jedinou piesňou, ktorú skomponoval Harrison a vyšla ako A-singel skupiny The Beatles. Celkovo mal "Abbey Road" zmiešanú odozvu. Jeho druhá strana so spojenými skladbami bola prijímaná s väčším uznaním. Unterberger album označil za „vydarenú labutiu pieseň“, ktorá obsahuje „niekoľko najlepších harmónií, aké sa dajú počuť v rockovej histórii“. Muzikológ a spisovateľ, Ian MacDonald, vidí album ako „nestály a prázdny“ napriek tomu, že znie ako keby bol jednotný súdržný, čo je podčiarknuté prepojením niektorých jej skladieb. Martin ho považuje za svojho favorita medzi albumami kapely, Lennon hovoril, že je „kvalitný“, no „nie v ňom žiadny život“. Nahrávací technik Geoff Emerick hovorí, že výmena štúdiového elektrónkového mixážneho pultu za tranzistorový, prinieslo zmenila zvuk nahrávok. Skupina bola frustrovaná, lebo sa jej zdal, že zvuk hudby sa stal v porovnaní s predchádzajúcimi albumami menej kvalitný.
Dňa 3. januára 1970 pre projekt "Get Back" The Beatles bez Lennona nahrali (bol v tom čase v Dánsku) Harrisonovu skladbu „I Me Mine“. V marci dal Klein nahrávky k albumu, ktorý sa už volal "Let It Be" americkému producentovi Philovi Spectorovi, ktorý práve pracoval na Lennonovom sólovom singli „Instant Karma!“. Pri práci na mixovaní a prehrávaní hudby, Spector prerobil zvuk viacerých skladieb, ktoré mali pôvodne znieť ako koncertné nahrávky. McCartney bol nespokojný s producentovým prístupom, obzvlášť nespokojný s tým ako do skladby „The Long and Winding Road“ pridal štrnásťčlenný spevácky zbor a orchester s 36 hudobními nástrojmi. Požiadavky McCartneyho, aby sa tieto zmeny v piesni vrátili boli ignorované, a tak sa 10. apríla 1970 rozhodol zo skupiny oficiálne odísť. Bolo to týždeň predtým ako vyšiel jeho debutový sólový album.
Album "Let It Be", ktorý produkoval Phil Spector vyšiel 8. mája 1970. Sprevádzal ho posledný singel skupiny The Beatles, „The Long and Winding Road“, ktorý vyšiel iba na americkom hudobnom trhu. Dokumentárny film "Let It Be", ktorý šiel do kín ešte v tom istom mesiaci, získal Oscara za najlepšiu originálnu filmovú hudbu. Viacerí kritici sa zhodli na tom, že hudba vo filme znie lepšie ako tá, ktorá je na albume. Napriek tomu, že si album vyslúžil negatívne, niekedy až nepriateľské hodnotenia Unterberger si myslí, že je skôr iba podceňovaný. nachádza na ňom viacero dobrých momentov: od hard rocku v piesni „I've Got a Feeling“, alebo aj v „Dig a Pony“, chváli tiež titulnú nahrávku „Let It Be“, či pôvodný titul „Get Back“, ako aj folkový kúsok „Two of Us“, v ktorom spolu harmonizujú Paul a John. Dňa 31. decembra 1970 dal McCartney žalobu, v ktorej požadoval zrušenie zmluvného partnerstva Beatles. Nasledovali právne spory, ktoré pokračovali dlho od ich rozpadu. Formálne sa rozpustenie skupiny podarilo dosiahnuť až 29. decembra 1974, v čase keď, ho svojim podpisom John Lennon potvrdil na dovolenke, ktorú s rodinou trávil vo Walt Disney World Resorte na Floride.
1970 – súčasnosť: po rozpade.
70. roky 20. storočia.
Všetci členovia kapely: Lennon, McCartney, Harrison and Starr vydali po roku 1970 svoje sólové hudobné albumy. Na niektorých ich nahrávkach spolupracovali aj so svojimi spoluhráčmi z The Beatles. Starrov album, "Ringo" (1973), je jediný, na ktorom sú skladby, ktoré skomponovali, a aj hrajú na ňom všetci štyria bývalí členovia, aj keď v samostatných piesňach. V auguste 1971 Starr spolupracoval s Harrisonom v New Yorku na podujatí The Concert for Bangladesh. Na bootlegu "A Toot and a Snore in '74" sú nahrávky, v ktorých od rozpadu skupiny jediný raz spolu účinkovali Lennon a McCartney. V roku 1973 vydal Klein cez značku Apple Records na dvojalbumoch dve kompilácie "1962 – 1966" a "1967 – 1970". Tieto dve hudobné edície, známe skôr ako "Red Album" (Červený album) a "Blue Album" (Modrý album), získali za svoj predaj multi-platinový certifikát v Spojených štátoch a platinový v Spojenom kráľovstve.
Firmy EMI/Capitol medzi rokmi 1976 – 82 zaplavili hudobný trh viacerými neautorizovanými kompiláciami skupiny The Beatles. Prvou z nich bol "Rock 'n' Roll Music". Jediný hudobný nosič s predtým nepublikovaným materiálom bol v roku 1977 prvý oficiálny koncertný album skupiny, "The Beatles at the Hollywood Bowl". Obsahuje výbery z dvoch koncertov, ktoré sa konali počas amerických turné v rokoch 1964 – 65. Kapela sa v roku 1977 neúspešne pokúsila blokovať vydanie albumu "Live! at the Star-Club in Hamburg, Germany; 1962". Tento nosič, ktorý vyšiel u nezávislého vydavateľa, obsahoval zbierku nahrávok, ktoré boli nasnímané jediným mikrofónom počas ich pôsobenia v Hamburgu.
Hudba a pretrvávajúca sláva The Beatles bola komerčne využitá rôznymi spôsobmi a stávalo sa, že aj bez ich spolupráce, či súhlasu. V apríli 1974 mal v Londýne premiéru muzikál "John, Paul, George, Ringo … and Bert". Jeho autorom bol britský dramatik, textár a hudobný skladateľ, Willy Russell, a spievala v ňom Barbara Dicksonová. So súhlasom Northern Songs bolo v ňom použitých jedenásť skladieb od dvojice Lennon-McCartney a jedna, „Here Comes the Sun“, ktorej autorom bol George Harrison. Nespokojný s tým, že produkcia použila jeho pieseň, Harrison stiahol na ňu súhlas.. Neskôr v tom istom roku mal mimo Broadway muzikál "Sgt. Pepper's Lonely Hearts Club Band on the Road". 
V roku 1976 vznikol neortodoxný film "All This and World War II". V snímke boli spojené útržky fiktívnych novinových správ s coververziami skladieb The Beatles, ktoré interpretovali rôzni umelci od Eltona Johna, či Keitha Moona po London Symphony Orchestra. Začiatkom roku 1977 zrealizovali na Broadwayi neautorizovaný muzikál "Beatlemania", ktorý sa stal populárnym a vzniklo z neho päť separátnych putovných produkcií. V roku 1979 kapela žalovala producentov a vysúdila si niekoľko miliónovú dolárovú náhradu škody. V roku 1978 bol spolu s Bee Gees a s Petrom Framptonom nakrútený hudobný film "Sgt. Pepper's Lonely Hearts Club Band", o ktorom Chris Ingham píše, že to bolo umelecké fiasko a komerčný prepadák.
Dňa 24. apríla 1974 počas vysielania "Saturday Night Live", producent Lorne Michaels ponúkol Beatles tritisíc dolárov na opätovné spojenie na svojej show. Pritom nevedel, že John Lennon a Paul McCartney práve pozerali toto živé vysielanie z apartmánu v obytnom dome The Dakota v New Yorku. Tento dom, kde žil Lennon bol neďaleko od štúdia, z ktorého sa vysielalo. John a Paul sa bavili na tom, že si zavolajú taxík a prekvapia Michaelsa v štúdiu tým, že prijmú jeho ponuku. Nakoniec tento nápad zamietli. Paul to komentoval slovami, že „by to bola práca, oni oddychovali a užívali si večer, takže takúto voľbu radšej odmietli. Bol to skutočne pekný nápad a takmer ho zrealizovali.“
80. roky 20. storočia.
Po smrti Lennona v decembri roku 1980, George Harrison na jeho počesť prepísal text svojej piesne „All Those Years Ago“. Spolu so Starrom za bicími, a s vokálmi v podaní McCartneya a jeho manželky, Lindy, nahrali singel, ktorý vyšiel v máji 1981. McCartney dal Johnovi poctu v nahrávke „Here Today“, ktorá vyšla v apríli 1982 na jeho sólovom albume "Tug of War". V roku 1987 vydal Harrison album "Cloud Nine", na ktorom je v piesni „When We Was Fab“ spomienka na Beatlemániu.
V roku 1987, pri vydávaní digitálnych reedícií albumov skupiny The Beatles vydavateľstvami EMI a Apple Corps vznikol štandardný katalóg hudobnej tvorby skupiny, ktorý obsahuje dvanásť originálnych štúdiových albumov, ktoré vyšli v Spojenom kráľovstve a americká LP verzia albumu "Magical Mystery Tour" (1967). Zvyšné nahrávky zo singlov a EP, ktoré nie sú na originálnych štúdiových albumoch boli v roku 1988 zozbierané na kompiláciu dvoch CD nosičov pod spoločným názvom "Past Masters". Okrem modrého a červeného albumu vydavateľstvo EMI zo svojich katalógov vymazalo všetky kompilácie vrátane koncertného albumu "The Beatles at the Hollywood Bowl".
V roku 1988 boli The Beatles uvedení do Rokenrolovej sieni slávy. Uvedenia sa zúčastnil Harrison, Starr, vdova po Lennonovi, Yoko Ono, a jeho dvaja synovia, Julian a Sean. McCartney sa zúčastniť odmietol. Poukázal na nevyriešené „obchodné spory“, ktoré by spôsobili, že by sa „cítil ako úplný pokrytec, ktorý spolu s nimi máva počas neexistujúceho opätovného spojenia.“ V nasledujúcich rokoch, celú dekádu, Capitol/EMI riešili žalobu podanú skupinou v súvislosti s licenčnými poplatkami. Vyčistil si tak cestu k tomu aby mohli na hudobný trh poskytnúť ďalší, predtým nezverejnený materiál.
90. roky 20. storočia.
V roku 1994 vyšla po sedemnástich rokoch prvá neoficiálna edícia ešte nevydaných nahrávok The Beatles na albume "Live at the BBC". V tom istom roku McCartney, Harrison a Starr spolupracovali na projekte, ktorý nazvali "Anthology". Šlo o materiál na dokument, ktorý ešte v roku 1970 začal pod pracovným názvom "The Long and Winding Road" zhromažďovať riaditeľ Apple Corps, Neil Aspinall. Aspinall bol ich osobný asistent a manažér, ktorý riadil ich turné. Pri zbieraní dokumentov, boli nahraté aj niektoré nezverejnené nahrávky The Beatles. Do dvoch Lennonových demonahrávok, „Free As A Bird“ a „Real Love“, z konca roku 1970 McCartney, Harrison a Starr pridali nové inštrumentálne a vokálne časti. V rokoch 1995 – 96 bol odvysielaný seriál, ktorý obsahoval 6 dielov po 50 minútach. História Beatles je rozprávaná pomocou exkluzívnych rozhovorov s členmi skupiny Georgeom Harrisonom, Paulom McCartneyom a Ringom Starrom. Tieto rozhovory sú doplnené o archívne materiály s Johnom Lennonom. Ďalšie rozhovory poskytli aj niektoré osoby spojené s Beatles, predovšetkým producent George Martin. Rozhovory sa menia s rôznymi dokumentárnymi záznamami z koncertov, televíznych vystúpení alebo tlačových konferencií. V rámci edície vyšlo video s rozšírenou verziou televízneho seriálu. Kolekcia vydaná na videokazetách VHS a neskôr na 5 DVD obsahuje 8 dielov po cca 70 minútach a navyše hodinový bonusový diel. Na rozdiel od televízneho seriálu obsahovala táto kolekcia videoklipy k novým skladbám „Free As A Bird“ a „Real Love“, vrátane rozprávania žijúcich členov skupiny o ich nahrávaní a zábranách zo štúdií. Videokolekcia vyšla vo Veľkej Británii v októbri 1996. Kolekcia troch dvojitých CD obsahuje raritné, dovtedy oficiálne nepublikované nahrávky Beatles. Sú to rané nahrávky, demá, nepoužité verzie známych skladieb, živé koncertné vydania známych skladieb a v tom čase nevydané nahrávky Beatles. Autorom dizajnu obalu je Klaus Voormann. Piesne „Free as a Bird“ a „Real Love“ vyšli ako oficiálne single skupiny The Beatles. Hudobné nosiče boli komerčne úspešné a televízne vysielanie malo odhadovanú sledovanosť 400 miliónov divákov. V roku 1999 vyšla reedícia filmu "Yellow Submarine", spolu s novou kompiláciou, soundtrackom, ktorý mal názov "Yellow Submarine Songtrack".
Po roku 2000.
Dňa 13. novembra 2000 vyšla Kompilácia The Beatles, "1", ktorá je zbierkou amerických a britských hitov č. 1. V prvom týždni od vydania sa z tohto albumu predalo 3,6 milióna a v prvom mesiaci 13 miliónov kópií. V 28 krajinách, vrátane USA a Spojeného kráľovstva, sa album dostal na vrchol rebríčkov. V apríli 2009 bol z neho na celom svete predalo 31 miliónov kópií a je v Spojených štátoch najpredávanejším albumom celej prvej dekády po roku 2000.
V novembri 2001 zomrel Harrison na rakovinu pľúc. Dňa 29. novembra na prvé výročie jeho smrti sa v Royal Albert Hall zorganizovali Eric Clapton a vdova po Harrisonovi, Olivia, spomienkové podujatie pod názvom Concert for George. Vystúpili na ňom aj McCartney a Starr. Okrem piesní, ktoré George napísal pre skupinu a pri svojej sólovej kariére, zaznenla aj klasická indická hudba, ktorá ho nesporne počas jeho života najviac inšpirovala.
V roku 2003 vyšiel album "Let It Be... Naked", ktorý bol produkovaný pod McCartneyovým dohľadom v pôvodnej zvukovej koncepcii. Album sa dostal do Top-10 v Spojenom kráľovstve aj v USA. V rokoch 2004 a 2006 vyšli v boxsetoch, "The Capitol Albums, Volume 1" a "Volume 2", zbierky amerických edícií albumov The Beatles z rokov 1964 – 65. Obsahovalo mono aj stereo verzie piesní zmixovaných pre americký hudobný trh. Pre revue Cirque du Soleil na Las Vegas Strip s názvom "Love", zo 130 skladieb kapely George Martin so synom Gilesom skombinoval melódie pre pódiovú revue, ktorú komentoval ako „spôsob, ako vo veľmi skrátenom čase prežiť celé hudobné dielo Beatles“. Show malo premiéru v júni 2006 a album "Love" vyšiel v novembri toho istého roku. V apríli 2009 sa v Radio City Music Hall v New Yorku konalo benefitné koncertné vystúpenie, ktoré organizoval Mc Cartney. Tri skladby si s ním na pódiu zahral aj Ringo Starr.
Dňa 9. septembra 2009 bol po rozsiahlom procese digitálneho remasteringu ktorý trval štyri roky, opätovne vydaný kompletný hudobný katalóg skupiny The Beatles. V boxsete CD nosičov vyšla stereo edícia všetkých dvanásť britských štúdiových albumov spolu s "Magical Mystery Tour" a s kompiláciou "Past Masters". Oproti edícii z roku 1987, má táto verzia čistejšie vokály a prirodzenejší zvuk. Druhá kolekcia, "The Beatles in Mono", obsahuje remastrovanú verziu všetkých albumov The Beatles ktoré reálne vyšli v monofónnej kvalite zvuku spolu s originálnou stereo verziou albumov "Help!" a "Rubber Soul". Pre platformy PlayStation 3, Wii a Xbox 360 v rámci série "Rock Band" vyšla v roku 2009 verzia "". V decembri 2009 bol hudobný katalóg skupiny The Beatles oficiálne skonvertovaný do formátov FLAC a MP3. Tieto súbory vyšli v limitovanej verzii 30 tisíc kusov na USB flash diskoch.
Po roku 2010.
Vďaka dlhotrvajúcim sporom o autorské práva boli The Beatles medzi poslednými významnými umelcami, ktorí pristúpili na dohody o službách internetového predaja hudby. Pretrvávajúce nezhody vyplývajúce z diskusií s vlastníkmi spoločnosti Apple Corps a Apple Inc., vlastníkmi iTunes o práva používania značky „Apple“ boli tiež jedným problémom tohto zdržania. V roku 2008 McCartney poznamenal, že hlavným problémom zdržania online publikácie hudobného katalógu The Beatles bolo, že „z firmy EMI chceli od kapely niečo, čo im ona nebolo pripravená poskytnúť.“ Nakoniec na iTunes bolo trinásť oficiálnych albumov a kompilácie "Past Masters", a "Red" a "Blue" k dispozícii od roku 2010.
V roku 2012 boli hudobné nahrávky EMI predaná Universal Music Group. Aby mohla spoločnosť Universal Music získať EMI, Európska únia z dôvodu hospodárskej súťaže, nútila spoločnosť EMI, aby odviedla svoje aktíva vrátane spoločnosti Parlophone. Spoločnosť Universal mala k dispozícii hudobný katalóg skupiny The Beatles, ktorý spravovala spoločnosť Capitol Records pod svojou divíziou Capitol Music Group. V roku 2012 vyšiel celý katalóg skupiny The Beatles na vinylových platniach, ktoré boli k dispozícii ako boxsety, ale aj jednotlivo.
V roku 2013 vyšla druhá časť nahrávok v BBC na albume "On Air – Live at the BBC Volume 2". V decembri toho istého roku ponúkli na iTunes ďalších 59 nahrávok The Beatles. Iná zbierka nahrávok, nazvaná "The Beatles Bootleg Recordings 1963", mala možnosť získať 70-ročné predĺženie autorských práv pod podmienkou, že skladby budú zverejnené aspoň raz pred koncom roka 2013. Spoločnosť Apple Records vydala 17. decembra nahrávky, aby im zabránili v tom, aby získali licenciu „public domain“ (verejne dostupné) a neskôr, v ten istý deň, ich z iTunes odstránili. Reakcie fanúšikov na vydanie boli zmiešané, pričom jeden blogger hovoril, že „hardcore zberatelia Beatles, ktorí sa snažia získať všetko, ich už budú mať.“
Dňa 26. januára 2014 Paul McCartney a Ringo Starr zahrali v Staples Center v Los Angeles na 56. ročníku Grammy Awards McCartneyovu pieseň „Queenie Eye“. Na sledujúci deň nakrútili v televízii program "The Night That Changed America: A Grammy Salute to The Beatles". Program ma oficiálnu premiéru 9. februára, presne v tom čase, kedy skupina The Beatles pred 50 rokmi prvýkrát vystúpila v "The Ed Sullivan Show". V špeciály okrem McCartneyiho a Starra vystúpili súčasné hviezdy, ktoré zahrali piesne Beatles. Popri tom boli odvysielané archívne zábery a Paul a Ringo mali rozhovor s Davidom Lettermanom.
V decembri 2015 rozšírili The Beatles svoje služby v streamovaní ich hudby. Dňa 26. mája 2017, pri príležitosti 50. výročia vyšla reedícia albumu "Sgt. Pepper's Lonely Hearts Club Band". Spolu s pôvodným albumom vyšli v nej aj dosiaľ nevydané stereofónne nahrávky. Album vyšiel v piatich verziách: v digitálnom formáte, ako CD, ako dvojitý CD set, dvojitý vinylový set a ako deluxe box set na šiestich CD. Neskôr v roku 2023 vydali poslednú pieseň z názvom "Now and then".
Hudobný štýl a jeho vývoj.
V publikácii "Icons of Rock: An Encyclopedia of the Legends Who Changed Music Forever", Scott Schinder a Andy Schwartz k hudobnej evolúcii skupiny The Beatles píšu, že „vo svojej prvej inkarnácii The Beatles spôsobili revolúciu v populárnej hudbe tým, že s veselou prezentáciou rokenrolu zdvihli prílivovú vlnu britských hudobníkov. Ich počiatočný dosah bol dostatočný na to, aby sa stali v svojej dobe tou najvplyvnejšou kultúrnou silou, no toto ich nezastavilo. Napriek tomu, že už v začiatkoch mali originálny štýl, ktorý bol syntézou amerického rokenrolu a R&amp;B, v druhej polovici 60. rokov sa stali poprednými hudobníkmi, ktorí každým novým albumom rozširovali hudobné smerovanie. Kapela sofistikovanými experimentami spájala rôzne žánre, vrátane folk-rocku, country, psychedélie a barokového popu. Týmto experimentom neobetovali svoju príťažlivosť verejnosti.“
V knihe "The Beatles as Musicians", Walter Everett porovnáva kontrastné prístupy McCartneyho a Lennona: „McCartney rozvíjal svoju tvorbu skôr ako prostriedok na zábavu a bol zameraný na zvukový kontrapunkt a iné remeselné postupy, ktoré boli v univerzálne akceptovanom obohatenom jazyku. Naopak, Lennonova vyzretá tvoba hudba je skôr ocenená ako odvážny produkt prevažne nevedomého, hľadaného, ale nedisciplinovaného umeleckého cítenia.“
Ian MacDonald opisuje McCartneyiho „prirodzeného tvorcu melódí – tvorca tónov schopných existovať mimo ich harmónie“. Jeho melodické línie sú charakterizované ako primárne vertikálne, zaberajúce šírku, konsonantné intervaly, ktoré vyjadrujú jeho „extrovertnú energiu a optimizmus“. Naopak, Lennonova „usedená, ironická osobnosť“ sa odzrkadľuje v „horizontálnom“ prístupe, ktorý obsahuje minimálne, nesúrodé intervaly a opakujúce sa melódie, ktoré sa spoliehajú na ich harmonický sprievod: „V podstate realista, inštinktívne držal svoje melódie blízko k rytmom a kadencii reči. Prifarboval svoje texty bluesovými tónmi a harmóniou. Dával im prednosť pred vytváraním melódií, ktoré by urobili vlastné nápadné formy.“ MacDonald chváli to, ako Harrison narábal so sólovou gitarou. Plnil úlohu hrať „charakteristické línie a farebné textúry“ a podporoval ňou Lennonove a McCartneyove party. Starra MacDonald označuje za „otca moderného pop/rockového hrania na bicie nástroje.“
Hudobné vplyvy.
Prvými vzormi skupiny The Beatles boli Elvis Presley, Carl Perkins, Little Richard a Chuck Berry. Počas spoločného pôsobenia kapely medzi aprílom až májom 1962 v hamburskom Star-Clube im Little Richard dával rady o svojej technike prezentácie piesní. O Presleyovi Lennon povedal, že „Nič ho naozaj neovplyvnilo, kým nepočul Elvisa. Keby nebol Elvis, neexistoval by ani Beatles.“
The Beatles ovplyvnil aj Buddy Holly, Eddie Cochran, Roy Orbison či The Everly Brothers. Na výrazné vokálne harmónie skupiny mali vplyv umelci amerického vydavateľstva Motown. Výrazný vplyv sa pripisuje aj Little Richardovi (skupina nahrala jeho hit „Long Tall Sally“). Svoje vzory skupina nachádzala aj dlho po svojom počiatočnom úspechu. Hľadali aj nové spôsoby interpretácie hudby, či tvorby textov počúvaním ich súčasníkov ako bol napríklad Bob Dylan, The Who, Frank Zappa, The Lovin' Spoonful, The Byrds, či The Beach Boys, ktorých album "Pet Sounds" očaril a inšpiroval Paula McCartneyiho. ich kreatívny líder, George Martin, pri jednom z rozhovorov poznamenal, že „málokto zapôsobil na The Beatles ako Brian Wilson.“ Na neskorší vývoj tvorby skupiny mal aj indický hudobník Ravi Shankar, u ktorého šesť týždňov koncom roku 1966 študoval hru na sitar George Harrison.
Hudobné žánre.
Pôvodne skifflová skupina The Beatles v rýchlom čase prevzala vplyvy rokenrolu 50. rokov 20. storočia a pomohla presadiť popularitu priekopníkov merseybeatu. Ich repertoár sa rozrástol do širokého spektra žánrov popmusic. Narážajúc na ich rozsah hudobných žánrov Lennon k albumu "Beatles for Sale" poznamenal, že ho môžu považovať za jedno z nových country westernových LP, kým Gould o "Rubber Soul" hovorí, že „je nástrojom, ktorý folkových nadšencov vťahuje do tábora popu.“
Napriek tomu, že skladba „Yesterday“ nebola prvou, v ktorej popoví hudobníci použili sláčiky, bola prvou nahrávkou The Beatles, ktorá mala prvky klasickej hudby. Gould podotýka, že „tradičný zvuk sláčikov im dopomohol k uznaniu ich skladateľských kvalít u poslucháčov, ktorí už boli alergický na drsný zvuk bicích nástrojov a elektrických gitár.“ V sláčikových aranžmánoch v rôznych variantoch efektov pokračovali aj ďalej, napríklad v štýle viktoriánskej balady v piesni „She's Leaving Home“ (album "Sgt. Pepper's Lonely Hearts Club Band"). Guild k tomu píše, že „jej slová a hudba sú plné klišé hudobnej melodrámy“.
Martin Strong píše, že približne od vydania nahrávky „Rain“ z roku 1966, štýl skupiny The Beatles expandoval aj smerom k psychadelickej hudbe. Medzi ďalšie psychedelické nahrávky patria piesne ako „Tomorrow Never Knows“ (nahratá ešte pred skladbou „Rain“), „Strawberry Fields Forever“, „Lucy in the Sky with Diamonds“ a „I Am the Walrus“. Vplyv klasickej indickej hudby sú evidentné v Harrisonových skladbách „The Inner Light“, 
„Love You To“ a „Within You Without You“. Guild o posledných dvoch píše, že „v miniatúre replikujú formy rágy.“
Najvýraznejšou črtou kreatívneho vývoja The Beatles bola inovácia. Hudobný historik a klavirista, Michael Campbell, hovorí, že „pieseň A Day in the Life je príkladom toho, čo The Beatles dokázali dať do jedinej nahrávky. Zdôrazňuje kľúčové prvky ich hudby: predstavy o zvuku, pretrvávanie melodickej línie a úzku koordináciu medzi slovami a hudbou. Predstavuje novú kategóriu piesne – sofistikovanejšiu ako pop... a jedinečne inovatívnu. Ťažko sa hľadá nejaká podobná pieseň, klasická, či ľudová, ktorá tak imaginatívne spája toľko rozličných prvkov.“ Profesor filozofie, Bruce Ellis Benson k tomu dodáva, že „Beatles nám ponúkajú úžasný príklad toho, ako môžu byť prepojené také rozličné vplyvy ako keltská hudba, R&amp;B, či country and western.“
Spisovateľ Dominic Pedler opisuje prienik The Beatles hudobnými štýlmi slovami, že „bez postupného prechodu od jedného žánru k druhému (ako sa to niekedy bežne stáva), skupina "paralelne" zvládala hlavný prúd chytľavých hitov spolu so zdokonaľovaním rocku a jeho spájaním so širokou škálou iných vplyvov od country po teatrálnosť vaudeville. Jednou z týchto tém sa im stala folková hudba, ktorá bola základom pre ich neskoršiu tvorbu, pre ktorú nachádzali inšpiráciu v indickej klasickej hudbe a filozofii.“ S postupným narastaním vzájomného napätia sa stával lepšie rozlíšiteľným aj ich individuálny vkus. Minimalistický obal Bieleho albumu kontrastoval s komplexicitou a rozvetvenosťou hudby, ktorú tento projekt obsahoval. Nájde na ňom kompozíciu Johna Lennona „Revolution 9“, ktorá je v štýle musique concrète (nesporne ovplyvnený Yoko Ono), country pesničku Ringa Starra, „Don't Pass Me By“, slávnu Harrisonovu rockovú baladu, „While My Guitar Gently Weeps“, či McCartneyom vyskladanú proto-metalovú nahrávku „Helter Skelter“.
Prínos Georga Martina.
Úzke producentské prepojenie, ktoré mal George Martin, s kapelou mu vo všeobecnosti prinieslo titul „piaty Beatle“. George bol ovplyvnený klasickým hudobným vzdelaním a, podľa Goulda, pre nádejných skladateľov bol neformálnym učiteľom hudby. Skeptickém McCartneyovi v svojej dobe navrhol, aby sa v nahrávke piesne „Yesterday“ použili klasické sláčikové kvarteto. Podľa vyjadrenia MacDonalda tým „skupine predviedol doteraz netušený svet farieb klasickej inštrumentálnej hudby“. Tvorivý prístup kapely bol tiež v tom, že ich podporil v ich návrhoch, akým bolo napríklad aj v prípade, keď chceli mať v nahrávke niečo v štýle baroka. Okrem organizačne-technického zabezpečovania orchestrálnych podkladov v nahrávkach, Martin nahrával aj ako hudobník na nástrojoch ako napríklad klavír, organ, či niektoré plechové dychové nástroje.
V spolupráci s Lennonom a McCartneyom bolo potrebné aby sa Martin prispôsoboval ich rozdielnym tvorivým prístupom. MacDonald túto situáciu komentuje slovami o tom, „že pokiaľ k McCartneyovi pristupoval prirodzene s bežnou artikuláciou, bolo pre neho narábanie s Lennonovými intuitívnymi prístupmi náročnejšie na originálne aranžmány. Môžeme to vidieť napríklad na tom ako nápadito sa vysporiadal s námetom skladby Being for the Benefit of Mr. Kite!.“ Sám Martin o týchto dvoch skladateľských osobnostiach a o svojom stabilizujúcom vplyve na nich píše: „V porovnaní s Paulovými piesňami, z ktorých bolo zjavné, že všetko drží v nejakom kontakte s realitou, John mal psychadelickú, skoro mystickú kvalitu... pritom Johnova predstavivosť je to najlepšie, čo vzišlo z jeho prác. Tie témy, nápady, ako „mandarínky“, „marmeláda“, „celofánové kvety“... vnímal som ho, ako keby bol sluchový Salvador Dalí. Bol ako narkotikami poháňaný tvorca. Na druhej strane, je hlúpe predstierať, že drogy v tých dobách neboli výraznou súčasťou existencie The Beatles. Oni vedeli, že ja s mojou výchovou ich neschvaľujem. No nebol som len ja, a nedokážem určiť ich význam. A niet o tom pochýb, že keby som bol aj ja na drogách "Sgt. Pepper" by nebol tým albumom, ktorým je. Pravdepodobne to bola tá kombinácia s drogami a bez nich, ktorá zafungovala. Kto vie?“
Harrison tiež vníma úlohu Martina v kapela ako stabilizujúci faktor. Hovoril, že „oni práve v tom čase v priebehu rokov spolu dospievali. On bol hotový muž a my sme boli mladí blázni. Bol pri nás, aby nejako zinterpretoval našu šialenosť. V tej dobe sme sa snažili byť avantgardnými a on bol niekým, kto naše predstavy interpretoval nahrávacím technikom.“
Vývoj štúdiového štýlu.
Producent George Martin zohral kľúčovú úlohu pri formovaní úspechu The Beatles. S prispením svojich skúseností rozpoznal a podporil potenciál skupiny, pričom iní, menej skúsení producenti by sa pravdepodobne snažili presadzovať vlastné názory a potlačovať kreativitu hudobníkov. Spolu s jeho nahrávacími technikmi zo strany členov kapely The Beatles často čelili rôznym výzvam, ako inovatívne využiť technológie pri rozširovaní možností nahrávania hudby. Experimentovali pri aranžovaní hudobných nápadov. Hľadali napríklad spôsoby, ako kreatívne použiť náhodné gitarové spätné väzby, rezonancie v sklenených nádobách, či rôzne efekty s magnetofónovými páskami. Experimenty pri každej novej nahrávke kombinovali s Martinovými aranžérskymi nápadmi. Spolupracovali s nimi štúdioví experti firmy EMI, akými v tom čase boli mená ako Norman Smith, Ken Townsend, či Geoff Emerick. Každý z nich prispel k nahrávkam na "Rubber Soul", no najmä na albume "Revolver". Štúdiové postupy zvukového inžiniera Geoffa Emericka vyústili po albume "Revolver" (1966) k "Sgt. Pepper’s Lonely Hearts Club Band" (1967).
Popri inovatívnych štúdiových technikách ako napríklad využitie audioprocesorov, nekonvenčné usporiadanie mikrofónov, použitie páskových slučiek, násobenie vokálov a rýchlostná deviácia zvukov, The Beatles rozvinuli zvuk svojich nahrávok nástrojmi, ktoré boli v tom čase v rockovej hudbe neobvyklé. Boli medzi nimi sláčikové a dychové nástroje, ale aj indické ľudové nástroje ako napríklad sitar v skladbe „Norwegian Wood“ a indickú harfu, swarmandal, v nahrávke singlu „Strawberry Fields Forever“. Použili aj nové elektronické hudobné nástroje, napríklad Mellotrón, ktorým sa snažil McCartney v úvode piesni „Strawberry Fields Forever“ nahradiť flautu, a clavioline, predchodcu analógového syntetizátoru, ktorý vygeneroval neobvyklý zvuk podobný hoboju v piesni „Baby, You're a Rich Man“.
Význam skupiny The Beatles.
Robert Greenfield, bývalý redaktor časopisu "Rolling Stone", prirovnáva skupinu The Beatles k Picassovi, označuje ich za umelcov, ktorí prekonali obmedzenia svoje doby a prišli s niečím, čo bolo jedinečné a originálne. V populárnej hudbe už nikto nebude revolučnejší, kreatívnejší a výraznejší... Britský básnik, Philip Larkin, ich prácu opisuje ako „očarujúci a opojný hybrid čierneho rokenrolu s ich vlastným adolescentným romantizmom“ a ako „prvý pokrok v populárnej hudbe od konca 2. svetovej vojny.“ Nielenže vyvolali britskú inváziu do USA, ale sa aj stali globálnym fenoménom. Od 20. rokov 20. storočia vo väčšine sveta dominovali Spojené štáty v kultúre a v oblasti populárnej zábavy. Od nich pochádzali hollywoodske filmy, u nich sa zrodil džez, hudobný priemysel sa zrodil v Tin Pan Alley, v USA je Broadway a rokenrol sa svetu vynoril z Memphisu. The Beatles sú mladými ľuďmi zo zahraničia považovaní za britské kultúrne ikony, ktoré pomenovali ďalšiu inváziu svojich vrstovníkov súvisiacich s kultúrou Spojeného kráľovstva.
Ich hudobné inovácie a komerčný úspech inšpiroval hudobníkov na celom svete. Dodnes je na celom svete množstvo umelcov, ktorí ich poznajú, uvedomujú si ich význam a vplyv a nebýva výnimkou, že hrajú coververzie ich piesní. Aj v rozhlasových médiách príchod The Baetles znamenal novú éru. V roku 1968 riaditeľ rádia WABC v New Yorku zakázal jeho diskdžokejom v hlavnom čase hrať niečo, čo vzniklo pred The Beatles s poznámkou že to, čo bolo pred nimi patrí do oldies. The Beatles redefinovali čo znamená hudobný album, ktorý bol pred nimi zbierkou niekoľkých vyblednutých singlových hitov doplnených ďalšou mediálnou vatou, a patrili aj k tým, ktorí boli medzi priekopníkmi moderného hudobného videa. Hudobná show na Shea Stadium, ktorou v roku 1965 začali svoje koncertné turné po Severnej Amerike prilákala odhadom 55 600 divákov, v tom čase historický rekord v návšteve jedného koncertu. Spitz to považuje za zlomový moment a veľký krok smerom k formovaniu koncertného biznisu. Vznik originálneho spôsobu ich oblečenia, špeciálne ich účesy sa stali symbolom rebélie a mali globálny vplyv na módu.
Podľa Goulda, The Beatles zmenili spôsob, akým ľudia vnímali populárnu hudbu a pochopili svoju úlohu v ich živote. Od toho bláznenia, čo dostalo názov Beatlemánia, sa popularita skupiny rozrástla na to, čo sa prejavilo ako stelesnenie sociokultúrnych hnutí desaťročia. V úlohe ikon kontrakultúry 60. rokov sa stali katalyzátorom bohémizmu a aktivizmu v rôznych spoločenských a politických oblastiach, posmelili hnutia ako bol boj za zrovnoprávnenie žien, proti diskriminácii homosexuálov a environmentálne hnutia. Peter Lavezzoli hovorí, že v roku 1966, po afére „...more popular than Jesus“, The Beatles pocítili značný tlak na to, aby hovorili veci správne a „začali svoj vplyv využívať na spoločné úsilie šíriť posolstvo múdrosti a vyššieho vedomia“.
Ocenenia a úspechy.
V roku 1965 kráľovná Alžbeta II. menovala Lennona, McCartneya, Harrisona a Starra za Členov Radu britského impéria (MBE). V roku 1971 získal film "Let It Be" (1970) Oscara za najlepšiu filmovú hudbu. Skupina je vlastníkom siedmich cien Grammy a pätnásťkrát si prevzala cenu Ivor Novello Awards. The Beatles v Spojených štátoch získali šesť diamantových, 24 multi-platinových, 39 platinových a 45 zlatých albumov. V Spojenom kráľovstve táto skupina získala štyri multi-platinové, štyri platinové, osem zlatých a jeden strieborný album. V roku 1988 boli The Beatles uvedení do Rokenrolovej sieni slávy.
The Beatles sú dlhodobo na vrchole zoznamu najpredávanejších umelcov sveta. V roku 2013 bol odhad predaja ich hudobných nosičov a elektronických stiahnutí v počte viac ako 800 miliónov. Skupina má 15 albumov, ktoré sa dostali na prvé miesto britských hudobných rebríčkov a v Spojenom kráľovstve má predaných 21,9 milióna singlov. Tento počet predaných singlov ešte nikto na tomto hudobnom trhu neprekonal. V roku 2004 dal časopis "Rolling Stone" skupinu The Beatles na vrchol zoznamu najlepších umelcov všetkých čias. Časopis "Billboard" v roku 2008, pri oslavách 50. výročia zavedenia rebríčka Billboard Hot 100, dal túto kapelu na vrchol zoznamu jeho najúspešnejších víťazov. V roku 2017 skupina The Beatles s dvadsiatimi singlami držala rekord v počte hitov číslo jeden v rebríčku "Billboard" Hot 100. Podľa certifikátu Recording Industry Association of America, The Beatles majú v Spojených štátoch predaných 178 miliónov hudobných nosičov. Je to najväčší počet zo všetkých hudobných umelcov. Všetci členovia skupiny boli týždenníkom "Time" zaradení do zoznamu . V roku 2014 skupina The Beatles dostala Cenu Grammy za celoživotný prínos.
Diskografia.
The Beatles počas svojej krátkej kariéry vydali 13 radových albumov v priebehu siedmich rokov. Dnes existuje mnoho výberov a verzií štúdiových albumov (často v závislosti na mieste vydania), za základ diskografie The Beatles sa však považujú radové albumy vydané skupinou doma v Spojenom kráľovstve (okrem titulu "Magical Mystery Tour", ktorý ako LP vyšiel v Spojených štátoch).
The Beatles vo filme.
The Beatles účinkovali v piatich filmoch. Jeden film, "Yellow Submarine" (1968), bol animovaný. Väčšina filmov mala viac-menej pozitívnu odozvu. Vyslovene negatívne bol prijatý televízny film (z väčšej časti bez normálneho scenára) "Magical Mystery Tour". Každý z filmov mal názov, ktorý sa zhodoval a obsahoval skladbu s názvom niektorého zo štúdiových albumov, respektíve s jeho soundtrackom.
Prvý film The Beatles "A Hard Day’s Night" z roku 1964 bol čiernobielou komédiou natočenou režisérom Dickom Lesterom v dokumentárnom štýle. Film zobrazuje beatlemániu a členov skupiny ako obete vlastnej slávy. Tretí album The Beatles, rovnako pomenovaný "A Hard Day’s Night", je soundtrackom tohto filmu. Bol to zároveň prvý album The Beatles, ktorého všetky piesne boli napísané autorskou dvojicou Lennon/McCartney.
Po úspechu prvého filmu natočili The Beatles s Dickom Lesterom film "Help!" (1965), už farebnú komédiu o prenasledovaní Ringa členmi ázijského kultu v snahe získať jeho prsteň. Rovnako k tomuto filmu vydala skupina album s rovnomenným názvom.
Tretí je televízny film s názvom "Magical Mystery Tour" (1967). Pochádza z McCartneyovho nápadu, ktorý dostal na jar v roku 1967 po návrate z USA. Dočítal sa tam v novinovom článku o legende psychedélie Kenovi Keseyovi a jeho Merry Pranksters, ktorí pod vplyvom LSD putovali autobusom po Štátoch. Aj film je o autobusovom výlete členov skupiny na anglický vidiek, pričom posádka autobusu stretáva rôzne obskúrne postavy. Tento film má v sebe známky dôsledkov užívania drogy LSD a členovia skupiny, najmä McCartney, vyzerajú na obrazovke pod jej vplyvom. Film bol pôvodne odmietnutý rovnako kritikou i divákmi, dnes je však považovaný za klasiku avantgardy.
"Yellow Submarine" (1968) je animovaný film s pestrými farbami o The Beatles zachraňujúcich krajinu "Pepperland" pred „modrákmi“ nenávidiacimi hudbu. Samotní členovia skupiny vo filme nehrajú, objavia sa až v záverečnej scéne. The Beatles opäť vydali rovnomenný soundtrack, pričom nahrali len prvú stranu albumu, druhá pozostávala z orchestrálnych skladieb ich producenta Georgea Martina.
Dokumentárny film "Let It Be" (natočený v roku 1969, v kinách v roku 1970) zachytáva skupinu v smrteľnom kŕči. Kamera sleduje The Beatles v štúdiu pri nahrávaní, skúšaní, pri rozhovoroch a hádkach. Z filmu je zreteľné, ako blízko k rozpadu už vtedy skupina mala. Film však zachytáva i príjemné momenty, ako napr. posledný „koncert“ skupiny na streche nahrávacieho štúdia. Film sa dostal do kín až po ohlásení rozpadu skupiny a pre fanúšikov bol istým sklamaním.

</doc>
<doc id="14205" url="https://sk.wikipedia.org/wiki?curid=14205" title="Dušan Samo Jurkovič">
Dušan Samo Jurkovič



</doc>
<doc id="14206" url="https://sk.wikipedia.org/wiki?curid=14206" title="Coulomb">
Coulomb

Coulomb je odvodená jednotka SI elektrického náboja. Značka pre coulomb je C. Jednotka je pomenovaná podľa Charlesa Augustina de Coulomba.
Definícia.
1 coulomb je elektrický náboj, ktorý pretečie vodičom pri stálom prúde 1 ampéra za 1 sekundu [C = A·s].

</doc>
<doc id="14207" url="https://sk.wikipedia.org/wiki?curid=14207" title="Beatles">
Beatles



</doc>
<doc id="14208" url="https://sk.wikipedia.org/wiki?curid=14208" title="Gabriel García Márquez">
Gabriel García Márquez

Gabriel José García Márquez (* 6. marec 1927, Aracataca, Kolumbia – † 17. apríl 2014, Mexiko, Mexiko) bol kolumbijský spisovateľ. Bol jedným z najvýznamnejších predstaviteľov magického realizmu, hoci jeho tvorba bola natoľko rozsiahla, že sa nedá presne začleniť do určitého žánru. 
V roku 1982 dostal Nobelovu cenu za literatúru.
Život.
Narodil sa v Kolumbii v meste Aracataca v čase, keď v nej vrcholila tzv. Banánová revolúcia. Ako najstaršieho z dvanástich súrodencov ho vychovávali jeho starí rodičia, ktorí mali na jeho tvorbu značný vplyv. Jeho starý otec bol plukovníkom na strane liberalistov v kolumbijskej občianskej vojne a stará matka mu rozprávala príbehy z čias Banánovej revolúcie. Po smrti starého otca sa ako osemročný vrátil k rodičom a súrodencom, ktorých si sotva pamätal. Tam začal navštevovať základnú a neskôr aj strednú školu. Vzhľadom na to, že Márquez bol bystré a nadané dieťa, poskytli mu štipendium, vďaka ktorému mohol bez problémov dokončiť strednú školu. 
Neskôr začal v Bogote študovať právo, ktoré však nedokončil a začal sa venovať žurnalistike. V tom čase začal uverejňovať svoje prvé poviedky v novinách El Heraldo.
Od roku 1948 bol novinárom a dopisovateľom rôznych provinčných novín. Ako spravodajca významného bogotského listu "El Espectador" pôsobil v Európe i na revolučnej Kube. V päťdesiatych rokoch napísal niekoľko poviedkových próz, s ktorými nebol veľmi spokojný, a tak sa pustil do písania filmovej kritiky, v Ríme dokonca vyštudoval réžiu.
V roku 1955 vyšiel jeho prvý román "Opadané lístie" v malom bogotskom vydavateľstve potom, ako ho v prvom odmietli. 
V roku 1958 sa vrátil do Kolumbie a oženil sa s Mercedes Barchovou. V roku 1961 sa s rodinou presťahoval do Mexika. Sústredil sa na rodinu (narodili sa im dvaja synovia Rodrigo a Gonzalo) a v Barcelone písal aj filmové scenáre.
V roku 1967 sa konečne dostavil literárny úspech, "Sto rokov samoty", za tri roky sa predalo viac než pol milióna výtlačkov. Táto kniha mu priniesla dlho očakávanú slávu a peniaze, ktoré mu umožnili venovať sa písaniu. Medzitým sa začal aktívne zapájať aj do politického diania. 
V roku 1982 dostal Nobelovu cenu za literatúru a peniaze použil na vytvorenie vlastného denníka „El Otro“. Bol veľmi dobrým priateľom Fidela Castra. 
V roku 1999 ochorel na rakovinu lymfatických uzlín, neskôr trpel demenciou. 
Žil v Mexiku, kde aj zomrel vo svojom dome, 17. apríla 2014 na zápal pľúc.

</doc>
<doc id="14209" url="https://sk.wikipedia.org/wiki?curid=14209" title="Ontogenéza">
Ontogenéza

Ontogenéza (z grec. "ον", "on" = jedinec a "γέννηση", "jénnissi" = pôvod) alebo ontogénia (v širšom zmysle) alebo vývin jedinca alebo vývoj jedinca je individuálny vývin organizmu od oplodneného vajíčka (alebo v prípade partenogenézy neoplodneného vajíčka) po smrť, teda obdobie zahŕňajúce zárodočný vývoj, dospievanie, rozmnožovanie, starostlivosť o potomstvo a starnutie.
Ontogenéza je súčasťou biogenézy, nasleduje po proontogenéze (progenéze) a je akýmsi "opakom" fylogenézy. Ontogenéza spolu s fylogenézou spadajú pod evolučnú biológiu.
Teória, že ontogenéza rekapituluje fylogenézu, to znamená, že vývin jedinca presne odráža vývoj druhu, je dnes už prekonaná. Faktom však zostáva, že medzi ontogenézou a fylogenézou existujú vzájomné vzťahy, ktoré vysvetľuje teória evolúcie.
Podľa Leibniza ontogenéza je proces postupného zväčšovania sa od samého začiatku hotového, rozvinutého celku organického jedinca.
Delenie ontogenézy.
Ontogenéza v chove hospodárskych zvierat.
V chove hospodárskych zvierat rozoznávame ďalšie tri obdobia ontogenézy. Priamo súvisia s možnosťou, pripravenosťou zvierat na rozmnožovanie. Vek zvierat pri dosiahnutí jednotlivých "dospelostí" závisí od druhu a plemena.
Sú to:

</doc>
<doc id="14210" url="https://sk.wikipedia.org/wiki?curid=14210" title="Publius Nigidius Figulus">
Publius Nigidius Figulus



</doc>
<doc id="14215" url="https://sk.wikipedia.org/wiki?curid=14215" title="Washington">
Washington

Washington môže byť:
Pozri aj.
Lokality:
Školy:
Iné:

</doc>
<doc id="14217" url="https://sk.wikipedia.org/wiki?curid=14217" title="Hviezdna sústava (rozlišovacia stránka)">
Hviezdna sústava (rozlišovacia stránka)



</doc>
<doc id="14218" url="https://sk.wikipedia.org/wiki?curid=14218" title="Erich von Manstein">
Erich von Manstein

Fritz Erich von Manstein, rodným menom Erich von Lewinski (* 24. november 1887, Berlín – † 10. jún 1973, Irschenhausen dnes Icking) bol nemecký poľný maršal druhej svetovej vojny považovaný za jedného z najlepších stratégov svojej doby. Podieľal sa na príprave útoku na Francúzsko, vyznamenal sa pri operácii Barbarossa, útoku na Krym a Sevastopoľ, obrane Charkova a obranných bojoch po bitke pri Kursku.
Život.
Detstvo a začiatky v armáde.
Narodil sa v šľachtickej rodine pruského generála delostrelectva Eduarda von Lewinski v Berlíne. Onedlho po narodení však bol adoptovaný bezdetnou rodinou generála Georga von Mansteina, ktorého manželka bola sestra Erichovej biologickej matky Hedwigy von Sperling. Erich sa stal podobne ako početné generácie jeho predkov vojakom. 6 rokov navštevoval kadetskú školu v meste Plön a 
Groß-Lichterfelde. V januári 1907 bol povýšený do hodnosti poručíka. V októbri 1913 začal navštevovať vojenskú akadémiu.
Počas prvej svetovej vojny bojoval striedavo na západnom aj východnom fronte, kde bol viackrát zranený. Na jeseň 1914 sa zúčastnil pochodu z Horného Sliezska na Vislu, bojov o pevnosť Ivangorod a následného ústupu späť. V polovici novembra 1914 pri bojoch v Poľsku v oblasti Lublieniecu a Kielcov bol postrelený do kolena, keď sa jeho jednotka dostala do pasce pripravenej Ruskou armádou. V roku 1915 bol povýšený do hodnosti kapitána a slúžil v štábnych funkciách. 
Po skončení vojny pracoval v štábnych funkciách pohraničnej stráže mesta Wrocław. V roku 1920 si zobral za ženu dcéru sliezskeho statkára Juttu Sibylle von Loesch (†1966). Toho istého roku začal pracovať ako dôstojník Weimarského Reichswehru. Od roku 1927 slúžil v jeho generálnom štábe. 1. júla 1935 bol poverený vedením operačného oddelenia generálneho štábu armády. V tejto funkcii presadil napríklad zavedenie samohybných diel StuG do výzbroje Wehrmachtu. Už nasledujúceho roku sa 1. októbra stal zástupcom náčelníka generálneho štábu, ktorým bol generál Ludwig Beck. V tejto funkcii podľa niektorých názorov síce spočiatku odolával Hitlerovým názorom, no zakrátko zmenil stanovisko a utvrdil sa v názore, že by generálny štáb predsa len mal tvoriť operačné plány, ktoré sú potrebné pre realizáciu Hitlerovych cieľov, a nemal sa pliesť do politických ani iných rozhodnutí. 4. februára 1938 bol v hodnosti generálporučíka poverený vedením 18. pechotnej divízie Wehrmachtu.
Druhá svetová vojna.
Pred začiatkom druhej svetovej vojny spolupracoval s Gerdom von Rundstedtom na pláne Fall Weiß, pričom vniesol do plánu mnohé zo svojich pripomienok. Osobne bol údajne proti útoku na Poľsko, ktoré navrhoval ponechať ako akúsi bariéru pred útokom zo strany ZSSR. Po 1. septembri 1939 sa podieľal na riadení bojových operácií v Poľsku a prispel k likvidácií poľských vojsk pri meste Radom.
Bol jedným z architektov nemeckého útoku na Francúzsko v roku 1940 (tzv. Fall Gelb). Tento plán sa podstatne líšil od pôvodne zamýšľaného plánu útoku, ktorý vypracoval ešte Alfred Graf von Schlieffen pred prvou svetovou vojnou. Nový plán sa zapáčil Hitlerovi a jeho časť prepracoval Franz Halder do nového plánu, ktorého súčasťou mal byť aj nový Mansteinov armádny zbor. Napriek tomu, že v konečnom dôsledku nehral jeho XXXVIII. zbor žiadnu rozhodujúcu úlohu v týchto bojoch, dosiahol nemalé úspechy, za ktoré ho povýšili na generála pechoty (General der Infanterie, ekvivalent generálporučíka) a udelili mu i Rytiersky kríž. 
Neskôr bol prevelený do Východného Pruska a povýšený na generálplukovníka. Počas invázie do ZSSR viedol LIV. zbor, ktorý veľmi rýchlo prenikol sovietskou obranou a získal dôležité mosty cez rieku Dvina pri Dvinsku. V septembri bol poverený vedením 11. armády, ktorej úlohou bolo dobyť Krym. Išlo o nanajvýš neľahkú úlohu, pre ktorú mu navyše neboli poskytnuté dostatočné ľudské zdroje. V nasledujúcich bojoch si najprv pomaly urobil cestu cez sovietske pozície na Perekopskej šiji a následne do 17. novembra ovládol väčšinu Krymského polostrova okrem mesta Sevastopoľ. Pri obliehaní mesta bol nútený odraziť silný avšak veľmi neefektívne vedený protiútok na Kerči. V priebehu nasledujúcich dvoch mesiacov ťažkých bojov nakoniec v prvej polovici júla 1942 pevnosť Sevastopoľ obsadil. Vo veľkej miere vďaka riskantnému obojživelnému útoku cez Severnú zátoku. Počas vedenia operácie len o vlások unikol smrti, keď na inšpekcii pobrežia napadli jeho torpédový čln dve sovietske stíhačky. Pri útoku bolo 7 zo 16 ľudí na palube zabitých, alebo ťažko zranených. Na sklonku bitky o Sevastopoľ bol 1. júla 1942 povýšený do hodnosti poľného maršala. Úspech pri dobýjaní mesta ho predurčil k tomu, aby ho velenie vybralo za nového veliteľa útoku na Leningrad, ktorý sa už celý rok Nemci márne snažili obsadiť.
Po príchode k mestu však skonštatoval, že táto úloha nebude taká jednoduchá a navyše si vyžiada simultánny útok fínskych vojsk zo severu, ktoré však odmietali zaútočiť. Kým sa však jeho vojská pripravili k novému útoku Sovieti koncom augusta uskutočnili silný protiútok s cieľom získať späť cestu do mesta, južne od Ladožského jazera. Nakoniec sa namiesto útoku musel zaoberať potieraním tejto hrozby. 29. októbra 1942 padol na východnom fronte pri sovietskom bombardovaní jeho syn Gero Erich Silvester von Manstein. Bol pochovaný 31. októbra na brehu Iľmenského jazera.
22. novembra 1942 sovietske vojská západne od Stalingradu uzavreli mohutné kliešte zovretia, v ktorom uväznili 330 000 vojakov osi. Bol preto vymenovaný za veliteľa Skupiny armád Don, ktorej úlohou bolo stabilizovať situáciu a oslobodiť obkľúčené nemecké vojsko útokom z Koteľnikova. Niekoľkým jeho tankovým divíziám sa však prielom sovietskej obrany nepodaril. Boli zastavené gardovými jednotkami generála Malinovského. 19. decembra 1942 von Manstein vydal Paulusovi rozkaz aby sa na jeho zodpovednosť prebil z obkľúčenia. Paulus však neuposlúchol a ďalej zotrvával v obrane, zodpovedal totiž Hitlerovi, nie Mansteinovi. Mal tiež pochybnosti, či by oslabené vojská boli vôbec schopné dosiahnuť zo svojich pozícii Mansteinove pozície. Vojská skupiny armád Don boli následne nútené pred silnými útokmi nepriateľa ustupovať. Po tom čo Sovieti obsadili posledné letisko v stalingradskom kotli, Manstein podporoval Paulusovu žiadosť kapitulovať, čím by ušetril zbytočné obeťe na nemeckej strane. Toto však Hitler odmietol.
Následne bol vo februári 1943 poverený velením Skupine armád Juh, aby zastavil mohutný nástup Červenej armády. Najskôr musel obratným manévrovaním čeliť sovietskym útokom a chvatne sťahovať svoje jednotky k Rostovu na Done, kde nakoniec zacelil rozťahaný front na juhu. Následne rýchlo stiahol nemecké jednotky až k rieke Mius a Dnepru a podnikol prudký protiútok proti príliš roztiahnutému nepriateľovi. Protiútok tankového zboru SS sa začal 21. februára 1943 a znamenal koniec sovietskeho postupu od Stalingradu. Sovieti útokom nepriateľa na krídla svojich vojsk utrpeli v bitke o Charkov nepríjemnú porážku a mesto stratili 14. marca 1943. Tento ťah je dodnes považovaný za jeden z vrcholov vojnovej stratégie. Mansteinovi sa podarilo stabilizovať front a následne prinútiť nepriateľa k ústupu. Nepodarilo sa mu však presvedčiť Günthera von Kluge veliteľa Skupny armád Stred, aby spoločne zaútočili na Kurský výbežok pred príchodom jari. Bol proti neskorému začiatku operácie Citadela, viedol však Skupinu armád Juh v bitke pri Kursku, kde neuspel preniknúť sovietskou obranou a spojiť sa s jednotkami útočiacimi zo severu. Napriek tomu bol proti odvolaniu operácie a stiahnutí časti jeho síl na Sicíliu, pretože dúfal, že sa mu podarí dosiahnuť aspoň citeľné oslabenie nepriateľského vojska. Po tejto bitke pokračoval v obranných bojoch, ktoré jeho skupina armád videla v južnej časti frontu. Vojnu na východe však už považoval za stratenú.
V dôsledku strategických chýb, ktorých sa dopustilo nemecké najvyššie velenie, ako bolo držanie predmostia na Kubáni, Donbasu, Krymu, či ďalších oblastí na čo nemala nemecká branná moc dostatok síl sa mu v septembri až októbri 1943 nepodarilo udržať veľký ohyb Dnepru, a po ťažkých bojoch o pri jeho prekračovaní sovietskymi vojskami bol nútený vyprázdniť i Kyjev. V tomto období sa stupňovali jeho spory ohľadom vedenia bojových operácií s Hitlerom. Manstein stále častejšie ostro kritizoval jeho nepremyslené zásahy do vedenia vojnových operácií a hlavne chýbajúcu stratégiu. Najmä snaha držať pozície za každú cenu do posledných síl výrazne vyčerpávala jeho vojská. Manstein naopak preferoval stratégiu mobilnej obrany, ktorá bola podstatne flexibilnejšia a hlavne účinnejšia ako Hitlerove rozkazy neustupovať za žiadnych podmienok a držať pozície do posledného muža. 
V januári 1944 bol po bojoch v oblasti Žitomiru nútený ustupovať ďalej na západ. Po bojoch pri Korsuni viedol v ťažkých podmienkach obranné boje pred početnejším a materiálne lepšie vybaveným nepriateľom až do 30. marca, kedy bol spolu s Ewaldom von Kleistom, veliteľom skupiny armád A, pozvaný do Obersalzbergu. Tam mu Hitler udelil meče k Rytierskemu krížu a oznámil mu, že velenie jeho skupiny armád zverí Walterovi Modelovi. Hitler bol v tej dobe nespokojný s Mansteinovou ústupovou taktikou a veril, že Model, dokáže vybičovať svojich vojakov k lepším výkonom v obrane. Podľa Mansteinovych memoárov sa tak zrejme Hitler rozhodol na naliehanie Himmlera, Göringa a Keitela. V máji 1945 sa vzdal britským vojskám maršala Montgomeryho.
Povojnové obdobie.
Po vojne bol na nátlak Sovietov súdený Britmi za vojnové zločiny v Hamburgu. Medzi obvinenia patrili zločiny proti mieru, zločiny na vojnových zajatcoch a civilnom obyvateľstve. Niektorých z nich, ako bola napríklad likvidácia židovského obyvateľstva počas bojov na Kryme, sa dokázateľne zúčastnil, minimálne tým, že podpísal takéto rozkazy. Nakoniec bol v roku 1949 odsúdený na 18 rokov, za používanie sovietskych vojnových zajatcov na čistenie mínových polí, deportácie civilného obyvateľstva ako aj za to, že vo viacerých prípadoch nezasiahol proti zločinom páchaných na civilnom obyvateľstve. Rozsudok neskôr znížili na 12 rokov, ale už po štyroch rokoch bol v máji 1953 zo zdravotných dôvodov prepustený. Svedčil na Norimberskom súde. 
Po prepustení sa naňho v roku 1956 obrátila Adenauerova západonemecká vláda (ktorú požiadali západné mocnosti, aby sa k nim pripojila pri vytvorení vojenskej aliancie proti Sovietskemu zväzu), aby pomáhal pri formovaní obnovenej nemeckej armády - Bundeswehru a jej začleňovaní do NATO. 
Zomrel v bavorskom meste Irschenhausen 10. júna 1973.

</doc>
<doc id="14220" url="https://sk.wikipedia.org/wiki?curid=14220" title="Hviezdna sústava">
Hviezdna sústava

Hviezdna sústava alebo zriedkavo hviezdny systém (angl. "stellar system, star system") môže byť:

</doc>
<doc id="14223" url="https://sk.wikipedia.org/wiki?curid=14223" title="Bedřich Smetana">
Bedřich Smetana

Bedřich Smetana (* 2. marec 1824, Litomyšl– † 12. máj 1884, Praha) bol český hudobný skladateľ, tvorca českej národnej hudby.
Životopis.
Detstvo a mladosť (1824 – 1843).
Narodil sa v pomerne zámožnej rodine. Jeho otec František Smetana mal rád hudbu, nadšene amatérsky pestoval komornú hudbu a syna Bedřicha zasvätil do jej tajov už v štyroch rokoch, neskôr ho ale zveril do starostlivosti obchodníka Jana Chmelíka, ktorý riadil hudobné produkcie pre grófa Valdštejna. Smetana sa učil hrať na husliach a neskôr na klavíri. Svoje prvé verejné vystúpenie absolvoval v Litomyšli v šiestich rokoch. Ešte v Litomyšli začal komponovať i jednoduché kúsky, prvá dochovaná skladba – nedokončený kvapík D dur – však vznikla až v Jindřichovom Hradci.
V roku 1835 skončil Františkovi Smetanovi nájom jindřichohradeckého pivovaru a podarilo sa mu v dražbe výhodne kúpiť svobodnický statok Růžkovy Lhotice so zámočkom, pivovarom a hostincom. Presťahoval sa tam i s rodinou, Bedřich tu však trávil len školské prázdniny. 
Štúdium bolo často prerušované a málo úspešné; začal v Jindřichovom Hradci, ale v polovici druhého ročníka mal – možno v dôsledku choroby – samé nedostatočné a školu opustil. V školskom roku 1835/36 nastúpil do gymnázia v Jihlave, ale ani tu sa mu nedarilo a navyše mal depresie; nakoniec uprosil otca, aby ho odtiaľ ešte pred koncom školského roka odviedol. V nasledujúcom roku nastúpil na odporúčanie svojho bratranca, premonštráta Dr. Josefa Františka Smetanu (1801 – 1861), do rádového gymnázia v Nemeckom Brode, kde sa mu páčilo viac a kde sa zoznámil o. i. s Karolom Havlíčkom. Hudobné vzdelávanie obmedzoval na hru na klavíri u profesora P. Šindeláře a prázdninové lekcie u čechtického učiteľa Jana Syrového.
Od jesenného semestra 1839 prešiel rad Smetanových priateľov z Německého Brodu na Akademické gymnázium Štěpánská v Prahe a chlapec presvedčil otca, aby mu vybavil prestup. V Prahe, plnej kultúrnych podnetov – z nich veľký význam mala pre Smetanu najmä séria koncertov Franza Liszta v marci 1840 – sa však začal čoskoro viac venovať hudbe ako štúdiu. Oznámil riaditeľovi Josefovi Jungmannovi, že z gymnázia vystupuje a hodlá sa venovať hudbe. Smetanov otec, ktorý s tým prirodzene nesúhlasil, ho odviezol z Prahy a od nasledujúceho školského roka ho zapísal do premonštrátskeho gymnázia v Plzni na ktorom pôsobil ako profesor F. J. Smetana. Pod ochranou a dohľadom svojho o 23 rokov staršieho bratanca tam Bedřich štúdiá predsa len dokončil (6. augusta 1843).
V Plzni sa dospievajúci Smetana pod patronáciou svojho profesora humanitných predmetov, hudbymilovného Gustava Beera, živo zapojil do spoločenského života, hral na návštevách, v salónoch a k tancu a aj sám rád tancoval. Podľa svojho denníka v tom čase prežil aj niekoľko citových vzplanutí, prvé k svojej sesternici Aloisii Smetanovej ešte cez prázdniny pred plzenským pobytom, ktoré trávil u strýka v Novom Městě nad Metují. Aloisii (Louise) venoval "Louisinu polku" ("Louisen-Polka"), ktorá je jeho prvou, v úplnosti dochovanou skladbou. Od mája 1842 sa však datuje dlhodobý vzťah ku Kateřine Kolářovej, dcére otcovho priateľa a talentovanej klaviristke.
V Plzni Smetana skomponoval rad ďalších drobných klavírnych skladieb, väčšinou tanečných (polky, kvapíky, štvorylky), z ktorých najmä "Louisina polka", "Jiřinková polka" (podľa jiřinkových slavností v Českej Skalici) a polka "Ze studentského života" dosiahli už v svojej dobe značnú popularitu. Pokúšal sa však i o prvé orchestrálne skladby ("Menuet B dur" a "Galop bajadérok" z roku 1842) a o náročnejšie klavírne kusy (tri impromptus 1841 – 1842). Po dokončení štúdii sa vzoprel prianiu otca, aby sa stal úradníkom, či pokračoval v štúdiách na univerzite, a odišiel do Prahy s úmyslom venovať sa výhradne hudbe. Do denníka si vtedy zapísal: „S pomocou Božou budem raz v technike Lisztom, v komponovaní Mozartom.“
Prvý pražský pobyt (1843 – 1856).
Finančná situácia otca sa zhoršila, Smetana nemohol počítať s jeho podporou, a tak sa vynorila pred ním starosť o živobytie. V roku 1844 sa mu však podarilo získať miesto učiteľa hudby v rodine grófa Leopolda Thuna. V tejto funkcii nadviazal veľa užitočných kontaktov medzi aristokraciou i hudobníkmi a rodina Thunových zostala po celý život jeho podporovateľkou. S grófskou rodinou býval v ich pražskej rezidencii a sprevádzal ich i na vidiecke sídla (zámok Bon Repos pri Nových Benátkach, Ronšperk). Navyše ho jeho budúca svokra zoznámila s Josephom Prokschom, ktorý ho vyučoval súkromne kompozíciu. Proksch bol vynikajúci učiteľ a jeho ústav bol najuznávanejší v Prahe. a tak Smetana začal systematicky študovať hudbu. V roku 1847 štúdium u Prokscha aj vyučovanie u Thunov ukončil.
Smetana sa chcel uplatniť ako klavírny virtuóz, to mu malo poslúžiť najmä na získanie peňazí a slávy k tomu, aby sa mohol stať kapelníkom, dirigentom alebo učiteľom, či dokonca vytvoriť vlastný orchester. Jeho plánovaná koncertná cesta po západočeských kúpeľných mestách sa však skončila fiaskom: plzenský koncert bol slušne navštívený, ale v Chebe sa zišli len štyria diváci a vystúpenia v Mariánských Lázních, Františkových Lázních a Karlovych Varoch musel odvolať. Rozhodol sa teda založiť v Prahe hudobný ústav (klavírnu školu) a 24. januára 1848 podal zemskému guberniu žiadosť o povolenie.
Pri pražských nepokojoch v júni 1848 sa Smetana, ktorý udržiaval styky s radikálnymi demokratmi, nechal strhnúť k účasti na barikádovom boji. Zložil aj dva príležitostné pochody, "Pochod Národní gardy" a "Pochod studentské legie", ktoré sa stali jeho prvými skladbami vydanými tlačou, ako i revolučnú "Píseň svobody" („Válka, válka! Prapor vlaje“) na slová J. J. Kolára. Po porážke povstania nakrátko ušiel k rodičom do Obříství, kde ho zastihlo priaznivé vybavenie žiadosti, a s finančnou podporou rodičov a známych mohol od 8. augusta 1848 otvoriť hudobný ústav (klavírnu školu) na Staromestskom námestí.
V dobe príprav na otvorenie Smetana prvýkrát nadviazal kontakt so svojim vzorom Franzom Lisztom. Zaslal mu s venovaním svoje "Six morceaux caractéristiques" so žiadosťou a zariadenie ich publikácie a o pôžičku 400 zlatých. Liszt venovanie prijal, pôžičku odmietol a po osobnom zoznámení so Smetanom zariadil i vydanie skladieb v Lipsku u Friedricha Kistnera ako Smetanov Opus 1.
Škola zo začiatku značne prosperovala a získala si dobré meno žiackymi koncertmi, okrem toho získal Smetana rad súkromných žiačok v aristokratických kruhoch a krátko bol zamestnaný pre klavírne predohrávky u cisára Ferdinanda I. Dobrú majetkovú situáciu mohol využiť na založenie rodiny. 29. augusta 1849 sa oženil so svojou dávnou láskou Kateřinou Otiliiou Kolářovou (* 1827) a mali čoskoro štyri dcéry. Ďalej pomerne úspešne vystupoval ako klavirista a na koncertoch komornej hudby. Vyznamenal sa účinkovaním pri Beethovenových (1854) a Mozartových (1856) slávnostiach. František Škroup prvýkrát dirigoval jeho "Slavnostní předehru D dur". Smetana pokračoval v komponovaní virtuóznych klavírnych kusov jednotlivých i radených do voľných cyklov ("Svatební scény" 1849, "Lístky do památníku", "Črty"), niektoré z nich poslal na posúdenie Lisztovi a Kláre Schumannovej. Jeho špecialitou sa stávali polky, oproti tým z plzenského obdobia umelecky štylizované do koncertnej podoby ("Tři salonní polky", "Tři poetické polky"). Usiloval sa o pozdvihnutie polky na umelecký žáner tak, ako to urobil Chopin s mazurkou a polonézou. V rokoch 1853 – 1854 zložil aj svoju jedinú symfóniu, "Triumfální symfonii" (ku koncu života ju revidoval a premenoval na "Slavnostní"), určenú k sobášu cisára Františka Jozefa I. Venovanie však nebolo prijaté a symfónia sa tiež vcelku nikdy nepresadila; najviac sa hrala samostatne 3. veta "Scherzo", ktorá ako jediná neobsahuje citáciu rakúskej cisárskej hymny. Pri jej prvom verejnom prevedení 28. januára 1855 sa Smetana prvýkrát predstavil ako dirigent.
V polovici 50. rokov Smetanov rodinný život zasiahli vážne rany. Tri z jeho štyroch dcér – Gabriela, Bedřiška a Kateřina – zomreli a nažive zostala len Žofia. Smrť hudobne najtalentovanejšej dcéry Bedřišky otca veľmi zasiahla a na jej pamiatku skomponoval svoju dosiaľ najmodernejšiu a najvýznamnejšiu skladbu, "Klavírní trio g moll" (1855). Ale i jeho manželku tieto tragédie zdrvili, navyše sa u nej začala prejavovať tuberkulóza a zmena povahy viedla k manželským nezhodám.
V Göteborgu (1856 – 1861).
Rodinné straty a problémy i nespokojnosť s prostým vyučovaním, nemožnosť získať v Prahe významnejšie hudobné postavenie, znižujúce sa príjmy z hudobnej školy i politicky ťaživá situácia prispeli k tomu, že Smetana využil príležitosť, ktorú mu sprostredkoval pražský klavírny virtuóz Alexander Dreyschock. Tomu bolo na turné v severských krajinách ponúknuté vedenie Filharmonickej spoločnosti (Harmoniska sällskapet) v Göteborgu. Dreyschock odmietol, odporučil však na toto miesto Smetanu a ten 11. októbra 1856 odcestoval do Švédska. Najprv usporiadal na skúšku dva klavírne koncerty, už 12. novembra bol prijatý za dirigenta Filharmonickej spoločnosti; súčasne sa stal vyhľadávaným učiteľom hry na klavíri pre miestne slečny a dámy a vôbec významnou osobnosťou göteborskej spoločnosti.
Göteborg bolo otvorené a prosperujúce, ale z kultúrneho hľadiska v porovnaní s Prahou provinčné mesto. Orchester a zbor, ktoré tu mal Smetana k dispozícii boli len amatérske, a miestny hudobný vkus bol veľmi konzervatívny. Pre Smetanu však bolo miestne pôsobenie veľmi prínosné: získaval skúsenosti ako kapelník a zbormajster po umeleckej i praktickej stránke a mal – s nutnými ohľadmi na záľuby obecenstva – voľnú ruku v dramaturgii, navyše poberal pomerne vysoký plat vo Filharmonickej spoločnosti i honoráre za klavírne hodiny. Uvádzal tu klasikov (Händla, Haydna, Mozarta, Beethovena), i súčasných skladateľov: Mendelssohna, Schumanna, Liszta, Chopina, Berlioza, Wagnera, Gadeho, Verdiho, Rubinsteina i niektoré vlastné skladby. 
S moderným hudobným vývojom udržiaval Smetana styk najmä prostredníctvom Liszta. Pri návšteve u neho vo Weimare v septembri 1857 počul prvý raz Lisztovu "Faustovskú symfóniu" a bol novým žánrom symfonickej básne fascinovaný.
Počas svojho pobytu vo Švédsku skomponoval postupne tri symfonické básne: "Richard III." na námet tragédie Williama Shakespeara, potom "Valdštejnov tábor" inšpirovaný prvým dielom Schillerovej valdštejnskej trilógie a nakoniec "Hakon Jarl" na základe eposu dánskeho básnika Adama Oehlenschlägera.
Ako symfonická báseň bola možno pôvodne zamýšľaná i shakespearovská klavírna skica "Macbeth a čarodejnica". V júni 1859 sa potom v Lipsku zúčastnil významného zjazdu umelcov v Lipsku na ktorom bol založený "Allgemeines Deutsches Musikverein" a vyhlásená tzv. novonemecká škola ("neudeutsche Schule") v hudbe. Potom opäť navštívil Liszta a počul okrem iného prvý raz prelúdium k Wagnerovmu "Tristanovi".
Prvý rok vo Švédsku strávil Smetana bez rodiny; vtedy nadviazal dlhoročné priateľstvo s Fröjdou Beneckovou (rod. Gumpertová, neskôr Rubensová). V lete zvyčajne navštevoval Čechy a na druhú sezónu sa vrátil na sever s manželkou. Kateřina Smetanová však trpela depresiami i fyzickou chorobou. V apríli 1859, pri predčasnom návrate do Prahy, zomrela cestou v Drážďanoch. 
Leto toho roka trávil Smetana v Chloumku u svojho brata Karola a bližšie sa zoznámil so svojou švagrinou Barborou (Betty) Ferdinandiovou (* 1840). Požiadal ju o ruku a o rok neskôr, 10. júla 1860, sa s ňou oženil. V medziobdobí, v decembri 1859, vznikla ako darček pre snúbenicu "Bettina polka". Čoskoro sa však ukázalo, že manželstvo bol omyl: Betty necítila, k o viac ako šestnásť rokov staršiemu skladateľovi, lásku. Nepriťahoval ju a nemala porozumenie pre jeho talent ani temperament; od polovice šesťdesiatych rokov žili už z väčšej časti oddelene. Najmä neskôr v čase choroby Smetana odcudzením a nezáujmom svojej manželky veľmi trpel. Z manželstva sa narodili dve dcéry, Zdeňka (* 25. september 1861) a Božena (19. február 1863). Smetana mal najbližší vzťah so svojou dcérou z prvého manželstva Žofiou, od 3. januára 1874 vydatou za lesníka Josefa Schwarza.
V tejto dobe už začínal byť nespokojný so svojim švédskym pôsobiskom. Bol to smútok po domove, ktorý najlepšie vyjadril v cykle štyroch poliek nazvanom "Souvenirs de Bohême en forme de polkas" (1859/60). Jeho denníkové zápisy i korešpondencia svedčia o zintenzívnení vlasteneckého presvedčenia. Z popudu Dr. Jana Ludevíta Procházky v roku 1860 zložil svoj prvý zbor na český text "Píseň česká". Súčasne však túžil naplniť svoje širšie umelecké ambície: „Nemôžem sa zahrabať v Göteborgu; musím sa vynasnažiť, aby sa moje skladby dostali do verejnosti, aby mi bola daná príležitosť k novej činnosti a popud k rozsiahlejšej práci. Preto len von do sveta, a to čo najskôr!“ (zápis v denníku z 31. marca 1861).
So Švédskom sa rozlúčil sériou koncertov v marci až máji 1861 (Štokholm, Norrköping, Göteborg) a hudobne tiež kompozíciou koncertnej etudy "Vid strandem" ("Am Seegestrande", "Na brehu morskom"). Návrat do Čiech nebol zo začiatku definitívny, Smetana sa naposledy pokúsil presadiť ako klavírny virtuóz vystúpeniami v Nemecku a Holandsku, ale s finančným neúspechom, ktorý musel zhojiť novým kratším pobytom v Göteborgu (marec až máj 1862). Všetku svoju ďalšiu činnosť už sústredil na Prahu.
Späť v Prahe (1861 – 1866).
Jedným z dôvodov, prečo Smetana opustil zaistené postavenie vo Švédsku a vrátil sa do vlasti, bolo znateľné politické a spoločenské uvoľnenie po vydaní Októbrového diplomu. Smetana sa zapojil do spoločenského i umeleckého života. Jeho žiak a priateľ J. L. Procházka ho uviedol do Měšťanské besedy a začal navštevovať aj významné utorkové schôdzky českej inteligencie u kniežaťa Rudolfa Thurn-Taxisa. Spoluzakladal Uměleckou besedu a 28. januára 1863 bol zvolený ako prvý predseda jej hudobného odboru. V tom čase tiež usilovne zdokonaľoval svoju písanú i hovorenú češtinu (pochádzal síce z česky hovoriacej rodiny, ale dosiaľ všetko jeho vzdelanie a takmer celý spoločenský život boli v nemčine). Politicky sa čoskoro priklonil k mladočeskej frakcii Národnej strany a súperenie mladočechov so staročechmi značne ovplyvňovalo celú jeho kariéru.
So zvláštnym záujmom sledoval prípravu otvorenia prvého českého stáleho profesionálneho divadla v Prahe, Prozatímního divadla. Chcel sa v ňom uchádzať o miesto prvého dirigenta a pripravoval si k tomu pôdu. Pretože bol v Prahe ako dirigent a skladateľ neznámy, predstavil sa dvomi koncertmi vo vlastnej réžii, málo navštíveným a kriticky nejednoznačne prijatým orchestrálnym koncertom na Žofíne 5. januára 1862, kde premiéroval "Richarda III." a "Valdštejnův tábor", a úspešnejším klavírnym recitálom v Konvikte 18. januára. Pri obsadzovaní dirigentského miesta nového divadla však bola daná prednosť osvedčenému a skúsenému profesionálovi, doterajšiemu druhému dirigentovi Stavovského divadla Janovi Nepomukovi Maýrovi. Ani jeho úsilie o získanie miesta riaditeľa pražského konzervatória po J. B. Kittlovi, ktorý bol pre alkoholizmus nútený v apríli 1865 svoje miesto opustiť, neprinieslo výsledky (menovaný bol doterajší riaditeľ organovej školy Josef Krejčí);, neuspel ani so žiadosťou o rakúske umelecké štipendium. Pre obživu teda k 
1. septembra 1863 založil s priateľom, zbormajstrom a skladateľom Ferdinandom Hellerom, hudobnú školu v paláci Lažanských.
Svoju výkonnú umeleckú činnosť v tom čase Smetana sústredil do svojej funkcie zbormajstra Hlaholu (30. októbra 1863 – 7. júla 1865) a do práce v Umělecké besedě, kde zostavoval a riadil jej hudobné podniky, najmä veľkú shakespearovskú slávnosť 23. apríla 1864 a sériu abonentných koncertov v sezóne 1864/1865 s ambicióznym programom, ale končiaci značným schodkom. Jedným z vrcholov jeho organizačnej a dirigentskej činnosti v tomto období bola pražská premiéra Lisztovho oratória "Legenda o svaté Alžbětě". Okrem toho písal najmä do Národních listov kritiky hudobného života (opery v Prozatímním divadle i koncertov), ale aj všeobecné programové úvahy o koncertnej činnosti ("O našich koncertech", Slavoj 1. októbra 1862), tak o opere (Národní listy 4. júna a 15. a 22. júla 1864). Na opere v Prozatímním divadle kritizoval najmä repertoár nezodpovedajúci spoločenskej a výchovnej funkcii divadla, ale aj rôzne, z umeleckého hľadiska škodlivé prevádzkové zvyklosti, ako časté benefičné predstavenia a hosťovanie, málo skúšok, neopodstatnené škrty v operách, nevhodné kombinovanie diel, alebo zábavné medziaktové intermezzá.
Z kompozícií v tejto dobe boli niektoré spojené s jeho činnosťou v Hlahole (zbory "Tři jezdci" 1862 a "Odrodilec" 1864) a Uměleckej besede (slávnostný pochod k shakespearovskej slávnosti). Hlavnú úlohu však od návratu zo Švédska videl v práci na českej opere. Vo februári 1862 prostredníctvom J. L. Procházku odkúpil od Karola Sabinu libreto k historickej opere "Braniboři v Čechách". Prácu na nej dokončil 23. apríla 1863 a stihol teda uzávierku opernej súťaže vyhlásenej grófom Janom Harrachom. Súčasne ju ponúkol Prozatímnímu divadlu. Prvý kapelník Maýr (ktorý sa Harrachovej súťaže zúčastnil s vlastnou operou) však "Braniborov" dlho odmietal uviesť, preto boli prijatí proti jeho vôli až v roku 1865 po nástupe riaditeľa Franza Thomého, pričom ich naštudoval a riadil sám skladateľ a premiéra sa konala 5. januára 1866. Veľmi úspešné prijatie u obecenstva i u kritiky upevnilo Smetanovo postavenie ako jedného z vedúcich českých skladateľov a viedlo k tomu, že Harrachova komisia s výhradami priznala "Branibořům v Čechách" 28. marca 1866 prvú cenu 600 zlatých.
Bezprostredne po dokončení "Braniborov" požiadal Smetana Sabinu o libreto ku komickej opere. Sabina prvú verziu libreta "Prodané nevěsty" dodal 5. júla 1863, už 18. novembra 1863 mala premiéru predohra, celá kompozícia bola dokončená 15. marca 1866. Po úspechu "Braniborov" bola nová opera – vtedy ešte v dvoch jednaniach a s hovorenými dialógmi;– zaradená na program Prozatímního divadla bez odkladu. Premiéra 30. mája 1866 však nebola veľmi úspešná, najmä v dôsledku bezprostredne hroziacej rakúsko-pruskej vojny. Mnoho Pražanov sa uchyľovalo na vidiek (nasledoval ich i Smetana obávajúci sa, že ho Prusi ako autora "Braniborů v Čechách" zastrelia) a nedostatok divákov viedol k finančnému kolapsu Prozatímního divadla. Situácia sa však vyvinula v Smetanov prospech: vedenie divadla prevzalo novovytvorené družstvo s prevládajúcim mladočeským vplyvom, ktoré od 13. septembra 1866 nahradilo staročeského prvého kapelníka Maýra mladočechom Smetanom. Nasledujúce reprízy "Prodané nevěsty" už boli prijímané stále nadšenejšie; v partitúre však prebiehali naďalej podstatné zmeny a až v roku 1870 bola predstavená konečná, dnešná verzia.
Kapelníkom Prozatímního divadla (1866–1874).
Vlastná kapelnícka činnosť.
Smetana preberal kapelnícku funkciu s programom urobiť Prozatímní divadlo „centrálnym strediskom všetkého domáceho sveta umeleckého“. V duchu Lisztovho pôsobenia vo Weimare tu chcel postupne uviesť „všetky majstrovské diela svetové v najpresnejšej reprodukcii“, súčasne však pestovať zárodky svojbytnej národnej hudobnej kultúry. Operu preberal v pomerne konsolidovanom stave, jeho pôsobenie však bolo obmedzované tými istými faktormi ako za Maýra a Smetana musel z radu svojich zásad zľavovať. Stiesnené priestory divadla značne obmedzovali inscenačné možnosti, orchester zostával kvôli veľkosti orchestriska obmedzený na 35 členov, podobne i zbor. Spevácky súbor bol nevyrovnaný a trpel veľkou fluktuáciou, z ktorej najkontroverznejšie bývali odchody do pražského nemeckého divadla (Václav Dobš, Vojtěch Šebesta), cenné sily však odišli aj do Ruska (Antonín Barca, Josef Paleček); najmä odbory dramatického tenoru a sopránu boli dlhodobo neobsadené. Smetana mal zásluhu na konsolidácii a rozvoji operného baletu: v roku 1868 bola pri divadle zriadená baletná škola, ktorú viedla novomenovaná baletná majsterka Marie Hentzová. Podobne sa usiloval o zlepšenie divadelnej réžie a zasadil sa o prijatie prvého operného režiséra Prozatímního divadla, významného zástancu javiskového realizmu Edmunda Chvalovského. Od roku 1867 mal Smetana spoľahlivého druhého kapelníka Adolfa Čecha, zato ďalší kapelníci, ktorými boli často významní hudobníci a skladatelia (Karel Šebor, Vojtěch Hřímalý mladší, Karel Bendl) odchádzali, lebo sa nedokázali popri Smetanovi (a Čechovi) uplatniť ako samostatné osobnosti.
Už J. N. Maýr uvažoval o založení opernej speváckej školy pri divadle. Podrobný návrh podal roku 1868 spevácky pedagóg František Pivoda. Bol však zamietnutý, z finančných dôvodov i pre rozdielnosť umeleckých zámerov Smetanu a Pivodu; ten teda založil súkromnú školu. Smetana nakoniec presadil otvorenie opernej školy pri divadle v januári 1873 a jej prevádzka začala v septembri. 1. júla 1874 sa uskutočnil prvý koncert žiakov, v nasledujúcom roku po Smetanovom odchode škola zanikla. Jej nástupcom sa stala súkromná škola Jana Ludvíka Lukesa.
Svoj dramaturgický program mohol Smetana realizovať len v obmedzenej miere. Limitovali ho pritom nielen prevádzkové a finančné otázky. Viera v obecenstvo, ktoré spontánne rozoznáva a prijíma predkladané umelecké hodnoty, musela ustúpiť ohľadom na konzervatívny vkus pražského publika, ktoré dávalo prednosť výpravným, zábavným, alebo spevácky efektným predstaveniam. Veľkému záujmu sa tešila opereta, najmä diela Offenbacha, von Suppého a Zajca. Smetana sa snažil túto vlnu korigovať a vzdelávať vkus ľudového diváka uvádzaním diel „malých majstrov“ francúzskej komickej opery (Auber, Adam, Ferdinand Hérold, François Adrien Boieldieu, Halévy, Albert Grisar, François-Auguste Gevaert). Francúzska veľká opera zostávala významným a nevyhnutným žánrom, Smetana však do Prozatímního divadla zaviedol lyrickejšie a neokázalejšie diela Charlesa Gounoda, jemu zvlášť blízkeho.
Obľúbený, ale štýlovo zastarávajúci belcantový repertoár vážnej opery (Donizetti, Bellini) nerušil, ale ani príliš nerozširoval. Radšej uvádzal neskoré Verdiho diela, veľmi si cenil Rossiniho a dbal o väčšie zastúpenie talianskej komickej opery od Cimarosovho "Tajného manželstva" cez Donizettiho "Dona Pasquala" a Rossiniho "Barbiera zo Sevill" a "Popolušky" po "Krišpína a kmotru" bratov Ricciovcov, uvedenú na české javisko obľúbenou hosťujúcou speváčkou Giuseppinou Vitelliovou. Svoju predstavu o výchovnom poslaní národného divadla si Smetana splnil najviac v klasickom nemeckom repertoári. Na pražskú kultúrnu tradíciu odkazovalo nielen hudobne čo najstarostlivejšie naštudovanie opier Gluckovych a Mozartovych, ale i novouvedený Beethovenov "Fidelio". Málo úspešný bol pokus o rozširovanie slovanského repertoáru. V januári 1867 navštívil Prahu Milij Alexejevič Balakirev, ktorý tu dirigoval Glinkov "Život za cára" a novonaštudoval "Ruslana a Ľudmilu". Jeho práca však, okrem iného kvôli zmene praktikovaných škrtov v partitúre vyústila do konfliktov s umeleckým súborom Prozatímního divadla a nepriateľstvo so Smetanom. Lepšie dopadla v máji toho istého roku návšteva Stanisława Moniuszka, ktorého "Halku" Smetana naštudoval, inscenácia však publikum nezaujala a bola kritizovaná i v poľskej tlači. Viac slovanských opier Smetana neuviedol.
Veľkú časť noviniek v tejto dobe tvorili diela českých skladateľov. Smetana uvádzal staršie diela žijúcich skladateľov (Jan Nepomuk Škroup, František Zdeněk Skuherský, Leopold Eugen Měchura), ale tiež mladších skladateľov (Karel Šebor, Karel BendlBendl, Vilém Blodek, Josef Richard Rozkošný, Fibich). Dvořákova prvá česká opera "Král a uhlíř" sa však vo sojej prvej verzii za Smetanu na javisko nedostala, hoci bola už skúšaná.
Ani v inscenačnej praxi sa Smetanovi nepodarilo odstrániť všetky nešváry, ktoré predtým divadlu vytýkal. Obľúbené hosťovania cudzích umelcov, ktorí si volili efektné úlohy zo známych, až obohratých opier, prispievali k repertoárovej stagnácii; navyše spievali i v českých predstaveniach v cudzích jazykoch a dovoľovali si rôzne rozmary. Taktiež systém benefícií (predstavenia podľa voľby účinkujucich so zvláštnym výťažkom v ich prospech) narušoval sústavné dramaturgické snahy. I v otázke inscenačných škrtov v operách, ktoré Smetana u Maýra často kritizoval, sa v skutočnosti obaja kapelníci nijako významne nelíšili.
Ako dirigent sa Smetana uviedol 28. septembra 1866 Weberovým "Čarostrelcom". Sám dirigoval okrem svojich opier väčšinou vážne opery všetkých národných škôl vrátane českých noviniek, kým väčšinu talianskeho repertoáru a obecne komickej opery (s výnimkou Mozarta, Rossiniho a Ricciovcov) a operety prenechával najmä svojmu druhému kapelníkovi Adolfovi Čechovi. Okrem dirigovania v divadle využil možnosť orchestra od sezóny 1869/1870 poriadať symfonické koncerty na ktorých presadzoval náročnejší, alebo modernejší repertoár vrátane diel domácich umelcov: uviedol na nich napr. Dvořákovu predohru k opere "Král a uhlíř", jeho symfóniu č. 3 Es dur, alebo Fibichovu symfonickú báseň "Othello". Od sezóny 1870/1871 sa koncertov zúčastnili aj členovia orchestra nemeckého Stavovského divadla a od roku 1873 ich poriadanie zabezpečoval penzijný spolok orchestrov oboch divadiel „Filharmónie“, pričom v dirigovaní sa Smetana striedal s prvým kapelníkom nemeckého divadla Ludwigom Slanskym.
Ako prvý kapelník Prozatímního divadla zastával Smetana významné společenské postavenie a zúčastnil sa radu národno-politických akcií. Tak sa v júli 1868 zúčastnil národnej púte do Kostnice alebo v roku 1870 púte do Borovej pri príležitosti odhalenia Havlíčkovej pamätnej tabule. Najvýznamnejšia pre neho bola slávnosť položenia základných kameňov Národního divadla 16. mája 1868. Pri poklepe na kameň predniesol Smetana neskôr preslávené heslo „V hudbě život Čechů“, dokladajúce zvláštny význam hudby v procese českej národnej emancipácie v 19. storočí.
Kompozície z doby kapelníctva.
Smetanova skladateľská činnosť ani v čase kapelníckeho vyťaženia neustúpila stranou. Sústredila sa pochopiteľne na operu. Ihneď po dokončení práce na "Prodané nevěstě" začal Smetana pracovať na "Daliborovi", tragickej opere z českých dejín na pôvodne nemecké libreto Josefa Wenziga. Celá opera potom bola v partitúre hotová 29. decembra 1867. Premiéra sa konala 16. mája 1868, v deň položenia základných kameňov Národního divadla; predchádzala jej Smetanova "Slavnostní předehra C dur" a proverb Josefa Jiřího Kolára "Věštba Libušina". Premiérové prijatie bolo priaznivé, ale už pri prvej repríze bolo málo divákov. Tiež kritika bola i od Smetanových prívržencov skôr zdržanlivá (J. L. Procházka), jeho odporcovia ju v staročeskej tlači odsúdili ako nenárodnú a wagnerovskú. Ani revízia vykonaná na základe kritických pripomienok v roku 1870 nezvýšila obľubu diela a pre Smetanu bol neúspech tejto opery, na ktorej si veľmi zakladal, doživotným sklamaním.
Koncom 60. rokov sa okrem revízii "Prodané nevěsty" a "Dalibora" začal zaoberať "Libušou", slávnostnou operou opäť na libreto Wenziga a Špindlera. Libreto obdržal v roku 1868, skladať začal v roku 1869 a dokončil ju 12. novembra 1872. Táto práca, skôr tableau alebo Smetanovými slovami „hudobne dramatické uživotnenie“ než štandardná opera, bola pôvodne určená k zamýšľanej korunovácii cisára Františka Jozefa I. na českého kráľa. Keď však z nej po stroskotaní fundamentálnych článkov v roku 1871 definitívne zišlo, určil ju Smetana na otvorenie „veľkého národného divadla“ a jej uvedenie odložil. V "Libuši" neustúpil Smetana svojim kritikom v otázke „wagnerizmu“; naopak táto programovo nacionálna opera je najbližšia koncepcii wagnerovskej hudobnej drámy a práve v čase jej kompozície cestoval Smetana niekoľkokrát do Mníchova, aby tam videl Wagnerovho "Tristana a Izoldu", "Zlato Rýna" a "Valkýru". Naopak veľmi vážne vzal pripomienky, ktoré k deklamácii češtiny v Smetanových operách formulovala Eliška Krásnohorská. Nadviazal kontakt s mladou poetkou, ktorú už poznal zo ženskej sekcie Hlaholu i ako sestru Jaroslava Pecha, učiteľa v Smetanovom a Hellerovom ústave, a prihliadal k jej názorom už pri kompozícii "Libuše". Navyše od nej získal dve nové libretá: v roku 1870 "Lumíra", ktorého si však Krásnohorská sebakriticky vyžiadala späť, a "Violu", ktorej libreto dostal v roku júni 1871 a zatiaľ ju odložil.
Pod výčitkami skladateľskej nečinnosti (že totiž za svojho kapelníctva zložil len jednu neúspešnú operu) Smetana jednak dal verejne uviesť niektoré úryvky z "Libuše", z ktorých najmä predohra prenikla i do zahraničia, jednak sa bezprostredne po jej dokončení pustil do novej, menej náročnej komickej opery v dvoch jednanach s hovorenými dialógmi. Libreto k novému dielu nazvanému "Dvě vdovy" mu napísal Emanuel František Züngel podľa francúzskej salónnej komédie Jeana-Pierra Mallefilla, ktorá sa hrala v Prahe nemecky od roku 1862 a v Züngelovom českom preklade od roku 1868. Smetana na nej pracoval so zaujatím a veľmi rýchlo od 16. júla 1873 do 15. januára 1874. Veľmi úspešná premiéra sa konala 27. marca 1874, ale kritika opäť diskutovala o „wagnerizme“ tejto opery a po sľubnom rozbehu reprízy viazli.
Práci na operách v tomto období ustúpila takmer všetka ďalšia Smetanova skladateľská činnosť, až na pár menších príležitostných skladieb ako práve "Slavnostní předehra" k položeniu základných kameňov Národního divadla (1868), hudba k živým obrazom pre dobročinné slávnosti českej šľachty "Rybář" a "Libušin soud" (1869) a zbory "Rolnická" a "Česká píseň" (1868) pre spolok Hlahol.
Spory o Smetanovu činnosť a dielo.
Smetanovo pôsobenie v kapelníckej funkcii, jeho tvorba i samotná osoba sa stali predmetom rozsiahlych a vzrušených polemík v novinách i odbornej tlači, neskôr nazývaných „boje o Smetanu“. Prvý stret sa týkal už Smetanových ašpirácií na kapelnícke miesto po úspechu "Braniborů", avšak najintenzívnejšia fáza spadá do prvej polovice 70. rokov. Tieto spory mali niekoľko prelínajúcich sa rovín.
V prvom rade to boli osobné animozity: proti Smetanovi vystupovali ľudia, ktorí sa s ním stretli v profesionálnom živote. Patril medzi nich kapelník J. N. Maýr, zosadený v prospech Smetanu, ktorý sa nezúčastnil sporov priamo, avšak zostával vážnym kandidátom na Smetanovo miesto. Ďalší protivníci sa regrutovali z radov Smetanových bývalých priaznivcov. Spevácky pedagóg František Pivoda sa s ním definitívne rozišiel v dobe, kedy Smetana z dôvodu rozdielnych umeleckých názorov nepodporil Pivodov plán opernej školy pri Prozatímnom divadle. Nevraživosť spisovateľa a prekladateľa Jindřicha Hanuša Böhma súvisí so Smetanovým odmietnutím komponovať na Böhmove libreto "Zakletý princ"; huslista a skladateľ Vojtěch Hřímalý nenachádzal pri Smetanovi v divadle ako kapelník i skladateľ očakávané uplatnenie. Na opačnej strane sa vedľa samotného Smetanu, ktorý verejne reagoval len zriedka a veľmi nediplomaticky – do polemík zapájal najmä spisovateľ a novinár Jan Neruda, hudobný kritik Jan Ludevít Procházka a estetik Otakar Hostinský.
Spory o Smetanovo pôsobenie sa radili aj do prudkého politického boja medzi staročeskou a mladočeskou frakciou, ktoré medzi sebou okrem iného súperili o vplyv v Prozatímním divadle ako jednej z najvýznamnejších národných inštitúcií. Smetana sa hlásil k mladočeskej skupine, jeho priateľom bol neskorší predseda mladočeské strany Karel Sladkovský a prosmetanovské články vychádzali najmä v mladočeskom denníku "Národní listy". Jeho odporcovia sa sústreďovali v staročeskej strane, ktorej vodca František Ladislav Rieger bol i v umeleckých otázkach Smetanovým oponentom; za Smetanovho priaznivca na odporcu sa zmenil i vydavateľ Jan Stanislav Skrejšovský. Protismetanovské príspevky preto vydávali v staročeských listoch "Pokrok", "Osvěta" a nemecky písanom "Politikovi". "Hudební listy", založené v roku 1870, patrili pôvodne medzi Smetanových zástancov. Keď ich však koncom roku 1872 převzal Skrejšovský, šéfredaktor J. L. Procházka odišiel a nahradil ho najprv formálne skladateľ Josef Richard Rozkošný a čoskoro potom priamo František Pivoda. Najväčšie polemiky preto boli medzi Pivodovými "Hudebními listami" a Procházkovým novozaloženým časopisom "Dalibor".
Smetanovi boli vyčítané rôzne veci spojené s prevádzkou divadla (presadzovanie vlastných opier na úkor iných českých skladateľov, pronemecká orientácia repertoáru, „enormná“ gáža, nedostatočne energické vedenie súboru, favoritizmus medzi sólistami…). V decembri 1872 zverejnilo 68 abonentov "Politika" otvorený list, ktorým žiadali o nahradenie Smetanu Maýrom. Smetana našiel podporu u divadelného súboru i verejnosti, kultúrne osobnosti spísali petíciu v jeho prospech a výsledkom bolo naopak zlepšenie jeho zmluvy a menovanie umeleckým riaditeľom opery. Napriek tomu sa od marca 1874 v divadle odohrával nový usilovný boj o Smetanovo miesto.
Historicky najväčší význam má estetický rozmer smetanovskej debaty. Otvorenie Prozatímního divadla vyvolalo pokusy o definovanie českej národnej opery a českej hudby vôbec. Súčasne sa v celej Európe obnovila debata o hudobných reformách Richarda Wagnera, ktorý po dlhom odmlčaní právě uvádzal svoje vrcholné diela. Na tomto pozadí sa stretávala koncepcia reprezentovaná názormi F. L. Riegra o nutnosti stavať národnú hudbu na základoch národnej piesne a názory F. Pivodu, ktorý kládol dôraz na primát „krásného spevu“ v opere, s koncepciou formulovanou v českom prostredí najmä O. Hostinským, ktorý prijímal Wagnerovu podobu hudobnej drámy ako nutné východisko a požadovaný národný charakter spevu chcel dosiahnuť najmä bezchybnou českou deklamáciou. Smetanovi bol – pre jeho dôraz na dramatickú stavbu opery i hojné využitie orchestra – vyčítaný „wagnerizmus“, a tým i ponemčovanie českej hudby. Týmito výčitkami bol stíhaný najmä "Dalibor". V skutočnosti však boli základné pojmy diskusie vágne a subjektívne cítené: „národný“ český ráz bol videný najmä u prostých, spevných melódií akéhokoľvek pôvodu, zatiaľ čo na označenie hudby za „cudziu“ či „wagnerovskú“ stačila hustejšia orchestrálna sadzba, nezvyklé harmónie a polyfónie. Smetana sám svoje stanovisko formuloval v liste A. Čechovi zo 4. decembra 1882: „Já nepadělám skladatele slovutného žádného, já jen se obdivuju velikosti jejich, a vše přijímám pro sebe, co uznám za dobré a krásné v umění, a především pravdivé. Vy to už dávno u mně znáte, ale jiní to nevědí, a myslejí, že zavádím Wagnerismus!!! Mám dost co dělat ze Smetanismem, jen když ten sloh je poctivej!“
Priama polemika utíchla po Smetanovom ohluchnutí v roku 1874 a odchode z divadla; už v roku 1875 zanikli "Hudební listy" i "Dalibor". Smetanova strana označovala v tlači už od začiatku skladateľovu chorobu za následok „neustáleho rozčuľovania, akých mu v poslednej dobe spôsobované bolo z istej strany“ ("Dalibor" 15. srpna 1874), a štylizovala ho tak do podoby mučeníka. Hrubé útoky Smetanových oponentov, ktorí sa v "Hudebních listech" vysmievali jeho „neslýchanému lazarstvu“ a penziu priznanú mu divadlom komentovali slovami: „Toť prvá osobnosť, ktorá české divadlo pokladá za útulok zaopatrovací, za invalidovňu, za pathologický ústav,“ verejnosť odsudzovala a tieto osobnosti boli postupne spoločensky izolované. Estetická diskusia o „wagnerizme“ a českej národnej hudbe však pokračovala.
Hluchota však nezmenšila jeho hudobnú predstavivosť a schopnosť komponovať. Vzápätí po ohluchnutí začal pracovať na cykle symfonických básní "Má vlast". Ďalej napísal dve sláčikové kvartetá, oba rady Českých tancov, zbor "Píseň na moři" a zbory "Věno" a "Modlitba". Nasledovali ďalšie opery – "Hubička", "Tajemství" a "Čertova stěna".
Aj vďaka komponovaniu napriek hluchote prejavil svoju genialitu a postupne si získaval čestné miesto ako významný reprezentant českej hudby a dostal veľa ocenení. Nesmiernej cti sa Smetanovi dostalo pri príležitosti otvorenia Národného divadla v Prahe 11. 6. 1881 uvedením jeho opery "Libuše".
Choroba a záver života (1874–1884).
Ohluchnutie a odchod z divadla.
Po roku 1870 sa Smetanov zdravotný stav začal zhoršovať. Trápili ho nehojace sa kožné vyrážky a rad ďalších problémov. Podľa dobových dokumentov ho trápilo „pálenie močového mechúra“, často u neho dochádzalo ku „krčným katarom“, mával závrate a zvracal. Choroby mu často bránili v plnení pracovných povinností, čo mu vyčítala kritika. V júli 1874, počas pobytu v Jabkeniciach, jeden z katarov prešiel do sluchovej halucinácie, hučania a zaliehania najmä v pravom uchu a stratu rovnováhy. Smetana začal liečbu u pražského profesora Emanuela Zaufala, ale napriek tomuto liečeniu postupne stratil sluch v pravom uchu. Na ľavé ucho úplne ohluchol náhle nadránom 20. októbra 1874.
Príčina choroby je dodnes predmetom odborných diskusií. Profesor Jaroslav Hlava, ktorý robil Smetanovu pitvu, diagnostikoval progresívnu paralýzu, následok syfilisu. Tento názor dosiaľ v nemedicínskej literatúre prevláda a zastával ho napr. profesor Ladislav Haškovec, profesor Harald Feldmann, k rovnakému záveru viedol výskum Smetanových ostatkov, ktorý urobil v roku 1987 tím pod vedením profesora Emanuela Vlčka. Hlavným argumentom je veľmi vysoká hladina protilátok na syfilis v ostatkoch, čo by bez onemocnenia nebolo možné. Túto diagnózu obhajuje najnovšie psychiater MUDr. Jaroslav Vacek. Od 20. rokov 20. storočia je ako alternatíva navrhované kôrnatenie mozgových tepien: tento názor zastávali napríklad profesor Antonín Heveroch, profesor Vladimír Vondráček, Jiří a Milada Semotánovi, Otakar a Jana Boříkovi; profesor Ivan Lesný hovorí o Pickovej nemoci. Prednosta Psychiatrickej kliniky 1. LF UK a VFN v Prahe profesor Jiří Raboch sa domnieva, že pri súčasnej nedostupnosti dôkazov nie je možné diagnózu jednoznačne určiť. Najnovšie docent Jiří Ramba, ktorý vyšetroval Smetanovu lebku, odvodzuje skladateľovu nemoc od chronického infekčného zápalu kostnej drene v tvárovej oblasti, ktorým trpel od úrazu v detstve. Na ostatkoch boli známky vývojovej anomálie spôsobené v detskom veku spomalením rastu pravej polovice tváre následkom infekcie. Odborná asistentka Alena Němečková vyšetrila ušné kostičky skladateľovho pravého ucha a zistila, že sú prehlodané chodbičkami (lakúnami) vyplnenými granulačným tkanivom. Je toho názoru, že v tých miestach musel byť zápal, ktorý prešiel do chronického štádia. Profesor Vladimír Vondráček hovorí, že dobová diagnóza Smetanovej nemoci znela anoia (pomätenosť), a tvrdí, že to bolo úplne nepochybne na podklade pokročilej aterosklerózy: „Bola to ťažká sklerotická psychóza - činnosť mozgová zachovaná - záver diela je vzostupný“. Aterosklerózu potvrdzuje i samotný pitevný nález: „Cievy na spodine mozgu sú atheromatózne.“
Smetana zo začiatku nestrácal nádej na konečné uzdravenie. Keďže sám nemal peniaze na liečenie u najlepších odborníkov, prijal peniaze zo zbierky usporiadanej pani Fröjdou Beneckovou v Göteborgu (1 244 zlatých) a z výťažku súkromného koncertu usporiadaného jeho aristokratickými žiačkami na čele s grófkou Kaunicovou (1 800 zlatých) a verejného koncertu 4. marca 1875, na ktorom prvý raz zaznela Vltava". V apríli odišiel do Würzburgu k poprednému ušnému špecialistovi profesorovi Antonovi von Tröltschovi (1829–1890), potom do Viedne k profesorovi Adamovi Politzerovi (1835–1920), avšak bezvýsledne: lekári konštatovali nezvratnú paralýzu sluchových nervov.
Dňa 7. septembra 1874 požiadal Smetana správu divadla o oslobodenie od povinností na neurčitú dobu, a k 31. októbru potom rezignoval na všetky svoje funkcie v divadle. Práve v tej dobe sa v divadelnom družstve presadilo staročeské vedenie a od 1. novembra bol riaditeľom Prozatímního divadla menovaný J. N. Maýr, prvým kapelníkom sa stal Adolf Čech. Pretože aktívna hudobnícka i pedagogická činnosť pri Smetanovom stave neprichádzala do úvahy a tantiémy z opier i autorské príjmy z vydaných skladieb boli nepravidelné a veľmi nízke, ocitol sa skladateľ v značnej finančnej tiesni. Divadelné družstvo sa k nemu zachovalo čestne, nechalo ho v zamestnaní ako divadelného komponistu a vymeralo mu čestnú penziu 1 200 zlatých ročne. Za to sa však Smetana musel zriecť príjmov za svoje doterajšie štyri opery. Za neskoršie opery opäť poberal tantiémy.
Nebol to veľký príjem a Smetana žil v neustálych finančných starostiach a ťahaniciach s meniacim sa vedením divadla. Vysoké životné náklady v Prahe ho donútili žiť i s rodinou na vidieku, totiž v Jabkeniciach u svojej dcéry Žofie Schwarzovej, kam sa 3. júna 1876 odsťahoval definitívne. Prozatímní divadlo sa do roku 1877 potýkalo s finančnými problémami i s vnútornou krízou, pričom boli snahy o zníženie Smetanovej penzie, ktorú vedenie navyše niekoľko mesiacov zadržovalo, čo skladateľa takmer zruinovalo. Až tesne pred smrťou sa jeho finančná situácia zlepšila vďaka vzrastajúcej popularite jeho skladieb; v lete 1883 mu riaditeľ Národního divadla František Adolf Šubert zvýšil penziu na 1 500 zlatých ročne. Jabkenické ústranie však nebolo izoláciou, Smetana tu prijímal návštevy, viedol čulú korešpondenciu a podľa finančných možností navštevoval Prahu, kde rád chodil do divadla, sledoval skúšky i predstavenia svojich opier (dokonca opravoval dirigentove tempá) a v partitúrach sledoval českú hudobnú produkciu. Kontakt s pražským prostredím mu zaisťoval najmä tajomník pražského "Hlaholu" Josef Srb-Debrnov, ktorý sa stal akýmsi jeho sekretárom, s divadlom jednal často prostredníctvom kapelníka Adolfa Čecha.
Tvorba v období hluchoty.
Ohluchnutie neznamenalo stratu Smetanovej schopnosti skladať hudbu; naopak kvôli tomu, že väčšina ostatnej činnosti mu bola teraz znemožnená, patria prvé roky choroby medzi jeho najplodnejšie množstvom, i žánrovou pestrosťou. Už v septembri 1874 začal pracovať na cykle symfonických básní oslavujúcich krásu i dejiny českej vlasti, na ktorý myslel od dokončenia "Libuše". Prvým z nich bol "Vyšehrad" dokončený 18. novembra, v krátkom odstupe potom vznikla "Vltava" (20. november – 8. december 1874) a "Šárka" (január – 20. február 1875). Po návrate z liečenia potom v lete skomponoval "Z českých luhů a hájů". Tým bol cyklus dočasne ukončený; až koncom roku 1878 vznikol "Tábor" a začiatkom roku 1879 "Blaník" a celý cyklus nazvaný "Vlast", neskôr "Má vlast".
Popri tom sa Smetana vrátil ku klavírnej tvorbe. Cyklus šiestich lisztovských skladieb "Rêves" ("Sny") zložil v lete 1875 a obdaroval nimi z vďačnosti svojich bývalých šľachtických žiakov, ktorí ho navštevovali a podporovali v ťažkej dobe. Dva neskoršie cykly "Českých tancov" (1877, 1879) vznikli vedome ako pendant a súčasne protipól Dvořákových "Slovanských tancov", ktorými Smetanov mladší súčasník razantne prenikol na medzinárodnú scénu.
Komornej i sólovej vokálnej hudbe sa Smetana dosiaľ venoval len veľmi okrajovo. V roku 1876 však napísal "sláčikové kvarteto „Z mého života“", jedinečnú programovú komornú skladbu zachycujúcu beh jeho života od mladosti cez spomienky na prvú manželku až po ohluchnutie; prijatie tejto skladby v domácom prostredí bolo pomalé, zato ako jeho prvé dielo vôbec sa čoskoro presadilo v zahraničí. Proti tomu dve dua pro husle a klavír "Z domoviny" z roku 1880 sú akýmsi intímnym protějškem "Mé vlasti". V roku 1879 potom napísal svoj jediný piesňový cyklus, intímne a autobiograficky ladené "Večerní písně" na slová svojho priateľa, básnika Vítězslava Hálka, zosnulého v roku 1874. Zložil aj niekoľko mužských zborov na podne Josefa Srba-Debrnova, medzi nimi najrozsiahlejší "Píseň na moři" – opäťt na Hálekove slová a najznámejší "Věno", ako i tri ženské zbory na podnet dávneho priateľa Ferdinanda Hellera. 
K vokálnej tvorbe sa Smetana po určitých obavách vrátil až takmer rok od ohluchnutia. Jeho jedinou libretistkou v tejto životnej etape bola Eliška Krásnohorská. Jej dramaticky nenáročné libretá s prostými príbehmi nevyvolávali u skladateľových priateľov nadšenie, ale sú písané vybraným, bohato rytmizovaným básnickým jazykom o ktorom Smetana povedal:
 Jej „komické“ libretá sú skôr lyrické s nádychom humoru a v centre deja stojí vždy pár nachádzajúci cestu k sebe nie cez vonkajšie prekážky, ale vnútorným zrením. To skladateľovi presne vyhovovalo; navyše Krásnohorská odmietala za svoju prácu pre neho akúkoľvek odmenu. Už tesne pred stratou sluchu skicoval jednak jej operu "Viola", jednak "Hubičku", ku ktorej sa vrátil v novembri 1875 a dokončil ju v auguste nasledujúceho roka. 7. novembra 1876 mala nová opera – ktorej konečné vážnejšie vyznenie primälo Smetanu zmeniť označenie „komická“ na „prostonárodná“ – nadšene prijatú premiéru. Za prvý úspech vďačila zvedavosti verejnosti na dielo hluchého skladateľa, ale "Hubička" sa ihneď stala najpopulárnejšou operou po "Prodané nevěstě". Na rozdiel od nej je však "Hubička" plne prekomponovaná a hudobne jednoliata, prostému príbehu dodáva váhu jemné psychologické vystihnutie postáv.
Roku 1877 Smetana pracoval najprv na novej verzii "Dvou vdov", ktoré podstatne rozšíril a hovorené dialógy previedol na recitatívy. Od júna do mája nasledujúceho roku pracoval na ďalšej opere "Tajemství" (premiéra v septembri 1878). Je to zrejme najdokonalejšie libreto Krásnohorskej a súčasne stavebne najdokonalejšia Smetanova opera s radom prepracovaných zborov, založená na variačnej práci s púhymi dvomi základnými motívmi. I táto opera bola prijatá veľmi priaznivo, hoci menej vrúcne než "Hubička".
Kompozícia však bola ťažká, skladateľ tvoril čím ďalej pomalšie a s väčšou námahou; podľa vlastného vyjadrenia „…ja, bohužiaľ, nemôžem tak pracovati ako zdravý človek, moja choroba, hluchota, a s tým spojené ustavičné hučanie v hlave mi nedovolí než v malých časových odstavcoch pracovati.“
Posledné roky života a smrť.
Už počas 70. rokov sa Smetana stával pre českú verejnosť reprezentantom národnej hudby; začiatkom 80. rokov toto jeho postavenie potvrdila séria udalostí. 4. januára 1880 sa na Žofíne konal veľký koncert pri príležitosti 50. výročia jeho prvého verejného vystúpenia: skladateľ tu sám zahral na klavír a prvý raz boli spievané "Večerní písně" a hrané "Tábor" a "Blaník". 19. septembra 1880 bol Smetana v Litomyšli prítomný na národnej slávnosti na ktorej mu bola odhalená pamätná tabuľa. 11. júna 1881 bolo dočasne otvorené Národní divadlo, a to Smetanovou "Libuší" (vedenie divadla vypísalo k otvoreniu súťaž o novú operu, ktorú "Libuše" podľa očakávania vyhrala). Pred definitívnym otvorením Národní divadlo vyhorelo. Smetana sa aktívne zapojil do zbierok na jeho obnovenie. Na koncertoch, ktorých výťažok bol určený na nové divadlo, napriek hluchote dirigoval predohru k "Libuši" a koncertoval i ako klavirista, naposledy 4. októbra 1881 v Písku. 5. mája mala "Prodaná nevěsta" sté predstavenie – ako prvá česká opera s veľkým odstupom pred ostatnými českými operami. Slávnostné predstavenie bolo holdom skladateľovi a „na všeobecnú žiadosť“ sa muselo konať druhé „sté“ predstavenie. "Prodaná nevěsta " bola tiež posledným predstavením hraným v Prozatímním divadle (14. apríla 1883). Nadšeného prijatia sa dočkalo aj prvé súborné uvedenie "Mé vlasti" 5. novembra 1882.
O niečo skôr (29. októbra 1882) mala premiéru posledná Smetanova opera "Čertova stěna". Pre postupujúcu chorobu stála jej kompozícia skladateľa oveľa viac času i fyzického a duševného úsilia než predchádzajúce diela. Zásahy, ktoré pritom urobil do libreta, viedli k ochladeniu vzťahov s Krásnohorskou. Tým viac bol trpko sklamaný neúspechom jej naštudovania na ktorom mali podiel i zanedbaná výprava, nepremyslená réžia i nešťastné obsadenie. Po piatich predstaveniach bola "Čertova stěna" stiahnutá.
Koncom roku 1882 sa skladateľov stav vážne zhoršil. Obavy zo šialenstva, o ktorých sa zmieňoval už v liste Nerudovi v roku 1879, získavali reálne podoby: v polovici novembra nastal prvý záchvat, pri ktorom stratil schopnosť čítať, hovoriť i vybavovať si mená. Také stavy sa vracali, množili sa i halucinácie: 10. októbra 1883 popisoval niektoré z nich na večere k pocte Otakara Hostinského. Skladateľská práca bola už veľmi obťažná, Smetana sa na ňu mohol sústrediť len na krátke chvíle; jeho posledné skladby sa vyznačujú skratkovitou, hutnou hudobnou rečou a mnohými harmonickými nezvyklosťami, ktoré boli vykladané ako prejav choroby, v mnohom však predznamenávajú hudobné štýly 20. storočia. V tejto dobe (jún 1882 až marec 1883) vznikol jeho sláčikový kvartet č. 2 d moll, na jar roku 1883 napísal svoj posledný zbor "Naše píseň", začal nový cyklus symfonických skladieb pod názvom "Pražský karneval", z neho dokončil (13. september) len prvú časť: Introdukci s rejem masek a zahajovaciu polonézu. Od apríla 1883 pracoval na štyrikrát odloženej "Viole", ťažko však zinštrumentoval staršiu skicu a vykonal niektoré doplnenia; "Viola" zostala torzom a posledné listy partitúry svedčia o rýchlej progresii skladateľovej choroby. Naposledy komponoval 25. februára 1884.
Smetana sa ešte 18. novembra 1883 zúčastnil druhého otvorenia Národního divadla svojou "Libuší". Jeho povaha už však bola zjavne narušená, poznamenaná halucináciami, megalomániou a paranojou, jeho písomné i ústne vyjadrovanie sa stávalo nezrozumiteľným. Od začiatku roku 1884 svetlých chvíľ ubúdalo, až zmizli úplne; celonárodných osláv svojich 60. narodenín si už nebol vedomý. Keď sa v záchvatoch zúrivosti stával neovládateľným a často nebezpečným pre svoje okolie, bol 22. apríla 1884 prevezený do ústavu pre choromyseľných v Prahe na Vinohradoch v Kateřinské ulici, kde bez nadobudnutia čistého vedomia zomrel o pol piatej popoludní 12. mája 1884. Josef Václav Sládek písal Juliusovi Zeyerovi: „… myslím, že tá duša ťažko telo opúšťala a že trpel mnoho.“
Smetanovo telo bolo po pitve oblečené do čamary a prevezené do Týnskeho chrámu. Slávnostný pohreb sa konal 15. mája, poriadala ho Umělecká beseda a zúčastnil sa ho rad zástupcov politického i umeleckého života, zástupcovia rôznych spolkov ("Sokol", "Hlahol"…) a personál Národního divadla. Sprievod viedol od Týnskeho chrámu k Národnímu divadlu, k sídlu Umělecké besedy na Jungmannovej triede a potom na Vyšehradský cintorín, kde bol skladateľ pochovaný v samostatnom hrobe. Po niekoľkých rokoch boli jeho pozostatky prenesené do novovybudovaného Slavína. Účastníci pohrebu potom pokračovali späť do Národního divadla, kde sa hrala už plánovaná "Prodaná nevěsta"; javisko bolo pri tejto príležitosti potiahnuté čiernym súknom.

</doc>
<doc id="14225" url="https://sk.wikipedia.org/wiki?curid=14225" title="Anton Bernolák">
Anton Bernolák

Anton Bernolák (predikát: zo Slanice, staršie "de Szlanicza"; * 3. október 1762, Slanica – † 15. január 1813, Nové Zámky) bol slovenský rímskokatolícky kňaz, šľachtic a jazykovedec. Ako prvý kodifikoval spisovnú slovenčinu – pozri bernolákovčina. Je po ňom pomenovaná planétka (13916) Bernolák.
V ankete RTVS Najväčší Slovák v roku 2019 bol vyhodnotený na 57. mieste.
Život.
Narodil sa ako druhé dieťa v rodine šľachtica Juraja Bernoláka zo Slanice a Anny, rod. Timčákovej v Slanici na Orave. Študoval v rokoch 17741778 na Gymnáziu v Ružomberku, rétoriku, filozofiu a poetiku na Emerciáne v Bratislave, Štefaneu v Trnave a teológiu na univerzite Pázmaneu vo Viedni. Štúdiá ukončil v roku 1787 v generálnom seminári v Bratislave. Po štúdiách jeho prvým pôsobiskom bolo kaplánske miesto v Čeklísi (dnes Bernolákovo) kde pôsobil 4 roky (17871791). Šesť rokov pôsobil vo funkcii tajomníka arcibiskupského vikariátu v Trnave. Od mája 1797 až do svojej smrti 15. januára 1813 bol farárom v Nových Zámkoch a zároveň stál na čele novozámockého dekanátu a bol správcom mestskej školy. 
Jeho mimoriadny talent sa prejavil už v bratislavskom Generálnom seminári, kde sa zapálil za osvietenské reformy kráľovnej Márie Terézie a cisára Jozefa II. Tam sa stal propagátorom národnobuditeľských snáh slovenského národa. Pre realizáciu týchto ideí a zámerov mal všetky odborné predpoklady. Ovládal viacero cudzích jazykov od klasických až po moderné a mal na vtedajšiu dobu široké vedomosti zo všeobecných dejín, ekonomiky, medicíny, estetiky, hudby a politiky. Napriek tomu, že jeho aktivita bola zameraná na jazykovedné dielo, veľmi dobre si uvedomoval, že bez toho, aby obyvateľstvo žijúce na území Slovenska používalo živú reč v písomnom styku a v školstve, nie je možné, aby sa formovalo na novodobý moderný národ, ktorý bude smerovať k svojej svojbytnosti. Tomuto účelu podriadil svoje vedecké diela. Vyčerpávajúca literárna i kňazská práca, mnoho starostí s blízkou rodinou a ďalšie okolnosti mu podlomili zdravie natoľko, že nečakane zomrel na srdcový infarkt. Pochovaný bol 18. januára 1813 na tzv. starom cintoríne pri kaplnke Najsvätejšej Trojice v Nových Zámkoch.
Slovenské učené tovarišstvo.
Slovenské učené tovarišstvo bolo so svojimi pobočnými stánkami zriadené od východu po západ Slovenska. Organicky súviselo so šírením osvety a literatúry v novom spisovnom jazyku. Bernolákov pravopis vychádzal z trnavského nárečia. Šíriteľmi myšlienok a cieľov A. Bernoláka boli: Juraj Fándly, Ján Hollý, Alexander Rudnay. Neskôr sa k nim pripojila i laická skupina na čele s Martinom Hamuljakom. V tejto súvislosti je nevyhnutné povedať, že hnutie bernolákovcov (ktoré trvalo vyše 50 rokov), ich literárne diela, denno-denná práca medzi Slovákmi a vzdelancami vytvorili podmienky pre druhú kodifikáciu slovenského jazyka (1843 v Hlbokom – Ľudovít Štúr, Jozef Miloslav Hurban, Michal Miloslav Hodža).
Pocta.
V septembri 2022 si Matica slovenská pripomenula v Nových Zámkoch 260. výročie narodenia Antona Bernoláka. Anton Bernolák má tiež bustu v Aleji národných dejateľov v Martine. V roku 2024 vydala Matica slovenská prvú komplexnú knihu o bernolákovcoch.

</doc>
<doc id="14226" url="https://sk.wikipedia.org/wiki?curid=14226" title="Juraj Jánošík">
Juraj Jánošík

Juraj Jánošík (iné zápisy: Juro Janošak, Janošiak, ; 23. január/16. máj 1688, Terchová† 17./18. marec 1713, Liptovský Mikuláš, popravený) bol slovenský zbojník. Zromantizovaná verzia jeho života sa prostredníctvom ľudovej slovesnosti a romantickej (štúrovskej) literárnej tvorby zachovala ako slovenská národná legenda.
Jánošíkov život.
Sporný dátum narodenia.
Narodil sa v roku 1688 asi štyri až päť kilometrov povyše Terchovej, pod vrchom Pupov na laze „u Janošuof“ (u Jánošov). Historici sa nezhodujú na presnom dátume jeho narodenia, respektíve jeho pokrstenia i na jeho rodičoch. Zo záznamov varínskej kroniky, kde ho pokrstili, vyplýva, že v rokoch 16881694 sa v Terchovej narodili štyria Jánošikovci. Prvý Juraj bol pokrstený 25. januára 1688. Kňaz Michal Smutko do varínskej kroniky latinsky zapísal: "„Eadem die baptizavi infantem natum de Martin Janosik et Anna Czisznik cui datum est nomen Georgii. Patrini erant Jacobus Mergad et Barbara Kristofik de Terchova.“" ("Dňa 25. tohože mesiaca som pokrstil dieťa narodené z Martina Jánošíka a Anny Cesnekovej, ktorému je dané meno Juraj. Krstní rodičia boli Jakub Meriad a Barbora Krištofíková z Terchovej.") Druhého pokrstili 16. mája 1688. Jeho otec bol Michal, matka Barbora, rodená Cingelová. Mal staršieho brata Jána. Tretí Juraj Jánošík bol pokrstený 19. marca 1691. Jeho otec bol tiež Juraj a matka Anna, rodená Chorvatiková. Štvrtého Juraja Jánošíka pokrstili 21. septembra 1694. Otcom bol Martin Jánošík a matka Anna, rodená Laculková. Vekový rozdiel bol viac ako päť rokov. Znamená to, že ak by išlo o tohto Juraja, v čase popravy by mal necelých dvadsať rokov. Meno Juraj bolo v Terchovej veľmi rozšírené. Kňaz Michal Smutko, ktorý krstil Juraja Jánošíka, začal viesť varínsku matriku od 16. apríla 1686. Kniha má 646 strán a je viazaná v koži.
Historici dlho nepoznali dátum narodenia Juraja Jánošíka. V dokumentoch z jeho výsluchov sa dátum narodenia neobjavuje. Tradovalo sa, že v čase popravy mal 31 rokov. To by znamenalo, že sa narodil v roku 1682, čo je nepravdepodobné. Slovenský historik Rudo Brtáň publikoval v poľskom jazyku v roku 1968 článok, v ktorom popiera všeobecne prijímaný dátum Jánošíkovho narodenia (pokrstenia) – 25. január 1688. Brtáň po preskúmaní matriky farského kostola vo Varíne zistil, že dovtedajšie identifikácie mnohých historikov vychádzali z faktu, že Jánošíkov brat Ján bol podľa farskej matriky Jurajovým mladším bratom. V protokole z hrdelného súdu nad Jánom Jánošíkom, ktorý sa uskutočnil pred Vianocami roku 1713 v kaštieli v Tepličke nad Váhom, je zapísané, že Ján bol starším bratom Juraja Jánošíka a v uvedenom období už bol ženatý. Jána odsúdili na smrť za pomoc bratovi Jurajovi počas jeho zbojníčenia. Kľúčom k odhaleniu dátumu narodenia by mali byť jeho súrodenci. Podľa historika Ruda Brtáňa mal Jánošík staršieho brata Jána a mladšiu sestru Barbaru, pokrstenú 8. apríla 1691, ktorej krstným otcom bol rovnako ako u Juraja narodeného 16. mája 1688 Pavel Laurinčík. Je veľmi ťažké určiť presný dátum narodenia Juraja Jánošíka, najmä preto, lebo zachované listiny tento dátum neuvádzajú. Na základe zistenia, že Juraj Jánošík mal staršieho brata Jána a na základe dochovaných záznamov z jeho súdnej pravoty, Rudo Brtáň spochybnil v súčasnosti ustálený dátum Jánošíkovho narodenia. Podľa neho je pravdepodobné, že sa narodil v máji 1688 a bol pokrstený 16. mája 1688. Jeho rodičmi boli Michal Jánošík a Barbara Cingeľová.
Od kolísky ku kurucom.
Prvé roky svojho života prežil na terchovských lazoch v čase medzi dvoma významnými protihabsburskými povstaniami Imricha Tököliho a Františka II. Rákociho. Keď mal desať rokov, cisár Leopold I. dal v roku 1698 zváľať Strečniansky hrad, aby potrestal rebelanstsvo kurucov, ktorí ho okupovali. Po krátkom prechodnom období sa strečnianske panstvo dostáva do majetku sliezskeho Nemca grófa Jána Jakuba Löwenburga. Jeho sídlo bolo v kaštieli v Tepličke. Bol to typický predstaviteľ viedenského absolutizmu, veľkostatkár. Do jeho feudálneho panstva patrila, tak ako okolité dediny, Terchová a jej obyvatelia. Poddaní neboli spokojní s novými poriadkami. Mnohí sa vyhýbali poddanským povinnostiam. V roku 1703 František II. Rákoci vydal svoj manifest „"Recrudescunt inclytae gentis Hungariae vulnera"“, ktorým oslobodil poddaných bojujúcich pod jeho velením od feudálnych povinností. Vtedy mal Juraj Jánošík 15 rokov. Löwenburg, ktorý mal za manželku sestru Imricha Tököliho, sa vyhol šarvátkam a sporom s kurucmi, ktorí nezabudli na Tököliho účinkovanie. Poddaní na strečnianskom panstve žili s novou nádejou na zlepšenie ich života. Mnohí vstupovali do kuruckých radov. Je dosť pravdepodobné, že sa k ním vo veku asi 18 – 19 rokov (v roku 1706 alebo 1707) pridal aj Juraj Jánošík. Možno ho zlákal nový bohatší život kuruckého vojaka, možnosť poznávať nové kraje i sloboda bez poddanských povinností. Ku kurucom ho zverbovali vojaci na výzvu plukovníka Viliama Winklera, veliteľa pešieho pluku povstalcov. Súpis vojakov bol vyhotovený 2. decembra 1707. Zapísaný je v ňom aj Juraj Jánošík. Niektorí historici sa domnievajú, že sa zúčastnil pamätnej bitky pri Trenčíne 3. augusta 1708, keď kurucké vojská vedené Rákocim boli porazené generálom Heisterom. 
Cisársky vojak.
Zo súdnych protokolov v pravote proti Jánošíkovi je zrejmé, že Jánošík opustil kurucké vojsko dávnejšie pred Satmárskym mierom. Pravdepodobne po porážke pri Trenčíne, keď kurucké vojsko ustupovalo na východ. Vrátil sa do Terchovej. Nezotrval tam dlho. Pravdepodobne na vyzvanie grófa Löwenburga sa pridal k cisárskej armáde, i keď to nemuselo byť dobrovoľné. O jeho účinkovaní v kuruckej armáde je v súdnych protokoloch len nepatrná zmienka. Vyplýva z nej však údaj, že bol zaradený do záložného oddielu, ktorý pôsobil na Bytčianskom zámku ako strážny oddiel. Okrem iných povinností Jánošík bol zaradený do väzenskej služby. V zámockom väzení si odpykávali trest rebelanti a zbehovia. Jánošík strážil Tomáša Uhorčíka, zbojníckeho kapitána z horných Kysúc, ktorý pochádzal z Turzovky- časť Predmier. Obaja sa zakrátko stali priateľmi. Jánošík, ako sa uvádza v súdnom protokole, často drobnými službami pomáhal väznenému Uhorčíkovi. Pravdepodobne mu sprostredkoval spojenie s jeho zbojníckou skupinou. Jánošík neslúžil dlho v cisárskom vojsku. Jeho rodičia ho zo služby vykúpili.
Zbojnícke chodníčky.
Nevedno ako utiekol Tomáš Uhorčík z bytčianskeho väzenia. Podarilo sa mu však nadviazať kontakt a obnoviť staré priateľstvo s Jurajom Jánošíkom. Navštívil ho v Terchovej a navádzal ho na zboj. Uhorčík o tom vypovedal v jeho súdnej pravote. Nepriznal sa priamo, ale vraj videl jeho chuť zbojníčiť, navrhol mu, aby sa k nemu pridal. Prvým zbojom Juraja Jánošíka bol "výlet" na Moravu, odkiaľ si spolu s Uhorčíkovou družinou priniesol plátno na košele. Uhorčík ho ešte predtým sprisahal, ako bolo vtedy zvykom medzi zbojníkmi. Bolo to okolo sviatku Michala 29. septembra 1711.
Jánošík, zbojnícky kapitán.
Ešte pred zimou roku 1711 sa Uhorčík oženil s dcérou Jablunkovského baču Stoligu a odišiel s ňou do Klenovca v Malohontskej stolici, kde žil pod menom Martin Mravec. Zo zbojníckej družiny odišiel po súboji s Hvizdalom, ktorý zbojníkov nahováral, aby prepadli faru vo Varíne. Uhorčík s ním nesúhlasil, postavil sa proti nemu a prestal zbojníčiť. Uhorčíka na zboj zverbovali dvaja zbojníci Toporisko a Drozd. Na súde vypovedal, že na zboj sa dal náhodou. Keď sa vracal z Moravy, nečakane sa ocitol medzi zbojníkmi a pridal sa k nim proti svojej vôli. Uhorčík so skupinou zbíjal niekoľko rokov pred tým, ako sa k nemu pridal Jánošík. Jánošík sa po jeho odchode stal kapitánom Uhorčíkovej zbojníckej družiny. Stalo sa tak pravdepodobne preto, lebo Uhorčík ocenil jeho pomoc počas bytčianskeho väznenia, jeho osobné i veliteľské schopnosti, i keď nebol v zbojníckej skupine najstarší. Uhorčík ho, ako vypovedal Jánošík, sprisahal.
Zbojnícka prísaha.
Nevedno, ako sa odohrávala zbojnícka prísaha a voľba kapitána. Informácie sa dajú čerpať len z ľudových povestí, poetickej tvorby, podľa ktorých sa zbojníckym kapitánom mohol stať len najmocnejší spomedzi zbojníckych kandidátov. Od tej chvíle, ako bol pasovaný kapitánskou valaškou, všetci členovia družiny ho museli poslúchať. Pri výbere kandidátov do zbojníckej skupiny sa postupovalo prísne. Napríklad likavských valachov, ktorí sa hlásili k Jánošíkovi do družiny, neprijali. Prečo sa tak stalo, nevedno. V zachovaných súdnych pojednávaniach sa uvádza znenie prísahy: "„Prisahám večnému Bohu, Svätej Trojici, Panenke Márii a všetkým božím svätým, že svojich tovarišov nevyzradím, neoklamem a neopustím ani v šťastí ani v nešťastí. Tak mi Pánboh pomáhaj!“" (citát)
Jánošíkova družina.
Z Jánošíkovho a Uhorčíkovho priznania na súde vieme, že boli:
Nebol to stály kompaktný celok. Mnohí, ako vypovedal na súde Jánošík, prišli o život v bojoch alebo boli popravení, iní sa stratili vo víre dejín.
Zbojnícke previnenia a trestné činy.
Jánošík zbojníčil krátko, od jesene roku 1711 do zimy 1713. V zime sa zbojníci skrývali v osadách, dedinách, na lazoch, a tak sa jeho hlavná činnosť odohrávala v roku 1712. Zbíjal v Trenčianskej, Nitrianskej, Turčianskej, Liptovskej, Oravskej, Malohontskej stolici a v Sliezsku. Jánošík sa na súde nepriznal ku všetkým zbojníckym činom, a niektoré mu boli nespravodlivo prisúdené. Priamo sa zúčastnil na týchto: * V Kremnických vrchoch ozbíjali zemana Jána Radvanského z Radvane, ktorý išiel na pohreb generálovi Štefanovi Petróczymu, ktorý umrel v Mošovciach 29. septembra 1712 a bol pochovaný v Necpaloch. Pred tým, ako to urobili, chytili jedného poštára („počtarčika“), ktorý ich ponúkol tabakom. Od neho sa dozvedeli, že tade pôjde Radvanský.
Postrelenie domanižského farára.
Prokurátor Alexander Čemický na súde, ktorému predsedal liptovský podžupan Ladislav Okoličáni, obvinil Jánošíka, že: "„... prepadol jednoho pána - plebana tak smrtelne ranil, že z takovej rany i umrieť musel.“" (citát) Na otázku, kto zapríčinil vraždu niekdajšieho dôstojného pátra a plebána z Domaniže, kto ich najal, alebo kto im to nariadil, Jánošík vypovedal, že "„Dva tovarišia Plaučík z Dunajova a Turiak strelili naňho a on ten čas vodu pil na studnici a že od toho pána pátera nič nevzali a že ho Huncaga prestrelil“" (pozn. výpoveď je doslovne prevzatá z dobového dokumentu o pravote Juraja Jánošíka).(citát) Krátko po poprave Juraja Jánošíka Turjaka-Huncagu za túto vraždu obesili v Svätom Mikuláši.
Jánošíkova výpoveď nie je celkom jasná, najmä veta: "„on ten čas vodu pil na studnici a že od toho pána pátera nič nevzali a že ho Huncaga postrelil.“" Nevedno, či pil vodu farár alebo Jánošík.
Stalo sa to 4. septembra 1712 pri Fačkove v Suchej doline. Vyplýva to zo zachovaných zápisov domanižskej fary, kde sa uvádza, že „Juraj Vrtík“ bol postrelený. Krvácajúceho zraneného priniesol do dediny kôň. Domanižský farár na následky zranenia 2. októbra 1712 zomrel. Pochovali ho 5. októbra 1712. V zápise z fary sa uvádza, že bol postrelený dvoma zbojníkmi ().
Zlapanie Juraja Jánošíka.
Počas jednej Jánošíkovej návštevy v malohontskom Klenovci u Tomáša Uhorčíka (Martina Mravca), ktorý tam žil so svojou manželkou ako hajdúch i ako paholok a valach, na jeseň v roku 1712 Jánošíka i Tomáša Uhorčíka zatkli a uväznili ešte s jedným Kokavcom v Hrachovskom kaštieli. Stalo sa tak po prepade banskobystrických kupcov na území Malohontskej stolice. Za chyteného zbojníka vyplácali odmenu 50 zlatých a za mŕtveho 25 zlatých. Vtedy s Jánošíkom bol v Klenovci Turiak-Huncaga. Ten utiekol do Poľska a pravdepodobne varoval ostatných členov Jánošíkovej družiny. Jánošíka obvinili z prepadov, ale podarilo sa mu preukázať nevinu a neúčasť na činoch, z ktorých ho obvinili. Pomohla mu intervencia podžupana Pavla Lániho. Podžupanovi sa odmenili líščími kožušinami a oštiepkami. Pavol Láni bol malohontský podžupan (17111714), banský podnikateľ. Bol stúpencom Františka II. Rákociho. V roku 1706 bol inšpektorom v manufaktúre v Dobšinej a Jelšave, ktorá vyrábala šable. Uhorčíka poznal už prv. Ten mu daroval vzácnu pušku, ktorú ukradol zemanovi Révayovi. Jánošík po rýchlom odchode z väzenia prepadol medzi Važcom a Východnou oficiersku vdovu.
Zimu na prelome rokov 17121713 Jánošík využil na rýchle premiestňovanie sa z miesta na miesto, akoby tušil, že nie je nikde v bezpečí. Ukrýval sa v Klenovci ako valach u Štefánika, potom na Kysuciach v Krásne nad Kysucou, Radôstke a opäť v Malohonte v Kokave u Tomáša Uhorčíka. Liptovskí župní predstavitelia po prepade Schardonky pri Východnej už nenechali nič na náhodu a rozhodli sa Jánošíka nájsť a zlapať. Liptovská sedria vyslala do Malohontu Emericha Kubínyiho. Stopu mu pomohol nájsť zbojník Mikuláš Šustek, ktorého súdili a popravili v Žiline. Pravdepodobne prezradil ho aj Turiak-Huncaga, ktorý vedel o jeho pobyte v Klenovci. Jánošíka a Tomáša Uhorčíka chytilo 2530 drábov. Viedol ich zeman Andreánsky. Vtedy ešte netušili, že chytili Tomáša Uhorčíka. Poznali ho v Klenovci ako Martina Mravca. Uväznili ich v Palúdzke pri Liptovskom Mikuláši v Paluďaiho kaštieli.
Hrdelný súd.
Súdne pojednávanie sa začalo 16. marca 1713 v Liptovskom Mikuláši v Hanzelyho dome, ktorý je známy ako Illešházyovská kúria, Ehrlichovský alebo Seligovský dom. Stoličný dom dlho v Liptovskom Mikuláši nemali. Rozhodli sa pre neho na stoličnej kongregácii v roku 1712. Zakúpili Hanzelyho kúriu, ktorá sa nachádzala na sever od Pongrácovskej kúrie. V roku 1713 ju stavebne upravili pre stoličné potreby. Kúria bola v druhej polovici 19. storočia a na začiatku 20. storočia prestavaná. Od mája 1956 v nej sídli Múzeum Janka Kráľa. Niektorí historici, ako napríklad Rudo Brtáň, uvádzajú, že nie je spoľahlivo zistené, kde Jánošíka vypočúvali, obžalovali, súdili a mučili, lebo Stoličný dom (Hanzelyho kúria) práve v roku 1713 len dostavali. S Hanzelyho kúriou sa však spája tradícia súdu s Jánošíkom.
Historik Andrej Melicherčík uvádza, že župné úrady v tých časoch súdili podľa práva, ktorý bol uložený v spise Štefana Verboczyho – „Tripartitum opus iuris consuetudinarii inclyti regni Hungariae“, ktorý bol vydaný v roku 1515 a doplnený kráľovskými dekrétmi v roku 1625 a 1655. Na inom mieste je uvedené, že Jánošíka súdili aj podľa „Civilného a trestného pravotného poriadku“ („Directio methodica processus iudiciarii“), ktorého autorom bol Ján Kitonič. (citát)
Zloženie súdu.
Súd viedol v zastúpení liptovského župana podžupan Ladislav Okoličáni, verejným žalobcom bol prokurátor Alexander Čemický a úradným obhajcom bol Baltazár Paluďai. Súčasťou súdu bolo dobrovoľné priznanie Juraja Jánošíka ( „Fassio Janossikiana“), otázky kladené Trenčianskou stolicou, dobrovoľné Jánošíkovo priznanie na otázku múdreho a opatrného Jána Šípoša, mešťana žilinského, otázky kladené Liptovskou stolicou, otázky pána Skalku, priznanie po mučení ( "Fassio Torturális") a vyhlásenie rozsudku.
Obžaloba.
Prokurátor v obžalobe uviedol, že "„Obžalovaný počas troch rokov istým diabolským duchom povzbudený a nadchnutý, bez bázne a strachu, nehľadiac na božský ani svetský zákon a jeho zákazy a pokuty, stal sa vodcom zbojníckej bandy a pridružiac si zbojníckych kamarátov, chodil po okolitých slávnych stoliciach: Trenčianskej, Nitrianskej, Turčianskej, Liptovskej, Oravskej a iných, áno aj v Sliezsku, po horách a lesoch, na slobodných cestách kráľovských i na vodách, a zbojníckym, lúpežníckym spôsobom lúpil dobrých a statočných ľudí, zastavoval kupcov a iných pocestných, a opovážil sa ich zbíjať, zdierať, áno i raniť a mordovať. Ba čo viac, neostýchal sa vo dne v niektorých mestečkách a dedinách so svojimi zbojníckymi tovarišmi ľudí oberať, ako sa to menovite okolo Fačkova stalo, kde prepadli istého pána farára, a keďže sa im postavil na odpor a začal sa brániť, ranili ho tak, že následkom tej rany umrel. O podobných jeho bezbožných kúskoch ležia pred slávnym súdom mnohé listy a žaloby, ktoré dostatočne svedčia o jeho zbojstve.“" (citát)
Dobrovoľná výpoveď.
Jánošík potom dobrovoľne odpovedal na otázky zástupcov liptovskej a trenčianskej stolice, ktorí sa pýtali na jeho styky s Rákociho prívržencami. Na svojich tovarišov neprezradil takmer nič, snažil sa ich chrániť a zmiasť súd, lebo keď sa ho pýtali na Uhorčíka, povedal im, že zahynul v Kremnických vrchoch. Vtedy ešte nepoznali pravé meno Uhorčíka, ktorý sedel vo väzení v kaštieli v Palúdzke ako Martin Mravec. Nemenoval svojich tovarišov Adama Šušalku z Turzovky, Zupicu z Ostravice z Moravy, Kovalčíka z Čeladnej, Valčíka z Valašského Mezeříčí, Holúbka z Mentelovíc na Morave (Metylovice u Frýdlantu nad Ostravicí ?) a Ondreja Kindisa zo Zborova. Neprezradil ani Tlučeka z Horelice, u ktorého sa ukrýval ani meno baču Stoligu z Jablunkova, kde sa tiež skrýval. Potom ho konfrontovali so žilinským mešťanom Jánom Šipošom, ktorému ukradli súkno a plátno a ktorého peniaze Jánošík požičal Stoligovi. Potom ho konfrontovali so zlatníkom Jánom Skalkom, ktorému Jánošík a jeho tovariši ukradli sedem prsteňov, strieborné lyžice a paloš. Zástupcom Trenčianskej stolice, ktorí kládli tieto otázky, odpovedal viac-menej pravdivo. Celkom inak sa správal pri vypočúvaní zástupcov Liptovskej stolice. Z 29 otázok na 14 vôbec neodpovedal. Na desať otázok odpovedal nejasne. Len na päť otázok odpovedal konkrétne a zrozumiteľne. Zamlčal svoje styky s rákociovskými povstalcami po Satmárskom mieri, ozbíjanie vdovy po oficierovi pri Východnej a zemana Ladislava Zmeškala. Neodpovedal prečo a ako sňali Mikuláša Šusteka z kolesa na popravisku v Žiline – Rosinkách. Šustekovci boli Jánošíkovi priaznivci.
Prokurátor žiada trest smrti.
Potom sa začala hrdelná pravota. Slovo dostala obžaloba. Prokurátor Čemický okrem iného uviedol, že Jánošík bol kuruc. Navrhol napichnutie na kôl, na hák alebo na smrť lámaním na kolese. Žiadal, aby Jánošíka podrobili mučeniu. Mučením sa mala potvrdiť správnosť a vierohodnosť jeho dobrovoľnej výpovede. Potom na obhajobu Jánošíka vystúpil Baltazár Palugyai. Odmietol obžalobu a najmä obvinenie z vraždy, ktoré nebolo dokázané a malo podľa prokurátora zásadný význam v súdnom procese. Obhajca požadoval, aby obžalovaného oslobodili a zbavili pút. Zaujímavé je, že obhajca nežiadal konfrontáciu Jánošíka s Huncagom ani to, aby obžaloba predložila dôkazy, že Jánošík bol spolupáchateľom vraždy domanižského farára. Podľa historikov Jánošík bol miernej povahy, dobrosrdečný a nebol schopný zabíjať ľudí.
Prokurátor odpovedal, že obhajoba v ničom nevyvrátila jeho argumenty, zdôraznil, že obžalovaný musí byť prísne potrestaný. Keďže bol už pokročilý čas súd sa rozhodol pokračovať v pojednávaní na nasledujúci deň 17. marca 1713. Na tomto pojednávaní sa súd rozhodol, že "„...obžalovaný v dobrovoľnom priznaní svojich podporovateľov a ochrancov neodkryl, korisť a zboj kde uložil nepriznal a vo svojom priznaní mnoho nejasného a menej záväzne uviedol, ako aj preto, že priznal len to, na čo bol pýtaný a na niektoré otázky nechcel nič odpovedať, aby bol obžalovaný najprv ľahšiemu, potom i ťažšiemu mučeniu podrobený“". (citát)
Mučenie.
Mučenie malo rôzne podoby. Kat spaľoval obvineným pokožku, zapichoval žeravé hroty pod nechty, trhal nechty, drvil údy, naťahoval ľudí na škripec. Ak po takomto mučení sa nedokázala vina bol oslobodený. Bolo však pravidlom, že mučením ľudí zmrzačili. Jánošík počas tejto tortúry odpovedal len na sedem otázok a priznal ozbíjanie oficierskej vdovy a orabovanie zemana Ladislava Zmeškala. O svojej skrýši vypovedal veľmi nepresne a nejasne. Uviedol len, že sa nachádza ako sa ide z Jablonky na Klenovec k Cisárskym horám, v jednom buku, pri ktorom stojí jedľa „s vyťatou rukou“. Okrem údajov o ľuďoch v Malohonte, ktorým požičal menšie sumy peňazí, už nič nové neuviedol.
Rozsudok a poprava.
Jánošík sa po mučení opäť postavil pred súd. Prokurátor Čemický žiadal „"na základe artikul 13. z roku 1625, potom artikul 26. z roku 1655, taktiež Triparita artikul 15., ktoré prísne zakazujú podobné zločiny ..., aby tí zbojníci a lotrovia na hrdle prísne boli potrestaní, pak takoví obzvláštni zbojníci kolem, kolesom alebo hákom trestaní boli..."“ Po ňom vystúpil obhajca Baltazár Palugyai poukázal na poľahčujúce okolnosti, na Jánošíkov mladý vek i na to, že nikoho počas zbíjania nezabil a nezranil. Povedal že, keď jeho tovariši prepadli domanižského farára, tam nebol prítomný. Žiadal jeho oslobodenie.
Potom stoličný súd vyniesol rozsudok: „"Poneváč predepsaný (obžalovaný) Juro Janošak zavrhujúce prikázaní jak božské, tak též zákon krajinský predo dvema roky dal sa na zbojstvo a vúdcem aneb hajtmanem takovým se učinil, který s tými tovariši svými na cestách zastavujúce lidí o statek (pripravili), áno jako se z jeho vlastného vyznání zdá, jeho tovariši, kde on též bol prítomný, pána pátera z Domaniže prestrelili a bezbožne zamordovali. Taktéž i jinších jako jest predepsané, zlých skutkov se dopustil. Protož pro takové zlé účinky a prikázaním prestúpení má být na hák na levém boku prehnatý a tak na príklad jinších takových zločincov má být zavesený".“ (citát)
Jánošík bol popravený toho istého dňa alebo 18. marca 1713. Liptovský Mikuláš si pravdepodobne musel zavolať najbližšieho kata z Levoče, Banskej Bystrice alebo Žiliny. Ten pravdepodobne Jánošíka aj mučil. To však v úradných záznamoch zo súdu nie je zachytené. Nie je známe ani miesto jeho popravy. Traduje sa, že miestom popravy boli Šibeničky vo Vrbici, neďaleko Lipovského Mikuláša.
Poprava zavesením na hák.
Šľachtici v stredoveku v Uhorsku boli stínaní, obyčajný poddanský ľud, ktorý sa previnil bol vešaný na šibenici, lámaný na kolese alebo zavesený na hák. Bol to najbolestivejší trest smrti. Odsúdeného najprv napichli na železný hák pod rebro a potom ho vyzdvihli pod šibenicu. Zomieral pomaly. Háky sa spravidla zabodávali spredu i zozadu. Zavesenie na železné háky za rebrá odsúdeného sa uplatňovalo aj v stredovekom Japonsku. Trest smrti lámania na kolese spočíval v tom, že odsúdencovi boli zaživa zlomené kosti na tele, ktoré bolo pripevnené ku kolesu. Je to jeden z najstarších trestov smrti, ktoré súdy ukladali previnilcom. Bol to celkom bežný trest a patril medzi najtvrdšie. Odsúdenca nechali na kolese pomaly zomrieť. Kat, aby ukázal, že údy sú dobre polámané stočil odsúdenému ruky za chrbát a nohy ponad hlavu tak, aby sa jeho päty hlavy dotýkali zhora. Bol to potupný trest, horší ako šibenica. Napichnutie na kôl bol z najkrutejších trestov smrti. Odsúdencovi kat zarazil kôl do dolnej časti tela. Technika narazenia bola na celom svete takmer rovnaká. V niektorých krajinách odsúdenca položili na brucho, roztiahli mu nohy a kat mu vrazil kôl do tela. Kôl postavili do pripravenej jamy. Odsúdenec vlastnou váhou tlačil na kôl, ktorý sa mu vsúval do útrob. Boli aj iné varianty.
Historické pramene.
„Prameňom na poznanie historickej skutočnosti boli písomné dokumenty z hrdelnej pravoty – Protocollum J. comitatus Liptoviensis ab anno 1710 usque 1717. Sub nro 17., a to v jeho dodatku Series causarum criminalium od strany 537. Hrdelná pravota je opísaná na stranách 563567 a v tom istom súdnom protokole na stranách 568573 a na stranách 577578 je dôležitá informácia o živote Juraja Jánošíka, ktorá vychádza zo zápisu hrdelnej pravoty proti Tomášovi Uhorčíkovi. V 17., čísle župného protokolu je latinsko-slovenský zápis o priebehu súdneho konania proti Jurajovi Jánošíkovi a ďalšie spisy dotýkajúce sa jeho vypočúvania.“ (citát)
Pôvodné, originálne historické dokumenty z pravoty sa kdesi v 19. storočí stratili. Zachoval sa autentický opis, ktorý pravdepodobne urobil Janko Kráľ. Tento opis s pôvodinou porovnal a overil Gašpar Fejérpataky-Belopotocký 15. septembra 1844. Je v Slovenskom národnom múzeu v Martine. Ďalšie dokumenty sa nachádzajú v múzeách v Liptovskom Mikuláši, v Štátnom archíve v Trenčíne a v Liptovskom múzeu v Ružomberku.
Jánošík a slovesná umelecká tvorba.
Zbojníctvo prežívalo v Hornom Uhorsku a v Karpatoch obdobie najväčšieho rozmachu v 17. storočí a v prvej polovici 18. storočia. Poddanský ľud trpel a túžil po odplate. Z týchto pohnútok, snov i túžob v očiach ľudí boli zbojníci hrdinovia, ktorí bili pánov, pomstili sa krivdy na bezbrannom ľude. Ľudia ich milovali, rozprávali si o nich príbehy, z ktorých vznikali povesti, valasi na košiaroch vymýšľali piesne, vkladali ich slová do hudobných prejavov. Ľudová slovesnosť už pred Jánošíkovým pôsobením v Karpatoch bola živá. Prvú zmienku o Jánošíkovi v tlači priniesli banskobystrické „"Staré noviny liternjho uměnj"“ v roku 1785. Pod titulkom „"Znamenita kázeň jednoho kazatele za duši hlavného zbojníka Jánošíka"“, ju napísal A. Doležal. Postava Juraja Jánošíka sa pomaly dostávala do ľudovej slovesnosti. Meno Jánošík, Janko, Janík, Janošek sa začalo objavovať v piesňach, povestiach, rozprávkach, porekadlách, prísloviach. Jánošíkovská tematika sa v literatúre začala objavovať v 18. storočí. V Tarnovského knižnici v Liptovskom Mikuláši je odpis zbojníckej piesne nazvanej „"Piesne o Jánošíkovi-zbojníkovi"“ uverejnený v zborníku, ktorý zapísal Pavol Križka. Iná verzia piesne o Jánošíkovi pochádza z Kokavy a jestvuje aj tretia verzia „"Jánossjk Liptowský Laupežnjk"“, ktorú zapísal Bohuslav Tablic. Ich vznik datoval Ján Vilikovský do 80. a 90. rokov 18. storočia. 
Boli to štúrovci, ktorí zbojnícku tradíciu pozdvihli na piedestál. Ako uvádza vo vlastnom životopise Gašpar Fejérpataky-Belopotocký zaujala ho poprava zbojníka Mateja Tatarku, keď na vlastné oči videl ako ho 22. októbra 1829 vo vrbickom chotári mečom sťali. V roku 1831 uverejnil vo Vlasteneckom kalendári výťah z testamentu Mateja Tatarku, ktorý zapísal rímskokatolícky kňaz Juraj Bartoš. V tom istom roku a potom na pokračovanie v rokoch 1832 a 1833 napísal článok „"O zbojství Jura Jánošíka, jináče"“, v ktorom po prvý raz podrobne uverejňuje takmer celú zápisnicu zo súdnej pravoty s Jurajom Jánošíkom. Čerpal z pôvodných archívnych materiálov, ktoré boli v Liptovskom stoličnom archíve. Janko Kráľ bol v čase popravy Mateja Tatarku ešte malý chlapec. Mama i stará mama mu o nej rozprávala a nezabudla spomenúť zbojníka Juraja Jánošíka. Keď Janko Kráľ dospel, mal 22 rokov, Gašpar Fejérpataky-Belopotocký mu umožnil preštudovať si spisy z hrdelnej pravoty s Jánošíkom. Podieľal sa na prepise súdneho konania s Jánošíkom, ktorý potom overil Fejérpataky-Belopotocký. Tento opis neskôr do zbierok Matice slovenskej odovzdal Pavol Dobšinský. Janko Kráľ, navštevoval okolité dediny, stretával sa s ľuďmi zapisoval si piesne, povesti a mnohé prebásnil. Janko Kráľ dobre poznal historické fakty o Jánošíkovi. Tie boli základom pre dodnes neprekonanú báseň Jána Botta "Smrť Jánošíkova". Patrí k pilierom romantickej poézie, ktorú preslávili aj Samo Chalupka, Michal Miloslav Hodža, Samo Bohdan Hroboň, Janko Čajak a iní. Práve v tej dobe sa začal rozkvet jánošíkovskej tematiky, ktorý bol povýšený na nadnárodnú veľkosť a zmytologizoval podobu Jánošíka. V roku 2019 napísala Mariana Čengel Solčanská román Jánošík, ktorý osobnosť demýtizuje. "Som presvedčená, že ak ho ostatní zločinci akceptovali ako svojho vodcu, musel byť mimoriadne chladnokrvný, brutálny a schopný mimoriadnych stratégií i zločinov." 
Jánošíkovské témy v umení.
Vo výtvarnom umení.
Jestvuje nespočetné množstvo výtvarných spracovaní jánošíkovskej látky, z ktorých možno uviesť:

</doc>
<doc id="14228" url="https://sk.wikipedia.org/wiki?curid=14228" title="Juro Jánošík">
Juro Jánošík

Juro Jánošík môže byť:

</doc>
<doc id="14232" url="https://sk.wikipedia.org/wiki?curid=14232" title="Terach">
Terach



</doc>
<doc id="14233" url="https://sk.wikipedia.org/wiki?curid=14233" title="Ontogénia">
Ontogénia

Ontogénia môže byť:

</doc>
<doc id="14234" url="https://sk.wikipedia.org/wiki?curid=14234" title="Richard Feynman">
Richard Feynman

 
Richard Phillips Feynman (* 11. máj 1918, Queens, New York, USA – † 15. február 1988, Los Angeles, Kalifornia) bol americký fyzik, ktorý značne rozšíril teóriu kvantovej elektrodynamiky, fyziky supratekutosti tekutého hélia a časticovej fyziky. Za svoju prácu o kvantovej elektrodynamike získal Feynman v roku 1965 Nobelovu cenu za fyziku. Bol odmenený spolu s Julianom Schwingerom a Sin-Itiro Tomonagom za spôsob ako pochopiť správanie sa subatomárnych častíc použitím perturbatívneho výpočtu znázorňovaného graficky pomocou obrazcov známych dnes pod pomenovaním Feynmanove diagramy. Bol taktiež inšpiratívny prednášajúci, amatérsky hudobník, podieľal sa na vývoji atómovej bomby a v roku 1986 bol členom Rogersovej komisie vyšetrujúcej haváriu raketoplánu Challenger. 
Vo svojich knihách a prednáškach bol Feynman horlivým a vplyvným popularizátorom fyziky. Známe sú hlavne jeho "Feynmanove prednášky z fyziky", majúce v anglickom vydaní 3 časti. Známy je pre svoju neprekonateľnú zvedavosť, dôvtip, brilantnú myseľ a hravý temperament; rovnako je však povestný svojimi mnohými dobrodružstvami, rozpísanými v knihách "To snáď nemyslíte vážne, pán Feynman!", "Hádam ti nerobia starosti cudzie názory?" a "Tuva Or Bust!" (angl.). Richard Feynman bol v mnohých ohľadoch excentrický voľnomyšlienkár.
Životopis.
Narodil sa vo Far Rockaway v štvrti Queens v New Yorku. Jeho rodičia boli židovského pôvodu. Hoci neboli rituálnymi vyznavačmi judaizmu, rodina navštevovala chrám každý piatok. Mladý Feynman bol veľmi ovplyvnený svojím otcom Mellvillom. Ten ho vždy povzbudzoval klásť otázky, a takýmto spôsobom prekonávať ortodoxné myslenie. Matka mu vštepila silný zmysel pre humor, ktorý mu zostal počas celého života. V detstve s nadšením opravoval rádiá, prejavil svoj talent pre elektrotechniku. V škole bol bystrý, avšak jeho IQ (125), namerané počas tohto obdobia, predstavuje iba mierny nadpriemer. Už pred vstupom na vysokú školu neustále experimentoval a pretváral rôzne témy v matematike, ako napríklad polovičné derivácie (matematický operátor, ktorý, ak je aplikovaný dvakrát v rade, vedie k derivácii funkcie), používajúc pri tom vlastnú sústavu symbolov. 
(Teda ešte počas štúdia na strednej škole si vyvíjal matematickú intuíciu svojím Taylorovým radom matematických operátorov.) Jeho zvyk pre priame pomenovanie vecí mohol niekedy vyviesť ľudí s konvenčným myslením z rovnováhy. Ako príklad možno uviesť jednu z jeho otázok, ktorú položil knihovníčke v biologickej knižnici: „Nemáte mapu mačky?“. Pritom mal na mysli anatomickú schému mačky . Vždy rozprával presne a zrozumiteľne. 
Vzdelanie.
Feynman dosiahol v roku 1939 titul bakalára na MIT (Massachusettský technologický inštitút), a v tom istom roku vyhral matematickú súťaž Williama Putnama. Dosiahol vynikajúce výsledky počas prijímacích skúšok z matematiky a fyziky na Princetonskú univerzitu, v kontraste k pomerne slabým z dejepisnej časti. 
V roku 1942 dosiahol PhD. z Princetonskej univerzity, poradcom jeho dizertačnej práce bol John Archibald Wheeler. Feynmanova dizertačná práca aplikovala princíp stacionárnej akcie na problematiku kvantovej mechaniky, kladúc základy pre „path integral“ prístup a Feynmanove diagramy.
Počas doktorandského štúdia sa Feynman oženil so svojou prvou ženou, Arline Greenbaumovou.
(Jej krstné meno je často uvádzané ako Arlene, napríklad aj v dvoch Feynmanových biografiách: "To snáď nemyslíte vážne, pán Feynman" a "Hádam ti nerobia starosti cudzie názory". V jeho osobných listoch, publikovaných v „Perfectly Reasonable Deviations From the Beaten Track“, ale Feynman uvádza meno svojej manželky ako Arline).
Arline diagnostikovali tuberkulózu, toho času nevyliečiteľnú a smrteľnú chorobu, ale obaja boli natoľko opatrní, že Feynman nikdy neochorel na TBC.
Projekt Manhattan.
Projekte Manhattan v Los Alamos (vojnový projekt americkej armády pre vývoj atómovej bomby). Podľa Feynmanových slov, k projektu sa pripojil, aby sa mohol uistiť, že nacistické Nemecko nevyvinie bombu ako prvé. Počas víkendov navštevoval svoju manželku v sanatóriu v Albuquerque, až do jej smrti na tuberkulózu 16. júna 1945. Hlboko sa ponoril do práce na projekte a zúčastnil sa na teste bomby Trinity. Feynman tvrdil, že ako jediný videl explóziu bez tmavých okuliarov, pozerajúc cez predné sklo dodávky (takto sa chrániac pred škodlivým ultrafialovým žiarením).
Práca mladého fyzika na projekte bola relatívne vzdialená od hlavnej akcie, pozostávajúc hlavne z riadenia výpočtovej skupiny ľudských počítačov v Teoretickej divízii, neskôr spolu s Nicholasom Metropolisom v príprave systému pre používanie diernych štítkov IBM.
Feynmanova ďalšia práca v Los Alamos spočívala vo výpočte neutrónových rovníc, ktoré slúžili na zmeranie kritického množstva štiepneho materiálu pre „Vodný kotol“, malý jadrový reaktor v púštnom laboratóriu. Po tejto práci bol presunutý na pracovisko v Oak Ridge, kde pomáhal inžinierom vo výpočte bezpečnostných predpisov pre skladovanie materiálu (aby sa predišlo nechceným kritickým nehodám). Takisto vykonal rozhodujúcu teoretickú a výpočtovú prácu pre plánovanú uránovo-hydridovú bombu, ktorej zostrojenie sa neskôr ukázalo ako nerealizovateľné.
Slávny fyzik Niels Bohr si vyhľadal Feynmana pre diskusiu jeden na jedného. Feynman až neskôr zistil prečo. Väčšina fyzikov mala pred Bohrom nesmierny rešpekt, ktorý im bránil v akejkoľvek polemike s ním. Ale Feynman nemal žiadne zábrany vehementne poukazovať na všetko, čo podľa jeho myslenia bolo nesprávne. Feynman povedal, že cítil voči Bohrovi rovnaký rešpekt ako hocikto iný, ale vždy keď sa dostane do diskusie o fyzike, zabúda na všetko ostatné.
Takisto sa stal priateľom vedúceho laboratória Roberta Oppenheimera, ktorý sa ho po vojne niekoľkokrát neúspešne snažil získať pre prácu na Kalifornskej univerzite, Berkeley.
V dôsledku prísne tajnej práce bolo stredisko v Los Alamos izolované. Podľa jeho vlastných slov: „Neexistovalo tam nič, čo by som mohol robiť.“ Unudený Feynman si nachádzal rôzne zábavky: učil sa napríklad uhádnuť kombinácie číselných zámkov na skrinkách a pracovných stolíkoch, skrývajúcich tajné dokumenty projektu. Pre žart raz zanechal sériu škodoradostných odkazov v uzamknutom stolíku svojho kolegu, čím v ňom spôsobil paniku, že cudzí špión sa dostal k tajným materiálom pre výrobu atómovej bomby. (Zaujímavosťou je, že Feynman si raz kvôli návšteve chorej manželky, požičal auto od Klausa Fuchsa, neskôr odhaleného skutočného špióna).
Pri inej príležitosti si Feynman našiel izolované miesto v mesa, kde bubnoval indiánske rytmy: „A možno budem trochu tancovať a vyspevovať.“ Toto jeho bláznovstvo nezostalo nepovšimnuté a strediskom sa rozšírili fámy o záhadnom Indiánskom bubeníkovi „Injun Joeovi“. Feymann aj bubnoval na bubny.
Univerzita Cornell.
Po projekte Feynman začal pracovať ako profesor na Cornell University v meste Ithaca, štát New York, kde pôsobil aj Hans Bethe (fyzik, ktorý dokázal, že slnečná energia pochádza z jadrovej fúzie). Avšak cítil sa tam bez inšpirácie. Zúfajúc, že jeho tvorivosť úplne vyhasla, prešiel k riešeniu menej užitočných, ale zábavných problémov, ako napríklad analýze rozkolísaných rotujúcich tanierov balansujúcich na paličkách žongléra. (Ako sa neskôr ukázalo, táto aktivita mu poslúžila pri neskoršom výskume).
Z tohto dôvodu ho veľmi prekvapili ponuky od konkurenčných univerzít. Nakoniec sa rozhodol pre California Institute of Technology (Caltech) v Pasadene v Kalifornii, odmietnuc miesto neďaleko Princetonu v Inštitúte pre pokročilé štúdium v Princetone (kde v tom čase pôsobili význační akademici, medzi inými Albert Einstein). 
Feynman odmietol prácu pre Inštitút, pretože by tam nemal žiadne učiteľské povinnosti. Feynman považoval svojich študentov za zdroj inšpirácie a počas netvorivého obdobia aj za formu komfortu. Ak pociťoval, že nemôže byť kreatívny, tak aspoň učil. Iný významný rozhodovací faktor predstavovala jeho túžba pôsobiť v miernom podnebí. Tento cieľ si stanovil, keď sa uprostred snežnej búrky v Ithake snažil nasadiť snehové reťaze na kolesá svojho auta.
Feynman je niekedy označovaný ako „Veľký Vykladač“, pri vysvetľovaní témy svojim študentom sa s veľkou starostlivosťou snažil nespraviť ju tajomnou, ale prístupnou každému. Jeho základným princípom bolo, že ak nie je možné vysvetliť tému na hodine prvákov, téma nebola ešte plne pochopená. 
Feynman dosiahol veľké potešenie z vysvetľovania „na prváckej úrovni“ súvislosti medzi spinom a štatistikou (skupiny častíc so spinom 1/2 sa odpudzujú, zatiaľ čo skupiny s celočíselným spinom sa priťahujú), otázka nad ktorou uvažoval na vlastných prednáškach a ktorú vyriešil v roku 1986 v prednáške Dôvod antičastíc (publikované v "The Reason for Antiparticles: The 1986 Dirac Memorial Lecture")
Odmietal mechanické učenie a podobné metódy vyučovania, ktoré uprednostňovali formu pred účelom, či už to bolo na konferencii o vzdelávaní v Brazílii, alebo v štátnej komisii pre schvaľovanie školských učebníc.
Jasné myslenie a jasná prezentácia bola základnými bezpodmienečnými predpokladmi jeho pozornosti. Bolo veľmi riskantné vôbec prísť s ním do styku nepripravený. Nezabudol, kto bol tým predstierajúcim alebo hlupákom.
Počas jedného šabatového voľna sa vrátil k Newtonovým základným princípom, aby ich nanovo preštudoval. Čo sa naučil od Newtona, presunul takisto k svojim študentom, ako napríklad Newtonov pokus o vysvetlenie difrakcie.

</doc>
<doc id="14235" url="https://sk.wikipedia.org/wiki?curid=14235" title="Richard Phillips Feynman">
Richard Phillips Feynman



</doc>
<doc id="14239" url="https://sk.wikipedia.org/wiki?curid=14239" title="Syd Barrett">
Syd Barrett

Roger Keith Barrett (* 6. január 1946, Cambridge, Anglicko, Spojené kráľovstvo – † 7. júl 2006, Cambridge, Spojené kráľovstvo), známy ako Syd, bol jedným zo zakladajúcich členov skupiny Pink Floyd. Vďaka jeho akustickým sólovým albumom je mnohými označovaný ako prvý hudobník žánru psych folk.
Mladosť.
Narodil sa v Cambridge v rodine zo zámožnej strednej vrstvy. Jeho otec Arthur Max Barrett bol významným nemocničným a univerzitným patológom a obidvaja spolu s manželkou Winfred povzbudzovali mladého Rogera v jeho muzikantských a umeleckých ambíciách. Ochotne Sydovi dovoľovali, aby spolu s jeho prvými hudobnými skupinami skúšal aj v obývacej izbe ich domu. Keď mal Syd 12 rokov, zomrel mu otec. Syd bol nadaný aj ako výtvarník. Tesne po smrti otca šiel študovať výtvarné umenie na "Cambridge Tech". Na tejto škole študoval moderné jazyky aj jeho známy, David Gilmour. Prezývku Syd začal používať ako 14-ročný. Bol inšpirovaný menom džezového bubeníka z Cambridge Sida Barretat.
Hudobná kariéra.
Pink Floyd (1965 – 1968).
Začiatky.
V roku 1965 sa Syd pripojil ku skupine hudobníkov, ktorí vystupovali pod názvom The Tea Set. Členmi skupiny vtedy boli:
Neskôr keď zistil, že v Cambridge koncertuje skupina, ktorá má taký istý názov, zmenili si meno na „"The Pink Floyd Sound"“ (potom skrátene na „"The Pink Floyd"“) podľa krstných mien hudobníkov Pinka Andersona a Floyda Councila o ktorých sa Syd dočítal v predslove hudobného kritika Paula Olivera na obale LP platne nahrávok (vydanej roku 1962/ Philips BBL-7512) bluesového gitaristu a speváka Blind Boy Fullera.
Chris Dennis, ktorý pracoval ako zubný technik na základni "Royal Air Force" bol neskôr odvelený do cudziny. Niekoľko mesiacov potom opustil skupinu aj Bob Klose. Zo Syda sa stal prirodzený líder skupiny. Spočiatku skupina hrala coververzie amerických R&amp;B skladieb, podobne ako ich vtedajší súčasníci The Rolling Stones, The Yardbirds a The Kinks.
1966 – éra psychedelického undergroundu.
V priebehu roku 1966 sa skupina začala pokúšať o improvizovaný Rock and Roll, ktorý sa skôr približoval k džezovému spôsobu improvizácie v britskom pope tých rokov reprezentovaného hlavne hudbou podobnou tej, čo hrala skupina The Beatles. V tomto roku bol v Londýne otvorený nový rockový koncertný klub "UFO", ktorý sa rýchlo stal obľúbeným stánkom pre koncerty psychedelickej hudby. Atrakciou UFO klubu bola skupina Pink Floyd, ktorej vystúpenia sa stali ešte viac uznávanými po vystúpení v konkurenčnom klube "Roundhouse" kedy sa skupina Pink Floyd stala jedným z najpopulárnejších predstaviteľov vtedajšej Londýnskej undergroundovej scény psychedelickej hudby.
Kroky ku sláve.
Koncom roku 1966 sa skupina Pink Floyd spojila s manažérskym tímom, v ktorom boli producenti Andrew King a Peter Jenner. Títo dvaja manažéri mali dobré vzťahy s Joe Boydom, ktorý sa snažil spraviť si meno jedného z najdôležitejších podnikateľov na britskej hudobnej scéne. V januári 1967 bol Boyd producentom nahrávania v štúdiu "Sound Techniques" v Chelsea počas ktorého skupina Pink Floyd nahrala demonahrávku skladby „Arnold Layne“. Toto demo King a Jenner ponúkli vtedajšiemu hudobnému gigantovi, vydavateľstvu EMI, ktorého predstavitelia ním boli natoľko ohromení, že ponúkli skupine kontrakt na nahranie albumu.
Skladba „Arnold Layne“ je (podľa Watersových slov) o autentickej osobe transvestitu, ktorá kradla zo šnúr na ktorých si v období detstva vešali Watersova a Barrettova matka svoju bielizeň. Táto téma bola v šesťdesiatych natoľko tabu, že stanica BBC túto skladbu nevysielala. Napriek tomu singel „Arnold Layne“ dosiahol 20. priečku v anglických rebríčkoch a nasledujúci singel „See Emily Play“ postúpil až na 6. miesto.
Tieto prvé dve skladby a aj tretia („Apples and Oranges“) boli diela Syda Barretta. Barrett bol autorom väčšiny z raných skladieb skupiny Pink Floyd a teda aj autorom ich debutového albumu "The Piper at the Gates of Dawn", ktorý sa stretol s veľmi pozitívnym ohlasom aj u hudobnej kritiky.
Sláva, drogy a rozpad osobnosti.
Úspechy prvého albumu, zvýšený záujem fanúšikov o skupinu, popularita, pocit zodpovednosti za budúcnosť, spolu s experimentovaním s drogami (hlavne LSD) postupne zvyšovali tlak na Syda Barretta, ktorý vyvrcholil do jeho psychickej choroby. Sydovo správanie sa stávalo nepredvídateľným.
V tomto období sa stávalo, že Syd stál na pódiu so skupinou a brnkal jediný akord počas celého koncertu. Inokedy nehral vôbec. Na show "The Fillmore West" v San Franciscu v skladbe „Interstellar Overdrive“ Barrett postupne rozladil gitaru. Publikum sa bavilo, považovalo toto „číslo“ za šantenie, no zvyšní členovia skupiny z toho zostali zdesení.
Koncom roku 1967 Syd pred jedným vystúpením nadrvil tabletky sedatív a spolu s gelom na vlasy (Brylcreem- zložený z vody, včelieho vosku, minerálneho oleja…) si to votrel do vlasov. Pôsobením tepla a svetla z reflektorov si vytvoril „"look"“ blikajúcej sviečky… Barrettove stavy z tohoto obdoba sa neskôr stali inšpiráciou pre scény vo filme .
Po katastrofálnych skúsenostiach z amerického turné požiadala skupina Pink Floyd o spoluprácu Sydovho kamaráta zo školy Davida Gilmoura. Pôvodným zámerom bolo, aby David hral druhú gitaru a v prípadoch Sydových výpadkov ho zastúpil na vystúpeniach. Na niektorých show to tak aj bolo: David hral a spieval a Syd sa iba prechádzal po pódiu, kým sa mu neuráčilo aj niečo zahrať. Zvyšní členovia skupiny boli už otrávení z Barrettovho šaškovania a tak sa v januári 1968 rozhodli Syda nevziať so sebou na vystúpenie na univerzite v Southamptone.
Neskôr sa pokúsili podľa vzoru skupiny The Beach Boys (kde Brian Wilson trpel na schizofréniu) udržať si Syda ako ich "dvorného skladateľa", no aj tento nápad sa ukázal ako nerealizovateľný. O Sydových psychotických stavoch je mnoho historiek. Pravdivosť niektorých je sporná, no niektoré sa skutočne stali. Roger Waters hovorí, že ich poslednou spoločnou skúškou bolo nacvičovanie skladby „Have you got it yet?“. Keď ju Syd priniesol do skúšobne, zdala sa celkom jednoduchá. Barrett však počas skúšania neustále menil a komplikoval jej aranžmány. Stále ju hral inak a spieval „"Have you got it yet?"“. Po hodine pokusov o jej hranie sa zhodli na tom, že túto pieseň nechcú a že sú obeťou Barretovho čudného zmyslu pre humor.
Po vydaní albumu "A Saucerful of Secrets" v roku 1968 prestal Barrett komponovať skladby pre skupinu. Na tomto albume môžeme nájsť už iba jedno jeho pôvodné dielo, skladbu „Jugband Blues“
V marci 1968 bolo oficiálne oznámené, že Syd Barrett už nie je členom skupiny Pink Floyd.
Sólová kariéra (1968 – 1972).
Po odchode zo skupiny Pink Floyd sa Barrett utiahol do ústrania. Napriek tomu ešte vydal dva sólové štúdiové albumy: "The Madcap Laughs" a "Barrett". Väčšina materiálu pre tieto albumy bola komponovaná od konca roku 1966 do polroka roku 1967, t. j. v Sydovom najproduktívnejšom období.
Album "The Madcap Laughs" Barrett nahrával v štúdiách EMI na Abbey Road na dvakrát. Zopár nahrávok urobil od mája do júna 1968 (producentom bol Peter Jenner), väčšiu časť albumu nahral od apríla do júla 1969. Producentom nahrávania boli Malcolm Jones (za EMI) v spolupráci s Davidom Gilmourom a Rogerom Watersom. Nahrávky pre druhý album boli produkované omnoho dlhšie po častiach od februára do júla 1970. Výsledný zvuk je oproti prvému albumu omnoho viac uhladenejší, ale Barrett bol pravdepodobne v tomto období v horšom stave. Producentom albumu bol David Gilmour, ktorý hrá na albume na basovú gitaru, Richard Wright hrá klávesy a na bicie hrá bubeník zo skupiny "Humble Pie", Jerry Shirley.
Napriek častým návštevám v nahrávacom štúdiu sa dá povedať, že sa Barrett v rokoch 1968 až 1972 venoval hudbe veľmi málo. 24. februára, 1970 sa objavil v rozhlasovej stanici BBC v programe Johna Peela "Top Gear", kde zahral päť skladieb, z nich bola iba jedna známa, tri boli pripravené pre album "Barrett" a nahrávka "Two of a Kind" bola vydaná na hudobnom nosiči až roku 2001 v kompilácii ". Autorom hudby a textu tejto skladby bol Richard Wright. Pri vystúpení v programe v rádiu BBC sprevádzali Syda David Gilmour na basovú gitaru a Jerry Shirley na perkusiách. Títo dvaja hudobníci sprevádzali Barretta aj na jeho jedinom živom vystúpení 6. júna, 1970 počas "Music and Fashion Festival"" v "Olympia Exhibition Hall" v Londýne. Trio odohralo štyri skladby ani nie za pol hodiny. Zvuk vystúpenia bol zle mixovaný a tak ich spev až do časti poslednej skladby nebolo vôbec počuť. Pred koncom štvrtej skladby Syd neočakávane položil svoju gitaru a odišiel z pódia.
16. februára, 1971 sa Syd Barrett naposledy objavil v rádiu BBC a nahral v ich štúdiách tri skladby. Všetky tri piesne pochádzali z jeho druhého albumu ("Barrett") a boli určené na jeho propagáciu. Po tomto vystúpení mal Barrett vo svojej hudobnej kariére viac ako ročnú prestávku.
Roky 1972 – 2006.
Roku 1972 Barrett nakrátko založil spolu s basgitaristom Jackom Monckom a s Twinkom, bývalým bubeníkom alternatívnej rockovej skupiny Pink Fairies, skupinu nazvanú „"Stars"“. I keď boli spočiatku vnímaní pozitívne ich vystúpenie na "Corn Exchange" v Cambridge je opisované ako katastrofa. Twink spomína, že po tomto poslednom vystúpení ho Barrett zastavil na ulici a ukázal mu ostrú recenziu o nich a zmizol.
V auguste 1974 Peter Jenner presvedčil Barretta aby sa vrátil do štúdií na Abbey Road v nádeji, že nahrá ďalší album. Nahrávanie trvalo krátko, iba tri dni. Nahratých bolo niekoľko nesúvislých pokusov o bluesové skladby. Jedinou pesničkou, ktorá mala názov je „If You Go, Don't Be Slow“.
Barrett potom nadobro zrušil svoje zmluvy s hudobným priemyslom. Predal hudobnému vydavateľstvu práva na jeho sólové albumy, odcestoval do Londýna, kde sa ubytoval v hoteli. Keď minul peniaze, vrátil sa naspäť do Cambridge, kde potom žil v suterénnom byte domu svojej matky. Ďalšie pokusy o jeho navrátenie (vrátane snahy skupiny The Damned, ktorá chcela aby Barrett produkoval ich druhý album) boli zbytočné. Až do svojej smrti dostával honoráre za jeho diela, ktoré vytvoril pre skupinu Pink Floyd, z každej z kompilácií a z niektorých nahrávok živých albumov a singlov, na ktorých boli jeho skladby.
Nahrávanie albumu Wish You Were Here.
Syd Barrett mal jedno často spomínané stretnutie s ostatnými členmi skupiny Pink Floyd počas nahrávania albumu "Wish You Were Here". Barrett prišiel neohlásene do štúdia a sledoval ako mixujú skladbu „Shine On Your Crazy Diamond“, čírou náhodou pieseň, ktorej inšpiráciou bol jeho osud. Barret mal zjavnú nadváhu, vyholenú hlavu vrátane obočia. Jeho bývalí kolegovia ho spočiatku ani nespoznali.
V jednom z interview pre dokument „"Syd Barrett: Crazy Diamond"“ v televízii BBC (neskôr bol dokument vydaný na DVD pod titulom "The Pink Floyd and Syd Barrett Story") Richard Wright opisuje tento zážitok takto: „"Je to jeden z nezabudnuteľných zážitkov. Prišiel som na nahrávanie 'Shine On..' Vošiel som do štúdia a videl som toho chlapíka sedieť celkom vzadu. Nebol odo mňa ďalej ako vy, ale ja som ho nespoznal. Spýtal som sa, kto je tam vzadu. 'To je Syd', povedal niekto. Bolo to, ako keby niekto do mňa strelil… nedokázal som tomu uveriť. Mal oholenú hlavu, myslím aj obočie, všetko… popritom ako si zubnou kefkou čistil zuby, poskakoval hore-dolu… bolo to hrozné. Bol som hotový, myslím že Roger plakal, myslím, že sme plakali obaja. Bolo to veľmi šokujúce… sedem rokov sme sa nestretli a zrazu toto, práve vo chvíli, keď sme nahrávali túto skladbu. Nechápem- zhoda okolností, karma, osud, ktovie? Ale bol to veľmi silný zážitok."“ Nick Mason v tomto dokumente hovorí: „"Keď si spomínam na túto chvíľu, dokážem si živo spomenúť na jeho oči… aj keď bolo toho viacej, čo bolo na ňom neobvyklé."“ Roger Waters vraví: „"Dlho som nemohol prísť na to, kto to môže byť."“ David Gilmour dodáva: „"Nikto z nás ho nespoznal… vyholený, plešatý a veľmi tučný…"“
Náznak zmienky z tohto stretnutia môžeme vidieť aj vo filme , kde si hlavná postava Pink hraná Bobom Geldofom po tom, ako podľahne tlaku slávy a životných sklamaní, oholí celé telo.
Osobný život.
Jeden zo súčasných životopiscov Tim Willis píše v Barrettovom profile z roku 2005, že Syd (pod svojim originálnym menom Roger Barrett) sa v období svojho života v matkinom dome vrátil k svojej ďalšej umeleckej záľube, ktorou bolo maľovanie abstraktných obrazov. Syd bol tiež aj náruživým záhradníkom.
Napriek tomu, že sa od polovice sedemdesiatych rokov verejne neobjavoval, záujem o jeho osobu utíchal len veľmi pomaly. Reportéri a fanúšikovia chodili neustále do Cambridge a narušovali jeho snahu o pokojný život. Od osemdesiatych rokov až do jeho smrti v roku 2006 sa na verejnosť dostávali rôzne fotografie ktoré nafotili paparazzi z jeho ciest (pešo, či na bicykli) do obchodu.
Bol zrušený aj nápad natočiť biografickú snímku, režírovanú dlhoročným spolupracovníkom skupiny Pink Floyd, Petrom Medakom, podľa scenára Teda Shuttlewortha, v produkcii Ridleya Scotta, ktorá mala pracovný názov "Crazy Diamond".
Jeho styčným bodom s vonkajším svetom bola jeho sestra Rosemary, ktorá bývala neďaleko od neho. Podľa všetkého Barrett nebol nadšený spomienkami na jeho muzikantskú minulosť a ostatní členovia skupiny Pink Floyd nemali s ním priamy kontakt. Predsa len v roku 2002 šiel navštíviť sestru v jej dome aby si mohol pozrieť spomienkový film o ňom v televízii BBC. Veľmi sa vraj tešil, keď počul skladbu „See Emily Play“.
Syd nemal len psychické problémy. Trápili ho aj žalúdočné vredy a diabetes druhého typu.
Syd Barrett zomrel 7. júla 2006 vo veku 60 rokov, vo svojom dome v Cambridge. Podľahol rakovine pankreasu.
Sydov hudobný vplyv..
Mnohí hudobníci (jeho fanúšikmi boli napríklad Paul McCartney, Pete Towshend, Marc Bolan (T-Rex) a David Bowie) priznávajú, že boli ovplyvnení Barrettovou tvorbou.
Záujem o spoluprácu so Sydom prejavili na začiatku sedemdesiatych rokov aj Jimmy Page, Brian Eno, alebo skupina The Damned. David Bowie nahral na svoj album "Pin Ups" z roku 1973 cover verziu skladby „See Emily Play“.
Barretov osud mal veľmi silný dopad na témy tvorby Rogera Watersa. Téma vplyvu psychickej záťaže a psychickej choroby dominovala v legendárnych albumoch skupiny Pink Floyd "Dark Side of the Moon" z roku 1973 a "Wish You Were Here" z roku 1975.
Diskografia.
Kompilácie z Barrettových skladieb.
Najvýznamnejšie kompilácie.
Roku 1988 vydavateľstvo EMI vydalo album pod názvom "Opel", ktorý obsahoval Barrettove štúdiové nahrávky a predtým nevydané skladby nahraté od roku 1968 do roku 1970. Na album boli pôvodne pripravené aj remixované verzie predtým nevydaných Floydovských skladieb „Scream Thy Last Scream“ a „Vegetable Man“, ktoré sa nakoniec na finálnej verzii tejto kompilácie neobjavili.
V roku 1993 vyšla trojalbumová kompilácia "Crazy Diamond", na ktorých sú doplnené ďalšie verzie tých istých skladieb, ktoré ilustrujú Barrettovu neschopnosť, alebo odmietanie zahrať jednu skladbu viackrát rovnako.
16. apríla, 2001 vydavateľstvo EMI vydalo výberovku "". Na tomto albume sa nachádza aj dovtedy nevydaná nahrávka „Bob Dylan Blues“ z dema (nahrané r. 1970), ktoré mal vo svojej zbierke David Gilmour.

</doc>
<doc id="14240" url="https://sk.wikipedia.org/wiki?curid=14240" title="Peter Green">
Peter Green

Peter Green (narodený ako Peter Allen Greenbaum; * 29. október 1946, Londýn, Spojené kráľovstvo† 25. júl 2020, Canvey Island) bol blues-rockový gitarista a spoluzakladateľ skupiny Fleetwood Mac.
Mnohými je považovaný za najlepšieho bieleho bluesového gitaristu vôbec. Svoju profesionálnu kariéru začal v skupine Johna Mayalla, Bluesbrakers. V roku 1967 ju opustil, aby sformoval Fleetwood Mac, kde zotrval až do roku 1970, kedy pre prehlbujúce sa psychické problémy odišiel.
Peter Green nahral jeden sólový album a v podstate zmizol z hudobného diania až na nejaké drobné hosťovania. Striedal viacero zamestnaní, bol viackrát hospitalizovaný a koncom sedemdesiatych rokov sa znova vrátil k hudbe, nahrával pravidelne až do polovice osemdesiatych rokov, kedy sa znova utiahol do ústrania. Na podnet dlhoročného priateľa Nigela Watsona sa napokon druhýkrát po dlhej prestávke vrátil - založil s ním skupinu Splinter Group, s ktorou účinkoval osem rokov až do roku 2004, kedy ju opustil.

</doc>
<doc id="14241" url="https://sk.wikipedia.org/wiki?curid=14241" title="Juraj (prvé meno)">
Juraj (prvé meno)

Juraj je mužské krstné meno. Je staroslovanského pôvodu (rus. юркий (jurkij) znamená „vrtký, obratný“). Grécky význam mena Georgius znamená „roľník“.

</doc>
<doc id="14242" url="https://sk.wikipedia.org/wiki?curid=14242" title="Jaroslava">
Jaroslava

Jaroslava je ženské krstné meno. Kolokviálne zvyčajne označovaná ako Jarka. Meno má slovanský pôvod a jeho význam je „slávna silou“. Meniny na Slovensku má 26. apríla.

</doc>
<doc id="14243" url="https://sk.wikipedia.org/wiki?curid=14243" title="Jaroslav">
Jaroslav

Jaroslav je mužské krstné meno. Má slovanský pôvod s významom „slávny silou, bujarosťou“ alebo „oslavujúci jar, bujarosť“. Meniny na Slovensku má 27. apríla.

</doc>
<doc id="14244" url="https://sk.wikipedia.org/wiki?curid=14244" title="Jarmila">
Jarmila

"Jarmila môže byť aj starší názov bývalého rastlinného rodu jarmilka, pozri jarmilka."
Jarmila je ženské krstné meno. Je slovanského pôvodu s významom „milujúca jarosť, bujarosť“. Meniny na Slovensku má 28. apríla.

</doc>
<doc id="14245" url="https://sk.wikipedia.org/wiki?curid=14245" title="Lea">
Lea

Lea je ženské krstné meno. Meniny na Slovensku má 29. apríla.

</doc>
<doc id="14246" url="https://sk.wikipedia.org/wiki?curid=14246" title="Anastázia (prvé meno)">
Anastázia (prvé meno)

Anastázia je ženské krstné meno. Pôvod má v gréckom slove "anastas" s významom vzkriesený. Existovala aj mužská obdoba tohto mena, Anastáz. Na Slovensku má meniny 30. apríla.

</doc>
<doc id="14247" url="https://sk.wikipedia.org/wiki?curid=14247" title="Žigmund (prvé meno)">
Žigmund (prvé meno)

Žigmund je mužské krstné meno. Pôvodné nemecké meno Siegmund má pôvod v staronemeckých slovách "sigu+munt", čo znamená „víťazná ochrana“, „ochranca víťazstva“. Meniny na Slovensku má 2. mája.

</doc>
<doc id="14248" url="https://sk.wikipedia.org/wiki?curid=14248" title="Galina">
Galina

Galina je ženské krstné meno. Je to ruská a bulharská forma buď gréckeho mena γαληνη (galene), čo znamená „pokoj“, alebo mena Helen, znamenajúceho „slnečný lúč“, „svetlo“. Meniny na Slovensku má 3. mája.

</doc>
<doc id="14249" url="https://sk.wikipedia.org/wiki?curid=14249" title="Florián (prvé meno)">
Florián (prvé meno)

Florián je mužské krstné meno. V latinčine má tvar Florianus, čo je odvodené od slova „flos“ (v genitíve „floris“) s významom „kvet“. Meniny má 4. mája. Je patrónom hasičov.

</doc>
<doc id="14290" url="https://sk.wikipedia.org/wiki?curid=14290" title="1096">
1096



</doc>
<doc id="14291" url="https://sk.wikipedia.org/wiki?curid=14291" title="1097">
1097



</doc>
<doc id="14292" url="https://sk.wikipedia.org/wiki?curid=14292" title="1098">
1098



</doc>
<doc id="14293" url="https://sk.wikipedia.org/wiki?curid=14293" title="1099">
1099



</doc>
<doc id="14294" url="https://sk.wikipedia.org/wiki?curid=14294" title="1100">
1100



</doc>
<doc id="14295" url="https://sk.wikipedia.org/wiki?curid=14295" title="1092">
1092



</doc>
<doc id="14296" url="https://sk.wikipedia.org/wiki?curid=14296" title="1093">
1093



</doc>
<doc id="14297" url="https://sk.wikipedia.org/wiki?curid=14297" title="1094">
1094



</doc>
<doc id="14298" url="https://sk.wikipedia.org/wiki?curid=14298" title="1095">
1095



</doc>
<doc id="14299" url="https://sk.wikipedia.org/wiki?curid=14299" title="1088">
1088



</doc>
<doc id="14300" url="https://sk.wikipedia.org/wiki?curid=14300" title="1089">
1089



</doc>
<doc id="14301" url="https://sk.wikipedia.org/wiki?curid=14301" title="1090">
1090



</doc>
<doc id="14316" url="https://sk.wikipedia.org/wiki?curid=14316" title="Renée Zellwegerová">
Renée Zellwegerová

Renée Kathleen Zellwegerová (* 25. apríl 1969, Katy, Texas, Spojené štáty) je americká herečka a producentka. Získala ohlas u kritikov a obdržala množstvo ocenení, vrátane Oscara, ceny BAFTA, troch Zlatých glóbusov a troch Screen Actors Guild Awards. "Hasty Pudding" ju vymenoval za ženu roka 2009 a považuje sa za jednu z najlepšie platených hollywoodskych herečiek.
Osobný život.
Vzťahy.
Zellwegerová bola jedenkrát vydatá, jedenkrát rozvedená a nemá deti. V rokoch 1999 – 2000 bola zasnúbená s Jimom Carrey. V roku 2003 mala krátky vzťah s hudobníkom Jackom White. 9. mája 2005 sa vydala za Kennyho Chesneyho, avšak o štyri mesiace neskôr pár anuloval sobáš. V papieroch Zellwegerová ako dôvod rozvodu uviedla „podvod“. Pod drobnohľadom médií vysvetlila, že slovo „podvod“ bol jednoducho „právny jazyk“ a „nie odraz Kennyho charakteru“. V roku 2009 začala chodiť s Bradley Cooperom, potom čo ho v roku 2006 stretla pri natáčaní filmu "Prípad číslo 39". Rozišli sa v roku 2011. Od roku 2012 tvorí pár s hudobníkom Doyleom Bramhallom II.

</doc>
<doc id="14318" url="https://sk.wikipedia.org/wiki?curid=14318" title="Adsorpcia">
Adsorpcia

Adsorpcia (z lat. "adsorbere"; príslušné sloveso znie „adsorbovať“) je viazanie plynnej, kvapalnej (rozpustenej) alebo pevnej látky na povrch inej, obvykle pevnej látky. Opakom adsorpcie je desorpcia. Zovšeobecnene sa pod adsorpciou rozumie samovoľné zvyšovanie koncentrácie látok na fázovom rozhraní, najčastejšie na rozhraní tuhej a plynnej alebo tuhej a kvapalnej fázy, sprevádzané uvoľnením adsorpčného tepla.
Charakteristika.
Dôležitou vlastnosťou adsorpcie je závislosť rovnovážneho naadsorbovaného množstva látky od koncentrácie, respektíve od teploty. Adsorpcia umožňuje oddelenie zložiek, ktoré sa v zmesi vyskytujú v nízkych koncentráciách. Napríklad adsorpciou na aktívnom uhlí možno zo vzduchu veľmi účinne oddeliť malé množstvá organických rozpúšťadiel. Adsorpcia sa používa pri spracovaní ropy (sušenie, rafinácia), na odfarbovanie tukov, rafináciu cukru, pri úprave vody, na sušenie plynov, vo farmaceutickom priemysle. Z plynných zmesí sa adsorbciou získavajú vzácne plyny, pary rozpúšťadiel a odstraňujú sa toxické prímesi.
Klasifikácia.
Podľa povahy väzieb medzi povrchom a adsorbovanými molekulami sa hovorí buď o fyzikálnej alebo chemickej adsorbcii (chemisorpcii).
Fyzikálna adsorpcia.
Fyzikálna adsorpcia je vratná, lebo adsorbát je viazaný na povrch adsorbentu slabými medzimolekulovými silami.
Chemisorpcia.
Pri chemisorpcii vzniká pevnejšia, najčastejšie elektrochemická väzba medzi adsorbovanou látkou a adsorbentom, pričom sa uvoľní teplo. Na rozdiel od fyzikálnej adsorpcie prebieha chemisorpcia pomaly. Výťažok adsorpcie s rastúcou teplotou monotónne klesá. Aj následná desorpcia je technicky náročnejšia.

</doc>
<doc id="14319" url="https://sk.wikipedia.org/wiki?curid=14319" title="Katalyzátor">
Katalyzátor

Katalyzátor (z gréckeho katálysis = rozpustenie) označuje:

</doc>
<doc id="14321" url="https://sk.wikipedia.org/wiki?curid=14321" title="Gymnázium">
Gymnázium

"O konkrétnych školách nesúcich názov Gymnázium pozri "
Gymnázium je označenie pre stredné všeobecnovzdelávacie školy v niektorých krajinách, napríklad na Slovensku.
Pôvodne to bolo v starovekom Grécku miesto športových hier a cvičení. 
Na Slovensku sa pojem gymnázium objavil počas humanizmu na označenie latinských cirkevných škôl. V 16. storočí bolo na Slovensku veľa protestantských gymnázií, v 17. a 18. storočí jezuitských latinských gymnázií či kolégií. 
V 18. a začiatkom 19. storočia sa ako gymnáziá označovali vyššie latinské školy (ak sa na nich študovala aj filozofia, teológia a právo, nazývali sa „akadémie“, u evanjelikov „lýceá“). Roku 1849 boli premenené na 8-ročné školy a vyučovacím jazykom sa stala nemčina, neskôr maďarčina, len na troch gymnáziách prechodne (Revúca 1863-74, Martin 1867-75, Kláštor pod Znievom 1869-74) slovenčina. Začiatkom 20. storočia začali vznikať aj reálne gymnáziá (s dôrazom na reálne a prírodovedné predmety).
Po roku 1918 boli najrozšírenejšie reálne gymnáziá (dodnes existujú v Nemecku a Rakúsku). Po roku 1945 boli všetky gymnáziá zoštátnené a boli vytvorené „gymnáziá“ z najvyšších štyroch tried bývalých gymnázií. V nových gymnáziách bolo obmedzené vyučovanie klasických jazykov. V roku 1953 boli gymnáziá zrušené a začlenené do „stredných všeobecnovzdelávacích škôl“ (SVŠ). Roku 1968 boli gymnáziá znovu vytvorené ako 4-ročné stredné všeobecnovzdelávacie školy pripravujúce na vysokoškolské štúdium a kvalifikovanú prácu. Po roku 1989 pribudli k týmto 4-ročným gymnáziám po desaťročiach opäť 8-ročné gymnáziá.

</doc>
<doc id="14323" url="https://sk.wikipedia.org/wiki?curid=14323" title="Dialýza">
Dialýza

Dialýza (z gréčtiny "diálysis" = rozpustenie, oddelenie) môže byť:

</doc>
<doc id="14327" url="https://sk.wikipedia.org/wiki?curid=14327" title="Víťaz (okres Prešov)">
Víťaz (okres Prešov)

Víťaz je obec na Slovensku ležiaca v Prešovskom kraji.
Polohopis.
Víťaz leží v juhozápadnom okraji Šarišskej vrchoviny, v hornej časti údolia prítoku Hornádu, v nadmorskej výške 470 m n. m.
Symboly obce.
Zástava obce Víťaz vychádza z farieb obecného erbu a tvoria ju štyri zvislé pruhy – modrý, biely, červený a modrý. V spodnej časti sú dva výstrihy v podobe rovnostranných trojuholníkov.
Pečať obce tvorí odtlačok sochy sv. Jozefa – robotníka, ktorá je umiestnená v rímskokatolíckom kostole vo Víťaze s kruhopisom "OBEC VÍŤAZ". Pečať schválilo obecné zastupiteľstvo dňa 25. 06.1993
Erb obce tvorí v modrom poli štítu na červenej pôde kráčajúci späť hľadiaci biely/strieborný/ lev, opierajúci sa prednými labami o žltý/zlatý/ lemeš pluhu.
Vyfarbenie erbu bolo zvolené tak, aby zodpovedalo základnému heraldickému pravidlu pre používanie farieb a kovov, ako aj požiadavkám na jasnosť a zrozumiteľnosť erbového znamenia.
V návrhu je použitý španielsky štít, v obecnej a mestskej heraldike najbežnejší.

</doc>
<doc id="14328" url="https://sk.wikipedia.org/wiki?curid=14328" title="Príloha e-mailu">
Príloha e-mailu

Príloha e-mailu alebo emailová príloha je súbor, ktorý je poslaný spolu s emailovou správou. MIME, štandardný formát emailových správ hovorí, akým spôsobom sa kóduje originálna správa aj priložené súbory.

</doc>
<doc id="14329" url="https://sk.wikipedia.org/wiki?curid=14329" title="Príloha">
Príloha

Príloha môže byť:

</doc>
<doc id="14330" url="https://sk.wikipedia.org/wiki?curid=14330" title="Janov">
Janov

Janov môže byť:

</doc>
<doc id="14331" url="https://sk.wikipedia.org/wiki?curid=14331" title="Bitka o Wesnoth">
Bitka o Wesnoth

Bitka o Wesnoth je ťahová strategická počítačová hra s tematikou fantasy. Hra je slobodný softvér pod licenciou GNU GPL. Beží na operačných systémoch GNU/Linux, Windows, Mac OS X, BeOS, Solaris, FreeBSD, OpenBSD, NetBSD a kompatibilných.
Je preložená do niekoľkých jazykov, vrátane slovenčiny.
„Bitka o Wesnoth“ je ťahová stratégia pre jedného alebo viacerých hráčov. Hrá sa na šesťuholníkovej mape. Hráči si budujú armádu z vojenských jednotiek rozličných druhov, ako napríklad elfovia, orkovia, trpaslíci, trollovia, a podobne.
Jednotky bojujú o dediny, z ktorých hráči dostávajú zlato na údržbu a nákup jednotiek. Rôzne jednotky majú rozličné výhody a nevýhody, ich bojové schopnosti ovplyvňuje aj terén, na ktorom stoja, a denná doba. Jednotky v boji dostávajú skúsenosti a po dosiahnutí určitého počtu môžu byť povýšené na vyššiu úroveň, na ktorej získavajú lepšie schopnosti. V rámci jednej kampane sa ušetrené peniaze a jednotky, ktoré prežili, prenášajú do nasledujúcej mapy.
Na hre spolupracovalo mnoho programátorov, dizajnérov, a podobne. Pôvodným dizajnérom a dnešným šéfom vývoja je David White.
Jeho zámerom bolo vytvoriť slobodnú strategickú hru s jednoduchými pravidlami a dobrou umelou inteligenciou, ktorá bude náročná a zábavná. Inšpiráciou boli hry na Sega Genesis: Master of Monsters a Warsong.
Národy.
V hre sa vyskytuje 6 hlavných národov alebo frakcií, ktoré často pozostávajú aj z niekoľkých menších národov. Sila každého národa je vyrovnaná, no vybratie ktoréhokoľvek národu so sebou prináša rozmanité výhody a nevýhody.
Lojalisti.
Lojalisti alebo inak ľudia sú národ priamo z kráľovstva Wesnoth, kam sa dostali po skaze zeleného ostrova. Lojalisti pozostávajú z jednotiek ľudí, mágov a morských ľudí. Kľúčovú úlohu zohráva jazdectvo, a preto je národ vhodný na boj na rovinách.
Hrdinovia ľudí: Konrád, Lisar, Deoran a ďalší.
Rebeli.
Tajomná rasa elfov spolu s mágmi, morskými ľuďmi a entmi vytvára národ označovaný ako rebeli. Rebeli sú najlepšou rasou pre ťaženia v lesoch, kde môžu kombinovať vysokú obranu počas boja v lesoch s liečiacimi jednotkami. Taktiež má takmer každá jednotka tejto frakcie útok na diaľku, čím dostávajú veľkú výhodu hlavne v boji proti orkom. Nevýhodou sú vyššie ceny jednotiek a nižší počet životov.
Hrdinovia elfov: Kalenz, Kaleh, Zúla a ďalší.
Mágovia.
Mágovia sa dajú najať vo frakciách lojalistov a rebelov. Mágovia majú mocný útok na diaľku, ktorý je zvlášť nebezpečný pre nemŕtvych. Nevýhodou je potreba veľkého množstva skúseností na vylepšenie jednotky a slabý boj na blízku.
Známy Mágovia: Delfador a ďalší.
Morskí ľudia.
Morský ľudia sa dajú podobne ako mágovia najať vo frakciách lojalistov a rebelov. Na rozdiel od ostatných jednotiek sú tieto jednotky schopné účinne bojovať vo vode.
Severania.
Severania alebo orkovia sú pomerne jednoduchý národ žijúci hlavne na sever od kráľovstva Wesnoth. Táto rasa je mocná hlavne vo vysokých počtoch kombinovaných s jednotkami na vyššej úrovni, ktoré potrebujú na postup menej skúseností ako jednotky iných národov. Veľkou nevýhodou je takmer u všetkých jednotiek neschopnosť boja na diaľku.
Trolovia.
Trolovia sa najímajú v národe severanov. Jednotky trolov sú veľmi nebezpečné v boji na blízku a majú schopnosť regenerovať.
Goblini.
Goblini sa najímajú v tábore severanov. Ich jednotky sú slabé, ale veľmi lacné.
Nagovia.
Nagovia sú najímaný v tábore severanov, a rovnako ako morskí ľudia, sú vhodní do vodného prostredia a močiarov.
Nemŕtvy.
Tajomný národ nemŕtvych pozostáva z kostlivcov, netopierov a ďalších bytostí a z ľudí, ktorí ovládajú temnú mágiu. Ide o všeobecne silný národ, kombinujúci niekedy protikladné jednotky. Slabosťou väčšiny jednotiek je zraniteľnosť mystickými a tupými útokmi, silnou stránkou je nižšia zraniteľnosť bodnými alebo sečnými zbraňami.
Aliancia Knalgy.
Aliancia trpaslíkov a banditov ukazuje svoje kvality hlavne v bojoch v horách a v jaskyniach. Jednotky trpaslíkov majú obvykle dobrý útok na blízku a veľmi dobrú obranu. Nevýhodou sú niekedy absencia útoku na diaľku.
Banditi.
Banditi majú slabšie obrnenie ako ostatné národy, svojou šikovnosťou však majú vysokú obranu na takmer každom povrchu.
Jašteri.
Jašteri vládnu ohňom i zbraňami na blízko, pre svoje rozmery sú však ľahkým cielom. Znalosťou ohnivej mágie a uznávaním poriadku sú priamym opakom saurov, s ktorými sú v aliancii.
Saurovia.
Saurovia sú močiarne bytosti, ovládajúce mágiu chladu a slúžiace chaosu.
Púštny ľud.
Siedma oficiálna frakcia bude pridaná v hre vo verzii 1.19. Doteraz je možné hrať túto frakciu po zakliknutí možnosti hrať spolu s ňou. Púštny ľud má výhody pri boji v púšti a niektoré jednotky sú liminálne, čiže majú výhody ráno a večer.
Kampane.
„Bitka o Wesnoth“ obsahuje v distribúcii niekoľko oficiálnych kampaní. Ďalšie, užívateľmi vytvorené kampane možno stiahnuť z kampaňového servera.
 Rytier pomáha obyvateľom dediny poraziť zlého mága, a pritom sa snaží zachrániť svojho uneseného brata. Krátka kampaň pre začiatočníkov.
 Kampaň pre začiatočníkov, v ktorej musíte odraziť prvú inváziu orkov na Veľký Kontinent.
 Mladý rytier Deoran je vyslaný veliť južnej hliadke, ktorá sa zapletie do bojov so zbojníkmi a nemŕtvymi. Jednoduchá kampaň; v strede sa rozvetvuje a má dva alternatívne konce.
 Kráľovský syn Konrád, vychovaný u elfov, sa snaží zvrhnúť vládu temnej kráľovnej Aševiery. Historicky najstaršia kampaň v hre.
 S narastajúcim tieňom občianskej vojny nad Wesnothom sa do do odboja proti tyranii kráľovnej Aševiery púšťa skupina húževnatých pohraničiarov. V ceste za vytúženou slobodou im však nebudú stáť len ostré čepele kráľovského vojska, ale aj temnejšie hrozby - Orkovia a Nemŕtvi.
 Príchod Haldrika I. na veľký kontinent a založenie kráľovstva Wesnoth.
 Dôstojník Gweddry vedie obrannú bitku proti nemŕtvym útočníkom. Vo verzii 1.18 je kampaň kompletne prerobená.
 Autorom tejto kampane je známy programátor a zástanca open source, Eric S. Raymond.
 Nauč sa temnému umeniu černokňažníctva, aby si zachránil svoj ľud
 Príbeh o tom, ako trpaslíci z Knalgy vytvorili Ohnivého žezlo (kľúčový artefakt v kampani "Dedič trónu").
 Vládca orkov sa snaží zachrániť svoj národ pred útokom ľudí.
 Ľudia od Trpasličích vrát si mohli vybrať: buď zostanú otrokmi orkov po celú dobu svojich krátkych a mizerných životov, alebo budú ochotní položiť aj svoje životy za slobodu a povstanú proti krutým utláčateľom. Kto by bol tušil, že sa ich zápas spustí mohutnú vlnu udalostí, ktoré môžu zmeniť celý Sever a prinavrátiť mu jeho dávnu slávu.
 Kampaň sa odohráva vo vzdialenej budúcnosti Wesnothu, kde elfovia žijú v púšti.
 Príbeh elfského lorda Kalenza, ktorý po druhej orkskej invázii na Veľký kontinent zjednotil svoj ľud a stal sa najznámejším hrdinom v histórii elfov.
 Bandy orkov plienia wesnoth, postupujú hlbšie na juh od Veľkej rieky. Kto je záhadný Iliah-Malal? Dokáźeš ho zastaviť skôr, ako zničí všetko žive vo Wesnothe?
 Si Kai Krellis, syn a následník posledného kráľa morských ľudí, ale iba dieťa. Černokňažník premieňa tvojich služobníkov a priateľov na nemŕtvych otrokov! Veď svoj ľud na misii požiadať mocnú morskú čarodejníčku, aby ti pomohla odraziť inváziu. Oceány blízko Severných zemí sú nebezpečné, takže budeš potrebovať všetku svoju prefíkanosť a odvahu, aby si prežil. Ale najprv potrebuješ získať rešpekt u tvojich vojakov!
História hry.
Prvú vývojovú verziu 0.1 zverejnil David White 18. júna 2003. Okolo hry sa začala rozrastať komunita hráčov a spoluautorov, diskutujúca pomocou diskusného fóra phpBB a neskôr aj redakčného systému MediaWiki.
Koncom roku 2003 sa začalo diskutovať o vytvorení „verzie 1.0“ - verzie hry, ktorá síce nebude posledná, ale bude pôsobiť ako dokončená; nebude mať žiadne očividné nedostatky. Medzi požiadavky na verziu 1.0 patrilo dokončenie pôvodného scenára „Dedič trónu“, výukový scenár, podpora hry viacerých hráčov pri jednom počítači alebo po sieti, dokončená grafika a hudba. Požiadavky boli splnené do mája 2005 , nasledovalo „zmrazenie vývoja“, oprava chýb a preklady.
Verzia 1.0 bola uverejnená 2. októbra 2005. Obsahovala štyri kampane: "Dedič trónu", "Syn Čierneho Oka", "Invázia z Východu" a "Zrodenie Wesnothu".
Ďalšia stabilná verzia 1.2 bola uverejnená 23. decembra 2006. Obsahovala tri nové kampane, "O dvoch bratoch", "Južná hliadka", "Pod žeravými slnkami", a novú výukovú kampaň. Vo verzii 1.2 bola vylepšená aj grafika, sieťová hra, a samotný program.
Verzia 1.4 bola uverejnená 8. marca 2008. Obsahovala spolu 13 kampaní a nové mapy pre viacerých hráčov, funkčne a dizajnovo vylepšené grafické používateľské rozhranie.
2. mája 2018 vyšla hra aj na Steame vo verzii 1.14 nazvaná New Horizons Update
Verzia 1.16 priniesla množstvo zmien. Verzia 1.18 sa očakáva v polovici februára 2024.
Prekladanie.
Hra je z veľkej časti preložená do slovenčiny, pričom ktokoľvek sa môže pridať k slovenskému prekladu. Od septembra vedie prekladový tím Stanislav Hoferek. Hra sa prekladá pomocou .po súborov, ktoré sa následne posielajú správcovi prekladov na kontrolu. Najčastejším nástrojom na prekladanie je Poedit.

</doc>
<doc id="14334" url="https://sk.wikipedia.org/wiki?curid=14334" title="E-mailová príloha">
E-mailová príloha



</doc>
<doc id="14339" url="https://sk.wikipedia.org/wiki?curid=14339" title="Jihomoravský kraj">
Jihomoravský kraj



</doc>
<doc id="14340" url="https://sk.wikipedia.org/wiki?curid=14340" title="Jihočeský kraj">
Jihočeský kraj



</doc>
<doc id="14341" url="https://sk.wikipedia.org/wiki?curid=14341" title="Královéhradecký kraj">
Královéhradecký kraj



</doc>
<doc id="14342" url="https://sk.wikipedia.org/wiki?curid=14342" title="Moravskoslezský kraj">
Moravskoslezský kraj



</doc>
<doc id="14343" url="https://sk.wikipedia.org/wiki?curid=14343" title="Středočeský kraj">
Středočeský kraj



</doc>
<doc id="14344" url="https://sk.wikipedia.org/wiki?curid=14344" title="Morfológia a anatómia rýb">
Morfológia a anatómia rýb

Morfológia a anatómia rýb sa zaoberá vonkajšou a vnútornou stavbou tela rýb. 
Ryby tvoria skupinu živých organizmov, ktoré sú svojím tvarom tela, stavbou vnútorných orgánov, spôsobom prijímania a druhom potravy ako aj všetkými svojimi životnými a reprodukčnými prejavmi trvalo prispôsobené životu v sladkovodnom, brakickom alebo v morskom vodnom prostredí všetkých typov s rôznou teplotou, chemickým zložením a obsahom rozpusteného kyslíka v tomto prostredí.
Telo rýb je rozdelené do 3 základných častí: hlavová, trupová a chvostová, alebo aj kaudálna časť tela. Toto rozdelenie tela rýb je dôležité najmä pri popise, či už vnútorných alebo vonkajších častí tela ryby, ako aj jej sfarbenia.
Morfológia a anatómia rýb je dôležitá najmä pre chovateľstvo rýb z viacerých dôvodov:
So znalosťami morfológie a anatómie už na prvý pohľad možno rybu zaradiť do určitej skupiny, napr. z hľadiska potravy (podľa postavenia, tvaru a veľkosti úst – ryby dna, stredných alebo horných vrstiev vodného prostredia), potrieb priestoru (podľa veľkosti tela), kde sa zdržuje (podľa tvaru tela – ryby s rovným chrbtom – vrchné vrstvy vodného prostredia, ryby s rovným bruchom – ryby dna) atď.
Vonkajšia stavba tela.
Tvar tela ryby.
Tvar tela ryby je priamo závislý od životného prostredia v ktorom sa ten alebo onen druh rýb vyskytuje. Najideálnejší tvar tela je hydrodynamický tvar, ktorý kladie vodnému prostrediu najmenší odpor a vo svojej vlastnej podstate je to vretenovitý tvar, ktorý je laterálne (zo strán) stlačený, pričom kaudálna (chvostová) časť tela je dobre vyvinutá. Tento tvar tela majú ryby, ktoré zaraďujeme do skupiny najlepších plavcov. Majú ho v menšej alebo väčšej modifikácii všetky druhy rýb, ktorých biotopy sú tvorené rýchlo tečúcimi potokmi a riečkami.
Opakom uvedeného tvaru tela je telo vysoké, ktoré je laterálne silne stlačené a kaudálnu časť tela nemajú tak dobre vyvinutú, ako je to v predchádzajúcom prípade. Tento tvar tela majú ryby, ktoré sa vyskytujú v biotopoch stojatých alebo pomaly tečúcich vôd, v ktorých je viac alebo menej silný porast vodných a bahenných druhov rastlín. Príkladom je "Symphysodon discus" alebo "Pterophyllum scalare" (čeľaď "Cichlidae").
Šípovitý tvar tela je typický pre dravé druhy rýb. Je charakteristický tým, že hlava je úzka, pretiahnutá a má klinovitý tvar, telo je úzke a pomerne nízke, pričom kaudálna oblasť tela je veľmi dobre vyvinutá. Uvedený tvar tela je veľmi vhodný na to, aby tieto druhy rýb dokázali za veľmi krátky čas dosiahnuť maximálne možnú najvyššiu rýchlosť, ktorú potrebujú na úspešné prenasledovanie a dolapenie svojej koristi. Príkladom sú druhy: šťuka obyčajná ("Esox lucius") z čeľade "Esocidae" alebo "Crenicichla lepidota" z čeľade Cichlidae.
Ryby, ktoré sa vo svojich biotopoch vyskytujú v povrchových oblastiach tesne alebo v tesnej blízkosti hladiny, majú dorzálnu líniu (chrbtovú časť) tela rovnú, pričom ventrálna (brušná) časť tela je klenutá. Príklad: druhy systematicky zaradené do čeľade "Gasteropelecidae". Asi 9 recentných druhov, ktoré označujeme ako „lietajúce ryby“, napr. "Gasteropelecus sternicla", druhy systematicky zaradené do čeľade "Ctenoluciidae", (rad "Cypriniformes") a iné.
Bentické druhy rýb, čiže ryby, ktoré sa vo svojich biotopoch vyskytujú pri dne v jeho tesnej blízkosti, majú telo spravidla nižšie, laterálne rozšírené (rozšírené do strán) a ventrálna časť tela je plochá, napríklad "Corydoras paleatus" (čeľaď "Callichthyidae").
Existuje aj podrobnejšie delenie rýb podľa tvaru tela, ako je napr. hadovitý tvar tela (v niektorých literatúrach uvádzaný aj ako stuhovitý alebo úhorovitý tvar tela). Majú ho druhy zaradené do čeľade úhorovité ("Anquillidae"), napríklad úhor európsky ("Anguilla anguilla") a čeľade "Muraenidae" – murény. Obidve tieto čeľade sú zaradené do radu úhorotvaré ("Anguilliformes").
Veľkosť tela rýb.
Pojem veľkosť tela ryby a dosiahnutá veľkosť ryby je pri chove rýb v starostlivosti človeka veľmi dôležitý morfologicko-meristický pojem, pretože okrem iného podľa toho, akú veľkosť dosahujú dané ryby, ktoré sme sa rozhodli chovať, volíme veľkosť akvária, hlavne vo vzťahu k jeho dĺžke.
V akvaristickej literatúre je uvádzané aj iné rozdelenie rýb podľa veľkosti. Uvedené rozdelenie rýb podľa veľkosti nie je žiadnou morfologickou mierkou.
Je samozrejmé, že na základe spôsobu merania jednotlivých vyššie uvedených metód sú aj jednotlivé miery udávané v iných číslach. V zásade platí, že miery, ktoré sú udávané v FL alebo v SL, sú vždy menšie ako udávané v TL.
Hlavová časť.
Podobne, ako je tomu pri tvare tela ryby, aj tvar hlavy zodpovedá osobitostiam v spôsobe života toho ktorého druhu ryby alebo skupiny rýb, najmä vo vzťahu k získavaniu potravy, ako je napríklad jej zber z vodnej hladiny, zber z dna ekologickej niky, oškrabovanie rias, lovenie iných živých organizmov atď.
Hlava sa začína ústnym otvorom, ktorého postavenie môže byť rôzne: terminálne (na konci tela), spodné (inferiorné) a horné (superiorné). Postavenie úst súvisí so spôsobom získavania potravy. Hlava obsahuje tiež párové nozdry, ktoré vedú do slepo končiaceho čuchového orgánu. Niektoré vymreté násadcoplutvovce však mali nozdry spojené s ústnym otvorom, toto spojenie sa pozoruje aj u súčasných dvojdyšných rýb.
Na hlave je ďalej umiestnený pár očí, ktorých veľkosť závisí od spôsobu života. Primárne majú ryby komorové oči, ktoré sú charakteristické guľatou šošovkou. Akomodácia (zaostrovanie) takéhoto oka sa neuskutočňuje zväčšovaním vypuklosti šošovky, ako je tomu napr. u cicavcov, ale približovaním či vzďaľovaním šošovky od sietnice. Nie sú vyvinuté očné viečka ani slzné žľazy.
Podobne ako ostatné ryby majú aj kostnaté ryby žiabre ako základný dýchací orgán. Žiabre sú párové a umiestnené v zadnej časti hlavy. Na hlave sú viditeľné aj jednotlivé vyústenia systému bočnej čiary (linea lateralis), ktoré u väčšiny rýb pokračujú zhruba stredom bokov tela až k chvostu.

</doc>
<doc id="14347" url="https://sk.wikipedia.org/wiki?curid=14347" title="Sexuálny dimorfizmus">
Sexuálny dimorfizmus

Sexuálny dimorfizmus (iné názvy: pohlavný dimorfizmus, pohlavná dimorfia/dvojtvárnosť, pohlavný rozdiel) je rozdielny tvar, zafarbenie a správanie sa samcov a samíc toho istého druhu.
Delenie.
Vo všeobecnosti a v krátkosti ho môžeme rozdeliť do dvoch častí a to na tzv. "primárne sexuálne znaky" a "sekundárne sexuálne znaky", pričom všetky tieto znaky označujú alebo charakterizujú jedinca buď ako samca alebo ako samicu.
Primárne sexuálne znaky.
Primárne sexuálne znaky sú všetky znaky, ktoré priamo súvisia s rozmnožovacím procesom a bez ktorých by k rozmnožovaniu nemohlo dôjsť. Väčšinou sú vo vnútri tela a teda voľným okom neviditeľné a ich štúdiom sa zaoberá morfológia a anatómia.
Sekundárne sexuálne znaky.
Sekundárne sexuálne znaky sú všetky znaky, ktoré vidíme, a teda pomocou ktorých (pokiaľ ich poznáme) dokážeme rozlíšiť pohlavie daného jedinca. 
Sexuálny dimorfizmus rýb.
Pozri: Sexuálny dimorfizmus rýb
Jeleňovité.
U väčšiny druhov z čeľade jeleňovité je sekundárnym pohlavným znakom parožie. Samce ho majú a samice ho nemajú. Výnimkou sú napríklad soby.
Ľudia.
Mnohé z týchto znakov môžu u konkrétneho jedinca chýbať alebo – hoci je iného pohlavia- má niektoré črty pohlavia opačného. 

</doc>
<doc id="14348" url="https://sk.wikipedia.org/wiki?curid=14348" title="Katalyzátor (chémia)">
Katalyzátor (chémia)

Katalyzátor je „látka, ktorá ovplyvňuje časový priebeh reakcie, prípadne jej produkty, ale sama sa pri tom nespotrebuje“.
Katalyzátor môže reakciu urýchliť alebo spomaliť, prípadne v závislosti od toho, aký je katalyzátor môžu rovnaké východiskové reaktanty poskytnúť rôzne produkty (selektívna katalýza).
Reakcia s katalyzátorom prebieha podľa schémy:
formula_1
formula_2, kde formula_3 a formula_4 sú východiskové látky, formula_5 - katalyzátor, formula_6 - medziprodukt a formula_7 - produkt.
Katalyzátor nemá vplyv na rovnováhu reakcie.

</doc>
<doc id="14349" url="https://sk.wikipedia.org/wiki?curid=14349" title="Katalýza">
Katalýza

Katalýza (z gréckeho "katálysis", rozpustenie) je spôsobenie (umožnenie) alebo urýchlenie chemickej reakcie katalyzátorom. Samotný katalyzátor sa v priebehu reakcie trvalo nemení ani nespotrebúva. K zrýchleniu reakcie prichádza pretože katalyzátor umožnuje aby reakcia prebiehala alternatívnym mechanizmom, ktorý vyžaduje nižšiu aktivačnú energiu. Možno ju klasifikovať do dvoch skupín:
Opakom katalýzy je inhibícia, kedy dochádza k spomaleniu chemickej reakcie.

</doc>
<doc id="14351" url="https://sk.wikipedia.org/wiki?curid=14351" title="Dialýza (medicína)">
Dialýza (medicína)

Dialýza (iné názvy pozri nižšie) je v medicíne - v užšom zmysle - oddeľovanie rozpustených látok cez polopriepustnú membránu (napr. v umelej obličke) za použitia difúzie (a sekundárne prípadne ultrafiltrácie) s cieľom odstrániť nežiaduce látky z krvi. Najčastejšie sa používa ako náhrada činnosti obličiek, ale niekedy sa používa na urýchlenie detoxikácie organizmu pri inak zdravých obličkách. 
V širšom zmysle sa pod termín dialýza zaraďujú aj niektoré ďalšie metódy "čistenia" krvi, a to hemofiltrácia (je založená na polopriepustnej membráne, no nevyužíva difúziu, ale konvekciu), hemodiafiltrácia (kombinácia hemofiltrácie a hemodialýzy), prípadne aj plazmaferéza (oddeľovanie krvnej plazmy od krvi rôznymi technickými pomôckami) , a v najširšom zmysle aj hemoperfúzia (krv pacienta sa púšťa cez adsobčnú látku, napr. adsorbčné uhlie) .
Názvy.
Namiesto názvu dialýza sa pomerne zriedkavo používa aj názov hemodialýza v širšom ponímaní (hemodialýza v užšom ponímaní, čiže extrakorporálna hemodialýza, je spomenutá v tomto článku nižšie), a ak dialýza slúži ako náhrada činnosti obličiek používa sa občas aj názov obličková dialýza, renálna dialýza či dialýza obličiek .
Druhy.
Existujú tieto druhy dialýzy (podrobnosti pozri v jednotlivých článkoch) :
Prvotné príznaky.
Rozhodnutie pacienta so zlyhávajúcimi obličkami, či začne s dialýzou (vo význame: umelá oblička, peritoneálna dialýza, hemofiltrácia alebo hemodiafiltrácia) závisí od viacerých faktorov, ktoré sa rozdeľujú na akútne a chronické ťažkosti.

</doc>
<doc id="14353" url="https://sk.wikipedia.org/wiki?curid=14353" title="Dialýza (chémia)">
Dialýza (chémia)

Dialýza v chémii a fyzike je separačná metóda na oddeľovanie koloidov od pravých roztokov pomocou polopriepustnej membrány.

</doc>
<doc id="14354" url="https://sk.wikipedia.org/wiki?curid=14354" title="Dialyzát">
Dialyzát

Dialyzát je buď produkt vzniknutý pri chemickej dialýze, alebo konkrétnejšie aj liečivý prípravok, ktorý bol získaný takouto dialýzou.

</doc>
<doc id="14356" url="https://sk.wikipedia.org/wiki?curid=14356" title="Pohlavný dimorfizmus">
Pohlavný dimorfizmus



</doc>
<doc id="14357" url="https://sk.wikipedia.org/wiki?curid=14357" title="Umelá oblička">
Umelá oblička

Umelá oblička alebo (hemo)dialyzačný prístroj je zariadenie na odstránenenie odpadových látok z krvi, ktoré sa tam prirodzene hromadia a v dôsledku nefunkčnosti obličiek sa ich organizmus nemôže zbaviť. Umelá oblička sa skladá z vlastného dialyzačného prístroja, ktorý obsahuje dialyzačný monitor a pumpu, ktorá poháňa krv cez filtračnú časť - dialyzátor. Dialyzátor alebo hemodialyzátor je zložený zo sústavy polopriepustnych membrán. Prebieha tu hemodialýza.
Princíp.
Dialýza.
"Hlavný článok: Dialýza."
Dialýza je proces, pri ktorom sú z tela odstránené odpady metabolizmu, ktoré sú u zdravého človeka odstraňované pomocou obličiek. Tento proces nie je liečbou, lebo choré obličky sa tým neliečia, ale bezprostredne život zachraňujúci výkon, bez ktorého by človek s nefunkčnými obličkami zomrel. Správne vykonávaná dialýza (hlavne dostatočná dialyzačná dávka) spojená s dodržiavaním patričnej životosprávy (hlavne diéta) však umožňuje dobrú kvalitu života.
Polopriepustná membrána.
Princíp umelej obličky spočíva v polopriepustnej membráne. Na jednej strane tejto membrány preteká krv, na druhej je dialýzačný roztok. Látky s rozdielnou koncentráciou v krvi a v roztoku prechádzajú z oblasti s vysokou koncentráciou do oblasti s nízkou koncentráciou. A tak látky škodlivé, obsiahnuté v krvi, ktoré však nie sú v dialyzátore, postupne prechádzajú z krvi do dialyzačného roztoku. Podobne sa preskupujú aj látky prospešné (ako vitamíny alebo aminokyseliny). Látky, ktoré sa pri dialýze nesmú z tela odstrániť (soľ, vápnik a iné) musia byť preto prítomné aj v dialyzáte. Všetky takéto látky sa však do dialyzátu pridať nedajú (napr. spomínané vitamíny a aminokyseliny), a tak ich pacient musí nahradzovať klasickou cestou, v potrave (doporučuje sa počas dialýzy jesť), poprípade v tabletkách. Dialyzát ale naopak nesmie obsahovať iné cudzorodé látky, ktoré by prešli z dialyzátu do krvi. Preto sa k miešaniu roztoku používa absolútne čistá voda vyčistená pomocou mechanických filtrov a reverznej osmózy.
Pri hemodialýze je krv pacienta vyčistená pomocou špeciálneho prístroja (tzv. umelej obličky). Tento proces, ktorý sa opakuje zvyčajne trikrát týždenne a trvá štyri až šesť hodín, sa robí v tzv. dialýzačných strediskách. Hemodialýza je procedúra, ktorá čistí a filtruje krv. Zbavuje telo nadbytočných odpadov, nadbytočných solí a vody. Rovnako kontroluje krvný tlak a pomáha telu udržať správnu rovnováhu takých látok ako sú draslík, sodík a chloridy.
Ako funguje umelá oblička.
Dialyzátor.
Hemodialýza používa dialyzátor - špeciálny filter, ktorý čistí krv. Dialyzátor je pripevnený k prístroju. Počas dialýzy sa do AV shuntu (tepnožilový skrat) alebo do graftu zavádzajú väčšinou dve ihly. Jednou ihlou je krv odoberaná a dialyzačným setom vedená do dialyzátora - dialyzčného filtra. Tu je krv rozvádzaná do stoviek vlasovitých dutých trubičiek, ktoré sú z vnútornej strany oplachované dialyzčným roztokom. Splodiny látkovej výmeny sú odstraňované z krvi do dialyzátora. Na druhom konci dialyzátora sa krv opäť zbieha do dialyzčného setu, ktorým sa vráti spať a druhou ihlou vstupuje očistená krv späť do pacienta. Dialyzátor filtruje odpadové látky, hlavne močovinu a kreatinin, fosfor a nadbytočné tekutiny.
Bio-umelá oblička.
Výskumníci sa pokúšajú vyvinúť bio-umelú obličku. Ide o zariadenie, ktoré vykonáva rovnakú funkciu ako normálna oblička, teda očisťuje krv od nepotrebných látok a toxínov. Zariadenie sa používa v čase, keď je pacient v intenzívnej nemocničnej starostlivosti a jeho obličky nefungujú. V podstate to funguje rovnako ako bežné dialyzačné prístroje. Rozdielom je, že bio-umelá oblička využíva v tom čistiacom procese skutočné ľudské bunky obličiek. Podľa vedcov sú omnoho účinnejšie pri rozdeľovaní látok na tie, ktoré telo potrebuje a ktoré treba vylúčiť.
Príslušné úrady udelili povolenie pre prípravu klinických skúšok na dobrovoľníkoch, ktoré by sa mali začať v roku 2006.
"„Pacientovi môžeme odobrať tkanivo, rozmnožiť ho, vložiť ho do syntetického zariadenia, a upraviť toto zariadenie tak, aby začalo svoju funkciu solídneho orgánu,”" hovorí David Humes z Michiganskej univerzity.
Ďalším cieľom doktora Humesa je vyrobiť bio-umelú obličku, ktorá by sa dalo implantovať do tela pacienta.
"„Môžete to vždy brať ako univerzálneho darcu umelej obličky, ktorú možno dať ktorémukoľvek pacientovi bez čakania na transplantačnom zozname.”"
Odborný svet je pomerne skeptický – podľa neho niet zatiaľ dostatok dôkazov, že umelo vypestované bunky mimo organizmu sú rovnako inteligentné ako bunky, ktoré vznikli normálne priamo v tele.

</doc>
<doc id="14358" url="https://sk.wikipedia.org/wiki?curid=14358" title="Dialyzátor">
Dialyzátor



</doc>
<doc id="14359" url="https://sk.wikipedia.org/wiki?curid=14359" title="Umelá ľadvina">
Umelá ľadvina



</doc>
<doc id="14360" url="https://sk.wikipedia.org/wiki?curid=14360" title="Stavovec">
Stavovec



</doc>
<doc id="14361" url="https://sk.wikipedia.org/wiki?curid=14361" title="Teória hier">
Teória hier

Teória hier (iné názvy: teória strategických hier, matematická teória hier) je odvetvie aplikovanej matematiky. Používa modely na skúmanie interakcií s formalizovanou štruktúrou pohnútok („hier“). Teória hier skúma predpokladané a skutočné správanie sa jednotlivcov v hrách, rovnako ako aj optimálne stratégie. Zdanlivo odlišné typy interakcií sa môžu prejavovať podobnými štruktúrami pohnútok, takže všetky môžu byť reprezentované ako príklady jednej konkrétnej hry.
John von Neumann a Oskar Morgenstern ako prví formalizovali túto tému v roku 1944 v ich knihe "Teória hier a ekonomické správanie" "(Theory of Games and Economic Behavior)". Dôležité aplikácie teórie hier nájdeme v oblastiach ako operačná analýza, ekonómia, medzinárodné vzťahy, evolučná biológia, vojenská stratégia, kolektívne správanie, politológia a psychológia. Je úzko spätá s ekonómiou v tom zmysle, že sa snaží nájsť racionálne stratégie v situáciách, kde výsledok nezávisí len od našej stratégie a „podmienok na trhu“, ale aj od stratégií zvolených ostatnými hráčmi. Ciele jednotlivých hráčov môžu byť rozdielne, ale môžu sa aj prekrývať. Aplikácie vo vojenskej stratégii do istej miery prispeli k rozvoju teórie hier v jej začiatkoch.
Teória hier hrá čoraz dôležitejšiu úlohu v logike a v informatike. Niekoľko logických teórií má základ v sémantike hier. Informatici používajú hry na modelovanie interaktívnych výpočtov. Výpočtová logika sa snaží vyvinúť komplexnú formálnu teóriu (logiku) interaktívnych výpočtových úloh a zdrojov tak, že tieto entity formalizuje ako hry medzi výpočtovým agentom (činiteľom) a jeho okolím.
Analýza teórie hier sa môže vzťahovať na jednoduché zábavné hry alebo na závažnejšie aspekty života a spoločnosti. Väzňova dilema, ktorú spopularizoval matematik Albert W. Tucker, poskytuje príklad použitia teórie hier v bežnom živote – má mnoho implikácií pre charakter ľudskej kooperácie.
Biológovia používajú teóriu hier na pochopenie a predpovedanie určitých výsledkov evolúcie. Príkladom je koncept evolučne stabilnej stratégie, ktorý uviedli John Maynard Smith a George R. Price v roku 1973 v časopise Nature. Pozri tiež evolučná teória hier a behaviorálna ekológia.
Analytici hier bežne používajú v spojení s teóriou hier aj ostatné odvetvia matematiky, predovšetkým pravdepodobnosť, štatistiku a lineárne programovanie.
Typy hier.
Hra je dobre definovaný matematický objekt. Pozostáva z množiny hráčov, zo stratégií dostupných daným hráčom a ku každej kombinácii stratégií sú určené výplaty hráčov. Teória hier rozdeľuje hry do mnohých kategórií podľa toho, aké konkrétne metódy sa používajú na ich riešenie a ako v tej-ktorej kategórii definujeme „riešenie“. Medzi základné typy hier patria:
Hry s nulovým súčtom a hry s nenulovým súčtom.
V hrách s nulovým súčtom je celkový úžitok pre všetkých zúčastnených hráčov a pre každú kombináciu stratégií rovný nule. Inak povedané, víťazný hráč získava na úkor ostatných. Príkladom pre hru s nulovým súčtom je napríklad go, šach alebo poker. V týchto hrách víťaz získa práve toľko, koľko jeho protihráči prehrajú. V realite sa väčšinou stretávame s hrami s nenulovým súčtom (v podnikaní alebo v politike, ale príkladom je aj známa väzňova dilema), pretože niektoré výsledky prinášajú celkový čistý úžitok väčší alebo menší než nula. Inak povedané, zisk jedného hráča nemusí pre iného hráča nutne znamenať stratu. Napríklad obchodný kontrakt za bežných okolností predpokladá kladný celkový výsledok, lebo každá zo zúčastnených strán je na tom v konečnom dôsledku lepšie, než v situácii, keď by sa kontraktu nezúčastnila.
Vo všeobecnosti je jednoduchšie analyzovať hry s nulovým súčtom. Napokon každú hru možno pretransformovať na hru s nulovým súčtom jednoducho tak, že pridáme dodatočného fiktívneho hráča a prostredníctvom jeho strát budeme kompenzovať výhry reálnych hráčov.
Vhodným spôsobom zobrazenia výsledkov hry je matica výnosov.
Kooperatívne hry.
Kooperatívna hra je založená na existencii vymáhateľnej dohody medzi hráčmi a skupinami. V priebehu hry koná hráč s ohľadom na to, aká je jeho dohoda s ostatnými hráčmi. Hráči teda navzájom spolupracujú. Teória kooperatívnych hier vysvetľuje fungovanie hodnoverných dohôd. Hodnovernosť dohody je úzko spätá so stabilitou.
Axiomatické vyjednávanie.
Dvaja hráči môžu vyjednávať o veľkosti svojich podielov v rámci kontraktu. Teória axiomatického vyjednávania umožňuje určiť, aký veľký podiel je pre hráčov primeraný. Napríklad Nashovo riešenie vyjednávania vyžaduje, aby bol podiel dostatočne veľký a účinný. "Podrobné objasnenie problematiky poskytujú špecializované učebnice."
Môže sa však stať, že niekoho nezaujíma „primerané“ riešenie a vyžaduje viac. Čo na to hovorí Nashov koncept riešenia vyjednávania? V skutočnosti jestvuje nekooperatívna hra striedavých ponúk (vyvinul ju Rubinstein), ktorá potvrdzuje Nashovo riešenie vyjednávania ako jedinečný bod Nashovej rovnováhy.
Charakteristické funkčné hry.
Namiesto dvoch hráčov môžu spolupracovať viacerí hráči tak, aby dosiahli lepší výsledok. Nie je jasné, aký veľký podiel z celkového výsledku pripadne na každého hráča. Jadro poskytuje primeraný súbor možných podielov. Kombinácia podielov je v jadre, ak neexistuje subkoalícia, ktorej členovia by mohli získať väčší celkový výnos než je podiel na koalícii. Ak podiel neleží v jadre, niektorí členovia môžu byť sklamaní a začnú uvažovať o opustení celej skupiny a vytvorení menšej skupinky (subkoalície) s niektorými inými nespokojnými hráčmi.
Hry s úplnými informáciami.
V hrách s úplnými informáciami má každý hráč k dispozícii rovnaké informácie týkajúce sa hry ako všetci ostatní. Príkladom hry s úplnými informáciami je šach. Naopak, hrou s neúplnými informáciami je napríklad poker alebo väzňova dilema. Hry s úplnými informáciam sa v bežnom živote vyskytujú iba zriedka. V teórii sa tieto hry používajú pre zjednodušenie - ako aproximácia skutočných, v realite prebiehajúcich hier.
Aplikácie teórie hier v hazardných hrách.
Ako referenčný rámec si môžeme zvoliť napríklad poker, ktorý ako hra podľa teórie hrier spĺňa tieto vlastnosti:
Reprezentácia hry poker v extenzívnom tvare.
Kvôli zjednodušeniu sa budeme venovať iba situáciám, kde sú iba dvaja hráči. Takúto hru môžeme popísať jednou bimaticou s m riadkami a n stĺpcami. Hráč 1 má m stratégií (S1...,Sm) a hráč 2 má n stratégií (S'1...,S'n). Teda ak si hráč 1 vyberie stratégiu Si a hráč 2 zvolí S'j , potom bude výplata hráča 1 Aij a hráča 2 Bij
V skutočnej hre hráči používajú zvyčajne zmiešané stratégie. Robia to tak, že si vyberú jednu čistú stratégiu, ktorá sa hráčom hodí. Túto stratégiu vyberajú s určitou pravdepodobnosťou. Podľa teórie hier súčet jednotlivých pravdepodobností, s ktorými vyberajú hráči čisté stratégie, je 1. Keby sme chceli zistiť výplatu hráča 1 v zmiešaných stratégiách, vytvoríme si vektor p, kde zložka vektora pi bude pravdepodobnosť, s akou bude hráč 1 hrať stratégiu i. Pre hráča 2 analogicky vytvoríme vektor q, kde zložka qi bude pravdepodobnosť, s akou bude hráč 2 hrať stratégiu i.
Nashovo equilibrum.
Dvojica stratégií (p,q), kde p je stratégia hráča 1 a q je stratégia hráča 2, sa nazýva "Nashovo ekvilibrium (NEQ)", ak p je najlepšia reakcia na q a q je najlepšia reakcia na p. 
Pre hráča 1 si nazveme stratégiu p "najlepšiu reakciu" na stratégiu q hráča 2, ak p prinesie hráčovi 1 najvyššiu možnú výplatu: 22 Hráč 1 Hráč 2 S21 S22 b 1-b S11 a A11 A12 S12 1-a A21 A22 Výplata hráča 1, keď zahrá stratégiu S11: b.A11+ (1-b).A12 Výplata hráča 1, keď zahrá stratégiu S12: b.A21+ (1-b).A22 Výplata hráča 1, keď zahrá stratégiu S21: a.B11+ (1-a).B21 Výplata hráča 1, keď zahrá stratégiu S22: a.B12+ (1-a).B22 Kde a je pravdepodobnosť s akou zahrá hráč 1 stratégiu S11 a 1-a je pravdepodobnosť s akou zahrá hráč 1 stratégiu S12. Hráč 2 zahrá stratégiu S21 s pravdepodobnosťou b a stratégiu S22 pravdepodobnosťou 1-b. Dá sa ukázať, že v každej hre existuje minimálne jedno NEQ, ktoré nemusí nutne nastať pri čistých stratégiách.

</doc>
<doc id="14362" url="https://sk.wikipedia.org/wiki?curid=14362" title="Hieronym (učiteľ cirkvi)">
Hieronym (učiteľ cirkvi)

Svätý Hieronym alebo Hieroným, pôvodne Sophronius Eusebius Hieronymus (cca 347, Stridon, Slovinsko / Chorvátsko – 30. september 420, pri Betleheme) bol mních, kňaz, kresťanský teológ, spisovateľ, exegéta, latinský cirkevný otec a askéta. Ako prvý preložil Bibliu do latinčiny. Tento preklad známy ako Vulgáta sa dodnes v rímskokatolíckej cirkvi považuje za veľmi kvalitný. 
Po cestovaní v Galii, Antiochii či na východe a uvoľnenom nemravnom živote sa Hieronym dal na pokánie a nechal sa pokrstiť a neskôr proti svojej vôli vysvätiť za kňaza. Mal hlboké znalosti aramejčiny, gréčtiny a hebrejčiny. Pôsobil ako štátny sekretár pápeža Damaza I. Po jeho smrti sa utiahol do Betlehema, kde založil viaceré kláštory a hospic. Okrem prekladania Biblie sa doživotne venoval aj prekladom diel predošlých učencov a cirkevných otcov. Zachovali sa jeho početné homílie, polemiky a životopisy svätých. Hodnotné sú jeho komentáre k jednotlivým biblickým knihám. 
Hieronym sa spolu s Augustínom, Ambrózom a Gregorom Veľkým radí medzi najväčších západných (latinských) cirkevných otcov. Pápež Bonifác VIII. ho v roku 1295 uznal za učiteľa cirkvi. Aj keď nebol nikdy kanonizovaný, je považovaný za svätého. Cirkevný sviatok má na Slovensku 30. septembra. Počas celého stredoveku a raného novoveku bol hojne zobrazovaný v umení, najčastejšie s knihami v študovni.
Mená.
V slovenčine a češtine sa používa dnes meno Jarolím (30. september), ktoré je odvodené z Hieronymus.
V češtine sa volá "Jeroným", v angličtine "Jerome", vo francúzštine "Jérôme", v holandčine "Jeronym"/"Jeroen", v španielčine "Jerónimo", v taliančine "Geronimo / Girolamo" [vyslov: Dž..], v nemčine a v starovekom Ríme "Hieronymus".
Život a dielo.
Raný život a štúdiá.
Sophronius Eusebius Hieronymus sa narodil pravdepodobne v roku 347 (prípadne medzi rokmi 340 až 345) v Stridone, ktoré pravdepodobne ležalo na hranici Dalmácie a Panónie (dnes Slovinsko alebo Chorvátsko). (Niektoré zdroje ho stotožňujú s dnešným mestom Strigov alebo ho určujú blízko Ľubľany.) Pochádzal z majetnej a nábožnej rodiny. Keďže Hieroným bol veľmi nadaný, jeho otec ho podporoval vo vzdelávaní sa. Hieronym bol však často neposedný, takže ho museli mnohokrát nútiť do učenia.
Zhruba od roku 358 študoval v Ríme, pričom jeho učiteľmi boli aj prísny Aelius Donatus a Viktorinus. Vďaka nim získal Hieronym hlboké znalosti gréckeho a latinského jazyka, ako aj gramatiky, rétoriky a filozofie. V kombinácii s jeho talentom sa z Hieronyma stal dobrý rečník. Hieronym však postupne pod vplyvom Donata opustil svoje náboženské princípy. Spyšnel, stal sa ľahkomyseľným a vyhľadával svetské radovánky. Postupne si však uvedomil, že musí zmeniť svoj život. Po dobe pokánia ho v roku 366 pokrstil pápež Libérius. Nasledujúci rok sa vydal do nemeckého Trevíra. Opustil hlavné mesto a presunul sa za priateľom Rufinom do Aquilei (pri Benátkach). Spriatelil sa s klerikmi, ktorý nasledovali biskupa Chromácia. Následne sa v roku 370 pripojil k Zboru blažených, skupine asketických mníchov. Po roku však na otcovu žiadosť tento kláštor opustil, aby dohovoril svojej sestre, ktorá vystúpila z kláštora.
Od roku 373 Hieronym uskutočnil viaceré cesty na Východ, kde vyhľadával rôzne (aj nekresťanské) mníšske spoločenstvá. Od roku 374 pobudol nejaký čas aj u biskupa Apolinára v Antiochii, ktorého prednášky často počúval. Tam sa údajne na základe vnuknutia vo sne úplne zriekol štúdií pohanskej literatúry a rozhodol sa vzdelávať výhradne Bibliou a dokumentmi cirkevných otcov. Z Antiochie sa s tromi spolubratmi utiahol na púšť Chalcis, aby pokračoval vo vzdelávaní sa vo Svätom písme a pokání. Prísny asketický život vydržal počas štyroch rokov len Hieronym; dvaja spolubratia umreli na púšti a posledný sa vrátil domov. V tomto období sa vzdelával v hebrejčine, pričom mu pomáhal konvertovaný Žid. Popri tom porovnával rôzne opisy Biblie a opravoval nájdené chyby a nezrovnalosti.
Uvádza sa, že Hieronym mal temperamentnú až výbušnú povahu. Často bol lenivý. Proti tomuto hlavnému hriechu bojoval pracovitosťou, pretože, ako uvádza vo svojich spisoch, „"ak sme zaneprázdnení konaním dobra, sme menej prístupní na zlé pokušenia.“" Mnohí ľudia ho považovali za nepriateľského kvôli jeho agresívnemu sarkazmu, ktorý často prechádzal až do urážania. 
Pápežov sekretár.
Aj keď sa Hieronym vzpieral a nepokladal za hodného, antiochijský biskup Paulín ho v roku 379 (niektoré zdroje uvádzajú 378) vysvätil za kňaza. Po vysvätení sa Hieronym snažil nevykonávať kňazskú službu, lebo ju nepovažoval za kompatibilnú s jeho povolaním.
V nasledujúcom roku 380 (alebo 381) odišiel do Konštantinopolu, kde sa spoznal so svätým Gregorom Naziánskym. Práve on pomohol Hieronymovi hlbšie sa ponoriť do chápania biblických textov a ich výkladu. V tomto meste strávil dva roky. Spoznal sa aj s ďalším významným gréckym teológom Gregorom Nysským.
Keď v roku 382 pápež Damazus I. usporiadal synodu v Ríme, pozval na neho aj Hieronyma, ktorý sa už predtým stal známym pre svoju učenosť a početné preklady Origenesa a Eusebia. Pápež ho vymenoval za svojho sekretára a dal mu za úlohu zrevidovať starý latinský preklad Biblie, tzv. Italu. Hieronym sa podujal na tento projekt. Do pápežovej smrti (384) sa mu podarilo zrevidovať evanjeliá a žaltár.
Počas tohto obdobia sa na neho obracalo veľa ľudí s rôznymi nábožensko-teologickými otázkami. Hieronym kritizoval vtedajšie uvoľnené pomery, za čo si od mnohých politikov a svetských osobností vynútil hnev. Nikto však na neho nevztiahol ruku, keďže bol pod pápežovou ochranou.
Literárna činnosť v kláštore.
Keď Damazus I. umrel, Hieronym bol takmer zvolený za nového pápeža. Prekazili to však intrigy tých, ktorí s ním nesúhlasili. Odišiel preto z Ríma do Svätej zeme spolu so sv. Paulou a sv. Eustóchiou a ďalšími ženami, ktoré ho od jeho pobytu v Ríme nasledovali. Hieronym spolu so ženami precestoval aj územia dnešnej Sýrie, Palestíny a Egypta, pričom vyhľadával svätých pustovníkov. V roku 385 (alebo 386) sa usadil v Betleheme, kde potom založil tri ženské a jeden mužský kláštor. Výstavbu financovali z Paulinho dedičstva. Taktiež otvorili aj hospic a Hieronym zadarmo učil grécky a latinský jazyk miestne deti. 
Vulgáta.
Popri starostlivosti o pútnikov sa dlhodobo a systematicky venoval prekladu a výkladu Svätého písma. Využil svoje hlboké znalosti a medzi rokmi 393 až 406 priamo z hebrejčiny a aramejčiny preložil do vtedajšej formy latinčiny celý Starý zákon okrem žalmov. Tento preklad spolu s jeho korektúrou Nového zákona podľa gréckej pôvodiny (tzv. Septuaginty) sa dnes označujú ako Vulgáta. (Názov znamená „všeobecne rozšírený“, keďže Hieronym preložil Bibliu do hovorovej latinčiny, čím ho chcel sprístupniť všetkým.) Pri biblickom preklade preferoval podľa možnosti doslovné preklady (slovo za slovom), pričom sa snažil aj dodržiavať pôvodné poradie slov, keďže išlo o texty vnuknuté Duchom Svätým. (Pri nebiblických textoch preferoval voľnejší preklad zameraný hlavne na zmysel textu.)
Hieronymov preklad bol jeho súčasníkmi často kritizovaný, pretože vychádzal z hebrejskej pôvodiny (teda tzv. židovskej Biblie). Vyčítali mu, že bezbožne zasahuje do textu, ktorý je považovaný za vnuknutý. Sťažovali sa aj na horšie čítanie jeho prekladu, pretože to, čo v porovnaní so Septuagintou dopĺňal, označoval hviezdičkami, a to, čo bolo v Septuaginte nadbytočné oproti hebrejskému základu, označoval krížikom. Obviňovali ho aj z falšovania a nedostatočnej pokory a úcty k prvotným prekladateľom Septuaginty. Hieronym kritikom odkázal, že legendistický pôvod Septuaginty je vymyslený, uznával ju však ako vnuknutý text.
Vulgáta bola vyhlásená za oficiálny latinský text Svätého písma počas tridentského koncilu a je považovaná za Hieronymovo najdôležitejšie dielo. Aj keď v minulosti niektorí prekladatelia kritizovali úroveň jeho prekladu, v súčasnosti sa na základe výskumu hebrejčiny a aramejčiny cení jeho dielo omnoho viac.
Ďalšia spisovateľská činnosť.
V tomto čase Hieronym napísal aj svoje slávne diela – zachovalo sa 117 Hieronymových listov, z toho 19 určených jeho súčasníkovi sv. Augustínovi. Jeho spis "De viris illustribus" (O slávnych mužoch) z roku 392 je zas prvým prehľadom dejín kresťanskej literatúry. Obsahuje 135 životopisov cirkevných spisovateľov (od apoštola Pavla až po životopis samotného Hieronyma). Zachovalo sa aj 96 homílií, ktoré väčšinou pojednávajú o žalmoch alebo úryvkoch z evanjelií.
Komentáre biblických textov.
Popri preklade Biblie vydával Hieronym aj svoje komentáre k jednotlivým biblickým knihám:
Preklady.
Z Hieronymovej bohatej prekladateľskej činnosti sa mimo iné zachovali:
Polemické spisy.
Vo svojich apologetických spisoch bojoval Hieronym aj s vtedajšími bludmi a herézami. V rámci polemických spisov sa zameriaval na obhajobu rehoľného spôsobu života.
Ďalšie cirkevné spisy.
Medzi ďalšie Hieronymovej spisy okrem iných patria aj:
Napadnutie Betlehema a smrť.
Keď v roku 419 zaútočili na Betlehem diví barbari a pelagiáni, zničili aj Hieronymom založené kláštory. Hieronym sa zachránil a hneď, ako to bolo možné, sa vrátil do Betlehema, aby obnovil kláštory a aby pokračoval vo svojich prácach. Bol však už vo svojom pokročilom veku slabý, navyše aj strácal zrak. (Preto údajne posledné spisy diktoval.) Hieronym skonal 30. septembra 420 neďaleko Betlehemu. Po úmrtí bol pochovaný do krypty zničeného kláštora, blízko k hrobom sv. Pauly Rímskej a jej dcéry sv. Eustochium.
Uctievanie.
Hieronymova svätosť sa odvádza na základe tradície, nebol nikdy oficiálne kanonizovaný. Titul Učiteľ cirkvi mu 3. marca 1295 udelil pápež Bonifác VIII. Práve v 13. storočí boli jeho pozostatky presunuté z Betlehema do Ríma a sú uložené v Bazilike Panny Márie Snežnej.
V Ríme tiež stojí kostol sv. Hieronyma, ktorý má aktuálne (2023) v správe španielsky kardinál Miguel Ángel Ayuso Guixot. V tomto chráme sa pravidelne schádzajú Slováci žijúci v Ríme.
Na Hieronymovu počesť a pri príležitosti 1600. výročia úmrtia tohto svätca slávila Katolícka cirkev od 1. decembra 2019 (1. adventnej nedele) do 30. septembra 2020 "Rok Božieho slova". V deň Hieronymovej smrti vydal pápež František list "Scripturae Sacrae affectus" (Láska k Svätému Písmu).
Rímske martyrológium uvádza jeho sviatok na 30. september.
Pravoslávna cirkev si uctieva Hieronyma ako prepodobného.
Atribúty a patrónstvo.
Svätý Hieronym býva zobrazovaný s levom, lebkou, písacím stolom, knihami či spismi. Sú známe aj zobrazenia v púšti a na kolenách, pričom často drží kríž alebo kameň. Ďalším atribútom je kardinálsky odev, aj keď Hieronym nebol nikdy vymenovaný do tejto hodnosti, keďže v jeho dobe ešte neexistovala. Umelci ho tak zobrazovali z veľkej cirkevnej úcty.
Jedným z najstarších vyobrazení sv. Hieronyma je ilustrácia v Biblii Karola Holého z 9. storočia.
Je patrónom študentov, vedcov, teológov, teologických fakúlt. Je považovaný aj za orodovníka pri ochoreniach očí a patróna prekladateľov.
Uctievanie na Slovensku.
Na Slovensku sa nenachádza sakrálna stavba zasvätená sv. Hieronymovi.

</doc>
<doc id="14363" url="https://sk.wikipedia.org/wiki?curid=14363" title="František Tondra">
František Tondra

Prof. ThDr. František Tondra (* 4. jún 1936, Spišské Vlachy † 3. máj 2012, Košice) bol emeritný biskup (do 4. augusta 2011 diecézny biskup) spišskej diecézy a bývalý predseda Konferencie biskupov Slovenska.
Životopis.
Narodil sa rodičom Michalovi, ktorý bol tesár a matke Veronike, rodenej Chmelárovej ako štvrté z desiatich deti. 
V rokoch 19471951 navštevoval ľudovú školu v Spišských Vlachoch. V rokoch 19511957 absolvoval Jedenásťročnú strednú školu v Spišskej Novej Vsi. V rokoch 19541957 bol študentom Vysokej školy pedagogickej v Bratislave a v rokoch 19571962 študoval teológiu na Rímskokatolíckej Cyrilometodskej bohosloveckej fakulte (RKCMBF) v Bratislave. 
Za kňaza bol vysvätený 1. júla 1962 v Bratislave. Svoju pastoračnú činnosť začal v Levoči 1. augusta 1962 ako kaplán. Od 1. novembra 1963 bol preložený do Hnilca, kde pôsobil ako administrátor farnosti. Od 15. apríla 1970 sa stal administrátorom farnosti v Zázrivej, kde mu ako kaplán bol pridelený jeho o 11 rokov mladší brat Michal Tondra. 
6. januára 1978 získal na RKCMBF v Bratislave doktorát teológie a od 1. septembra 1978 do roku 1983 tu pôsobil ako odborný asistent na katedre morálnej teológie. V tom čase sa stal členom prorežimného Združenia katolíckych duchovných Pacem in terris. V roku 1983 z tejto organizácie vystúpil. 
Od 15. októbra 1983 pôsobil ako správca farnosti v Tvrdošíne. Od 1. mája 1987 bol farárom v Levoči. Od 1. februára 1988 bol prodekanom a od 1. apríla 1989 dekanom dekanátu Spišská Nová Ves. 
Po zložitých rokovaniach s komunistickým režimom, ktoré viedol vtedajší apoštolský nuncius v Poľsku Francesco Colasuonno, ho pápež Ján Pavol II. menoval 26. júla 1989 za spišského biskupa. Slávnostnú konsekráciu v katedrále sv. Martina v Spišskej Kapitule vykonal 9. septembra 1989 kardinál Jozef Tomko, hlavnými spolusvätiteľmi boli Francesco Colasuono a arcibiskup – metropolita Slovenska Ján Sokol.
V roku 1990 obnovil, a 3. októbra 1995 otvoril kňazský seminár v Spišskej Kapitule, kde prijal aj bohoslovcov z Košickej a Rožňavskej diecézy. 
Dňa 7. júna 1991 sa stal podpredsedom Biskupskej konferencie ČSFR. Po abdikácii Františka Tomáška v roku 1991 bol zvolený za jej predsedu. V roku 1994, po vzniku Konferencie biskupov Slovenska sa stal jej prvým predsedom. V roku 1994 zo zdravotných dôvodov na túto funkciu abdikoval. Na čele KBS stál opätovne v období od 31. augusta 2000 do 28. októbra 2009.
Na docenta morálnej teológie na Rímskokatolíckej Cyrilometodskej bohosloveckej fakulte Univerzity Komenského bol habilitovaný 12. júla 1993. Prezidentom Slovenskej republiky bol dňa 12. decembra 1997 vymenovaný za profesora v odbore teológia.
Od 3. októbra 1994 sa stal na obdobie 5 rokov konzultorom Posvätnej kongregácie pre katolícku výchovu. 
Pápež Benedikt XVI. prijal jeho zrieknutie sa úradu po dovŕšení veku 75 rokov a za nového, v poradí štrnásteho, spišského biskupa vymenoval 4. augusta 2011 Štefana Sečku, dovtedy pomocného spišského biskupa a titulárneho biskupa Sita.
Zomrel 3. mája 2012 po ťažkej chorobe v košickej nemocnici.
Biskupský erb.
Biskupský erb tvorí štvrtený štít, v prvom a štvrtom červenom poli sú za striebornými hradbami strieborné veže Spišskej Kapituly, v druhom modrom poli je zlatá monštrancia, v tretom modrom poli zlatá soška levočskej Panny Márie. Za štítom je latinský kríž na predĺženej rukoväti. Všetko je zastrešené biskupským klobúkom. Heslo znie: "Oboedientia – opus Spiritus Santi" ("Poslušnosť – dielo Ducha Svätého").

</doc>
<doc id="14365" url="https://sk.wikipedia.org/wiki?curid=14365" title="Hieronymus">
Hieronymus



</doc>
<doc id="14367" url="https://sk.wikipedia.org/wiki?curid=14367" title="Eduard Kojnok">
Eduard Kojnok

Eduard Kojnok (* 14. august 1933, Veľká Suchá – † 27. október 2011, Rožňava) bol slovenský rímskokatolícky duchovný, emeritný biskup rožňavskej diecézy. 
Životopis.
Eduard Kojnok sa narodil 14. augusta 1933 vo Veľkej Suchej, dnes súčasť obce Hrnčiarska Ves. V roku 1952 v Lučenci zmaturoval a následne začal študovať na Cyrilometodskej bohosloveckej fakulte v Bratislave. Za kňaza bol vysvätený v Bratislave 10. júna 1956. V rokoch 1956 až 1958 absolvoval základnú vojenskú službu. Od roku 1956 do roku 1964 pôsobil ako kaplán vo viacerých obciach: Breznička, Smolník, Veľká nad Ipľom a Hodejov. Od roku 1964 bol farárom v Smolníku. V roku 1967 bol menovaný za špirituála kňazského seminára sv. Cyrila a Metoda v Bratislave. V rokoch 1968 – 1977 pôsobil opäť ako kaplán vo farnostiach Hnúšťa, Lučenec a Jaklovce. V rokoch 1977 - 1982 bol správcom farnosti Dolná Strehová a od roku 1982 farnosti Gemerská Poloma. 
14. februára 1990 ho pápež Ján Pavol II. menoval za rožňavského biskupa. Bol prvým rožňavským biskupom od roku 1945, keď zomrel Michal Bubnič, keďže biskup Róbert Pobožný spravoval diecézu len ako apoštolský administrátor. Vysviacku prijal v Rožňave z rúk kardinála Jozefa Tomka 18. marca 1990. Spolusvätiteľmi bol trnavský arcibiskup Ján Sokol a nitriansky biskup Ján Chryzostom Korec.
Dňa 27. decembra 2008 pápež Benedikt XVI. prijal rezignáciu biskupa Eduarda Kojnoka z dôvodu veku podľa kán. 401 - § 1. CIC.
Zomrel vo veku 78 rokov v skorých ranných hodinách dňa 27. októbra 2011. Pochovaný bol vo svojom rodisku v Hrnčiarskej Vsi.

</doc>
<doc id="14373" url="https://sk.wikipedia.org/wiki?curid=14373" title="Hemodialýza">
Hemodialýza

"Slovo hemodialýza v širšom (zriedkavejšom) význame označuje akúkoľvek dialýzu v medicíne, pozri dialýza (medicína)."
Hemodialýza je metóda odstraňovania prebytočnej vody, minerálov a odpadových látok z krvi pacienta pri zlyhaní obličiek, založená na difúzii látok polopriepustnou membránou. Môže byť vykonaná akútne, pri náhlom ochorení, spravidla na jednotke intenzívnej starostlivosti alebo pravidelne u pacientov s chronickým (trvalým) zlyhaním obličiek v dialyzačnom stredisku. 
Fyzikálny princíp.
Princíp hemodialýzy spočíva v difúzii látok cez polopriepustnú (semipermeabilnú) membránu. Táto má mikroskopické otvory, ktoré umožňujú prienik látkam s malou molekulou (voda, minerály, ale aj močovina, cukry...), ale nie s veľkou molekulou (bielkoviny). Na jej jednu stranu sa privádza krv pacienta s umelo zníženou zrážanlivosťou, na druhú stranu dialyzačný roztok. Takto je možné odstrániť z krvi nežiadúce látky bez strát životne dôležitých zložiek – krviniek, bielkovín atď.). 
Dialyzačný roztok je sterilný roztok iónov, bikarbonátu sodného a glukózy. Ióny a glukóza majú koncentrácie spravidla podobné, ako sú v krvi, bikarbonát vyrovnáva kyslosť (pH) krvi, ktorá býva u pacientov so zlyhaním obličiek zvýšená (t.j. má nižšie pH). Množstvo odstránenej vody sa riadi zmenou rýchlosti ultrafiltrácie, pohyb minerálov nastáva v smere koncentračného spádu a je riadený ich koncentráciou v dialyzačnom roztoku.
Technické vybavenie.
Technické vybavenie pre hemodialýzu pozostáva z úpravne vody, hemodialyzačného monitora a vlastného dialyzátora. V úpravni sa bežná pitná voda ďalej čistí v niekoľkých stupňoch, končiacich reverznou osmózou, pričom sa dokonale očistí od všetkých organických aj anorganických prímesí. Hemodialyzačný monitor z tejto vody a dialyzačných koncentrátov automaticky pripravuje dialyzačný roztok zvoleného zloženia a teploty, ktorý čerpá do príslušného oddielu dialyzátora. Tiež čerpá zvolenou rýchlosťou pacientovu krv do krvného oddielu dialyzátora, pridáva do nej liek na zníženie zrážanlivosti, kontroluje tepenný a žilový tlak krvi a prípadný výskyt vzduchových bublín; v prípade zistenia abnormality dialýzu okamžite zastaví. Dialyzátor je určený na jedno použitie. Skladá sa z puzdra, uzatvárajúceho dialyzačný roztok a zväzku kapilár z polopriepustnej membrány, ktorými v protismere prúdi pacientova krv.
Liečebné použitie.
O použití liečby hemodialýzou rozhoduje lekár, spravidla špecialista na choroby obličiek – nefrológ. Pri akútnom zlyhaní obličiek, ktoré býva spôsobené závažným náhlym ochorením, ťažkým úrazom alebo otravou, ide o liečbu dočasnú a spojenú s poskytovaním intenzívnej lekárskej starostlivosti. Pri postupnom zlyhávaní pri chronickej obličkovej chorobe (CKD) by mal byť pacient v dlhodobej starostlivosti nefrológa a na liečbu hemodialýzou postupne pripravený. Pri zvažovaní dialýzy sa zvažuje progresia ochorenia obličiek, pridružené ochorenia, celkový stav a vek pacienta, ako aj jeho individuálne preferencie. Všeobecné indikácie k liečbe dialýzou sú: 
Pred začatím hemodialyzačnej liečby musí mať pacient vytvorený cievny prístup, ktorým je možné odoberať z jeho krvného obehu a opäť vracať dostatočné množstvo krvi (až 300 ml za minútu). Najrýchlejšie realizovateľný je dvojlumenový (dvojitý) katéter, hadička, zavedená do veľkej žily, najčastejšie do hornej dutej žily. Jedným jeho lumenom sa krv pacientovi odoberá, druhým, ústiacim ďalej po prúde krvi, privádza z dialyzátora. Jeho zásadnou nevýhodou je okrem mechanickej zraniteľnosti aj riziko infekcie, ktorej sa výrobcovia aj lekári snažia predchádzať jeho konštrukciou a spôsobom zavedenia. Býva to riešenie dočasné, len v núdzi trvalé. Za najlepšie riešenie sa považuje chirurgicky vytvorený skrat (hovorovo shunt, fistula) medzi susediacou tepnou a žilou vhodnej veľkosti. Krv, pretekajúca skratom, za 4 – 6 týždňov rozšíri žilu a zväčší v nej prietok tak, aby bolo možné z ihiel, vpichnutej do nej pred každou dialýzou odoberať, resp. vracať dostatočné množstvo krvi. Skrat sa väčšinou zriaďuje na predlaktí. Poslednou možnosťou je spojka zo syntetického materiálu (teflónu).
Nefrológ určuje tiež parametre dialýzy: počet dialýz týždenne (spravidla 2 – 3), ich trvanie (3 – 5 hodín), druh dialyzačného roztoku, prietok krvi, druh a množstvo použitého protizrážanlivého lieku (väčšinou heparínu). Sú dané stupňom poškodenia obličiek a pridruženými ochoreniami, hmotnosťou pacienta, ale aj výskytom komplikácii. Tiež určuje pacientovi ďalšiu liečbu, pretože dialýza samotná nerieši zlyhanie ďalších, endokrinných a metabolických funkcii obličiek, napríklad anémiu (málokrvnosť) v dôsledku poruchy vylučovania hormónu erytropoetínu, poruchy metabolizmu vápnika a fosforu s dôsledkom kostnej choroby a kolísanie krvného tlaku.
Nefrológ tiež môže rozhodnúť o použití hemodiafiltrácie, hemodialýzy, spojenej s hemofiltráciou, inou metódou eliminácie nežiadúcich látok z krvi, ktorú zvládajú niektoré vyspelé typy hemodialyzačných monitorov. Princíp hemofiltrácie spočíva v odstránení väčšieho množstva tekutiny z krvi pacienta spolu s nežiadúcimi látkami (aj s vyššou molekulárnou hmotnosťou) cez vysokopriepustné (high-flux) membrány a jej nahradením substitučným roztokom.
Hemodialýza je spojená s pomerne náhlou zmenou objemu krvi v tele a zmenou koncentrácii mnohých látok v nej, čo sa prejavuje jej vedľajšími účinkami a komplikáciami. Najbežnejšia je hypotenzia – pokles krvného tlaku, tiež nevoľnosť, zvracanie a kŕče v končatinách sú pomerne časté a súvisia najmä s odstránením veľkého objemu tekutín. Riešením je väčšia disciplína pacienta v príjme vody medzi dialýzami (udržiavanie správnej „suchej hmotnosti“), častejšie a/alebo dlhšie dialýzy. V priebehu dialýzy sa riešia napríklad spomalením ultrafiltrácie alebo podaním infúzie roztoku s chloridom sodným. Medzi ďalšie komplikácie patrí preniknutie infekcie do krvného obehu, najčastejšie cievnym prístupom, zvýšená krvácavosť, alergie na použitý materiál (napríklad kapilár), neurologické komplikácie („syndróm nepokojných nôh“) a ďalšie. Pacienti v hemodialyzačnej liečbe môžu mať desiatky rôznych komplikácii, z ktorých mnohé čiastočne súvisia aj s ich ochoreniami.
Prognóza, alternatívy.
Pacienti na liečbe hemodialýzou môžu prežívať aj desiatky rokov, kvalita ich života sa však zvykne postupne zhoršovať. 
Alternatívne možnosti liečby namiesto hemodialýzy sú peritoneálna dialýza, pri ktorej ako dialyzačná membrána slúži pobrušnica (peritoneum) pacienta a transplantácia obličky, na ktorú čaká väčšina vhodných hemodialyzovaných pacientov ako na konečné riešenie. Na druhej strane, časť pacientov po transplantácii sa časom vracia na hemodialýzu následkom zlyhania transplantovanej obličky.

</doc>
<doc id="14374" url="https://sk.wikipedia.org/wiki?curid=14374" title="Landseer">
Landseer

Landseer je psie plemeno uznané v FCI v skupine 2 pod číslom 226. 
Opis.
Landzér je starobylé, hoci formálne mladé plemeno. Tieto veľké a silné čierno-biele psy pravdepodobne priviezli na ostrovy Newfoundland and Labrador rybári z britských ostrovov. Spolu s čiernymi a hnedými novofoundlandskými psami, ktoré tiež pochádzajú z britských ostrovov, ich používali na priťahovanie rybárskych lodí do prístavov. Pes priplával do prístavu s tenším lankom, pomocou ktorého rybári natiahli pevné lano, ktorým pritiahli samotnú loď. Rybári využívali obe plemená aj ako vodné záchranárske psy. 
V roku 1955 podali švajčiarsky a nemecký kynologický zväz, ktoré plemeno regenerovali, spoločný návrh, aby Medzinárodná kynologická federácia (FCI) uznala landzérov ako samostatné plemeno, ktorého jedince môžu nezávisle od oceňovaných jedincov novofoundlandských psov získavať titul CACIB (čakateľstvo medzinárodného šampionátu krásy). FCI uznala landzérov ako samostatné plemeno v roku 1959. Proti uznaniu sa postavili Angličania, ktorí tvrdili, že v štandarde novofoundlandského psa, pochádzajúcom z polovice 19. storočia, sa hovorí len o jednom plemeni novofoundlandského psa v dvoch farebných variantoch. FCI v roku 1971 anglickú námietku uznala, pretože písomné záznamy z anglických výstav psov dokazujú, že už vtedy sa obe plemená posudzovali spoločne.
Pomenovanie landzér dostalo plemeno podľa anglického maliara Sira Edwina Henryho Landseera (1802-1873), ktorý svoje dielo, zobrazujúce tohto psa, nazval "Dôstojný člen ľudskej spoločnosti".
Landzér je veľký, silný, ale harmonicky stavaný pes, ktorý má oproti novofoundlandskému psovi vyššie nohy. Oproti "novofoundlákovi", ktorý sa vyskytuje v celočiernej či celohnedej farbe, je landzér vždy iba bielej farby, s výraznými, ostro ohraničenými čiernymi platňami. Landzér má aj o niečo dlhšiu papuľu.
Landzér je rozumný, rozvážny a ľahko ovládateľný pes s vrodeným sklonom k prácam vo vode, ktorý v prípade nebezpečenstva hroziacemu jeho pánovi dokáže konať veľmi samostatne. Aj keď miluje rozsiahle priestory, svojmu pánovi a jeho domu, je neotrasiteľne verný.

</doc>
<doc id="14381" url="https://sk.wikipedia.org/wiki?curid=14381" title="Gibonovité">
Gibonovité

Gibonovité (staršie aj: gibony; menej formálne: malí ľudoopi, malé ľudoopy, malé ľudoopice; lat. Hylobatidae) je čeľaď z nadčeľade hominoidovce (Hominoidea). Zahŕňa druhy s dlhými prednými končatinami a zakrpateným chvostom, ktoré žijú v Zadnej Indii a na Sundských ostrovoch.
Všetky recentné druhy z čeľade (alebo alternatívne: všetky okrem siamanga) sa po slovensky volajú gibon (staršie aj: gibbon) - podrobnosti pozri nižšie v kapitole Gibon.
Systematika.
Prehľad.
Existujú dve vymedzenia čeľade gibonovité (Hylobatidae):
V posledných rokoch sa už v literatúre vyskytujú takmer len gibonovité v užšom zmysle.
Dnes sa gibonovité v užšom zmysle väčšinou delia na 4-5 (resp. najnovšie 6-7) rodov, z ktorých len jeden sa volá "Hylobates". Viacerí paleoantropológovia a staršie texty však postupujú inak - takmer celý obsah čeľade gibonovité v užšom zmysle (t.j. spomínaných 4-5 rodov) zaraďujú do jediného rodu gibon ("Hylobates"), prípadne do iba dvoch rodov – gibon ("Hylobates") a siamang ("Symphalangus", staršie: "Siamanga").
Nasleduje skrátená verzia systematiky gibonovitých v užšom zmysle (Podrobnejšia systematika je uvedená v nasledujúcich kapitolách, najmä v kapitole s nadpisom Súčasná vnútorná systematika):&lt;br&gt;
Gibonovité (Hylobatidae) [v užšom zmysle]: 
V niektorých tradičných systémoch existuje podčeľaď gibonorodé (staršie: gibonobližné, gibony; lat. Hylobatinae), ktorá mala najčastejšie takéto zaradenia a vymedzenia:
Zriedkavo sa vyskytujú systémy, v ktorých je to, čo je inde uvádzané ako gibononovité v užšom zmysle, uvedené ako tribus Hylobatini s jediným subtribusom Hylobatina. V iných starších systémoch zas existuje nadčeľaď Hylobatoidea zahŕňajúca len čeľaď gibonovité a v ďalších starých systémoch je zas namiesto dnešných gibonovitých skupina Tylopyga.
Gibon.
Slovo gibon (staršie aj: gibbon) je slovenský názov rodu "Hylobates" v textoch, v ktorých rod "Hylobates" zahŕňa prakticky celé gibonovité v užšom zmysle (vyššie je označený ako "Hylobates" v tradičnom zmysle), alebo v textoch, v ktorých zahŕňa celé gibonovité v užšom zmysle okrem druhu "Symphalangus syndactylus"; v prvom prípade sa teda všetky druhy recentných gibonovitých volajú po slovensky gibon, kým v druhom prípade sa "Symphalangus syndactylus" volá po slovensky siamang (zrastoprstý) a iba všetky ostatné druhy gibonovitých sa volajú gibon. Keďže v súčasnosti na rozdiel od minulosti už prevládajú systémy, v ktorých sa gibonovité delia na viacero menších rodov (podrobnosti pozri nižšie) a slovenské názvoslovie nebolo tejto zmene prispôsobené, je z pohľadu dnes prevládajúcich systémov slovo gibon slovenské rodové meno buď všetkých rodov z čeľade gibonovité alebo všetkých rodov tejto čeľade okrem rodu Symphalangus.
Okrem toho slovo gibon môže znamenať akéhokoľvek príslušníka čeľade Hylobatidae či podčeľade Hylobatinae, keďže táto sa niekedy staršie označovala ako gibony.
Slovo „gibbon“ ako prvý použil Buffon v roku 1766 (často sa chybne uvádza 1768) vo francúzskom texte, odtiaľ sa prakticky okamžite dostalo do iných západoeurópskych jazykov a v 19. storočí aj do slovenčiny.
Malé ľudoopy.
Menej formálne označenie malé ľudoopy (resp. slovenské jazykové varianty: malí ľudoopi, malé ľudoopice; angl. "lesser apes") sa vzťahuje buď len na recentné druhy z Hylobatidae v užšom zmysle (teda v starších systémoch rod "Hylobates", v novších systémoch rody "Hoolock", "Nomascus", "Hylobates" a "Symphalangus") alebo sa vzťahuje na celú čeľaď Hylobatidae v ľubovoľnom (t.j. aj v širšom) zmysle.
Opakom malých ľudoopov sú veľké ľudoopy (angl. "great apes"), t.j. rody orangutan, šimpanz a gorila (a prípadne aj človek) .
Zaradenie v systéme.
Súčasnosť a nedávna minulosť.
Dnes sa čeľaď gibonovité (Hylobatidae) zaraďuje ako čeľaď z nadčeľade hominoidovce (Hominoidea) z taxónu (infraradu a pod.) úzkonosovce (Catarrhini) z taxónu vyššie primáty (Anthropoidea), pričom medzi Hominoidea a Catarrhini niektorí autori vsúvajú ešte taxón (veľkočeľaď) Hominidea .
V minulosti sa čeľaď Hylobatidae zaraďovala:
Alternatívne sa ten istý taxón zaraďoval ako podčeľaď gibonorodé (starší slovenský názov: gibonobližné ; lat. Hylobatinae) patriaca do :
Atypická alternatíva bolo (či je) zaradenie zodpovedajúceho taxónu ako subtribus Hylobatina (monotypického) tribu Hylobatini, ktorý patrí do podčeľade Homininae z čeľade Hominidae (ktorá patrí do načeľade Cercopithecoidea v širšom zmysle a až tá patrí pod Catarrhini) (takto Goodman 1998, 2001).
Dávnejšia minulosť.
Cca. do 30. rokov 20. stor. sa gibony často zaraďovali do taxónu ľudoopi [v širšom zmysle] (=veľopi [v širšom zmysle]; lat. Anthropomorpha(e) [v širšom zmysle], synonymá: Anthropoides [v širšom zmysle], Simiidae [v užšom zmysle], Simiadae [v užšom zmysle]). Tento taxón zodpovedal tomu, čo sa neskôr (zhruba do 50. rokov 20. stor.) označovalo ako čeľaď orangutanovité (Pongidae) [v najširšom zmysle]. Presnejšie zaradenie vyzeralo napr. takto: Rod "Hylobates" (v širšom zmysle) je jediný recentný rod (resp. rod "Hylobates" a rod "Siamanga" (="Symphalangus") sú jediné recentné rody):
Okrem toho však existovala (od roku 1875) aj klasifikácia podobná tej, ktorá je bežná dnes – existuje v nej čeľaď Hylobatidae, ktorá patrí pod Catarrhina a Catarrhina patrí pod Anthropoidea (=Simiae) alebo do podradu Cheiropoda, prípadne čeľaď Hylobatidae patrí priamo pod Anthropoidea (=Simiae). Ďalšia, trochu podobná, ale vlastne značne odlišná možnosť, bola tá, ktorú prezentuje napr. Arldt (1915), teda zaradiť gibony do čeľade Hylobatidae (v širšom zmysle) zo skupiny primátov nazývanej Bimana (ktorá je v tomto systéme sesterskou skupinou skupiny Simiae a zahŕňa okrem gibonov aj ľudoopov a ľudí, ale v mnohých iných systémoch zahŕňa len ľudí; ide o opak pojmu Quadrumana).
V 19. stor. sa gibony niekedy zaraďovali do skupiny ľudoopi a tá potom do čeľade Simiadae (Simiidae) v širšom zmysle, ktorá v dnešných systémoch zodpovedá buď všetkým Catarrhini okrem ľudí alebo všetkým Anthropoidea okrem ľudí. Napríklad: 
Podobné bolo v 19. stor. zaradenie gibonov priamo do taxónu Simiae (zo skupiny Quadrumana v užšom zmysle z radu Pollicata [=Quadrumana v širšom zmysle] z cicavcov), pričom Simiae v dnešných systémoch v závislosti od autora zodpovedá buď všetkým Catarrhini okrem ľudí alebo všetkým Anthropoidea okrem ľudí. Ďalšia možnosť bola zaradenie gibonov do skupiny Simina (=dnešné Catarrhini okrem ľudí) z čeľade Simiae (synonymum: Simidae; = dnešné Anthropoidea okrem ľudí) z tribusu Quadrumana z radu Primates. Podobné (len terminologicky odlišné) je zaradenie gibonov do tribusu Catar(r)hini z čeľade Simiae (= dnešné Anthropoidea okrem ľudí) z radu Quadrumana (zo skupiny Unguiculata zo sekcie Quadrupeda z triedy cicavce) Dobový slovenský názov pre taxón Simiae bol pravé opice či opice vlastné; taxón Quadrumana dnes voláme štvorruké či opice (ďalšie názvy pozri v článku štvorruké).
Viacerí autori autori od roku 1812 zhruba do 30. rokov 19. storočia vtedy známu časť dnešných gibonovitých zaraďovali do rodu Pithecus (teda vlastne do rodu orangutan, i keď slovo pithecus doslova znamená opica ). Napríklad Presl (1834) má gibony spolu s orangutanmi a šimpanzmi (gorily vtedy ešte neboli objavené) zaradené v rode Pithecus (po česky: op) z podradu Catarrhini z radu Quadrumana (ktorý spolu s ľuďmi tvoril skupinu “rukaté cicavce” patriacu pod cicavce). Desmarest (1822) gibony spolu s orangutanmi sumatrianskymi (ale nie šimpanzami ani orangutanmi bornejskými [a gorily vtedy ešte neboli objavené]) zaradené v podrode "Hylobates" v rode "Pithecus" (po fr. orang) z tribusu “katarrhinné opice” z čeľade Simia z radu Quadrumana zo skupiny “cicavce s drápmi/nechtami”.
Gray (1825) rod Hylobates zaradil do (novo vytvorenej) čeľade Hominidae (=dnešné Catarrhini) zo skupiny antropomorfných primátov (=dnešné Anthropoidea).
Illinger (1811), ktorý pre vtedy známu časť dnešných gibonovitých v užšom zmysle zaviedol rod Hylobates, mal tento zaradený do čeľade Quadrumana z radu Pollicata patriaceho pod cicavce.
Viacerí autori zhruba do 30. rokov 19. storočia vtedy známu časť dnešných gibonovitých zaraďovali do rodu Simia. Konkrétne napríklad: Cuvier (1798) má gibony vedené ako druhy "Simia lar" a "Simia cinerea"; tieto patria do skupiny “vlastné Simia” zo skupiny (resp. rodu?) "Simia" zo skupiny Quadrumanes, patriacej pod cicavce. Gmelin/Linnaeus (1788) má gibony vedené ako druh "Simia lar" a časť druhu "Simia satyrus"; tieto patria do rodu "Simia" z radu Primates. Morris (1856) má v rode "Simia" atypicky uvedené to, čo sa dnes volá orangutan, a z gibonov len to, čo dnes voláme druh Hylobates lar v širšom zmysle, ostatné gibony má uvedené ako rod "Hylobates".
Linnaeus (1771) vtedy známu časť dnešných gibonovitých zaraďoval do rodu človek ("Homo") ako druh "Homo lar". Linnaeus (1758) ešte mal to isté zaradené sčasti v rode "Simia" a sčasti v rode "Homo" (oboje z radu Primates).
Najstaršie opisy taxónov.
Naddruhové taxóny.
Rod "Hylobates" ako samostatný rod zaviedol Illinger (1811); zahŕňal tú časť dnešných gibonovitých, ktorá bola vtedy známa.
Rod "Symphalangus" ako samostatný rod zaviedol ako prvý Gloger (1841); v roku 1842 ho Boitard nazval "Syndactylus" a v roku 1843 ho Gray nazval "Siamanga", ale dnes sa znova používa najstarší názov, teda "Symphalangus".
Tribus "Hylobatina" zaviedol Gray v roku 1870, zodpovedal dnešným gibonovitým v užšom zmysle a dnes je zriedkavý.
Podčeľaď "Hylobatinae" ako prvý použil Gill v roku 1872 (uňho to bola podčeľaď čeľade Simiidae).
Čeľaď Hylobatidae ako prvý použil Blyth v roku 1875.
Carus v roku 1875 zaviedol pre to, čo sú dnes Hylobatidae v širšom zmysle, skupinu Tylopyga; pojem Tylopyga však mal alternatívne aj širší význam (znamenal všetky opice so sedacími mozolmi) a každopádne sa po druhej svetovej vojne prestal používať.
Druhy.
Gibony spomína možno už Aristoteles, ale určite ich spomína Plinius a pitval ich Galen. Neskôr ich spomína Marco Polo (13. stor.), Gesner (1551) a Aldrovandi (1637). Le Comte ich v roku 1697 už opisuje pomerne podrobne, ale označuje ich len ako „druh opice“.
Prvé opisy gibonov s uvedením špecifických názvov pochádzajú z 18. stor. a zač. 19. stor., konkrétne do roku 1826 bol takto opísaný:
Potom postupne nasledovali opisy ďalších dnešných druhov. Pomerne neskoro bol opísaný známy druh "Hylobates klossii" – až v roku 1903 (pod názvom "Symphalangus klossii").
Vývoj vnútornej systematiky.
Táto kapitola sa zaoberá iba gibonovitými v súčasnom, čiže užšom zmysle, t.j. bez rodu Pliopithecus a pod. (O gibonovitých v širšom zmysle pozri nižšie kapitolu Gibonovité v širšom zmysle).
19. a 20. storočie.
Druhy dnes zaraďované pod gibonovité (v užšom zmysle) sa pôvodne (od 18. stor.) zaraďovali do rôznych iných rodov, a to do rodu "Simia" alebo do rodu "Homo" alebo do rodu "Pithecus" – podrobnejšie pozri vyššie kapitolu Zaradenie v systéme.
Samostatný rod pre gibony ako prvý zaviedol Illinger (1811) a nazval ho "Hylobates"; postupne tento rod začali používať aj iní autori .
Od 40. rokov 19. stor. až do začiatku 21. storočia existovali tieto základné systémy gibonovitých (v užšom zmysle): 
Treba poznamenať, že druh "Hylobates klossii" sa vo vyššie uvedených systémoch a) a c) štandardne zaraďoval do podrodu "Hylobates" (resp. ekvivalentného rodu "Hylobates"), ale zhruba v 1. polovici 20. storočia sa istý čas zaraďoval do podrodu "Symphalangus" (resp. ekvivalentného rodu "Symphalangus")
21. storočie.
Už v roku 1997 Groves spomína (zatiaľ len ako vedľajšiu poznámku), že delenie na 1 rod "Hylobates" so 4 podrodmi ("Hylobates", "Nomascus", "Bunopithecus", "Symphalangus"), ktoré v tom čase v literature prevažovalo, sa môže alternatívne klasifikovať ako samostatné 4 rody . Následne sa v roku 2000/2001 prvýkrát vyskytla systematika, v ktorej sú tieto 4 rody aj reálne použité, t. j. gibonovité (v užšom zmysle) sú rozdelené na 4 recentné rody ("Hylobates", "Nomascus", "Bunopithecus" [t.j. hulok a "Bunopithecus sericus"] a "Symphalangus"). Mootnick a Groves (2005) usúdili, že treba oddeliť huloka od vyhynutého druhu "Bunopithecus sericus" a vytvoriť pre huloka samostatný rod, takže vzniklo delenie na 4 recentné rody ("Hylobates", "Nomascus", "Hoolock", "Symphalangus") a 1 vyhynutý rod ("Bunopithecus"); tento typ delenia gibonovitých následne pomerne rýchlo získal v literatúre prevahu. V roku 2006 pribudol do gibonovitých ďalší rod – vyhynutý rod "Yuanmoupithecus". V roku 2015 bolo zistené, že tradičné zaradenie druhu "Bunopithecus sericus" tesne vedľa huloka bolo predsalen správne (ale autori práce napriek tomu vyjadrili názor, že preferujú ponechať rozlíšenie na dva rody - "Hoolock" a "Bunopithecus"). V roku 2018 pribudol do gibonovitých ďalší rod – vyhynutý rod Junzi.
Niektorí bádatelia (najmä paleoantropológovia) však vyššie uvedené delenie na 4 recentné rody ("Hylobates", "Nomascus", "Hoolock" a "Symphalangus") odmietajú a trvajú na tradičnom systéme s jedným rodom "Hylobates" (vyššie označenom ako a)), prípadne ojedinele na tradičnom systéme s dvoma rodmi "Hylobates" a "Symphalangus" (vyššie označenom ako c)).
Súčasná vnútorná systematika.
Gibonovité (Hylobatidae): 
Alternatívne taxóny v rôznych (najmä starších) textoch sú (čiastočne ide len o prehľadnejšie preformulovanie komentárov, ktoré sú uvedené vyššie pri jednotlivých druhoch):
Vzťahy medzi rodmi.
Vyššie uvedená vnútorná systematika sa dá ešte upresniť tak, že zobrazuje aj príbuzenské vzťahy medzi jednotlivými rodmi. Vyššie však tieto vzťahy (prevažne) nie sú zohľadnené, pretože ich konkrétna podoba je v odbornej literatúre veľmi sporná. Nasleduje prehľad základných názorov na vzťahy medzi rodmi (resp. podrodmi) gibonovitých:
Rocatti-Perez (2019) a Takacs et al. (2005) uvádzajú takýto systém recentných rodov (ktorý je aspoň formou zvoleného poradia rodov zohľadnený aj vo vyššie uvedenej vnútornej systematike):&lt;br&gt;
Hylobatidae:
V odborných textoch sa na úsporu miesta takýto strom zapisuje takto: ("Hoolock" ("Nomascus" ("Symphalangus", "Hylobates"))); nižšie už budeme používať len takýto typ zápisu.
Shi a Yang (2018) uvádzajú strom ("Hylobates" ("Nomascus" ("Hoolock", "Symphalangus"))) 
Roos (2016) sa obmedzuje na konštatovanie, že výsledky štúdií sú veľmi protirečivé a ani najmodernejšie metódy nie sú schopné jednoznačne stanoviť vzťahy medzi rodmi gibonovitých 
Harrison (2016) uvádza strom ("Nomascus" ("Symphalangus" ("Hoolock", "Hylobates"))). Citujúc literatúru do roku 2014 okrem toho tvrdí, že práve toto je vraj súčasný konsenzus vedcov. Rovnaký strom uvádzajú napr. Roos (2003), Geissmann (2003(?), 2001), Roos a Geissmann (2001) či Chatterje 2006 .
Zehr (1999) uvádza strom ("Hoolock" ("Hylobates" ("Symphalangus", "Nomascus")).
Okrem toho existuje ešte veľa iných možností publikovaných od 70. rokov dodnes. Na ilustráciu starších systémov, teda systémov zo 70. a 80. rokov 20. storočia, možno uviesť napríklad tieto práce:
Gibonovité (či gibonorodé) v širšom zmysle.
Ako už bolo uvedené v kapitole Prehľad, v súčasnosti čeľaď gibonovité skoro vždy obsahuje len to, čo je uvedené vyššie pod nadpisom Súčasná vnútorná systematika, ale v minulosti čeľaď Hylobatidae (resp. podčeľaď Hylobatinae) často zahŕňala okrem tohto jej dnešného obsahu aj viacero iných, vyhynutých taxónov, ktoré dnes zaraďujeme na iných miestach v systéme úzkonosovcov (Catarrhini). Konkrétne napríklad:
Podľa viacerých minulých a občas aj súčasných názorov pod Hylobatidae jednoznačne patrí (okrem toho, čo je uvedené v kapitole Súčasná vnútorná systematika) aj rod "Laccopithecus" – podrobnejšie pozri v článku Laccopithecus.
Výskyt.
Dnes žijú v dažďových lesoch a hmlových lesoch v juhovýchodnej Ázii (Zadná India) a Malajzii (Sundské ostrovy) až do výšky vyše 3000 m n. m.; v pleistocéne žili tam, kde dnes, a navyše v Číne, Vietname, Laose, Indonézii a inde.
Najbežnejší je gibon lar so svetlými končatinami. Najväčší je gibon siamang, najhlučnejší je gibon hulok.
Ohrozenie.
Všetky gibony sú ohrozené vyhynutím .
Charakteristika.
Telesné znaky.
Telesné znaky súvisia so značnou špecializáciou na kolísavý pohyb (rúčkovanie po stromoch visiac z konára) po korunách stromov (tzv. brachiácia). Šetria energiu a udržujú hybnosť tým, že ich telo funguje ako kyvadlo. Sú to stromové druhy, celý život strávia na stromoch zavesení na dlhých rukách; na zemi sa pohybujú zriedka. Väčšinu dňa trávia hľadaním a jedením potravy (plody a kvety). V noci sa pohybujú zriedka, spia na konároch alebo vidliciach.
Vlastnosti gibonovitých (v užšom zmysle) sú:
Čísla:
Sociálna štruktúra.
Žijú v skupinách („rodinách“) pozostávajúcich zo samca, samice a mláďat rôzneho veku (často aj 3 – 4), ktoré zostávajú v skupine, až kým nedospejú. Kedysi sa myslelo, že gibony sú len monogamné, v skutočnosti niekedy uzatvárajú viacero zväzkov alebo sú polygamné. O mláďatá sa obaja rodičia obetavo starajú. Mláďatá sa ovinú matke okolo pása, keď sa šplhá po stromoch.
Približne 15 minút denne venujú partneri vzájomnému čisteniu srsti.
Samec a samica majú svoje „teritórium“ v korunách stromov a vyznačujú ho v niektoré rána hlasitým spevom alebo aj duetom, v ktorom hrá hlavnú úlohu samička a samec ju v prestávkach doplňuje kratšími a menej spevnými úsekmi melódie. Tento duet slúži aj na utuženie partnerského vzťahu. Ak jeden pár začne, ostatné páry v lese sa reťazovito pripájajú, aby aj oni oznámili, kde leží ich „teritórium“.
Rozmnožovanie.
Obdobie rozmnožovania trvá celý rok. Samice sú gravidné približne 7 – 8 mesiacov (208 – 235 dní), pričom intervaly pôrodov trvajú 2 až 3 roky. Rodí sa jedno mláďa, ktoré matka kojí asi 18 mesiacov a je od nej závislé dva roky. Pohlavná dospelosť mláďat nastáva podľa druhu v 6. – 9. roku. V tomto období začínajú byť agresívne, rodičia ich vyháňajú a zakladajú si vlastné páry.

</doc>
<doc id="14382" url="https://sk.wikipedia.org/wiki?curid=14382" title="Gibonorodé">
Gibonorodé



</doc>
<doc id="14383" url="https://sk.wikipedia.org/wiki?curid=14383" title="Gibon">
Gibon



</doc>
<doc id="14384" url="https://sk.wikipedia.org/wiki?curid=14384" title="Dionýzopitek">
Dionýzopitek

Dionýzopitek (lat. Dionysopithecus) je vyhynutý rod z čeľade gibonovité. Nálezy sú najmä z Číny a Indie.
Druhy:

</doc>
<doc id="14385" url="https://sk.wikipedia.org/wiki?curid=14385" title="Dionýzopitekorodé">
Dionýzopitekorodé



</doc>
<doc id="14386" url="https://sk.wikipedia.org/wiki?curid=14386" title="Apríl 2005 na Slovensku">
Apríl 2005 na Slovensku

2005 : január - február - marec - apríl - máj - jún - júl - august - september - október - november - december- →
"pozri zoznam mesiacov podľa rokov pre podrobnejší zoznam."
Udalosti v minulosti.
2005: január február marec apríl

</doc>
<doc id="14394" url="https://sk.wikipedia.org/wiki?curid=14394" title="Wi-Fi">
Wi-Fi

Wi-Fi (alebo Wi-fi, WiFi, Wifi, wifi) je súbor štandardov umožňujúci elektrickým zariadeniam pripojiť sa na bezdrôtovú lokálnu sieť LAN (WLAN) v súčasnosti založených na špecifikácii IEEE 802.11. Wi-Fi bolo navrhnuté pre bezdrôtové zariadenia ale dnes sa najčastejšie používa na pripojenie k internetu. Umožňuje osobe so zariadením s bezdrôtovým adaptérom (PC, notebook, PDA, mobil) pripojenie k internetu v blízkosti prístupového bodu (access point). Oblasť pokrytá Wi-Fi signálom sa nazýva hotspot.
Len adaptéry certifikované Wi-Fi Alliance môžu používať oficiálne logo Wi-Fi.
Názov Wi-Fi je slovná hračka k „Hi-Fi“ ("high fidelity" – „vysoká vernosť“), čo by sa dalo interpretovať ako skratka "wireless fidelity" – „bezdrôtová vernosť“. Názov však v skutočnosti skratkou nie je a vznikol len ako marketingová náhrada pre "IEEE 802.11 štandard". Wi-Fi Alliance, ktorá je držiteľom ochrannej značky Wi-Fi, ju definuje ako "WLAN založenú na IEEE 802.11 štandardoch", čo s bezdrôtovou vernosťou nemá nič spoločné.
História.
Wi-Fi bolo vynájdené v roku 1991 vo firme NCR Corporation / AT&amp;T (neskôr Lucent &amp; Agere Systems) v meste Nieuwegein, Holandsko. Prvé bezdrôtové produkty (pôvodne určené pre pokladničné systémy) prišli na trh pod názvom WaveLAN s rýchlosťami 1 Mbps/2 Mbps. Vic Hayes (vynálezca Wi-Fi, nazývaný „otec Wi-Fi“) sa so svojím tímom podieľal na návrhu štandardov IEEE 802.11b, 802.11a a 802.11g.
V roku 2003 Vic odišiel z Agere Systems do dôchodku. Agere Systems bol pod silným tlakom konkurencie, hoci ich produkty boli špičkovej kvality, zákazníci požadovali lacnejšie Wi-Fi riešenia. Chipset 802.11abg all-in-one od Agere (kódové označenie: WARP) nikdy neuspel na trhu. Agere Systems sa rozhodli opustiť Wi-Fi trh na konci roka 2004.
Veľkú zásluhu na masovom rozšírení Wi-Fi nesie firma Apple, ktorá ako prvá predstavila v roku 2001 svoj iBook G3 s Wi-Fi.
Ako funguje.
Typická Wi-Fi zostava obsahuje jeden alebo viac prístupových bodov (AP z anglického slovného spojenia „access point“) a jedného alebo viacerých klientov. AP vysiela svoj SSID (Service Set Identifier, sieťové meno) prostredníctvom paketov nazývaných beacons (signály, majáky), ktoré sú vysielané väčšinou každých 100 ms rýchlosťou 1 Mbps (najnižšia rýchlosť Wi-Fi). To zaručuje, že klient prijímajúci signál z AP, môže komunikovať rýchlosťou aspoň 1 Mbps. Na základe nastavení (napr. podľa SSID) sa klient môže rozhodnúť, či sa k AP pripojí. Ak sú napr. v dosahu klienta dva prístupové body s rovnakým SSID, klient sa podľa sily signálu môže rozhodnúť, ku ktorému AP sa pripojí. Wi-Fi štandard ponecháva pripojovacie kritériá a roaming (prechod medzi hotspotmi) úplne na klienta. Toto je sila Wi-Fi, ale zároveň to znamená, že jeden bezdrôtový adaptér môže dosiahnuť podstatne lepší výkon ako druhý. Vo Windows XP existuje vlastnosť nazývaná nulová konfigurácia (zero configuration), ktorá umožňuje používateľovi vidieť všetky dostupné siete a pripojiť sa ku ktorejkoľvek z nich „za behu“. V budúcnosti budú bezdrôtové adaptéry viac riadené operačným systémom. Hoci sa Wi-Fi prenáša vzduchom, má rovnaké vlastnosti ako neprepínaný ethernet. Dokonca sa môžu objaviť aj kolízie podobne ako v neprepínaných ethernetových sieťach. 802.11 používa ako metódu prístupu na médium povinne DCF (CSMA/CA).
WiFi kontra štandardy mobilných telefónov.
Existujú predpovede, že Wi-Fi a súvisiace technológie nahradia mobilné telefónne siete (napr. GSM). Tomu bránia najmä: chýbajúci roaming a autentifikačné funkcie (pozri 802.1x, SIM karty a RADIUS), malá šírka prenosového pásma a obmedzený dosah Wi-Fi. Je pravdepodobnejšie, že WiMax bude konkurovať ďalším mobilným telefónnym protokolom ako sú GSM, UMTS alebo CDMA. Wi-Fi je však ideálny na VoIP aplikácie v podnikových sieťach LAN alebo v prostredí SOHO (small office / home office). Hoci sa prvé zariadenia objavili už koncom 90-tych rokov, trh explodoval v roku 2005. Firmy Zyxell, UT Starcomm, Samsung, Sony Ericsson, Nokia, Hitachi a ďalšie ponúkajú VoIP Wi-Fi telefóny za dostupné ceny.
V roku 2005 začali poskytovatelia prístupu do internetu poskytovať svojim zákazníkom VoIP služby. Pretože je telefonovanie cez VoIP lacné, veľmi často zadarmo, trh s VoIP službami bude akcelerovať. Začínajú sa objavovať GSM telefóny s integrovanými Wi-Fi a VoIP schopnosťami. Jedného dňa možno nahradia klasické telefóny.
Otázka, či bude Wi-Fi konkurovať mobilnej telefónii, sa zdá byť nesprávne položená. Trhu budú dominovať zariadenia zodpovedajúce viacerým štandardom. Čisté Wi-Fi telefóny majú veľmi obmedzený dosah, vybudovanie globálnej siete by bolo príliš drahé. Preto sú vhodné len pre lokálne siete ako sú firemné siete.
Komerčné WiFi.
Komerčné Wi-Fi služby sú dostupné na miestach ako internetové kaviarne, reštaurácie a letiská na celom svete (nazývané Wi-Fi-kaviarne), hoci pokrytie je v porovnaní s mobilnými telefónmi nesúvislé:
Bezplatné WiFi.
Zatiaľ, čo komerčné služby sa pokúšajú využiť existujúce obchodné modely vo Wi-Fi, mnoho skupín, komunít, miest a jednotlivcov vybudovali bezplatné Wi-Fi siete, pričom často dodržiavajú všeobecnú prepojovaciu dohodu, aby sa siete dali otvorene zdieľať. Bezplatné wireless mesh networks sa často považujú za budúcnosť internetu.
Mnohé obce a mestá sa spojili s lokálnymi komunitnými skupinami, aby pomohli rozšíriť bezplatné Wi-Fi siete. Niektoré komunitné skupiny vybudovali svoje Wi-Fi siete len vďaka dobrovoľným príspevkom a individuálnemu úsiliu. Pre viac informácií pozri bezdrôtová komunitná sieť, kde sa nachádza aj zoznam bezplatných Wi-Fi sietí, ktoré sa dajú nájsť na celom svete.
OLSR je jeden z protokolov používaný na vybudovanie bezplatných sietí. Niektoré siete používajú statické smerovanie, iné sa úplne spoliehajú na OSPF. Väčšina sietí využíva open source softvér alebo dokonca zverejňujú svoje nastavenia pod open source licenciou.
Niektoré menšie krajiny či obce a mestá už poskytujú bezplatné Wi-Fi hotspoty a internetový Wi-Fi prístup pre svojich obyvateľov. Medzi príklady patria Tonžské kráľovstvo alebo Estónsko, ktoré už vybudovali vo svojich krajinách veľké množstvo bezplatných Wi-Fi hotspotov.
Viacero univerzít poskytuje bezplatný WiFi prístup do internetu pre svojich študentov, návštevníkov a kohokoľvek v kampuse. Podobne niektoré komerčné firmy ako napr. Panera Bread poskytujú bezplatný Wi-Fi prístup svojim sponzorom. McDonald's Corporation tiež poskytuje Wi-Fi prístup nazývaný 'McInternet'. Spustil ho najprv vo svojej vlajkovej lodi v Oak Brook, Illinois a teraz je dostupný vo viacerých pobočkách v Londýne.
Ešte existuje tretia podkategória sietí, ktoré vybudovali niektoré komunity (napr. univerzity), kde sa služba poskytuje bezplatne členom a hosťom komunity (napr. študentom), pričom firmám a jednotlivcom zvonku sa prenajíma za peniaze. Príkladom takej služby je Sparknet vo Fínsku. Sparknet podporuje aj OpenSparknet – projekt, v ktorom môžu ľudia svoj vlastný prístupový bod začleniť do Sparknetu výmenou za niektoré výhody.
Zabezpečenie WiFi.
Problémom WiFi v súčasnosti je jeho nekontrolované masové rozšírenie. Komerční operátori poskytujú štandardne smerovače so vstavaným WiFi, pričom v drvivej väčšine prípadov je Wifi v zariadení (nastavené od výrobcu) povolené a nezaheslované. Neznalí používatelia prístroj nedokážu patrične nastaviť a stačí im, keď pripoja internet do svojho stolného počítača. To že je tam ešte aktívna anténa už ich pozornosti ujde. Poskytujú tak prístup k svojim počítačom a internetu každému v dosahu WiFi. Signál prechádza stenami budov a ak účastník má zariadenie na vyššom poschodí je signál zachytiteľný až do kilometra. Na sídliskách preto nie je problém nájsť desiatky nezabezpečených WiFi sietí.
Každé WiFi zariadenie poskytuje možnosť nastaviť rôzny stupeň ochrany.
802.11 ŠTANDARD.
WEP (Wired Equivalent Privacy).
Je to pôvodné zabezpečenie WiFi siete a je súčasťou IEEE 802.11 od roku 1999. Cieľom WEP bolo zabezpečiť rovnakú ochranu aká bola dostupná pri drôtových sieťach. Vzhľadom na to, že sa všetky informácie v bezdrôtových sieťach prenášajú vzduchom, je ľahké ich odpočúvať. Nie je totiž nutné sa fyzicky pripojiť drôtom k sieti.
WEP používa symetrickú streamovanú šifru RC4 pre utajenie informácii a pre overenie ich správnosti používa metódu CRC-32 kontrolného súčtu. Podstatou RC4 je, že sa odosielaná správa šifruje podľa nejakého kľúča (obvykle slova alebo nejakej sekvencie znakov), na cieľovom bode sa táto správa pomocou kľúča dešifruje.
Takzvaný 64bitový WEP používa 40bitový kľúč, ku ktorému je pripojený 24bitový inicializačný vektor a dohromady tak tvorí 64bitový RC4 kľúč. 128bitový WEP používa 104 bitový kľúč, ku ktorému je pripojený 24bitový inicializačný vektor a dohromady tak tvorí 128bitový RC4 kľúč. V súčasnosti sa používa hlavne 128bitový až 256bitový WEP. Čím je dlhší, tým je lepší pretože sťažuje prácu crackerom. Teraz, keď sa na chvíľu zastavíme nad číslami, zistíme, že pre šifrovanie kľúča sa v skutočnosti nepoužíva dĺžka bitov, ktorá je uvedená na obale od zariadenia ale až 24bitov ostáva na inicializačný vektor.
Tento typ kódovania je už považovaný za zastaraný. V roku 2005 skupina z FBI uskutočnila ukážku ako sa dá prelomiť WEP ochrana pomocou verejne dostupných nástrojov za 3 minúty. WEP ochrana je lepšia ako žiadna, hoci všeobecne nie je tak zaistená ako viac prepracovaná WPA-PSK.
WPA (Wi-Fi Protected Access).
Je softvérové – firmvérové vylepšenie WEP. Keďže ide len o zmenu firmvéru, všetky bežné WLAN zariadenia pracujúce s WEP môžu byť jednoducho aktualizované, to znamená, že nie je potrebné kupovať nové zariadenia. WPA vytvorila Wi-Fi Alliance. Hlavnou výhodou WPA bolo prijatie mechanizmov zo vtedy vznikajúceho štandardu 802.11i – šifrovanie komunikácie a riadenie prístupu do bezdrôtovej siete. Do tejto ochrany bol pridaný TKIP šifrovací algoritmus, ktorý zabezpečil veľké zlepšenie bezpečnosti prenosu. 
Využíva RADIUS (Remote Authentication Dial In User Service) – užívateľská vytáčaná služba pre vzdialenú autentizáciu. (pozri EAP)
Autentizačná metóda je 801.2 X/EAP so šifrovacím algoritmom TKIP alebo RC4.
Používa zdieľaný kľúč PSK (Pre-shared key), ktorý sa skladá z frázy od 8 do 63 znakov. Táto fráza sa potom šifruje TKIP algoritmom. 
Autentizačná metóda PSK so šifrovacou metódou TKIP, šifra je len RC4.
Aj napriek týmto výhodám sa o WPA a TKIP uvažovalo iba ako o dočasnom riešení, ktoré bolo užitočné do príchodu štandardu 802.11i. Operačný systém Windows XP pridal podporu WPA v apríli roku 2003, v tom istom mesiaci boli certifikované prvé zariadenia používajúce WPA. WPA tiež poskytuje základnú podporu pre AES-CCMP algoritmus, ktorý je preferovaný v štandarde 802.11i a v ochrane WPA2.
802.11i ŠTANDARD.
Najnovší a najlepší spôsob ochrany WLAN je štandard 802.11 RSN. Žiaľ, tento štandard ktorý využíva metódu ochrany WPA2 vyžaduje najnovší hardware, na rozdiel od staršej verzie WPA1.
WPA2 (WI-FI Protected access 2).
WPA2 implementuje povinné prvky IEEE 802.11i štandardu. Konkrétne pridáva k TKIP nový algoritmus CCMP (Counter Mode with Cipher Block Chaining Message Authentication Code Protocol) založený na AES, ktorý je považovaný za úplne bezpečný. Od 13. Marca 2006 je certifikácia WPA2 povinná pre všetky nové zariadenia, ktoré chcú byť certifikované ako Wi-Fi®.
Využíva RADIUS (Remote Authentication Dial In User Service) – užívateľská vytáčaná služba pre vzdialenú autentizáciu.
Autentizačná metóda 802.1 X/EAP s predvolenou šifrovacou metódou AES (CCMP), tiež podporuje aj TKIP, šifra je AES, voliteľné je aj RC4.
Používa zdieľaný kľúč PSK (Pre-shared key), ktorý sa skladá z frázy od 8 do 63 znakov. Táto fráza sa potom šifruje TKIP alebo AES algoritmom. Autentizačná metóda PSK (Pre-shared key) s predvolenou šifrovacou metódou AES (CCMP), šifra je AES, voliteľné je aj RC4.
Šifrovacie algoritmy.
TKIP bol zostrojený tak aby sa dal jednoducho vložiť do nových firmvérov pre zariadenia siete 802.11. TKIP využíva rovnaký šifrovací algoritmus ako WEP. Štandardne však používa 128bitový kľúč a na rozdiel od WEP obsahuje dynamické dočasné kľúče. TKIP pracuje s automatickým kľúčovým mechanizmom, ktorý mení dočasný kľúč každých 10 000 paketov. Ďalšou veľkou výhodou TKIP je Message Integrity Check (MIC), teda kontrola integrity správ. MIC je podstatne lepšie zabezpečenie integrity správ než dovtedy používaný jednoduchý kontrolný súčet CRC. MIC znemožňuje útočníkom zmeniť správy po prenose. 
Šifra využíva symetrický kľúč. Ten istý kľúč je použitý aj pre dešifrovanie. Dĺžka kľúča môže byť 128, 192 alebo 256 bitov. Metóda šifruje dáta postupne v blokoch s pevnou dĺžkou 128 bitov. Šifra sa vyznačuje vysokou rýchlosťou šifrovania. V súčasnej dobe nebol uverejnený známy prípad prelomenia tejto metódy ochrany dát. 
Rozširujúci autentifikačný protokol. Protokol, pri ktorom sa na autentifikáciu používa digitálny certifikát, ktorý sa musí predinštalovať na klientsky PC. Typicky sa používa s RADIUS serverom na autentifikáciu používateľov pri veľkých podnikových sieťach. EAP protokol je používaný v štandardoch 802.1X a v ochranách WPA Enterprise a WPA2 Enterprise. 
LEAP protokol vyvinula firma Cisco, je postavený na 802.1X a minimalizuje bezpečnostné chyby pri použití s WEP. Táto verzia EAP je bezpečnejšia ako EAP-MD5. Na autentizáciu používa MAC adresy. Samozrejme, že tento protokol nie je bezpečný pred crackermi. V súčasnosti firma CISCO odporúča používateľom aby používali novšie verzie EAP ako sú – EAP-FAST, PEAP, alebo EAP-TLS. 
PEAP nie je šifrovací protokol. PEAP len autentifikuje klientov v sieti. Na autentizáciu používa verejné kľúčové certifikáty. Potom sa vytvára šifrovaný SSL/TLS tunel medzi klientom a autentizačným serverom. Táto metóda bola vytvorená vďaka Cisco, Microsoft a RSA Security. 
 PEAPV0/EAP-MSCHAPV2
Je najčastejšie používaná forma PEAP. Vnútro autentizácie tvorí Microsoft's Challenge Handshake Authentication Protocol. PEAPv0/EAP-MSCHAPv2 je druhý široko podporovaný EAP štandard na svete.
 PEAPV1/EAP-GTC
Bol vytvorený firmou Cisco. Microsoft nikdy nepridala do svojho operačného systému podporu pre PEAPV1. Hlavne aj preto je len zriedka používaný.
Bezpečnosť TLS (predtým oficiálne a teraz neoficiálne SSL – Secure Sockets Layer) protokolu je veľmi silná. Používa tzv. PKI (Public key infrastructure – infraštruktúru verejných kľúčov) na ochranu komunikácie pre RADIUS autentizačný server. Napriek tomu, že je tento protokol zriedka rozšírený, je považovaný ako jeden z najbezpečnejších štandardov EAP. Univerzálne podporovaný všetkými výrobcami wireless hardvéru a tiež Microsoftom. 
Je to EAP protokol ktorý rozšíril EAP-TLS. Bol vytvorený firmami Funk Software a Certicom. Síce nie je natívna podpora od operačného systému Microsoft Windows je široko podporovaný cez všetky platformy. Na používanie je potrebné nainštalovať malý program, napr. SecureW2. EAP-TTLS ponúka veľmi dobrú ochranu. Klientsky počítač nepotrebuje byť autentifikovaný cez certifikačnú autoritu- prihlásenie s PKI certifikátom na server, ale stačí klasické spojenie server – klient. Toto výborne zjednodušilo procedúry nastavovania, pretože v tomto prípade nie je potrebné aby boli nainštalované certifikáty na každom klientovi.
Špecifický mechanizmus pre vzájomnú autentizáciu a prijatie kľúčového spojenia pri používaní GSM-SIM alebo GSM-based mobilných telefónnych sietí.
Obchodná známka.
Wi-Fi je obchodná známka Wi-Fi Alliance (predtým Wireless Ethernet Compatibility Alliance), obchodnej organizácie, ktorá testuje a certifikuje zhodu zariadení so štandardmi 802.11x.
Úmyselné a neúmyselné použitie okoloidúcimi.
Implicitné nastavenie väčšiny Wi-Fi prístupových bodov neposkytuje žiadnu ochranu pred neautorizovaným použitím siete. Množstvo firemných i domácich používateľov nemá v úmysle zabezpečiť svoje prístupové body a necháva ich otvorené používateľom v oblasti. Stalo sa dobrým zvykom nechať prístupové body otvorené pre používateľov, ktorí prechádzajú okolo.
Opatrenia na zamedzenie neautorizovaných používateľov sú: potlačenie vysielania service set identifier (SSID) prístupového bodu, povolenie prístupu do siete len počítačom so známymi MAC adresami, ako aj rôzne kryptovacie štandardy. Staršie prístupové body často nepodporujú primerané bezpečnostné opatrenia na ochranu pred útočníkom vyzbrojeným paketovým snoričom (packet sniffer) a schopnosťou prepínať MAC adresy. Rekreačný prieskum prístupových bodov iných ľudí sa stalo známe ako wardriving a zanechanie grafity, ktoré popisuje dostupné služby, ako warchalking.
Na druhej strane je obvyklé neúmyselné použitie cudzích Wi-Fi sietí bez autorizácie. Operačné systémy ako napr. Windows XP a Mac OS X sa (v závislosti od nastavenia sieťových parametrov) automaticky pripájajú do dostupnej bezdrôtovej siete. Používateľ, ktorý naštartuje prenosný počítač v blízkosti prístupového bodu, môže zistiť, že sa pripojil do siete bez viditeľného znamenia. Navyše používateľ, ktorý sa chcel pripojiť do jednej siete, sa namiesto toho môže pripojiť do inej, ktorá má silnejší signál. V kombinácii s automatickým nastavením iných sieťových parametrov (pozri DHCP a Zeroconf) to môže spôsobiť, že bezdrôtoví používatelia odošlú citlivé údaje na nesprávne miesto, ako to popisuje Chris Meadows v RISKS Digest z februára 2004.
Špecifikácie.
Wi-Fi je založené na špecifikáciách IEEE 802.11. V súčasnosti je vyvinutých päť variácií 802.11: 802.11a, 802.11b, 802.11g, 802.11n a 802.11ca. 802.11b bola použitá v prvých Wi-Fi produktoch. 802.11g/n sú za rok 2005 najpredávanejšími verziami.
Frekvencie používané Wi-Fi na Slovensku nevyžadujú používateľské licencie. Príslušenstvo 802.11a a 802.11ac používajú vyššie frekvencie v 5 GHz pásme, ale majú znížený dosah.
V dnešnej dobe, najrozšírenejšia verzia Wi-Fi na slovenskom trhu pracuje v pásme od 2,400 GHz do 2,483 GHz. Tento interval sa delí na 13 pracovných kanálov (22 MHz pre každý s 5 MHz posunom) na nasledujúce stredné frekvencie kanálov:
Európa, Francúzsko, Španielsko a Japonsko majú prijaté svoje vlastné frekvenčné kanály.

</doc>
<doc id="14396" url="https://sk.wikipedia.org/wiki?curid=14396" title="Stanislav Zvolenský">
Stanislav Zvolenský

Mons. ICDr. Stanislav Zvolenský, PhD. (* 19. november 1958, Trnava) je rímskokatolícky arcibiskup metropolita Bratislavskej arcidiecézy.
Životopis a činnosť.
Štúdia a kňazstvo.
Po štúdiu teológie na Rímskokatolíckej cyrilometodskej bohosloveckej fakulte v Bratislave a príprave na kňazstvo v Kňazskom seminári sv. Cyrila a Metoda v Bratislave, bol dňa 13. júna 1982 v Dóme sv. Martina v Bratislave vysvätený za kňaza apoštolským administrátorom Trnavskej arcidiecézy, biskupom Mons. Júliusom Gábrišom. Pôsobil ako kaplán v Galante a v Hlohovci. V rokoch 1990 až 1992 pôsobil ako farár vo farnosti Bratislava-Vajnory. 
V roku 1992 nastúpil na postgraduálne štúdiá teológie v Innsbrucku. Neskôr študoval na Gregoriánskej univerzite v Ríme, kde v roku 1998 dosiahol doktorát cirkevného práva. Po návrate na Slovensko bol menovaný za diecézneho sudcu a odborného asistenta Rímskokatolíckej cyrilometodskej bohosloveckej fakulty Univerzity Komenského, v roku 2001 za prodekana RKCMBF UK a 27. septembra 2001 za súdneho vikára Bratislavsko-trnavskej arcidiecézy. 
Pomocný biskup.
Za pomocného biskupa Bratislavsko-trnavskej arcidiecézy ho vymenoval pápež sv. Ján Pavol II. dňa 2. apríla 2004 a zveril mu titulárne sídlo Nova Sinna. Vysvätený za biskupa bol 2. mája 2004 v Katedrále sv. Jána Krstiteľa v Trnave spolu s novým pomocným biskupom Mons. Ján Oroschom. Hlavným svätiteľom bol Mons. Ján Sokol, bratislavsko-trnavský arcibiskup metropolita a spolusvätiteľom Mons. Dominik Tóth, emeritný bratislavsko-trnavský pomocný biskup a Mons. Henryk Józef Nowacki, apoštolský nuncius na Slovensku. Ako biskup si zvolil heslo "Fiat voluntas Tua" ("Buď vôľa Tvoja [Bože]").
Dňa 1. august 2006 bol Mons. Jánom Sokolom, bratislavsko-trnavským arcibiskupom menovaný za riaditeľa Správy majetku Bratislavsko-trnavskej arcidiecézy a 1. septembra 2006 bol menovaný za opäť sudcu cirkevného súdu Arcibiskupského úradu v Trnave, ako aj menovaný za súdneho vikára arcidiecézy.
Arcibiskup.
Dňa 14. februára 2008 na slávnosť sv. Cyrila a Metoda, spolupatrónov Európy, ho pápež Benedikt XVI. menoval za arcibiskupa novovzniknutej Bratislavskej arcidiecézy a metropolitu Západnej cirkevnej provincie so sufragánnymi diecézami: Trnavskou arcidiecézou, Banskobystrickou diecézou, Nitrianskou diecézou a novovzniknutou Žilinskou diecézou. Dňa 8. marca 2008 ho do úradu uviedol v Katedrále sv. Martina v Bratislave pápežský legát Mons. Jozef kardinál Tomko. Dňa 29. júna 2008 na slávnosť sv. Petra a Pavla, mu pápež Benedikt XVI. vo Vatikáne odovzdal arcibiskupské pálium, ktoré má právo nosiť ako metropolita na území Západnej cirkevnej provincie.
Modlitbové stretnutie Lectio divina.
Arcibiskup Mons. Stanislav Zvolenský vedie každú prvú stredu v mesiaci o 20:00 hod. v Katedrále sv. Martina v Bratislave modlitbové stretnutie formu "Lectio Divina":
Udelené biskupské svätenia, inaugurácie biskupov a pohreby biskupov.
"Hlavný svätiteľ"
"Spolusvätiteľ"
"Inaugurácie"
"Pohreby"

</doc>
<doc id="14398" url="https://sk.wikipedia.org/wiki?curid=14398" title="Ján Orosch">
Ján Orosch

Mons. Ján Orosch (* 28. máj 1953, Bratislava) je rímskokatolícky trnavský arcibiskup.
Životopis.
Po ukončení štúdia na Rímskokatolíckej cyrilometodskej bohosloveckej fakulte bol vysvätený za kňaza biskupom Júliusom Gábrišom 6. júna 1976 v Bratislave. Najskôr pôsobil ako kaplán v Komárne a od roku 1978 ako správca farnosti v rôznych farnostiach (Bušince, Okoč (1982), Hodruša-Hámre (1983), Vyškovce nad Ipľom (1984), Nové Zámky (1990), Bratislava-Prievoz (1991), Bratislava-Čunovo (1992)). V roku 1993 bol ustanovený za dekana Štúrovského dekanátu a zároveň menovaný za farára v Štúrove, kde pôsobil až do vymenovania za biskupa.
Za pomocného biskupa bratislavsko-trnavskej arcidiecézy a titulárneho biskupa sídla Semina ho vymenoval pápež sv. Ján Pavol II. dňa 2. apríla 2004. Biskupskú vysviacku prijal 2. mája 2004 spolu s dnešným arcibiskupom Stanislavom Zvolenským v Katedrále sv. Jána Krstiteľa v Trnave. Vysvätil ho Mons. Ján Sokol, bratislavsko-trnavský arcibiskup metropolita spolu s Mons. Henrykom J. Nowackim, apoštolským nunciom SR a Mons. Dominikom Tóthom, emeritným pomocným biskupom Bratislavsko-trnavskej arcidiecézy.
Dňa 2. júna 2004 sa stal predsedom Spolku svätého Vojtecha, keď v tejto funkcii nahradil Štefana Vrableca. Dňa 13. mája 2004 ho arcibiskup Mons. Ján Sokol menoval za generálneho vikára Bratislavsko-trnavskej arcidiecézy a po reorganizácií diecéz bol dňa 21. marca 2008 menovaný za generálneho vikára Trnavskej arcidiecézy.
Dňa 2. júla 2012 sa stal apoštolským administrátorom Trnavskej arcidiecézy po odvolaní arcibiskupa Mons. Róberta Bezáka CSsR. Dňa 11. júla 2013 pápež František ho vymenoval za trnavského arcibiskupa. Trnavskú arcidiecézu kánonický prevzal počas slávnostnej svätej omše v Katedrále sv. Jána Krstiteľa v Trnave dňa 30. augusta 2013, v deň výročia posviacky chrámu. Do úradu ho uviedol bratislavský arcibiskup metropolita Stanislav Zvolenský.
Kritika.
Ján Orosch čelil opakovane kritike za svoje výrazne krajné až ultrakonzervatívne názory. Mediálne najexponovanejšie boli prípady:
Útok na Zuzanu Čaputovú pred prezidentskými voľbami 2019.
Orosch v marci 2019 počas omše v Bazilike sv. Mikuláša v Trnave zaútočil na prezidentskú kandidátku Zuzanu Čaputovú slovami: "„propagovať kandidáta, kandidátku za ultraliberálnu stranu za prezidentku je ťažkým hriechom“". Podľa rozhodnutia Rady pre vysielanie a retransmisiu, jeho kázeň (vysielaná televíziou LUX) mohla ovplyvniť hlasovanie voličov v neprospech tejto kandidátky.
Špekulácie o obetiach teroristického útoku pred Teplárňou.
V obežníku pre kňazov Trnavskej diecézy Orosch napísal svoj pohľad na teroristický útok na Zámockej ulici, pri ktorom boli zavraždení dvaja LGBTQ ľudia. Vyjadril sa, že mu vadí keď sa o týchto obetiach píše ako o „nevinných“ a ich konanie označil za nemravné. Bez akýchkoľvek dôkazov, alebo známych skutočností v obežníku polemizuje o tom, či boli Matúš Horváth a Juraj Vankulič drogovo závislí a tiež či sa konali v klube Tepláreň protidrogové razie a kontrola veku osôb. Túto rétoriku odsúdil aj administrátor stránky Polícia Slovenskej republiky na sociálnej sieti. Vo svojom vyjadrení odsudzuje manipuláciu zo strany Oroscha a jeho stigmatizáciu a urážku nevinných pamiatky obetí. Arcibiskupovi vyčíta rozdeľovanie spoločnosti na základe manipulatívnych otázok založených na klamstve. Rétoriku arcibiskupa odsúdili aj predseda vlády Heger a ministerka kultúry Milanová . Za svoje výroky k Teplárni si vyslúžil anticenu Homofób roka za rok 2023, ktorú udeľuje Inštitút ľudských práv.

</doc>
<doc id="14403" url="https://sk.wikipedia.org/wiki?curid=14403" title="Július Filo ml.">
Július Filo ml.

Dr.h.c. prof. ThDr. Július Filo mladší (* 17. december 1950, Palúdzka, dnes súčasť mesta Liptovský Mikuláš) je slovenský evanjelický kňaz a emeritný generálny biskup Evanjelickej cirkvi augsburského vyznania na Slovensku (19942006), pedagóg, spisovateľ, v rokoch 1996 až 2003 viceprezident Svetového luteránskeho zväzu pre strednú a východnú Európu.
Životopis.
Je ženatý, otec troch detí. Vo svojom voľnom čase sa venuje včelárstvu. V roku 2005 boli zverejnené informácie, podľa ktorých bol evidovaný ako agent komunistickej Štátnej bezpečnosti (ŠtB) pod krycím menom Správca, resp. Julo. Zaradenie do tejto kategórie predpokladalo vedomú spoluprácu so ŠtB.
Dielo.
Zaoberal sa teológiou obnovy misijnej služby.
Horizonty obnovy, kompendiá, mnohé články, prednášky, odborné štúdie a state uverejnené v domácich i zahraničných publikáciách.

</doc>
<doc id="14405" url="https://sk.wikipedia.org/wiki?curid=14405" title="Balík internetových protokolov">
Balík internetových protokolov

Balík internetových protokolov (Internet protocol suite) je súbor komunikačných protokolov implementujúcich tzv. protocol stack, na ktorých je postavený systém Internet. Niekedy sa nazýva súbor TCP/IP protokolov podľa dvoch najdôležitejších protokolov, ktoré obsahuje: Transmission Control Protocol (TCP) a Internet Protocol (IP), ktoré boli zároveň aj prvé definované.
Balík internetových protokolov je možné opísať analógiou s OSI modelom. Ten opisuje vrstvy protocol stacku, ale nie všetky zodpovedajú internetovej praxi. V protocol stacku rieši každá vrstva množinu problémov spojených s prenosom dát a poskytuje dobre definovanú službu pre vyššie vrstvy. Čím je vrstva vyššia, tým je logicky bližšie používateľovi a zaoberá sa abstraktnejšou množinou dát, pričom sa spolieha na nižšie vrstvy, aby preložili dáta do formy, s ktorou je možné v skutočnosti fyzicky manipulovať.
Internetový model vznikol ako riešenie praktického inžinierskeho problému. Na druhej strane OSI model je výsledkom teoretického prístupu a vznikol tiež v skoršej fáze evolúcie počítačových sietí. Preto je jednoduchšie porozumieť OSI modelu, ale TCP/IP model je v skutočnosti aplikovaný. Je užitočné poznať OSI model pred začiatkom štúdia TCP/IP, keďže platia rovnaké princípy, ale je jednoduchšie pochopiť ich v OSI modeli.
Vrstvy v TCP/IP stacku.
Existuje diskusia o tom, ako mapovať TCP/IP na OSI model. Keďže balíky protokolov TCP/IP a OSI sa presne nezhodujú, neexistuje jediná správna odpoveď.
Navyše OSI model neopisuje dostatočne bohato spodné vrstvy na to, aby vedel opísať skutočné vrstvenie TCP/IP; musí sa pridať vrstva navyše (internetworking layer, medzisieťová) medzi transportnú a sieťovú vrstvu. Protokoly špecifické pre konkrétny typ siete ale bežiace nad základným hardvérom by mali byť na sieťovej vrstve. Príkladom takých protokolov je ARP a Spanning Tree Protocol (používaný na kontrolu nečinnosti bridgeov zatiaľ, čo sú nečinné). Toto však nie sú lokálne protokoly a patria do funkcionality internetworking vrstvy. Priznávajúc, že umiestnenie oboch skupín do rovnakej vrstvy môže byť mätúce, treba povedať, že OSI model nie je dostatočne komplexný na to, aby to zvládol, nehovoriac o protokoloch, ktoré sú logicky súčasťou internetworking vrstvy, ako ICMP.
Nasledujúci diagram sa pokúša zobraziť, kam by patrili TCP/IP a iné protokoly v pôvodnom OSI modeli:
Bežne sa v rámci balíka TCP/IP vrchné tri vrstvy OSI modelu (aplikačná, prezentačná a relačná) považujú za jedinú aplikačnú vrstvu. Pretože balík TCP/IP nemá zjednotenú relačnú vrstvu, tieto funkcie zvyčajne vykonávajú (alebo ignorujú) jednotlivé aplikácie. Najvýznamnejší rozdiel medzi modelmi TCP/IP a OSI je aplikačná vrstva, keďže TCP/IP do nej integruje niekoľko vrstiev OSI modelu. Dolu je zobrazená zjednodušená reprezentácia TCP/IP stacku:
Fyzická vrstva.
Fyzická vrstva charakterizuje komunikáciu po fyzickej stránke—konvencie o používanom médiu (drôty, optické vlákno, rádiové spojenie) a všetky súvisiace podrobnosti ako konektory, kódy kanálov a modulácia, sila signálu, vlnová dĺžka, nízkoúrovňová synchronizácia a časovanie, maximálne vzdialenosti. Balík internetových protokolov nepokrýva fyzickú vrstvu žiadnej siete, detaily o špecifických technológiách fyzickej vrstvy nájdete v ich článkoch.
Linková vrstva.
Linková vrstva alebo spojová vrstva špecifikuje spôsob prenosu paketov fyzickou vrstvou, vrátane "rámcovania" (t. j. špeciálne bitové vzory označujúce začiatok a koniec paketu). Napríklad Ethernet má polia v hlavičke paketu, ktoré špecifikujú pre ktorý stroj alebo stroje v sieti sú pakety určené. Príkladom protokolov linkovej vrstvy sú Ethernet, Wireless Ethernet, SLIP, Token Ring a ATM.
PPP je o niečo zložitejší, keďže bol pôvodne špecifikovaný ako oddelený protokol bežiaci na vrchu iného protokolu linkovej vrstvy -- HDLC/SDLC.
Táto vrstva sa niekedy rozdeľuje ešte na Logical Link Control (riadenie logického spojenia) a Media Access Control (riadenie prístupu k médiu).
Sieťová vrstva.
Sieťová vrstva podľa pôvodnej definície riešila problém transportu paketov v rámci jednej siete. Príkladmi takých protokolov sú X.25 a protokol ARPANETu Host/IMP Protocol.
S príchodom konceptu spájania sietí bola pridaná ďalšia funkcionalita, menovite transport dát z jednej siete do druhej. Sem vo všeobecnosti patrí smerovanie paketu sieťou sietí, známou ako internet.
V balíku internetových protokolov sa o úlohy prenosu paketov zo zdroja do cieľa stará IP. IP je schopný niesť dáta množstva rozličných vysokoúrovňových protokolov; tieto protokoly sú definované jedinečným číslom "IP Protocol Number". Napr. ICMP a IGMP majú čísla protokolu 1 a 2.
Niektoré protokoly prenášané pomocou IP ako ICMP (používaný na diagnostiku IP prenosu) a IGMP (používaný na správu multicast dát) sú navrstvené nad IP, ale vykonávajú funkcie sieťovej vrstvy, čo ilustruje nekompatibilitu medzi internetovým a OSI modelom. Všetky smerovacie protokoly ako BGP, OSPF a RIP sú vlastne súčasťou sieťovej vrstvy, hoci sa môže zdať, že patria do vyššej vrstvy.
Transportná vrstva.
Protokoly transportnej vrstvy riešia problémy ako spoľahlivosť („dorazili dáta do cieľa?“) a zabezpečujú, že dáta prídu v správnom poradí. V balíku protokolov TCP/IP tiež určujú, na akú aplikáciu sú dáta určené.
Protokoly dynamického smerovania, ktoré technicky patria do tejto vrstvy (keďže bežia nad IP) sa vo všeobecnosti považujú za súčasť sieťovej vrstvy; príkladom je OSPF (číslo IP protokolu 89).
TCP (číslo IP protokou 6) je „spoľahlivý“, spojovo orientovaný transportný mechanizmus poskytujúci spoľahlivý dátový tok, ktorý zabezpečuje, že dáta budú prenesené úplné, nepoškodené a v správnom poradí. TCP sa neustále pokúša merať zaťaženie siete a reguluje rýchlosť odosielania s cieľom vyhnúť sa preťaženiu siete. Toto sú jeho hlavné odlišnosti od UDP a v reálnych streamovacích aplikáciách alebo smerovacích aplikáciách s veľkou stratou informácií pri prenose medzi sieťami sa môžu stať nevýhodou.
Novší SCTP je tiež „spoľahlivý“, spojovo orientovaný transportný mechanizmus. Je orientovaný skôr na záznamy ako na bajty a poskytuje viacero podtokov (substreams) multiplexovaných jedným spojením. Tiež poskytuje podporu multi-homing, kedy je zdroj reprezentovaný viacerými IP adresami (reprezentujúcimi viaceré fyzické rozhrania), takže keď je jedno z nich neschopné spojenia, spojenie sa nepreruší. Pôvodne bol vyvinutý pre telefónne aplikácie (na prenos SS7 cez IP), ale je ho možné použiť aj inde.
UDP (číslo IP protokolu 17) je nespojový datagramový protokol. Označuje sa ako „nespoľahlivý“ alebo „best effort“ protokol – nie že by bol obzvlášť nespoľahlivý, ale preto, že neoveruje, či pakety prišli do cieľa a neposkytuje záruku, že prídu v poradí. Ak aplikácia tieto záruky požaduje, musí si ich zabezpečiť sama, alebo použiť spojový protokol ako TCP.
UDP sa typicky používa v aplikáciách ako streamovanie multimédií (audio, video atď.), kde je dôležitejšie včasné doručenie ako spoľahlivosť, alebo pre jednoduché aplikácie založené na otázke/odpovedi ako vyhľadávania DNS, kde by predstavovalo nadviazanie spoľahlivého spojenia neúmerne vysoké náklady.
DCCP je v súčasnosti vo fáze vývoja v IETF poskytuje sémantiku riadenia TCP toku, kým si ponecháva z pohľadu používateľa model UDP datagramovej služby.
Množstvo aplikácií vyšších úrovní používa TCP a UDP. Tieto aplikácie sa na jednotlivých sieťových adresách rozlišujú číslom TCP alebo UDP portu. Podľa dohody sú všetkým "známym portom" priradené špecifické aplikácie.
RTP je datagramový protokol určený na prenos dát v reálnom čase, ako audio a video. Hoci RTP používa ako základ UDP formát paketov, poskytuje funkciu, ktorá je na tej istej protokolovej úrovni.
Aplikačná vrstva.
Aplikačná vrstva je vrstva bežne používaná väčšinou programov pracujúcich so sieťou na komunikáciu prostredníctvom siete. Procesy na tejto vrstve závisia na konkrétnej aplikácii; dáta prenášané programom v jeho internom formáte sú kódované do štandardného protokolu.
Niektoré programy bežiace na tejto vrstve poskytujú služby, ktoré priamo podporujú používateľské aplikácie, sem patria programy a ich špecifické protokoly ako HTTP (World Wide Web), FTP (prenos súborov), SMTP (e-mail), SSH (zabezpečené vzdialené prihlasovanie), DNS (vyhľadávania hostname/IP adresy) a mnohé iné.
Po zakódovaní aplikačných dát do protokolu aplikačnej vrstvy sa podajú ďalej nižšej vrstve TCP/IP stacku.
Na transportnej vrstve aplikácie najčastejšie využívajú služby TCP a UDP asociované s číslami známych portov, patria sem napríklad:
Tieto porty pôvodne priradila Internet Assigned Numbers Authority (IANA).
"Je možné voľne pridávať do tohto zoznamu:" POPS.

</doc>
<doc id="14407" url="https://sk.wikipedia.org/wiki?curid=14407" title="Homaranizmus">
Homaranizmus

Homaranizmus je ideologická platforma, spájajúca na báze porozumenia a tolerancie všetky náboženstvá a svetonázory. Podľa základnej doktríny homaranizmu má "každý človek vidieť v druhom človeku predovšetkým človeka a brata"; prakticky to znamená stavať príslušnosť k ľudstvu ako celku nad príslušnosť k národu, rase, náboženstvu či ideológii. Slovo "homaranizmus" začal používať L. L. Zamenhof a pochádza z esperanta ("homo" – človek; "homaro" – ľudstvo; "ano" – člen, príslušník; "ismo" – ideológia).
Homaranizmus sa predtým nazýval aj hilelizmus, podľa rabína Hillela.
Deklarácia homaranizmu (Zamenhof, 1913):
Patrím k ľudstvu(/Som homarán): to znamená, že sa vo svojom živote riadim týmito princípmi:

</doc>
<doc id="14409" url="https://sk.wikipedia.org/wiki?curid=14409" title="Pôvod sveta">
Pôvod sveta

 Pôvod sveta (po fr. "L'Origine du monde") je škandalózny, veľmi realistický obraz Gustava Courbeta z roku 1866. Dnes visí v Musée d’Orsay v Paríži (olej na plátne, 55 x 46 cm). 
Opis obrazu.
Obraz zobrazuje detailný pohľad na genitálie nahej ženy, ktorá leží na posteli s mierne roztiahnutými nohami. Výrez je zvolený tak, že zvyšok tela nie je vidno, s výnimkou brucha a časti erigovanej prsnej bradavky.
Dejiny obrazu.
Courbet obraz zhotovil údajne na objednávku tureckého diplomata Khalil-Beya, ktorý si obraz objednal do svojej súkromnej zbierky erotických obrazov.
Keď Khalil-Bey zbankrotoval, svoju zbierku predal. Najprv sa roku 1868 dostala k obchodníkovi so starožitnosťami menom Antoine de la Narde. Edmond de Goncourt obraz videl v jeho obchode v roku 1889 schovaný za dreveným krytom, ktorý bol ozdobený obrazom krajinky. Baron Ferenc Hatvany obraz kúpil roku 1910 pre Galériu Bernheim-Jeune a priniesol ho do Budapešti. Tento maďarský zberateľ obraz vlastnil až do konca druhej svetovej vojny.
Posledným majiteľom obrazu bol psychoanalytik Jacques Lacan. On a jeho žena, herečka Sylvia Bataille, ho kúpili v roku 1955 a zavesili ho v jednej vidieckej vile v Giutancourt. Lacan sa spýtal svojho nevlastného brata André Massona, či by nemohol skonštruovať dvojitý rám, ktorý by vpredu ukazoval inú maľbu. Masson namaľoval „surrealist version of L'Origine du monde“ (surrealistickú verziu Pôvodu sveta). Verejnosť New Yorku mala roku 1988 prvý raz možnosť uvidieť obraz v Brooklynskom múzeu. Po Lacanovej smrti v roku 1981 sa obraz dostal do Francúzska a od roku 1995 ho vystavuje Musée d’Orsay v Paríži.
Polemiky.
Obraz vyvolal nespočetné polemiky a často sa označuje ako pornografia. Realistické a neskryté podanie aj dnes ešte vyvoláva prudké reakcie verejnosti. V Musée d’Orsay preto jedného strážcu poverili špeciálne permanentným strážením len tohto umeleckého diela.

</doc>
<doc id="14411" url="https://sk.wikipedia.org/wiki?curid=14411" title="L’Origine du monde">
L’Origine du monde



</doc>
<doc id="14413" url="https://sk.wikipedia.org/wiki?curid=14413" title="Predseda vlády">
Predseda vlády

Predseda vlády (iné názvy: premiér, ministerský predseda; v niektorých krajinách kancelár; v slovenčine v minulosti aj prvý minister) sú označenia (skutočného či len formálneho) vedúceho člena vrcholného výkonného orgánu štátu, čiže spravidla vlády krajiny.
V parlamentných demokraciách spravidla ide o predsedu víťaznej strany v parlamentných voľbách.
Označenia.
Označenia funkcie sa vo svete rôznia. Napríklad:
V mnohých krajinách sú bežné označenia Predseda Rady ministrov, či Predseda Výkonnej rady a podobne. 
V mnohých krajinách s tzv. prezidentským systémom predseda vlády neexistuje, pretože jeho funkcie vykonáva prezident (napr. v USA).

</doc>
<doc id="14414" url="https://sk.wikipedia.org/wiki?curid=14414" title="Premiér">
Premiér



</doc>
<doc id="14415" url="https://sk.wikipedia.org/wiki?curid=14415" title="Gustave Courbet">
Gustave Courbet

Jean Desiré Gustave Courbet (* 10. jún 1819 Ornans, Francúzsko – † 31. december 1877 La Tour-de-Peilz, Švajčiarsko) bol francúzsky maliar a jeden z hlavných predstaviteľov realizmu v 19. storočí. 
Je maliarom skutočnosti, akýkoľvek motív podáva poeticky a veľkoryso. Charakteristický je realistickými a zároveň nekonvenčnými námetmi. Jeho dielo ostro kritizovali a oficiálne neuznávali, pretože sa snažil narušiť akademické kánony. Jeho dielo veľmi ovplyvnilo maliarstvo 19. storočia a jeho základný prínos ďalej rozvíjal impresionizmus.
Život.
Maliarom sa stal ako samouk, sám aj uznával len školu života a prírody. V Louvri študoval obrazy starých známych maliarov (hlavne španielskych a holandských realistov). 
Bol odporcom bonapartizmu a mal socialistické zmýšľanie, preto sa aktívne zúčastnil na Parížskej komúne. Po jej porážke bol uväznený a neskôr roku 1873 utiekol do Švajčiarska, kde aj zomrel.
Dielo.
Na svojich najlepších dielach maľuje bohato sfarbené akty, zátišia a krajinky, všetky rozochvené vzrušením, ktoré zabraňuje, aby sa stali obyčajnou fotografiou.
V obrazoch "Štrkári" (1849) a "Osievačky obilia" (1853-54) oslavuje jednoduché gestá práce, čo je v protiklade k „veľkolepým“ témam romantizmu či klasicizmu.
Obrovské nekonvenčné plátna "Pohreb v Ornanse" (1850, 7x3 m) a "Ateliér" (1855, 6x3,5 m) namaľoval, aby dokázal, že jeho realizmus je rovnocenný s veľkolepými historickými a náboženskými maľbami. Prvý obraz zobrazuje smútočný obrad s množstvom postáv v životnej veľkosti. Druhý zobrazuje maľujúceho Courbeta s nahým modelom obklopeného postavami zo všetkých vtedajších spoločenských vrstiev. 
Známy je aj obraz "Dobrý deň, pán Courbet".
Nahá žena je zobrazená napríklad na obraze Raňajky v tráve. Ku koncu 1860-tych rokov namaľoval viacero aktov. Je napríklad autorom škandalózneho obrazu na objednávku Pôvod sveta (1866), ktorý bol v tých časoch označovaný ako pornografia.
Jeho krajinomaľby (napr. "Potok") fungujú ako spojovací článok medzi romantizmom a impresionizmom. Romantické („veľkolepé“) sú len jeho obrazy mora.
Vytvoril aj niekoľko sôch: portrétne medailóny, bustu "Helvetie", "Chlapec loviaci ryby" a pod.

</doc>
<doc id="14424" url="https://sk.wikipedia.org/wiki?curid=14424" title="Doména (TCP/IP)">
Doména (TCP/IP)

Doména (ak ide o internet, tak aj internetová doména) je v komunikačných sieťach založených na TCP/IP (t. j. napríklad na internete) spojená skupina počítačov a prístrojov, ktoré podľa adresy IP (ktorá môže byť nahradená menom) patria do rovnakej časti siete. Meno pridelené doméne sa volá meno domény alebo názov domény (po ). Ak meno domény obsahuje aj všetky vyššie mená domény (a teda jednoznačne označuje daný uzol doménového stromu), nazýva sa aj presne stanovené meno domény (). Ako meno domény/názov domény/doménové meno v užšom zmysle () sa často označuje presne stanovené meno domény len na úrovni zobrazenej na web stránke. Napríklad na web stránke http://www.example.org/domains/example je meno domény v užšom zmysle www.example.org.
Príklad (http://www.example.org):
Systém názvov domén (domain name system, skr. DNS) je distribuovaná databáza, ktorá obsahuje korešpondencie medzi menom hostiteľa (t. j. menom domény v užšom zmysle) a prislúchajúcou adresou IP. Príslušný server, ktorý priraďuje meno hostiteľa k IP adrese (alebo naopak), sa nazýva server názvov domén (domain name server, skr. takisto DNS). Služba priraďovanie mena hostiteľa () k IP adrese hostiteľa (aj naopak) sa nazýva služba názvov domén (domain name service, skr. takisto DNS).
Národnú doménu najvyššej úrovne pre Slovensko .sk spravuje spoločnosť SK-NIC. Tá umožňuje zaregistrovať (a zaplatiť) si doménu druhej úrovne na Slovensku. Zvyčajne však túto službu spolu s inými (napr. webhosting) sprostredkujú poskytovatelia internetového pripojenia (). Doménu alebo domény tretej úrovne vytvára majiteľ (správca) domény druhej úrovne.

</doc>
<doc id="14425" url="https://sk.wikipedia.org/wiki?curid=14425" title="Systém názvov domén">
Systém názvov domén

Systém názvov domén alebo systém mien domén alebo systém doménových mien (angl. 
domain name system), skr. DNS, je systém, ktorý ukladá prístup k informácii o názve stroja (hostname) a názve domény v istej distribuovanej databáze v počítačových sieťach ako internet. Najdôležitejšie je, že poskytuje mechanizmus získania IP adresy pre každé meno stroja (lookup) a naopak (reverse), a uvádza poštové servery (MX záznam) akceptujúce poštu pre danú doménu.
DNS poskytuje na internete všeobecne dôležitú službu, pretože kým počítače a sieťový hardvér pracujú s IP adresami, ľudia si vo všeobecnosti ľahšie pamätajú mená strojov a domén pri použití napr. v URL a e-mailovej adrese (obzvlášť nepríjemné by to bolo pri IPv6 adrese). DNS tak tvorí prostredníka medzi potrebami človeka a softvéru.
Využitie.
Najzákladnejšie využitie DNS je preklad názvu stroja na IP adresu. Podobá sa to telefónnemu zoznamu. Napríklad ak chcete vedieť IP adresu stránky en.wikipedia.org, tak DNS vám povie, že IP adresa tejto stránky je 91.198.174.192.
DNS má však aj ďalšie dôležité typy využitia.
DNS umožňuje priradenie internetovej adresy k stránke nejakej organizácie či firme ktorú reprezentuje, nezávisle od fyzickej smerovacej hierarchie, ktorú predstavuje číselná IP adresa. Vďaka tomu internetové odkazy môžu reprezentovať to isté, čo daná IP adresa, a tak môžeme použiť ľuďom bližšiu formu (napr. "wikipedia.org"), čo sa celkom určite pamätá ľahšie ako IP adresa (napr. 91.198.174.192). Takto majú ľudia výhodu pri zadávaní URL, resp. e-mailovej adresy, keďže sa nemusia starať o to, ako počítač daný odkaz nájde.
Takto DNS poskytuje schopnosť priradenia domény (pozri doména najvyššej úrovne) a jej mapovanie v sieti IP adries, napríklad serverom, ktorý uchováva pre každú doménu jej vlastný zápis zmien, čím predchádza potrebe hlavného správcu k akejkoľvek aktualizácii.
História DNS.
Zvyk používania názvu ako pre človeka vhodnejšej alternatívy počítačovej adresy je dokonca starší ako TCP/IP a pochádza z éry ARPANETu. Pôvodne každý počítač získal súbor HOSTS.TXT od SRI (dnes SRI International), ktorý obsahoval tabuľku mapovaní názvov na adresy.
Technicky tento súbor stále existuje – väčšina dnešných systémov môže, či už predvolene alebo po konfigurácii hľadať preklad hostname na IP adresu najprv v tomto tzv. hosts file a až potom, keď sa záznam nenájde poslať dopyt DNS.
Rozmach sietí si vyžiadal škálovateľnejší systém – taký, ktorý by zaznamenal zmenu adresy stroja na jednom mieste a dal všetkým ostatným strojom o tom dynamicky vedieť. Prichádza DNS.
DNS vynašiel Paul Mockapetris v roku 1983; originálna špecifikácia sa nachádza v RFC 882 a 883. V roku 1987 aktualizovali špecifikáciu RFC 1034 a RFC 1035, čím sa RFC 882 a RFC 883 stali zastarané. Niekoľko ďalších RFC navrhlo do protokolov rôzne zmeny.
Typy DNS záznamov.
Medzi dôležité kategórie údajov uložené v DNS patria
Zistenie IP adresy je možné pomocou príkazu „ping (adresa internetovej stránky)“.
Napr.: pri stránke www.icann.net, príkazom na zistenie bude: „ping www.icann.net“.
Iné druhy záznamov slúžia jednoducho na informačné účely (napríklad LOC záznam udáva fyzické "umiestnenie" stroja) alebo uloženie experimentálnych údajov (napríklad WKS záznam udáva zoznam serverov poskytujúcich v rámci domény niektoré zo "štandardných služieb" ako HTTP alebo POP3).

</doc>
<doc id="14426" url="https://sk.wikipedia.org/wiki?curid=14426" title="Hypertextový značkový jazyk">
Hypertextový značkový jazyk

Hypertextový značkovací jazyk (HyperText Markup Language; HTML) je značkovací jazyk určený na vytváranie webových stránok a iných informácií zobraziteľných vo webovom prehliadači. HTML kladie dôraz skôr na "prezentáciu informácií" (odseky, fonty, váha písma, tabuľky atď.) ako na "sémantiku" (význam slov).
Pôvodne bol určený ako veľmi zjednodušená podmnožina jazyka SGML, ktorý sa používa v organizáciách s komplexnými publikačnými požiadavkami, ale neskôr sa stal samostatným štandardom (ISO/IEC 15445:2000). Špecifikáciu jazyka HTML udržiava World Wide Web Consortium (W3C).
Do príchodu HTML5 W3C plánovalo nahradiť HTML jazykom XHTML, implementáciou jazyka XML, ktorá mala zjednodušiť prácu prehliadačov aj tvorcov web stránok.
Úvod.
Jazyk HTML umožňuje vytvárať dokumenty obsahujúce text, hypertextové odkazy, multimediálny a iný obsah, formuláre, skripty a metainformácie prehliadateľné v tzv. webovom prehliadači.
Jazyk HTML je textový; umožňuje čítanie a upravovanie priamo v textovom editore.
Existujú aj špecializované programy na grafické WYSIWYG editovanie stránok HTML, napríklad Macromedia Dreamweaver alebo Microsoft FrontPage.
Jazyk HTML sa zvykne používať aj v elektronickej pošte. O takomto použití sa vedú diskusie.
Rôzne verzie jazyka HTML.
Oficiálna špecifikácia HTML 1.0 neexistuje, pretože sa v tom čase používali rôzne neformálne štandardy.
Prvá formálna špecifikácia bola označená číslom 2.0, aby sa zdôraznil rozdiel oproti predchádzajúcim neoficiálnym verziám.
Štandard HTML 3.0 vytvorilo novozaložené W3C v marci 1995. Obsahovalo mnoho nových možností ako podpora tabuliek, obtekanie textu, a zobrazovanie matematických výrazov. V tom čase ho nepodporili webové prehliadače. Ďalšia navrhovaná verzia, HTML 3.2, väčšinu nových prvkov vynechala a namiesto toho prijala prvky, ktoré medzičasom vytvorili webové prehliadače Netscape a Mosaic. Plánovaná podpora matematiky z verzie HTML 3.0 sa neskôr stala samostatným štandardom MathML.
Verzia HTML 4.0 takisto prijala mnohé prvky a vlastnosti z jednotlivých prehliadačov, ale zároveň sa pokúšala vyčistiť štandard tak, že niektoré prvky označila ako zastarané.
Aktuálna verzia je HTML5.
Prvky.
V značkách jazyka HTML existujú štyri druhy prvkov:
codice_1
označuje, že slovo "Golf" je nadpisom prvej úrovne.
codice_2
zobrazí slovo "tučné" tučným písmom. Prezentačné prvky sa už neodporúča používať; výzor textu by mal byť popísaný pomocou kaskádových štýlov.
codice_3
urobí zo slova Príklad linku na dané URL.
Oddelenie obsahu a výzoru.
Nový spôsob vytvárania webových dokumentov, zdôraznený v jazyku XHTML, oddeľuje štruktúru dokumentu (nadpisy, odseky, citáty, tabuľky, a podobne) od jeho výzoru (písmo, farba, a podobne).
Značky určené na popisovanie výzoru boli zo štandardov HTML 4.01 Strict a XHTML 1.0 Strict vynechané; má ich nahradiť CSS.
Deklarácia typu dokumentu (DTD).
Každý dokument HTML by mal začínať tzv. deklaráciou typu dokumentu (angl. Document Type Declaration = DTD). Napríklad:
To znamená, že dokument je v súlade s definíciou Strict DTD jazyka HTML 4.01.
Definícia typu určuje množinu značiek, ktoré môžu byť použité v dokumente, ale v dnešnej dobe sa používa už iba pre udržanie spätnej kompatibility, pretože spôsobuje prepínanie vykresľovacieho režimu.
Deklarácia pre HTML 5:

</doc>
<doc id="14427" url="https://sk.wikipedia.org/wiki?curid=14427" title="XHTML">
XHTML

XHTML () je značkovací jazyk podobný HTML, ale s prísnejšou syntaxou.
Zatiaľ čo HTML je aplikáciou SGML, veľmi pružného značkovacieho jazyka, XHTML je aplikáciou XML, obmedzenej podmnožiny SGML. XHTML 1.0 sa stalo odporúčaním W3C 26. januára 2000 a XHTML 1.1 zas 23. novembra 2010. XHTML podporujú všetky moderné prehliadače.
Rozdiely medzi HTML a XHTML.
XHTML 1.0 sa oproti HTML 4.01 nelíši. Oba obsahujú tri typy DTD - Strict, Transitional a Frameset. XHTML neobsahuje menej elementov ani menej atribútov. Až v XHTML 1.1 boli úplne odstránené niektoré elementy, ktoré sme mohli nájsť v Transitional a Frameset verziách (X)HTML. Jednotlivé prvky, ktoré spolu tematicky súvisia, boli v jazyku XHTML 1.1 zaradené do modulov. Bola pridaná možnosť rozšíriť XHTML 1.1 o jazyk MathML 2.0.
Budúcnosť jazyka XHTML.
W3C neskôr začalo pracovať na XHTML2, na tento účel vytvorili pracovné skupiny v marci 2007. Hlavnými rozdielmi je odstránenie všetkých atribútov upravujúcich vzhľad, rozmery a pozíciu prvkov jazyka. Jednotlivé moduly jazyka budú vyvíjané samostatne. Niektoré z nich sú už dokonca štandardizované (XForms, XLink, XPoint). XHTML2 nebolo nikdy vydané, pretože W3C ho už nepovažovali za nový štandard. Pracovná skupina bola rozpustená ku koncu roka 2009 a práca na XHTML2 ukončená. Prednosť dostal projekt pracujúci na vývoji HTML5. 
Rozdiely v zápise medzi HTML a XHTML.
Keďže XHTML je implementáciou XML, oproti HTML má niektoré dodatočné požiadavky, ktoré zjednodušujú jeho parsovanie a uľahčuje zapamätanie pravidiel človekom.
Značky musia byť písané malými písmenami.
Párové značky musia byť ukončené.
HTML:
codice_1
codice_2
codice_3
XHTML:
codice_4
codice_5
codice_6
Nepárové značky musia obsahovať koncovú lomku.
HTML:
codice_7
codice_8
XHTML:
codice_9
codice_10
Vlastnosti musia byť uvedené v úvodzovkách alebo apostrofoch.
HTML:
codice_11
XHTML:
codice_12
Vlastnosti musia mať vždy uvedenú hodnotu.
HTML:
codice_13
XHTML:
codice_14
Aby prehliadač vedel v XML dokumente rozlíšiť XHTML od iných značkovacích jazykov (SVG, MathML), musí mať koreňový element (&lt;html&gt;) uvedený menný priestor.
HTML:
codice_15
XHTML
codice_16

</doc>
<doc id="14428" url="https://sk.wikipedia.org/wiki?curid=14428" title="Peritoneálna dialýza">
Peritoneálna dialýza

Peritoneálna dialýza je druh dialýzy. Presnejšie ide o takú dialýzu, pri ktorej sa ako polopriepustná membrána používa pobrušnica a cievy jej stien. Výhoda peritoneálnej dialýzy je, že pacient nemusí navštevovať nemocnicu a môže si výmenu dialyzačnej tekutiny vykonať sám.
Metóda je využívaná predovšetkým u novorodencov a v poslednom čase sa rozširuje stále viac na pôvodne hemodialyzovaných pacientov.
Opis.
Pri peritoneálnej dialýze sa do brucha implantuje (jednorazový alebo permanentný) špeciálny katéter (jeden koniec má v bruchu, druhý vonku na koži) a potom sa cez neho vpustí sterilný dialyzát (dialyzačný roztok) do brušnej dutiny. Dialyzát tam určitý čas ostane (minimálne 30 minút, ale často aj hodiny), aby cez pobrušnicovú membránu vstrebal odpadové látky z krvi. Potom sa dialyzát znova vypustí. Tento proces sa zvykne opakovať niekoľkokrát denne. 
Druhy.
Rozlišuje sa:
Význam.
Dialyzačný proces je pri peritoneálnej dialýze menej efektívny ako pri hemodialýze (v užšom zmysle), ale je to pomalší a miernejší proces, ktorý sa realizuje v domácom prostredí. To umožňuje väčšie pohodlie než dialýza, ktorú musí pacient podstúpiť v nemocnici alebo na klinike. S náležitou starostlivosťou a hygienou peritoneálna dialýza môže prebiehať v stanovenom čase u pacienta doma, čo je v mnohých prípadoch užitočné pre pacienta, pretože si môže dopriať lepšiu stravu. Okrem toho je pre pacienta výhodou ostať doma, pretože môže ísť na prechádzku, porozprávať sa s inými ľuďmi, čo mu umožní na chvíľku zabudnúť na chorobu. Je potvrdené, že pacienti, ktorí podstupujú peritoneálnu dialýzu môžu žiť až o 10 rokov dlhšie, ak sa to ešte skombinuje s výživovými doplnkami, napr. vitamínom Diabion, a udržiavaním režimu stanoveného lekárom.

</doc>
<doc id="14429" url="https://sk.wikipedia.org/wiki?curid=14429" title="DocBook">
DocBook

DocBook je značkovací jazyk pôvodne určený na tvorbu technickej dokumentácie, ale možno ho použiť aj na tvorbu iných dokumentov. Udržiava ho a štandardizuje technická komisia DocBook v rámci OASIS.
DocBook má verzie SGML a XML. Pôvodne vzniklo ako aplikácia SGML, ale neskôr sa pridala aj ekvivalentná aplikácia XML, ktorá sa dnes už používa častejšie. (Aplikácia XML vznikla zároveň s verziou 4 aplikácie SGML, má rovnaké číslovanie verzií.)
V minulosti využívala DocBook najmä komunita open source. Príkladom použitia je Linux Documentation Project, referencie API GNOME a GTK+, a dokumentácia jadra Linuxu. V posledných rokoch sa však rozšíril a čoraz viac organizácií používa DocBook na dokumentovanie všetkého svojho softvéru. Na základe DocBook XML vzniklo aj niekoľko komerčných dokumentačných nástrojov.
Norman Walsh a vývojový tím DocBook Open Repository udržiavajú množinu štýlov DSSSL a XSL na generovanie výstupov vo formátoch HTML, FO/PDF, RTF, manuálových stránok a HTML Help. Walsh je aj hlavným autorom knihy "DocBook: The Definitive Guide", oficiálnej dokumentácie jazyka DocBook. Táto kniha je dostupná pod licenciou GNU FDL a v tlačenej podobe.
V skratke o čo ide.
Zjednodušene povedané (ako bude vidieť na nasledujúcom príklade), pri písaní dokumentu sa pisateľ vôbec nestará, ba dokonca ani nemôže, ako bude výsledný dokument typograficky vyzerať. Pri písaní ho zaujíma iba logická stavba dokumentu. Výsledný formát sa získava pri transformácii, pri ktorej sa podľa určenej formy prekladajú štruktúry z DocBook-u do výsledného formátu (napr.: PDF, manual page, HTML, TeX, ...).
Príklad.
 &lt;book id="kniha1"&gt;
 &lt;title&gt;Jednoduchá kniha&lt;/title&gt;
 &lt;chapter id="kapitola1"&gt;
 &lt;title&gt;Kapitola 1&lt;/title&gt;
 &lt;para&gt;Čaute všetci!&lt;/para&gt;
 &lt;para&gt;
 Čo takto ešte jeden odsek? Ako bude asi odsadený? Netrápime sa,
 to bude riešiť &lt;glossterm&gt;procesor&lt;/glossterm&gt;&lt;footnote&gt;&lt;para&gt;rieši preklad xml
 DocBook dokumentu do iných formátov, ako PDF a podobne.&lt;/para&gt;&lt;/footnote&gt;
 &lt;/para&gt;
 &lt;para&gt;
 V predchadzajucom odseku je slovo procesor "otagované" pre odloženie
 do slovníku a zároveň je k nemu pridelená i poznámka pod čiarou. Klasický preklad
 na PDF ho štandardne označí indexom a vysvetľujúci text vloží pod čiaru.
 &lt;/para&gt;
 &lt;/chapter&gt;
 &lt;/book&gt;

</doc>
<doc id="14435" url="https://sk.wikipedia.org/wiki?curid=14435" title="DNS">
DNS

DNS môže byť:

</doc>
<doc id="14440" url="https://sk.wikipedia.org/wiki?curid=14440" title="Katharine Hepburnová">
Katharine Hepburnová

Katharine Houghton Hepburnová (neprechýlene Katharine Houghton Hepburn; * 12. máj 1907, Hartford, Connecticut, USA – † 29. jún 2003, Old Saybrook, Connecticut) bola hviezda amerického filmu a divadla, známa svojím dôvtipom, novoanglickou vznešenosťou a divokou nezávislosťou.
Táto legenda filmového plátna je držiteľkou najväčšieho počtu Oscarov za najlepší ženský herecký výkon a to štyroch. Celkovo bola nominovaná na túto cenu dvanásťkrát, čo bolo najviac až do roku 2003, keď Meryl Streepová bola nominovaná po trinásty raz za film "Adaptácia". Hepburnová získala v roku 1975 cenu Emmy za hlavnú úlohu v televíznom filme "Love Among the Ruins" a počas svojej hereckej kariéry bola nominovaná na ďalšie štyri Emmy. V roku 1999 ju Americký filmový inštitút označil za najväčšiu americkú herečku všetkých čias.
Jej dlhoročným osobným i pracovným partnerom bol americký herec Spencer Tracy.
Má hviezdu na Hollywoodskom chodníku slávy.

</doc>
<doc id="14441" url="https://sk.wikipedia.org/wiki?curid=14441" title="Katharine Hepburn">
Katharine Hepburn



</doc>
<doc id="14442" url="https://sk.wikipedia.org/wiki?curid=14442" title="Cima da Conegliano">
Cima da Conegliano

Cima da Conegliano, vlastným menom Giovanni Battista Cima (* 1459/1460, Conegliano – † 1517/1518, tamže) bol taliansky renesančný maliar.

</doc>
<doc id="14443" url="https://sk.wikipedia.org/wiki?curid=14443" title="Ladislav Záborský">
Ladislav Záborský

Ladislav Záborský (* 22. január 1921, Tisovec† 31. december 2016,Martin) bol slovenský maliar.
Život.
Ladislav Záborský študoval na gymnáziu v Banskej Bystrici a na oddelení kreslenia a maľovania SVŠT v Bratislave u profesorov Mudrocha, Mallého a Benku. Pôsobil ako profesor kreslenia a deskriptívnej geometrie na gymnáziu v Martine. V rokoch 19531957 bol odsúdený a uväznený za náboženskú aktivitu. V rokoch 19681969 bol na študijnom pobyte vo Francúzsku. Žil a pracoval v Martine.
Dielo.
Podstatou tvorby Ladislava Záborského sú zážitky vnútorného života. Každý Záborského obraz je objavovaním Boha a dialógom s Večnosťou. Nie je náboženským maliarom v pravom zmysle tohto slova, ale je maliarom duchovného svetla. Svetlo jeho obrazov vyviera zvnútra. On sám o svojich dielach hovorí: „"Podstata mojej tvorby je zážitok srdca o skutočnosti Boha"”. Podľa Záborského: „"Umenie, ktoré hľadá pravdu a krásu, je predtuchou večnosti."” Práve absencia pravdy v kráse je jedným z nedostatkov, ktoré Záborský vyčíta abstraktnému umeniu.
Ladislav Záborský sa musel po dlhé desaťročia zaobísť bez oficiálneho uznania. V časoch diktatúry komunistickej strany jednoducho nebolo možné jeho tvorbu oficiálne oceniť. Jeho umeniu však táto periférna existencia neublížila. Dovidel ďalej ako tí, ktorých postavili na piedestály. Neoslepovali ho reflektory, zato mu bolo dopriate vidieť Svetlo, v ktorom sa rodia všetky farby.
Jeho obrazy pripomínajú priam stromoradie svetiel, ktoré maliar jedno po druhom zažíha, aby sme videli nie na neho, ale na cestu, po ktorej prešiel aj kvôli nám.
Ladislav Záborský vytvoril okrem obrazov aj farebné a leptané vitráže pre 25 kostolov na Slovensku. Je tiež autorom 21 krížových ciest v rôznych technikách. Je autorom nástenných malieb v kostoloch na Slovensku aj v Paríži.
Vystavuje od roku 1943, posledná jubilejná výstava sa uskutočnila v Martine na jeseň roku 1991.

</doc>
<doc id="14446" url="https://sk.wikipedia.org/wiki?curid=14446" title="Model OSI">
Model OSI

Open Systems Interconnection Reference model (iné názvy: model OSI/ISO, referenčný model OSI/ISO, sedemvrstvový model OSI/ISO) je abstraktný, na vrstvách založený opis návrhu štruktúry komunikačných a počítačových sieťových protokolov, vyvinutý ako súčasť iniciatívy Open Systems Interconnect.
Účel.
Model funkčne rozdeľuje sieťové protokoly do siedmich vrstiev. Každá vrstva má vlastnosť, že používa funkcie vrstvy pod ňou a poskytuje funkcionalitu vrstve nadradenej. Systém implementujúci protokol pozostávajúcich z týchto vrstiev sa nazýva "protocol stack" alebo "stack" (ako TCP/IP stack). Stack môže byť implementovaný hardvérovo, softvérovo alebo ich kombináciou. Obyčajne bývajú najnižšie dve vrstvy implementované hardvérovo a ostatné softvérovo.
Tento model sa zhruba drží výpočtového a sieťového priemyslu. Jeho hlavnou funkciou je spojenie vrstiev, ktoré určuje, akým spôsobom spolupracuje jedna vrstva s druhou. To znamená, že vrstva implementovaná jedným výrobcom spolupracuje s inou vrstvou od druhého výrobcu (za predpokladu správnej interpretácie špecifikácie). Tieto špecifikácie sa v TCP/IP komunite zvyčajne zverejňujú vo forme Request for comments (RFC).
Vrstvy implementácie protokolu zvyčajne zodpovedajú tomuto návrhu s možnou výnimkou "fast path", kedy sú najčastejšie operácie v systéme implementované ako jeden komponent zapuzdrujúci aspekty niekoľkých vrstiev.
Toto logické delenie vrstiev zdôvodňuje správanie protocol stackov oveľa jednoduchšie, čo umožňuje ich komplexný, ale vysoko spoľahlivý návrh.
Model v reálnom svete.
Skutočné balíky protokolov často striktne nesledujú sedemvrstvový model. Diskusia môže byť o tom, ako sú stanovené hranice medzi jednotlivými vrstvami; neexistuje jediná správna odpoveď. Ale väčšina balíkov protokolov zdieľa koncept troch všeobecných oblastí: médium, pokrýva vrstvy 1 a 2; transport, pokrýva vrstvy 3 a 4; a aplikácia pokrýva vrstvy 5 až 7.
DoD model vyvinutý v sedemdesiatych rokoch dvadsiateho storočia pre DARPA je štvorvrstvový model, ktorý úzko mapuje väčšinu dnešných internetových protokolov. Je založený na „pragmatickejšom“ prístupe k sieťam ako OSI.
Striktné dodržiavanie OSI modelu nebolo v skutočnom svete cieľom, čiastočne kvôli negativistickému pohľadu naň. Andrew Tanenbaum vo svojej populárnej knihe Počítačové siete ISBN 0-13-066102-3 vyjadril, že dôvodom neúspechu OSI modelu bolo zlé načasovanie, zlá technológia a zlá politika. Načasovanie bolo zlé z dôvodu dokončenia modelu až po tom, ako bolo značné množstvo času a peňazí investovaného na výskum TCP/IP modelu. Technológia bola „zlá“, pretože relačné a prezentačné vrstvy sú takmer prázdne, zatiaľ, čo spojová vrstva je preplnená. O skorých implementáciách bolo známe, že sú notoricky chybové, čím sa OSI stalo synonymom nízkej kvality. Na druhej strane implementácie TCP/IP boli spoľahlivejšie. A nakoniec zlá politika znamená, že TCP/IP bolo úzko spojené s UNIXom, čo ho činilo populárnym v akademických kruhoch, zatiaľ, čo OSI takéto spojenie nemalo.
Aj po tom všetkom, model stále slúži ako všeobecný referenčný štandard vo všetkej sieťovej dokumentácii. Všetky frázy vzťahujúce sa na očíslované vrstvy, ako „prepínanie na tretej vrstve“ sa vzťahujú na model OSI.
Rozhrania.
Okrem štandardov pre jednotlivé komunikačné protokoly existujú aj špecifikácie rozhraní, ktorými jednotlivé vrstvy komunikujú navzájom. Zvyčajne sú špecifické pre operačný systém. Príkladmi sú Berkley BSD sockets, System V streams a Microsoft Windows Winsock ako rozhrania medzi aplikačnými (vrstva 5 a vyššie) vrstvami a transportnou vrstvou (vrstva 4). NDIS a ODI sú rozhrania medzi médiom (vrstva 2) a sieťovým protokolom (vrstva 3).

</doc>
<doc id="14447" url="https://sk.wikipedia.org/wiki?curid=14447" title="Archeológia">
Archeológia

Archeológia (z gr. ἀρχαῖος (archaios) = "pradávny"; λόγος (logos) = "slovo, prejav, systém") je spoločenská veda zaoberajúca sa štúdiom ľudskej minulosti vyhľadávaním, odkrývaním, dokumentáciou, analýzou a interpretáciou artefaktov a ekofaktov, architektúr, ľudských pozostatkov a historického reliéfu.
Cieľom archeológie je "dokumentovať" a "objasňovať" pôvod a vývoj ľudskej kultúry, kultúrnej histórie, kultúrnej evolúcie, ľudského správania a skúmať interakciu človeka s jeho prírodným prostredím, ako aj skúmať špecifické sociálne, kultúrne a kultové javy a vzťahy.
Archeológia je jedinou disciplínou s vypracovanou "metodológiou", "teóriou" a "terminológiou" na získavanie a interpretáciu ľudskej minulosti cez skúmanie materiálnych pozostatkov (artefaktov, ekofaktov). Je tak najvýznamnejšou vedou informujúcou o ľudskej minulosti v obdobiach pred vynájdením písma, pričom v starovekých, stredovekých aj novovekých spoločnostiach disponujúcich písmom výrazne pomáha k dokresleniu širšieho obrazu, prípadne umožňuje sledovať prejavy ľudskej kultúry, ktorým v písomnostiach nie je venovaná pozornosť (každodenný život, odievanie, bývanie, nástroje, výstroj a výzbroj, príprava a spracovávanie potravy, pochovávanie, zásahy do krajiny a zmeny prírodného prostredia, demografia).
História archeológie.
Archeológia vznikla z počiatočného zberateľského záujmu o predmety z dávnych čias „pred potopou“, zo záujmu o staroveké pamiatky (Rím, Grécko), štúdiom starovekých literárnych textov (antickí autori, biblia) a v neposlednom rade zo snáh o národné obrodenie a návrat ku koreňom počas romantizmu, teda v prvej polovici 19. storočia.
Vývoj európskej archeológie by sme mohli rozdeliť do troch etáp.:
Pojem archeológia po prvýkrát použil grécky historik Thoukydides, ktorý je považovaný za zakladateľa vedeckého dejepisu. Pod týmto pojmom sa rozumelo všetko staré. V 2. storočí sa však úplne vytratil z literatúry až do obdobia renesancie, od kedy sa začala kryštalizovať novodobá náplň tohto pojmu . 
Prvé rozdelenie doby, voľakedy označovanej ako „pred potopou“, zaviedol v roku 1836 Dán Christian Jürgensen Thomsen, kustód kráľovského múzea v Kodani. Na základe surovín, ktoré človek využíval, rozdelil pravek na kamennú dobu, bronzovú dobu a železnú dobu. Thomsen tento systém sám nevymyslel, len ho uviedol do praxe.
Neskôr sa kamenná doba rozdelila na staršiu – paleolit (lovci mamutov) a mladšiu – neolit (prví poľnohospodári). Medzi nimi umiestnili mezolit – dobu prechodnú, dnes pokladanú za súčasť paleolitu. V Európe pribudla medená doba nazývaná eneolit.
Bronzová doba sa delí na staršiu, strednú, mladšiu a neskorú. 
Železná doba sa delí tiež na staršiu – halštatskú dobu (nazvanú podľa náleziska Hallstatt v Rakúsku) a mladšiu – laténsku dobu. 
Nasleduje doba rímska, po nej sťahovanie národov; včasný, vrcholný a neskorý stredovek a novovek. K periodizácii pozri aj: Dejiny
Delenie.
Archeológia sa delí na niekoľko vedných disciplín.
Základné rozdelenie:
Praktická archeológia sa delí podľa časových a miestnych kritérií:
Archeológia sa delí aj podľa subjektu, ktorý skúma, napr. sídlisková archeológia, archeológia pohrebného rítu, podmorská archeológia, letecká archeológia.
Väčšina archeológov sa špecializuje na jedno obdobie (rímska doba, laténska doba a podobne), prípadne jednu archeologickú kultúru (Kultúra s lineárnou keramikou, Lengyelská kultúra, Lužická kultúra a pod.). Špecializácia ale nebráni, aby archeológ skúmal pamiatky iného obdobia či inej kultúrny.
Pomocné vedy archeológie.
Archeológia využíva vo všetkých fázach (vyhľadávanie, odkryv, dokumentácia, analýza, interpretácia, prezentácia a ochrana nálezov) množstvo pomocných vied. Medzi kľúčové patria:
Ako rovnocenných partnerov prijíma históriu a dejiny umenia, z ktorých čerpá dôležité faktografické údaje, na oplátku im poskytuje materiál na štúdium a interpretáciu. Celá rada pomocných historických vied tak slúži aj pre archeológiu. Sú to napríklad
Prírodné vedy slúžia vo fáze vyhľadávania (rôzne metódy diaľkového prieskumu), najviac sa uplatňuje geofyzika (radary, magnetometre, odporové metódy, detektory). Geodézia slúži na presné vyznačenie a zaznamenanie archeologických lokalít, štruktúr (objekty, stavby) či dokonca jednotlivých nálezov. Pomocou geodeticko-kartografických metód sa vytvárajú mapy a integrované geograficko-informačné systémy (GIS). 
V analytickej fáze pomáhajú prírodné vedy predovšetkým datovať jednotlivé nálezy ("datovanie pomocou rádioaktívnych prvkov" (najmä izotop uhlíku C 14), dendrochronológia – chronológia založená na datovaní pomocou letokruhov stromov, "magnetická rezonancia" (datovanie keramiky a prepálených artefaktov)), iné metódy pomáhajú určovať chemické zloženie (napr. pri kovoch), minerálne zloženie (výbrusy keramiky), zložitými metódami je možné skúmať ľudské pozostatky (cez mDNA a rDNA analýzy po analýzy zastúpenia stopových prvkov a izotopov napr. stroncia v zubnej sklovine a v kostiach, na základe ktorých je možné identifikovať oblasť pobytu zosnulého alebo charakterizovať jeho stravu.), veľké sú možnosti paleopatologických a paleomedicínskych skúmaní (choroby, postihnutia a zranenia v minulosti a doklady ich úspešnej i neúspešnej liečby). Veľmi užitočné pri spracovávaní nálezov a výskumu ako takého sú databázy.
V záverečných fázach analýz nastupujú štatistické spracovania výsledkov za použitia zložitých postupov vyššej štatistiky. Prírodovedné znalosti si vyžaduje odbor archeoastonómia, ktorý skúma relácie archeologických objektov voči astronomickým situáciám v čase existencie objektu (rondely, megalitické pamiatky, hradiská). 
Vo fáze interpretačnej pomáha počítačová grafika a simulačné 3D programy. Prezentácia a zachovanie archeologických pamiatok vyžaduje pomoc odborníkov v oblasti konzervácie (kovy, textil, architektúry) a pamiatkovej prezentácie v úzkej súčinnosti s muzeológiou a múzejnou praxou.
Pseudoarcheológia.
Pod týmto názvom poznáme široké spektrum aktivít, ktoré sa vyhlasujú za archeológiu, v skutočnosti však porušujú základné vedecké postupy. Siahajú od vymyslených (podvodných) vykopávok resp. prezentácie podvodných nálezov a napodobnenín po prevádzanie rôznych aktivít prehlasovaných za archeológiu, ako je svojvoľná reinterpretácia známych nálezov pomocou fantazijných teórií.
Príkladom takéhoto pseudoarcheológa – aspoň z pohľadu akademických archeológov – je švajčiarsky spisovateľ Erich von Däniken, aj keď treba poznamenať, že centrom väčšiny jeho kníh nie je priamo archeológia, ale skôr história. Jeho kniha "Spomienky na budúcnosť" (1968), spolu s mnohými ďalšími, prináša teóriu o kontakte starých civilizácií s mimozemšťanmi. Táto teória, ktorá našla mnohých zástancov (napríklad český autor Ludvík Souček, ktorý preložil Dänikenovu knihu "Spomienky na budúcnosť") dostala svoje pomenovanie ako paleokontaktná teória.
Zrieknutie sa klasických teórií, manipulácia a nedostatočné dôkazy, obmedzené znalosti pôvodnej problematiky, aplikovanie neprimeraných analógií – to všetko je základ pre vytvárania nových pseudoarcheologických teórií.
Ničenie archeologických pamiatok.
Ničenia a vykrádanie archeologických pamiatok sprevádzalo ľudstvo už od prastarých čias, rozšírené bolo nielen vykrádanie bohatých kráľovských hrobiek, ale aj pravekých hrobov počas bronzovej doby či bohatých mohýl krátko po ich navŕšení. Prvé archeologické výskumy mali často charakter „vykrádačstva“, zaujímavé boli iba predmety z drahých kovov, ostatné predmety ako kosti, keramika či nákresy architektúr boli negované (výskum Heinricha Schliemanna v Tróji). Takýto neetický charakter mali aj mnohé výskumy v kolóniách a krajinách tretieho sveta. Vojnové konflikty predstavovali ďalšiu hrozbu, mnohé padli za obeť počas svetových vojen, bombardovania, zmizli v chaose vojny. Veľké straty predstavovali oba konflikty v Perzskom zálive, v Afganistane vláda Talibanu zničila pamiatku pod ochranou UNESCO aj archeologické múzeum. Mnohé pamiatky padli za obeť náboženskému fanatizmu (nos Veľkej Sfingy v Gíze zničila sekta radikálnych moslimov, rímske a grécke pamiatky boli ničené kresťanmi), iné padli za obeť poverám (mletie egyptských múmií na „liečivý prášok“), veľa pamiatok a archeologických lokalít po celom svete vyrabovali hľadači pokladov, nálezy rozpredali.zberateľom.

</doc>
<doc id="14449" url="https://sk.wikipedia.org/wiki?curid=14449" title="Kultúra">
Kultúra

Kultúra môže byť:

</doc>
<doc id="14452" url="https://sk.wikipedia.org/wiki?curid=14452" title="Artefakt (archeológia)">
Artefakt (archeológia)

Artefakt je označenie pre "umelo vytvorený predmet" nachádzajúci sa v archeologickom kontexte. 
Príkladmi artefaktov sú kamenné, kovové a kostené nátroje a šperky, keramické nádoby, ošatenie, jednoducho všetky výrobky a predmety zmenené ľudským používaním.

</doc>
<doc id="14453" url="https://sk.wikipedia.org/wiki?curid=14453" title="Ludwig van Beethoven">
Ludwig van Beethoven

Ludwig van Beethoven (* pravdepodobne 16. december 1770, Bonn; pokrstený za katolíka 17. decembra 1770, Bonn – † 26. marec 1827, Viedeň) bol nemecký hudobný skladateľ viedenskej klasiky flámskeho pôvodu a jeden z najvýznamnejších skladateľov v dejinách hudby.
Život.
Rodina.
Beethoven pochádza z chudobnej rodiny, ktorej predkovia (roľníci a remeselníci) pochádzali z flámskeho Mechelenu. Slovíčko „van“ v jeho mene nedokazuje jeho šľachtický pôvod, ale naznačuje odkiaľ pochádza jeho rodina.
Beethovenov starý otec, ktorý sa volal tiež Ludwig van Beethoven, bol zamestnaný ako hudobník u kolínskeho arcibiskupa (kniežaťa), kde mal na starosti orchester. V roku 1740 sa mu narodil syn Johann, z ktorého sa stal neskôr spevák. Dňa (pravdepodobne) 16.decembra 1770 prišiel na svet v Bonngasse 17 syn, ktorý bol pokrstený 17. decembra a dostal meno Ludwig po starom otcovi.
Otcovi Ludwiga van Beethovena imponoval mladý Wolfgang Amadeus Mozart, ktorý sa už ako šesťročný preslávil ako skladateľ. S cieľom vychovať z Beethovena Mozarta, učil otec syna hru na husliach a klavíri. Veľmi mu záležalo na tom, aby bol jeho syn dokonalý, najmä v hre na klavír. Keď sa otec opitý vrátil z krčmy domov, nútil syna cvičiť skladby na husliach či klavíri. Niekedy bol Ludwig van Beethoven nútený cvičiť až do noci. Otec ho priväzoval o stoličku, aby mal istotu, že jeho syn cvičil. Tento prísny postoj otca narušoval vývoj chlapca, ktorého budili o polnoci z dôvodu cvičenia na klavíri. V škole bol často unavený a nemohol sa sústrediť.
Jeho život nebol ľahký, otec bol alkoholik, matka bola často chorá a zo šiestich súrodencov prežili len dvaja.
Veľmi skoro slúžil Ludwig van Beethoven ako druhý dvorný organista u panovníka, začo dostával pravidelný plat. Ako trinásťročný hral na čembale a viole v kniežacom orchestri a komponoval komornú hudbu.
Štúdium.
Aby rozšíril svoje vzdelanie, cestuje Ludwig van Beethoven v roku 1787 do Viedne, aby sa stal žiakom Wolfganga Amadea Mozarta. Ďalší skladatelia, medzi inými Joseph Haydn, vytvorili vtedy z hlavného mesta rakúskeho arcivojvodstva hudobné centrum Európy.
Štúdium u Mozarta sa ale nerealizovalo. Jednak bol Mozart očividne zamestnaný prácou na vlastných dielach a mal aj iné starosti, kvôli čomu neprejavil záujem. Aj Beethoven sa už po dvoch týždňoch musel vrátiť domov, pretože jeho matka ťažko ochorela a krátko po návrate Beethovena do Bonnu zomrela.
V roku 1789 začal Beethoven štúdium na univerzite v Bonne; rýchlo sa dostal do kontaktu s myšlienkami Francúzskej revolúcie. Jeho nadšenie pre revolučné myšlienky sa prejavilo v jeho neskorších dielach, ktorých témou sa stala sloboda a ľudskosť, zvlášť v jeho jedinej opere Fidelio.
Ludwig van Beethoven vo veku 22 rokov podnikol druhú študijnú cestu do Viedne, z ktorej sa roku 1792 už nevrátil do Bonnu. Mozart už zomrel, ale Joseph Haydn a Antonio Salieri dávali Beethovenovi hodiny kompozície.
Prvé koncertné turné mimo Viedne podniká roku 1796. Cestuje do Prahy, Bratislavy a Berlína. Skladateľskej činnosti sa venoval už v Bonne, ale svoje skladby čísloval až od troch klavírnych trií, ktoré boli vytlačené vo Viedni roku 1795.
Beethoven ako klavírny virtuóz.
Beethoven sa rýchlo preslávil svojou komornou hudbou, ktorú označovali ako úplne novú a modernú. Ďalej sa preslávil aj ako klavírny virtuóz a majster improvizácie. Raz sa mu stalo, že klavír bol ladený o jeden poltón nižšie. Keďže nebolo času na ladenie klavíra, zahral svoj Prvý klavírny koncert op. 15 C dur bez okolkov v tónine Cis dur.
Vo veku 29 rokov začal Beethoven komponovať 1. symfóniu, ktorú dokončil začiatkom ďalšieho roka. Premiéra dňa 2. apríla 1799 mala veľký úspech.
Otoskleróza.
Vo veku 30 rokov sa u Beethovena prejavili prvé známky otosklerózy, jeho stav sa neustále zhoršoval. Na vyrovnanie straty sluchu nechal do klavíra zabudovať až štyri struny. V roku 1819 Beethoven úplne ohluchol, nemohol vystupovať ako hráč na klavíri, ani ako dirigent orchestra.
Počas kúpeľného pobytu, z ktorého načerpal optimizmus, napísal priateľovi „Chcem osudu siahnuť do papule, celkom ma zdolať sa mu určite nepodarí“ a zložil 2. symfóniu, ktorá však nemala veľký úspech. Po zhoršení sluchovej poruchy, spojenej s trýznivým ušným šumom, napísal v zúfalom stave v roku 1802 „Heiligenstadtský testament“ (Heiligenstadt je dnes mestská časť severozápadnej Viedne), v ktorom odhaľuje svoje najvnútornejšie pocity v tomto období života.
Počas Beethovenovho života sa nevedelo prečo ohluchol. On sám požiadal, aby bola po smrti urobená pitva, ktorá by ukázala, čo bolo príčinou hluchoty. Nič však nenašli. Dnes sú na svete dôkazy prečo bol Beethoven hluchý a prečo bol taký náladový, zlostný až nepríčetný. V jeho vlasoch (prameni), ktoré mu po smrti na pamiatku odstrihol jeho priateľ, vedci dnešnej doby našli až 102 násobok optimálnej hodnoty olova, čo zapríčinilo všetky jeho problémy. 
Eroica a Fidelio.
V 3. symfónii našiel Beethoven svoju podobu veľkej symfónie. Pôvodne mala názov „Sinfonia grande, intitolata Bonaparte“ (Veľká symfónia, titulovaná Bonaparte) podľa Napoleona, ale keď sa dozvedel, že 
18. mája 1804 sa nechal korunovať cisárskou korunou, vymazal vo veľkej zúrivosti jeho meno z titulnej strany. Nový nadpis bol „Heroická symfónia, zložená na oslavu pamiatky veľkého muža“, dnes je známa pod talianskym titulom "Eroica". Premiéru mala v auguste 1804 vo viedenskom paláci kniežaťa Lobkowicza, jemu patrí aj venovanie.
V roku 1805 mala premiéru Beethovenova jediná opera Fidelio. Bola viackrát prepracovaná, tak ako aj iné diela, pôvodný názov bol „Leonora“.
V prvom desaťročí 19. storočia sa stal Beethoven jedným z najpopulárnejších hudobníkov Európy. Žil v novej rakúskej cisárskej ríši (vznik 1804), hnevalo ho, že Gioacchino Rossini so svojimi operami bol ešte populárnejší. Jeho symfónie napísané v revolučnom duchu sa stali trvalou súčasťou repertoára orchestrálnych koncertov.
Symfónie č. 5 c-mol, č. 6 F-dur a č. 7 A-dur.
5. symfónia bola v minulosti nazývaná „Osudová“, symfónia vznikla v ťažkej fáze života skladateľa (k štyrom slávnym úvodným tónom Beethoven vraj povedal: „Takto búcha osud na bránu“, no medzičasom sa dokázalo, že to bol neskorší opis). Dňa 22. decembra 1808 bola premiéra spolu s 6. symfóniou (Pastorálna), so štvrtým klavírnym koncertom a časťami omše C-dur. Pastorálna symfónia nie je v pôvodnom zmysle programová hudba, ako sa často nesprávne označuje, ale podľa vyjadrenia Beethovena „Viac citové vyjadrenie ako maľba“. Tým symfónia zostáva na pôde klasiky a nie je prípravou alebo míľnikom k symfonickým básňam romantiky. Franz Liszt, ktorý zložil prvé symfonické básne, sa odvolával pri vzniku nového žánru skôr na operné predohry (ouvertúry) Beethovena, menovite "Coriolan" alebo "Kráľ Štefan".
Dňa 8. decembra 1813 bola premiéra 7. symfónie a mala obrovský úspech. Richard Wagner ju o 30 rokov neskôr chválil ako „apoteózu tanca“.
Počas viedenského kongresu zistil Beethoven, že toto stretnutie panovníkov Európy vedie len k ďalšiemu útlaku. Vážil si humanistické a duševné hodnoty človeka. V mladosti bol nadšený Schillerom, neskôr sa viac obracal ku Goethemu, s ktorým viedol korešpondenciu. Zhudobnil viacero diel Goetheho, môžeme menovať hudbu k dráme Egmont.
Hluchota a 9. symfónia.
Po smrti brata Karla, ktorý zomrel na suchoty v roku 1815 a po súdnom rozhodnutí 8. apríla 1820 si zobral Beethoven jeho syna Karla k sebe. Skoro však vysvitlo, že vzťah Beethovena k synovcovi nie je dobrý. Beethoven vyvinul na mladého muža so svojimi vysokými a aj prehnanými morálnymi požiadavkami taký vysoký tlak, že sa Karl pokúsil 6. augusta 1826 o samovraždu. Síce sa nepodarila, ale pre skladateľa to bola veľká záťaž, veď pokus o samovraždu bol vtedy trestný.
Napriek (alebo možno práve kvôli) týmto veľkým súkromným problémom zložil Beethoven v tomto čase svoje najdôležitejšie diela, okrem iného omšu Missa solemnis (mala premiéru 7. apríla 1824 v Petrohrade), ktorá vo svojej veľkosti a kráse nič neprezrádza o dezolátnom okolí umelca.
O rok neskôr ukončil 9. symfóniu. Posledný odsek s chórovým finále na Schillerovu „Óda na radosť“ veľmi prispel k popularite tohto diela. Prvé tri odseky s ich grandióznou architektúrou, inštrumentalizáciou a spracovaním témy boli smerodajné pre symfonikov romantiky až po Gustava Mahlera. Premiéra 9. symfónie spolu s časťami omše Missa solemnis bola 8. mája 1824. Beethoven chcel, keďže nemohol viesť sám toto predstavenie, podporiť dirigenta udávaním tempa, orchester mal pokyn, aby si to nevšímal.
Beethoven zomrel v roku 1827 vo Viedni na následky chronickej otravy olovom, ktoré pochádzalo pravdepodobne z pančovaného vína. Na pohrebe sa zúčastnilo okolo dvadsaťtisíc ľudí. Armáda musela zabezpečiť poriadok. Je pochovaný na viedenskom cintoríne Zentralfriedhof.
Vzťah k Slovensku.
Beethoven mal blízke vzťahy aj k Slovensku, najmä odvtedy, čo sa bližšie spriatelil v roku 1800 s rodinou grófa Brunsvika a navštevoval ho v jeho kaštieli v Dolnej Krupej. Koncertoval aj v Bratislave či Hlohovci.

</doc>
<doc id="14455" url="https://sk.wikipedia.org/wiki?curid=14455" title="Ekofakt">
Ekofakt

Ekofakt (niekedy biofakt) je označenie pre prírodný výtvor ("predmet") nachádzajúci sa v archeologickom kontexte, ktorý "nebol" nijako "zmenený" ľudským používaním. 
Najčastejšími ekofaktmi sú nálezy rastinných zvyškov - semien a peľu. Časté sú nálezy kameňov - pokiaľ nenesú známky opracovania, ide o ekofakty. V prípade vhodných podmienok sa zachovajú aj prírodné predmenty inak podliehajúce skaze - napríklad drevo. Dendrochronologická analýza takto nájdeného dreva sprevádzajúceho dôležitý nález môže poslúžiť na jeho datovanie. Ak by bolo drevo ale zmenené, vyrezávané či inak opracované, už nejde o ekofakt, ale o artefakt.

</doc>
<doc id="14456" url="https://sk.wikipedia.org/wiki?curid=14456" title="Demografia">
Demografia

Demografia (z gréčtiny "demos" = ľud a "grafein" = písať, čiže popis ľudu) alebo populačná veda alebo populacionistika je veda o reprodukcii ľudských populácií. Populácia Slovensku od roku 1848 zahŕňa Demografia Slovenska.
Definícia.
Pre vyčlenenie demografie sú podstatné dva pojmy: 
Demografia hraničí s viacerými vednými odbormi, ktoré tiež skúmajú populácie, ale nie z hľadiska reprodukcie:
Členenie.
Jedno z možných členení demografie:
Iné samostatné oblasti demografie:
Demografické ukazovatele.
Čiastkové ukazovatele.
Demografické ukazovatele sa nemusia merať len pre celú populáciu. Môžu byť špecifické pre časť populácie. Časť populácie sa obvykle vymedzuje podľa niekoľkých základných kritérií:
Čiastkové ukazovatele opisujú len časť populácie. Obvykle sú vymedzené vekom a pohlavím. Diferenčné ukazovatele sú podobné, ale charakterizujú populáciu podľa príslušnosti k skupine, napr. podľa národnosti alebo náboženstva. Prierezové (transverzálne) ukazovatele charakterizujú situáciu v určitom období, obvykle za 1 rok. Longitudinálne (kohortné) ukazovatele sa týkajú určitého ročníka obyvateľstva.

</doc>
<doc id="14461" url="https://sk.wikipedia.org/wiki?curid=14461" title="Kultúra (spoločenské vedy)">
Kultúra (spoločenské vedy)

Kultúra (z lat. "cultura" odvodené od "colere", čo znamená „pestovať“) je spravidla definovaná ako súbor zvykov, vzťahov, inštitúcií, umenia a iných čŕt, ktoré charakterizujú spoločnosť alebo sociálnu skupinu.
Vo filozofii slovo kultúra označuje to, čo sa líši od prírody. V sociológii je kultúra užšie definovaná ako to čo je spoločné pre skupinu jednotlivcov a aj ako to čo ju spája, teda tie veci čo sa učia, prenášajú, vytvárajú, získavajú.
Kultúra je časťou sociálnych vzťahov spoločnosti a stojí na rovnakej úrovni ako politický, právny a ekonomický systém. 
Dokument UNESCO z roku 2002 definuje kultúru ako „"komplex špecifických duchovných, materiálnych, intelektuálnych a emocionálnych čŕt spoločnosti alebo sociálnej skupiny, ktorý zahŕňa spolu s umením a literatúrou aj spoločný spôsob života, životný štýl, hodnotový systém, tradície a vieru"“. 
Rozlišuje sa niekoľko základných rozdelení (definícií) kultúry: 
S pojmom kultúry súvisia pojmy:
Archeológovia odlišujú archeologické kultúry, sociológovia odlišujú:
Funkcie kultúry.
Základnými funkciami kultúry sú spoločenská účelnosť, úloha vo vzťahu k sociálne štruktúrecieľ je zachovanie stability a súdržnosti a zabezpečenie osobnej emancipácie individua.
Pod funkcie kultúry vo vzťahu k jednotlivcovi patríseba-reflexia, kreovanie identity a kultúrnych zmyslov, skúsenosť, katarzia, poznanie a hodnotenie. Funkcia kultúry vo vzťahu k spoločnosti je veková, rodová (genderová), profesijná, lokálna a národná. Patrí sem pohľad na obraz sveta (spôsob zamerania na svet), spôsob osvojenia praxe, legimitizácia, kontingencia, pretváranie sveta a výklad sveta (utópiaideál). 
Názory na kultúru.
Na kultúru existujú rôzne názov:

</doc>
<doc id="14462" url="https://sk.wikipedia.org/wiki?curid=14462" title="Artefakt">
Artefakt

Artefakt je termín, ktorý prvýkrát použil Sir Julian Huxley a označuje ľubovoľný objekt alebo proces, ktorý vznikol ľudskou aktivitou. Špecifických významov tohto slova je niekoľko:

</doc>
<doc id="14463" url="https://sk.wikipedia.org/wiki?curid=14463" title="Biofakt">
Biofakt



</doc>
<doc id="14467" url="https://sk.wikipedia.org/wiki?curid=14467" title="Košice – mestská časť Dargovských hrdinov">
Košice – mestská časť Dargovských hrdinov

Košice – mestská časť Dargovských hrdinov (iné názvy: Košice-Dargovských hrdinov, Dargovských hrdinov) je mestská časť Košíc, súčasť okresu Košice III.
Mestská časť je situovaná na kopci známom ako Furča, čo je tiež ľudový názov tejto mestskej časti. V súčasnosti v nej žije približne 26 000 obyvateľov, veľká väčšina z nich v sídliskovej zástavbe. V mestskej časti Dargovských hrdinov sa nenachádza prakticky žiadny priemysel.
Polohopis.
Mestská časť Dargovských hrdinov sa rozkladá z prevažnej časti na kopci Furča, na severovýchode Košíc. Spolu s mestskou časťou Košická Nová Ves, ktorá leží na juh od sídliska je súčasťou okresu Košice III. Ďalšími susednými mestskými časťami sú na severozápade Sídlisko Ťahanovce, na západe Džungľa a Staré mesto a z juhu Vyšné Opátske. Na východe mestská časť susedí s okresom Okres Košice-okolie, s katastrálnymi územiami obcí Budimír, Hrašovík, Košické Olšany (časť Vyšný Olčvár) a Sady nad Torysou (časť Zdoba). 
Ulice.
Rovnako ako samotná mestská časť, aj väčšina ulíc v mestskej časti je pomenovaná po miestach spätých s bojmi na východnom fronte alebo udalosťami druhej svetovej vojny a po vedúcich predstaviteľoch odboja. Po nežnej revolúcii v r. 1989 sa nenašla občianska vôľa tieto názvy zmeniť. 
Na sídlisku sa nachádzajú nasledovné ulice: Adlerova, Bašťovanského, Benadova, Bielocerkevská, Buzulucká, Clementisova, Dvorkinova, Exnárova, Fábryho, Furčianska*, Herlianska*, Charkovská*, Jaltská, Jegorovovo námestie, Kalinovská, kapitána Jaroša, Krosnianska, Kurská, Lidické námestie, Lupkovská*, maršala Koneva, Maurerova, Na Hore, Ovručská, Postupimská, Povstania českého ľudu, Slivník, Svätej rodiny, Tokajícka, Trieda armádneho generála Ludvíka Svobodu, Zupkova. Pod sídliskom tiež Drieňová, Orechová, Pod Furčou, Prešovská cesta*, Sečovská*, Slivník, Vo výmoli.
Vodné toky.
Cez intravilán nepreteká žiadny vodný tok. Okrajom preteká potok Moňok a Košariský potok. V mestskej časti sa nenachádzajú žiadne vodné plochy.
Symboly obce.
Mestské zastupiteľstvo v Košiciach uznesením č. 494 na svojom XVI. rokovaní dňa 26. júna 2008 v súlade so zákonom o o obecnom zriadení schválilo Všeobecne záväzné nariadenie mesta Košice č. 101 o erbe a vlajke mestskej časti Košice-Dargovských hrdinov.
Erb.
V zlatom štíte tri čierne kliny.
Vlajka.
Vlajka má podobu v jednej štvrti od žrde štiepeného listu, ktorého žrďová časť je žlto – modro delená, vejúca časť pozostáva zo siedmich pozdĺžnych pruhov žltého, čierneho, žltého, čierneho, žltého, čierneho a žltého. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu. 
História.
Výstavba sídliska začala 29. júna 1976 o 9. hodine za prítomnosti vedúceho tajomníka "Východoslovenského KV KSS" Jána Pirča, vedúceho tajomníka "MV KSS" Dezidera Zagibu, riaditeľa odb. ministerstva výstavby a techniky Slovenskej socialistickej republiky Ing. Kristla, zástupcov politického a verejného života kraja a mesta, dodávateľov a projektových závodov. Pamätný list v medenom puzdre s údajmi týkajúcimi sa výstavby nového sídliska položil do základného kameňa bloku 606 so 192 bytovými jednotkami v 6. okrsku vedúci tajomník Vsl. "KV KSS" Ján Pirč.
Politika.
Obecné zastupiteľstvo.
Po komunálnych voľbách v decembri 2006 bolo v piatich volebných obvodoch zvolené 23-členné miestne zastupiteľstvo s nasledovnou štruktúrou: SMER – sociálna demokracia 11 poslancov, Kresťanskodemokratické hnutie 4 poslancov, Ľudová strana – Hnutie za demokratické Slovensko 3 poslanov, Slovenská demokratická a kresťanská únia – Demokratická strana 3 poslanocov, Strana regiónov Slovenska 1 poslankyňu a jeden poslanec kandidoval ako nezávislý. 17 z 23 poslancov má vysokoškolské vzdelanie, v zastupiteľstve sú tri ženy.
Po komunálnych voľbách v decembri 2010 bolo v piatich volebných obvodoch zvolené 23-členné miestne zastupiteľstvo s nasledovnou štruktúrou: koalícia SMER – sociálna demokracia, Ľudová strana – Hnutie za demokratické Slovensko, Most-Híd má 12 poslancov, koalícia Slovenská demokratická a kresťanská únia – Demokratická strana, Sloboda a Solidarita, Kresťanskodemokratické hnutie a Strana maďarskej koalície má 10 poslancov a jeden poslanec je nezávislý.
Starostom Dargovských hrdinov je Mgr. Jozef Andrejčák (SMER-SD).
Obyvateľstvo.
K 31. decembru 2006 žilo na území Dargovských hrdinov 27 667 obyvateľov, z toho 13 441 mužov (48,58 %) a 14 226 žien (51,42 %). V predproduktívnom veku 0 – 14 rokov bolo 3 703 obyvateľov (13,38 %), v produktívnom veku 15 – 54 21 109 obyvateľov (76,30 %), v poproduktívnom veku bolo 2 855 obyvaľov (10,32 %). Hoci je natalita (298 obyv., 2006) dvojnásobná oproti mortalite (142 obyv., 2006), počet obyvateľov má mierne klesajúcu tendenciu – hlavným dôvodom je sťahovanie na iné miesta.
Pri sčítaní v roku 2001 sa vyše 91% obyvateľov hlásilo k slovenskej národnosti, vyše 3% k maďarskej, niečo vyše percenta k rómskej a približne percento k rusínskej alebo ukrajinskej národnosti.
Pri rovnakom sčítaní sa asi 57% obyvateľov prihlásilo k rímskokatolíckemu vyznaniu, 8% gréckokatolíckemu a 4% evanjelickému. 21% obyvateľov bolo bez vyznania a ďalšie 4% sa nevyjadrili.
Hospodárstvo a infraštruktúra.
Doprava.
Dopravné spojenie s centrom mesta a ostatnými mestskými časťami zabezpečuje Dopravný podnik mesta Košice. Spojenie je zabezpečované autobusmi (Linky , , , počas týždňa v špičke aj linka . Rýchle spoje do U. S. Steelu zabezpečujú linky a (Lingov)), nočná linka premáva zo Staničného námestia. Od roku 1993 tu premávali aj trojebusmi (linky , ), no v súčasnosti sú nahradené autobusmi. Popod sídlisko, cez územie, ktoré spadá do mestskej časti, prechádzajú aj ďalšie linky (autobusy , , , , a nočná linka ).
Hlavnou dopravnou tepnou sídliska Dargovských hrdinov je Trieda armádneho generála Ludvíka Svobodu, ktorá prechádza celou mestskou časťou. Po západnej strane mestskú časť ohraničuje Prešovská cesta, ktorá sa napája na diaľnicu Košice-Prešov a z juhu Sečovská cesta (ďalej Herlianska), ktorá spája Košice so Sečovcami a Michalovcami.

</doc>
<doc id="14511" url="https://sk.wikipedia.org/wiki?curid=14511" title="Majstrovstvá sveta v ľadovom hokeji 2005">
Majstrovstvá sveta v ľadovom hokeji 2005

Majstrovstvá sveta v ľadovom hokeji boli 69. majstrovstvá sveta v ľadovom hokeji, ktoré sa konali vo Viedni a Innsbrucku v Rakúsku od 30. apríla do 15. mája 2005. Bola to medzinárodná súťaž konaná Medzinárodnou hokejovou federáciou ("International Ice Hockey Federation"). Vďaka štrajku v NHL sa tento turnaj stal najdôležitejším profesionálnym turnajom roka. Majstrom sveta sa stalo Česko, ktoré vo finále zdolalo Kanadu 3:0 a vybojovalo si tak piaty majstrovský titul. Kanade sa nepodarilo dokončiť víťazný hetrik, keď v predchádzajúcich dvoch rokoch vo finále zdolala Švédsko. Do prvej divízie prekvapujúco zostúpili Nemecko a usporiadateľské Rakúsko. Slovensko vypadlo s Kanadou vo štvrťfinále a tak do bojov o medaily nezasiahlo.
Štatistiky.
All Star tím podľa novinárov:
 Rusko - Rakúsko 4 : 2 (1:1,1:0,2:1)
10:10 Alexandr Ovečkin (Jevgenij Malkin) 1:0, 15:48 Oliver Setzinger (Dieter Kalt, Emanuel Viveiros) 1:1 (GP), 23:10 Alexandr Charitonov 2:1 (GO), 47:07 Raimund Divis (Gerhard Unterluggauer) 2:2, 56:18 Alexej Kovaľov (Andrej Markov) 3:2, 59:51 Ilia Kovaľčuk 4:2 (PB)
 Slovensko - Bielorusko 2 : 1 (0:0,0:0,2:1)
41:45 Marián Hossa (Marián Gáborík, Pavol Demitra) 1:0, 43:26 Konstantin Koľcov (Michail Grabovskij) 1:1, 56:32 Marián Gáborík (Marián Hossa) 2:1
 Slovensko - Rusko 3 : 3 (1:0,1:2,1:1)
 12:57 Žigmund Pálffy (Martin Štrbák) (GP) 1:0, 29:23 Marián Hossa (Jozef Stümpel, Martin Štrbák) (GP) 2:0, 29:45 Ivan Neprijajev (Vladimir Antipov) 2:1, 32:22 Andrej Markov (Alexandr Karpovcev) (GP) 2:2, 41:27 Ľubomír Višňovský (Žigmund Pálffy, Vladimír Országh) (GP) 3:2, 57:39 Viktor Kozlov (Ilia Kovaľčuk) 3:3 
 Bielorusko - Rakúsko 5 : 0 (1:0,2:0,2:0)
 14:41 Michail Grabovskij (Oleg Mikulčik, Konstantin Kolcov) (GP) 1:0, 29:34 Michail Grabovskij (Konstantin Kolcov, Vladimír Cypľakov) 2:0, 38:58 Sergej Zadelenov (Vladimír Svito, Andrej Skabelka) 3:0, 44:19 Michail Grabovskij (Konstantin Kolcov, Andrej Baško) (GP) 4:0, 49:43 Michail Grabovskij (Sergej Erkovič, Vladimír Cypľakov) (GP) 5:0
 Rusko - Bielorusko 2 : 0 (0:0,1:0,1:0)
 28:22 Alexandr Charitonov (Pavel Daciuk, Sergej Vyšedkevič) 1:0, 51:40 Sergej Vyšedkevič (Andrej Markov) 2:0
 Rakúsko - Slovensko 1 : 8 (0:1,0:2,1:5)
 02:44 Marián Gáborík (Marián Hossa, Pavol Demitra) 0:1, 21:06 Žigmund Pálffy (Ľubomír Višňovský, Rastislav Staňa) 0:2, 33:52 Ľubomír Višňovský (Žigmund Pálffy, Jozef Stümpel) (GP) 0:3, 41:56 Marián Hossa (Pavol Demitra, Zdeno Chára) 0:4, 48:.8 Gerhard Unterluggauer (Martin Ulrich, Mattias Trattnig) (GP) 1:4, 50:28 Richard Zedník (Martin Štrbák, Jozef Stümpel) (GP) 1:5, 55:04 Michal Handzuš (Miroslav Šatan, Peter Pucher) 1:6, 55:28 Martin Štrbák (Ľubomír Višňovský, Peter Pucher) 1:7, 55:47 Žigmund Pálffy (Jozef Stümpel, Peter Pucher) 1:8
 Lotyšsko - Kanada 4 : 6 (1:1,1:4,2:1)
02:55 Brendan Morrison (Wade Redden, Patrick Marleau) (GP) 0:1, 03:29 Aleksandrs Semjonovs (Aleksandrs Ņiživijs) 1:1, 27:49 Joe Thornton (Rick Nash) (GP) 1:2, 30:55 Girts Ankipāns 2:2, 34:00 Rick Nash 2:3 (GP), 35:32 Patrick Marleau (Dany Heatley) (GP) 2:4, 36:50 Rick Nash (Dan Boyle, Joe Thorton) 2:5, 46:16 Janis Sprukts (Viktors Igatjevs) (GP) 3:5, 49:00 Karlis Skrastiņš (Aleksejs Širokovs, Grigorijs Panteļejevs) 4:5, 54:17 Rick Nash (Simon Gagne, Joe Thornton) 4:6
 USA - Slovinsko 7 : 0 (3:0,2:0,2:0)
00:31 Mike Knuble (Eric Cole) 1:0, 16:34 Adam Hall (David Legwand) 2:0, 18:59 Mark Parrish (Dough Weight) 3:0, 25:48 Mike Knuble 4:0, 27:57 Jeff Halpern (Brian Gionta) 5:0, 51:19 Yan Šťastný (Eric Cole) (G0) 6:0, 58:34 Brian Gionta (Mike York) (GP) 7:0 
 Kanada - Slovinsko 8 : 0 (3:0,2:0,3:0)
01:03 Joe Thornton 1:0, 05:08 Joe Thornton (Simon Gagne) 2:0, 13:17 Brendan Morrison (Ryan Smyth) 3:0, 21:49 Kirk Maltby (Kris Draper) 4:0, 32:58 Simon Gagne (Wade Redden, Joe Thornton) 5:0 (GP), 44:53 Rick Nash (Joe Thornton, Wade Redden) 6:0, 46:43 Brendan Morrison (Chris Phillips) 7:0, 54:23 Ryan Smyth (Kirk Maltby, Kris Draper) 8:0
 USA - Lotyšsko 3 : 1 (0:1,1:0,2:0)
16:17 Janis Sprukts (Girts Ankipans, Martins Cipulis) 0:1 (GP), 33:36 Dough Weight (Erik Cole) 1:1, 47:44 Mark Parrish (Dough Weight, Brett Hauer) (GP) 2:1, 59:58 Mark Parrish (Aaron Miller, Dough Weight) (PB) 3:1 
 Slovinsko - Lotyšsko 1 : 3 (0:1,1:1,0:1)
 12:17 Martins Cipulis (Girts Ankipans, Rodrigo Lavins) (GP) 0:1, 25:51 Atvars Tribuncovs (Grigorijs Pantelejevs, Aigars Cipruss) 0:2, 31:55 Jurij Golicic (Luka Zagar) 1:2, 59:35 Girts Ankipans (Viktors Ignatjevs) 1:3
 Kanada : USA 3 : 1 (0:0,2:1,1:0)
 21.Rick Nash 1:0, 26.Mike Knuble (Brett Hauer) 1:1, 32.Rick Nash (Dan Boyle) 2:1, 43.Joe Thornton (Rick Nash, Ed Jovanovski) 3:1
 Fínsko - Dánsko 2 : 1 (1:0,0:0,1:1)
18:42 Jere Karalahti (Jussi Jokinen, Niko Kapanen) (GP) 1:0 , 41:43 Niko Kapanen (Jukka Hentunen, Timo Parssinen) 2:0, 59:02 Kasper Degn (Andreas Andreasen) 2:1
 Ukrajina - Švédsko 2 : 3 (0:2,2:0,0:1)
05:17 Magnus Kahnberg (Thomas Rhodin, Peter Nordström) 0:1, 09:07 29 Kenny Jönsson (Thomas Rhodin, Daniel Alfredsson) (GP) 0:2, 26:32 Eduard Savenko (Yuri Gunko, Vasyl Bobrovnikov) 1:2, 32:37 Sergei Klymentyev 2:2, 50:09 Daniel Alfredsson (Christian Bäckman) 2:3
 Fínsko - Ukrajina 4 : 1 (1:0,2:1,1:0)
 08:31 Antti-Jussi Niemi (Petteri Nummelin, Tomi Kallio) (GP) 1:0, 23:55 Ville Peltonen (Olli Jokinen, Tomi Kallio) 2:0, 27:20 Kimmo Timonen (Timo Parssinen, Niko Kapanen) 3:0, 35:38 Sergej Varlamov (Viačeslav Timočenko, Vadim Šachrajčuk) (GP) 3:1, 57:38 Jukka Hentunen (Jere Karalahti, Niko Kapanen) 4:1
 Švédsko - Dánsko 7 : 0 (2:0,3:0,2:0)
 09:33 Daniel Sedin (Ronnie Sundin, Magnus Johansson) 1:0, 12:58 Per-Johan Axelson (Daniel Alfredsson, Samuel Pahlsson) 2:0, 25:29 Daniel Sedin (Mikael Samuelsson, Mattias Norström) 3:0, 32:29 Daniel Alfredsson (Niklas Kronvall) 4:0, 38:05 Magnus Kahnberg (Niklas Kronvall, Mattias Norström) 5:0, 47:19 Jonathan Hedström (Henrik Zetterberg, Jonas Höglund) 6:0, 56:47 Henrik Sedin (Daniel Sedin) 7:0 
 Dánsko - Ukrajina 1 : 2 (0:0,1:1,0:1)
 28:28 Lasse Degn (Morten Green) (GP) 1:0, 34:57 Sergej Varlamov (Kostiantin Kasiančuk, Vadim Šachrajčuk) 1:1, 25 Eduard Savenko (Vasiľ Bobrovnikov, Vitalij Semenčenko) 1:2
 Švédsko : Fínsko 5 : 1 (1:1,3:0,2:0)
 00:50 Antti-Jussi Niemi (Timo Parssinen) 0:1, 02:17 Niklas Kronvall (Daniel Sedin, Henrik Sedin) 1:1, 16:03 Ronnie Sundin (Henrik Sedin, Daniel Sedin) 2:1, 27:11 Jonathan Hedström (Mattias Weinhandl) 3:1, 34:40 Samuel Pahlsson (Magnus Johansson, Ronnie Sundin) 4:1, 58:18 Jonathan Hedström (Daniel Alfredsson) (GP) 5:1
 Švajčiarsko - Česko 1 : 3 (1:2,0:0,0:1)
04:52 Václav Prospal (Pavel Kubina, Radek Dvořák) (GP) 0:1, 07:31 Jaromír Jágr (Václav Prospal, Pavel Kubina) (GP) 0:2, 12:42 Severin Blindenbacher (Adrian Wichser, Romano Lemm) (GP) 1:2, 45:56 František Kaberle (Martin Ručínsky) (GP) 1:3
 Nemecko - Kazachstan 1 : 2 (0:2,1:0,0:0)
01:24 Dmitrij Upper (Jevgenij Blochin, Vladimír Antipin) (GP) 0:1, 17:55 Jevgenij Koreškov (Alexej Koledajev, Alexandr Koreškov) 0:2, 39:32 Tomas Martinec (Petr Fical, Eduard Lewandowski) 1:2
 Kazachstan - Švajčiarsko 1 : 2 (1:1,0:0,0:1)
 06:37 Alexej Litvinenko (Oleg Kovalenko) 1:0, 10:23 Patrick Fisher (Romano Lemm, Adrian Wichser) (GP) 1:1, 44:14 Sandy Jeannin (Adrian Wichser) 1:2
 Česko - Nemecko 2 : 0 (1:0,0:0,1:0)
 07:22 Pavel Kubina (Jaromír Jágr, Vaclav Prospal) (GP) 1:0, 53:51 Petr Sýkora 2:0
 Česko - Kazachstan 1 : 0 (0:0,1:0,0:0)
 30:44 Aleš Hemský (Jozef Vašíček, Martin Ručinský) 1:0
 Nemecko : Švajčiarsko 1 : 5 (1:1,0:1,0:3)
 05:39 Ivo Rüthemann (Mark Streit) (GP) 0:1, 15:10 Sebastian Furchner (Eduard Lewandowski) 1:1, 28:28 Martin Plüss (Ivo Rüthemann, Mark Streit) (GP) 1:2, 48:33 Patrick Fischer (Mark Streit) (GP) 1:3, 52:00 Martin Plüss (Mark Streit, Pietro Paul Di) (GP) 1:4, 52:55 Beat Forster (GO) 1:5
 Rusko - Švajčiarsko 3 : 3 (2:2,1:1,0:0)
01:43 Romano Lemm (Patrick Fischer, Severin Blindenbacher) 0:1 (GP), 02:28 Pavel Daciuk (Alexej Kovalev) 1:1, 05:11 Ilia Kovaľčuk (Sergej Zinoviev) 2:1 (GP), 08:52 Paul Di Pietro (Martin Plüss) 2:2, 22:38 Mark Streit (Paul Di Pietro) 2:3 (GP), 38:26 Alexej Kovalev (Pavel Daciuk) 3:3
 Bielorusko - Kazachstan 2 : 0 (0:0,1:0,1:0)
 29:20 Sergej Jerkovič (Sergej Zadelenov, Andrej Skabelka) (GP) 1:0, 59:58 Konstantin Kolcov (Vladimír Cypľakov)(PB) 2:0
 Slovensko - Česko 1 : 5 (0:2,1:3,0:0)
 01:49 Petr Sýkora (Ján Hlaváč, Jiří Fischer) 0:1, 14:24 Martin Straka (Václav Prospal, Tomáš Kaberle) 0:2, 27:23 Martin Štrbák (Ľubomír Višňovský, Žigmund Pálffy) (GP) 1:2, 30:51 Tomáš Kaberle (David Výborný, Jaromír Jágr) (GP) 1:3, 31:31 Aleš Hemský (Ján Hlaváč, Petr Čajánek) 1:4, 32:23 Pavel Kubina (Jaromír Jágr, Martin Straka) (GP) 1:5
 Slovensko - Švajčiarsko 3 : 1 (0:0,2:1,1:0)
 23:49 Ivo Ruthemann (Romano Lemm, Beat Forster) (GP) 0:1, 34:34 Miroslav Šatan (Pavol Demitra) (GP) 1:1, 38:29 Marián Hossa (Pavol Demitra, Zdeno Chára) 2:1, 44:12 Žigmund Pálffy (Jozef Stümpel, Miroslav Šatan) 3:1
 Česko - Rusko 1 : 2 (1:0,0:1,0:1)
 16:32 David Výborný (Jaromír Jágr, Marek Židlický) (GP) 1:0, 32:59 Ilia Kovaľčuk (42 Sergej Zinoviev, Alexandr Riazancev) (GP) 1:1, 48:26 Alexandr Siomin (Ilia Kovaľčuk, Denis Denisov) (GP) 1:2
 Rusko - Kazachstan 3 : 1 (0:0,3:0,0:1)
 23:46 Pavel Daciuk (Andrej Markov, Alexandr Ovečkin) 1:0, 27:42 Alexandr Ovečkin (Pavel Daciuk, Alexej Kovalev) 2:0, 35:47 Sergej Zinoviev (Ilia Kovaľčuk) 3:0, 57:38 Dmitrij Dudarev (Roman Kozlov, Dmitrij Upper) 3:1
 Švajčiarsko - Bielorusko 2 : 0 (1:0,0:0,1:0)
 01:55 Goran Bezina (Sandy Jeannin, Patrick Fischer) 1:0, 59:34 Thomas Ziegler (Mark Streit, Martin Plüss) (PB) 2:0
 Kazachstan - Slovensko 1 : 3 (1:1,0:1,0:1)
 05:58 Miroslav Šatan (Jozef Stümpel, Martin Štrbák) (GP) 0:1, 09:47 Andrej Ogorodnikov (Andrej Troščinskij, Andrej Pčeljakov) (GP) 1:1, 23:17 Žigmud Pálffy (Ľubomír Višňovský, Jozef Stümpel) (GP) 1:2, 42:54 Michal Handzuš (Richard, Richard Zedník) 1:3
 Česko - Bielorusko 5 : 1 (1:0,2:1,2:0)
 16:28 Petr Čajánek (Martin Ručinský, Marek Židlický) 1:0, 26:43 Jan Hlaváč (David Výborný) 2:0, 32:46 Jaromír Jágr (Václav Prospal, Tomáš Kaberle) 3:0, 37:59 Konstantin Kolcov (Vladimir Cypľakov) 3:1, 46:42 Martin Straka (Jaromír Jágr, Tomáš Kaberle) 4:1, 49:21 Václav Varaďa (Radim Vrbata, Josef Vašíček) 5:1
 USA - Fínsko 4 : 4 (1:1,0:0,3:3)
03:38 Timo Parssinen (Kimmo Timonen) 0:1 (GP), 12:30 Richard Park (Doug Weight, Andy Roach) 1:1 (GP), 45:16 Brett Hauer (Jordan Leopold) 2:1 (GP), 46:37 Mike Modano (Erik Cole, Mike Knuble) 3:1, 46:53 Niklas Hagman (Jani Rita) 3:2, 53:10 Olli Jokinen (Ville Peltonen, Petteri Nummelin) 3:3 (GP), 54:57 Jarkko Ruutu (Jere Karalahti, Niklas Backstrom) 3:4, 59:20 Mark Parrish (Andy Roach, Ty Conklin) 4:4
 Lotyšsko - Ukrajina 3 : 0 (0:0,1:0,2:0)
 33:38 Leonids Tambijevs (Aleksandrs Nizivijs, Aleksandrs Semjonovs) 1:0, 45:15 Karlis Skrastins (Girts Ankipans, Martins Cipulis) 2:0, 57:05 Aleksandrs Semjonovs (Leonids Tambijevs) 3:0
 Kanada - Švédsko 4 : 5 (2:1,1:3,1:1)
 08:13 Joe Thornton (Simon Gagne) 1:0, 08:48 Dany Heatley (Shane Doan) 2:0, 16:27 Daniel Sedin (Mikael Samuelsson) 2:1, 22:07 Shane Doan (Sheldon Souray) 3:1, 26:56 Samuel Pahlsson (Kenny Jönsson, Peter Nordström) 3:2, 28:14 Mikael Samuelsson (Kenny Jönsson, Mattias Norström) 3:3, 38:27 Henrik Zetterberg (Samuel Pahlsson, Jonathan Hedström) 3:4, 46:50 Rick Nash (Joe Thornton, Simon Gagne) (GP) 4:4, 53:47 Kenny Jönsson (Samuel Pahlsson, Mattias Norström) 4:5
 Kanada - Fínsko 3 : 3 (0:1,1:1,2:1)
 11:00 Niklas Hagman (Olli Jokinen) 0:1, 24:02 Jukka Hentunen (Niko Kapanen, Timo Parssinen) (GP) 0:2, 39:10 Wade Redden (Dany Heatley) 1:2, 46:19 Tomi Kallio (Olli Jokinen) 1:3, 48:58 Rick Nash (Simon Gagne) 2:3, 49:49 Patrick Marleau (Brenden Morrow) 3:3
 Švédsko - USA 1 : 5 (0:1,0:2,1:2)
 19:42 Mike Knuble (Aaron Miller, Mike Modano) 0:1, 26:21 Yan Štastný (Rick Dipietro) (GO) 0:2, 27:40 Erik Cole (Mike Knuble) 0:3, 47:47 Mike Modan (Andy Roach) 0:4, 48:43 Brian Gionta (Zach Parise) 0:5, 50:23 Johan Franzen (Jonas Höglund, Jörgen Jönsson) 1:5
 USA - Ukrajina 1 : 1 (0:0,0:1,1:0)
 30:15 Kostiantin Kasiančuk (Vitalij Semenčenko) 0:1, 42:45 Brett Hauer (Doug Weight) (GP) 1:1
 Fínsko - Lotyšsko 0 : 0 (0:0,0:0,0:0)
 Ukrajina - Kanada 1 : 2 (1:1,0:0,0:1)
 06:43 Brendan Morrison (Dany Heatley, Shane Doan) 0:1, 10:43 Andrej Srjubko (Eduard Savenko, Vasiľ Bobrovnikov) 1:1, 49:54 Rick Nash (Ed Jovanovski, Joe Thornton) (GP) 1:2
 Švédsko - Lotyšsko 9 : 1 (3:0,2:0,4:1)
 00:28 Niklas Kronwall (Samuel Pahlsson, Daniel Alfredsson) 1:0, 14:47 Daniel Alfredsson 2:0, 19:15 Christian Bäckman (Daniel Alfredsson, Jonathan Hedström) (GP) 3:0, 21:05 Thomas Rhodin (Daniel Alfredsson, Henrik Zetterberg) (GP) 4:0, 36:10 Magnus Johansson (Mikael Samuelsson, Henrik Zetterberg) (GP) 5:0, 40:24 Jörgen Jönsson (Peter Nordström, Magnus Johansson) 6:0, 46:41 Jörgen Jönsson (Peter Nordström, Jonas Höglund) 7:0, 47:01 Peter Nordström (Jonas Höglund) 8:0, 51:37 Maris Ziedins (Mikelis Redlihs, Guntis Galvins) 8:1, 52:50 Jonas Höglund (Jörgen Jönsson, Mattias Nordström) (GP) 9:1
 Nemecko - Rakúsko 2 : 2 (2:0,0:1,0:1)
 02:42 Klaus Kathan (Sven Felski, Alexander Barta) 1:0, 16:09 Alexander Barta (Klaus Kathan) 2:0, 22:24 Andre Lakos (Daniel Welser, Oliver Setzinger) 2:1, 51:06 Daniel Welser (Andre Lakos, Emanuel Viveiros ) (GP) 2:2
 Slovinsko - Dánsko 4 : 3 (0:3,1:0,3:0)
 05:05 Jesper Damgaard (Morten Green, Bo Nordby Andersen) (GP) 0:1, 11:55 Kasper Degn (Morten Green, Frederik Akesson) 0:2, 12:17 Frans Nielsen (Christoffer Kjaergaard, Peter Regin) 0:3, 37:26 Ivo Jan (Dejan Varl, Marcel Rodman) 1:3, 43:47 Anze Kopitar (Ivo Jan) 2:3, 44:10 Peter Rozic (Luka Zagar, Tomaz Razingar) 3:3, 51:15 Edo Terglav (Dejan Kontrec) (GP) 4:3
 Dánsko - Rakúsko 4 : 3 (1:3,2:0,1:0)
 01:20 Frans Nielsen (Peter Regin) (GO) 1:0, 11:05 Philippe Lakos (Martin Ulrich) 1:1, 18:06 Gerhard Unterluggauer (Martin Ulrich, Dieter Kalt) (GP) 1:2, 18:39 Robert Lukas (Philippe Lakos, Roland Kaspitz) 1:3, 33:56 Mike Grey 2:3, 36:03 Morten Green (Jesper Damgaard) 3:3, 47:41 Frans Nielsen (Frederik Akesson, Peter Regin) (GP) 4:3
 Slovinsko - Nemecko 1 : 9 (0:3,0:5,1:1)
 03:35 Marcel Goc (GO) 0:1, 10:33 Daniel Kreutzer (Christoph Schubert, Jan Benda) (GP) 0:2, 19:32 Jochen Hecht (Christoph Schubert) (GP) 0:3, 27:06 Jan Benda (Jochen Hecht) 0:4, 27:59 Sebastian Furchner (GP) 0:5, 28:46 Jochen Hecht (Jan Benda) 0:6, 30:58 Tino Boos (Eduard Lewandowski, Stephan Retzer) (GP) 0:7, 33:31 Marcel Goc (Daniel Keutzer) 0:8, 48:26 Tomas Martinec (Christian Ehrhoff, Christoph Schubert) 0:9, 49:08 Dejan Kontrec (Jurij Golicic) 1:9
 Nemecko - Dánsko 2 : 3 (1:1,1:1,0:1)
 03:16 Jochen Hecht (Christoph Schubert, Jan Benda) (GP) 1:0, 14:00 Andreas Andreasen (Bo Nordby Andersen, Morten Green) (GP) 1:1, 25:44 Tino Boos (Stefan Schauer, Sebastian Furchner) 2:1, Mike Grey (Christian Schioldan) 2:2, 49:28 Kasper Degn (Jesper Damgaard) 2:3
 Rakúsko - Slovinsko 2 : 6 (1:0,0:3,1:3)
 04:06 Roland Kaspitz (Markus Peintner) 1:0, 25:14 Ivo Jan (Edo Terglav, Dejan Kontrec) (GP) 1:1, 34:05 Marcel Rodman (Tomaz Razingar, Robert Ciglenecki) 1:2, 36:48 Tomaz Razingar (Marcel Rodman, Gaber Glavic) 1:3, 41:07 Gerhard Unterluggauer (Thomas Poeck, Matthias Trattnig) (GP) 2:3, 45:52 Ivo Jan (Dejan Kontrec) 2:4, 49:25 Ivo Jan (Dejan Kontrec, Edo Terglav) 2:5, 51:41 Damjan Dervaric (Edo Terglav, Dejan Kontrec) (GP) 2:6
 Česko - Kanada 3 : 0 (1:0,0:0,2:0)
04:13 Václav Prospal (Martin Ručinský, Jaromír Jágr) 1:0, 43:12 Martin Ručinský (Jaromír Jágr, Petr Čajánek) 2:0, 59:07 Josef Vašíček (PB) 3:0
 Švédsko - Rusko 3 : 6 (2:3,0:3,1:0)
 01:02 Maxim Afinogenov (Jevgenij Malkin) 0:1, 03:58 Maxim Afinogenov (Alexandr Ovečkin) 0:2, 08:11 Ronnie Sundin (Henrik Sedin) 1:2, 15:24 Alexej Kovaľov (Pavel Daciuk, Andrej Mark) 1:3, 19:13 Henrik Zetterberg (Magnus Johansson, Jonathan Hedström) 2:3, 21:33 Alexandr Ovečkin (Vitalij Proškin, Alexandr Rjazancev) 2:4, 25:57 Alexej Jašin 2:5, 28:43 Alexandr Siomin (Maxim Afinogenov) 2:6, 42:46 Henrik Sedin (Mikael Samuelsson, Daniel Sedin) 3:6
 Rusko - Kanada 3 : 4 (0:3,2:1,1:0)
 01:38 Wade Redden (Joe Thornton) 0:1, 05:46 Sheldon Souray (Joe Thornton, Simon Gagné) 0:2, 10:37 Dany Heatley (Shane Doan, Dan Boyle) (GP) 0:3, 21:40 Ed Jovanovski (Rick Nash, Joe Thornton) (GP) 0:4, 34:22 Alexandr Siomin (Alexej Jašin) 1:4, 39:18 Alexej Jašin 2:4, 46:27 Alexandr Ovečkin (Fiodor Fiodorov, Jevgenij Malkin) 3:4
 Švédsko - Česko 2 : 3 (0:0,1:1,1:1 - 0:1)
 31:39 Jonas Höglund (Mattias Norström) 1:0, 35:03 Petr Čajánek (Petr Sýkora) 1:1, 45:16 Martin Straka (Václav Prospal) 1:2, 52:03 Daniel Sedin (Henrik Sedin) (GP) 2:2, 64:43 Radek Dvořák (Marek Židlický) 2:3
 Česko - USA 3 : 2 (1:0,1:0,0:2) - samostatné nájazdy (1:0)
 09:18 Mike Modano (Erik Cole, Brett Hauer) 0:1, 25:47 Mark Parrish (Zach Parise, Brett Hauer) (GP) 0:2, 41:40 Marek Židlický (David Výborný) 1:2, 49:50 Jaroslav Špaček (Václav Prospal) 2:2, rozhodujúci samostatný nájazd premenil Martin Ručinský
 Kanada - Slovensko 5 : 4 (2:2,1:1,2:1)
 00:45 Marián Gáborík (Žigmund Pálffy, Ľubomír Višňovský) 0:1, 05:52 Dany Heatley (Mike Fisher) (GP) 1:1, 08:22 Michal Handzuš (Ľuboš Bartečko, Ján Lašák) 1:2, 16:47 Ryan Smyth (Dany Heatley, Patrick Marleau) (GP) 2:2, 24:21 Simon Gagné (Rick Nash) 3:2, 34:08 Pavol Demitra (Martin Štrbák, Ľubomír Višňovský) (GP) 3:3, 43:46 Pavol Demitra (Marián Hossa) (GO) 3:4, 48:15 Simon Gagné (Rick Nash, Joe Thornton) 4:4, 55:38 Joe Thornton (Rick Nash, Simon Gagné) 5:4
 Rusko - Fínsko 4 : 3 (2:3,1:0,0:0,0:0) - samostatné nájazdy (3:2)
 07:34 Petri Pakaslahti (Jere Karalahti, Jani Rita) 0:1, 12:13 Jukka Hentunen (GP) 0:2, 16:03 Alexandr Ovečkin (Maxim Afinogenov, Alexandr Rjazancev) 1:2, 17:45 Sergej Gusev (Alexej Kovalev) (GP) 2:2, 18:52 Kimmo Timonen (Olli Jokinen, Ville Peltonen) (GP) 2:3, 31:04 Pavel Daciuk (GO) 3:3, rozhodujúci samostatný nájazd premenil Maxim Afinogenov
 Švédsko - Švajčiarsko 2 : 1 (1:1,1:0,0:0)
 01:20 Martin Plüss (Ivo Rüthemann, Mark Streit) (GP) 0:1, 06:45 Niklas Kronwall (Jonathan Hedström, Henrik Zetterberg) 1:1, 24:43 Daniel Sedin (Niklas Kronwall, Jörgen Jönsson)
I. divízia Majstrovstiev sveta 2005.
Skupina A.
"Skupina A I. divízie sa hrala v Debrecíne v Maďarsku od 17. do 23. apríla"
Skupina B.
"Skupina B I. divízie sa hrala v Eindhovene v Holandsku od 17. do 23. apríla"
"Nórsko a Taliansko postúpili na Majstrovstvá sveta v hokeji 2006, Čína a Rumunsko zostúpili do II. divízie"
II. divízia Majstrovstiev sveta 2005.
Skupina A.
"Skupina A II. divízie sa hrala v Záhrebe v Chorvátsku od 10. do 16. apríla"
Skupina B.
"Skupina B II. divízie sa hrala v Belehrade v Srbsku a Čiernej Hore od 4. do 10. apríla"
"Izrael a Chorvátsko postúpili do I. divízie, Island a Turecko zostúpili do III. divízie."
III. divízia Majstrovstiev sveta 2005.
"III. divízia sa hrala v Mexiku v Mexiku od 7. do 13. marca"
"Mexiko a Južná Afrika postúpili do II. divízie Majstrovstiev sveta v hokeji 2006."

</doc>
<doc id="14512" url="https://sk.wikipedia.org/wiki?curid=14512" title="Rafael">
Rafael

Rafael môže byť:

</doc>
<doc id="14513" url="https://sk.wikipedia.org/wiki?curid=14513" title="Raffaello">
Raffaello

Raffaello môže byť

</doc>
<doc id="14514" url="https://sk.wikipedia.org/wiki?curid=14514" title="TCP/IP stack">
TCP/IP stack



</doc>
<doc id="14522" url="https://sk.wikipedia.org/wiki?curid=14522" title="Hypertextový prenosový protokol">
Hypertextový prenosový protokol

Hypertextový prenosový protokol (angl. "hypertext transfer protocol"), skr. HTTP, je protokol na prenos html dokumentov medzi servermi a klientmi služby WWW. Pôsobí ako primárna metóda prepravy informácií na world wide webe. Pôvodný účel bol poskytovať prostriedky na publikáciu a získavanie HTML stránok.
Vývoj HTTP koordinovalo World Wide Web Consortium a pracovné skupiny Internet Engineering Task Force, čím vytvorili sadu dokumentov RFC, predovšetkým RFC 2616 definujúci HTTP/1.1, dnes používanú verziu HTTP.
HTTP je protokol definujúci "požiadavky" a "odpovede" medzi "klientmi" a "servermi". HTTP klient (označovaný ako "user agent"), ako webový prehliadač zvyčajne začne požiadavku nadviazaním TCP spojenia na určenom porte vzdialeného stroja (štandardne port 80). HTTP server počúvajúci na danom porte čaká, kým klient pošle reťazec s požiadavkou ako „GET / HTTP/1.1“ (ktorý žiada o zaslanie štartovacej stránky webservera) nasledovaný sériou hlavičiek podobných MIME opisujúcich detaily požiadavky a nasledovaných telesom ľubovoľných údajov. Niektoré hlavičky sú nepovinné, zatiaľ čo verzia HTTP/1.1 niektoré vyžaduje (ako názov stroja). Po prijatí požiadavky server pošle reťazec s odpoveďou ako „200 OK“ nasledovanou hlavičkami spolu so samotnou správou, ktorej telo tvorí obsah požadovaného súboru, chybové hlásenie alebo iná informácia.
Charakteristika a vývoj.
Protokol všeobecne definuje pravidlá medzi dvoma partnermi. Definuje tvar prenášaných informácií, možnosti a náležitosti, požiadavky a odpovede. Hypertext Transfer Protokol (HTTP) je protokol aplikačnej vrstvy. Používa sa pre distribuované hypermediálne informačné systémy. V rámci služby WWW sa používa od roku 1991. Slúži na výmenu HTML dokumentov medzi klientom a serverom. WWW server sa často nazýva aj HTTP serverom.
Existuje viac verzií protokolu:
Protokol HTTP je postavený na princípe otázka-odpoveď. Táto komunikácia prebieha medzi serverom a klientom. Každá aktivita musí byť vyvolaná klientom, pričom komunikácia so serverom prebieha cez TCP (používa sa port 80, ktorý ale nie je podmienkou).
Úplná otázka-odpoveď musí mať špecifikovanú metódu, URI (absolútna alebo relativná cesta k súboru alebo úplné URL dokumentu). Niekedy nasleduje po hlavičkách aj telo otázky oddelené jedným prázdnym riadkom.
Server podporujúci protokol 1.0 vráti odpoveď a spojenie ihneď uzavrie. Protokol 1.1 vytvára tzv. perzistentné spojenie a preto servery podporujúce verziu 1.1 spojenie hneď neuzavrú, ale chvíľu čakajú na ďalšie príkazy. Klient tak môže pokračovať v otázkach na ostatné prvky HTML stánky a spojenie ukončiť sám.
Odpoveď obsahuje verziu protokolu, kód odpovede a textovú hlášku odpovede. Ďalej obsahuje hlavičky, prázdny riadok (oddeľovač) a väčšinou aj telo odpovede.
Druhy žiadostí HTTP.
Zvyčajne sa nazývajú metódy.
HTTP sa líši od iných na TCP založených protokolov ako napr. FTP v tom, že spojenia sa zvyčajne ukončia potom, ako sa dokončí vykonávanie požiadavky alebo série požiadaviek. Tento dizajn ho robí ideálnym protokolom pre web, kde stránky často odkazujú na ďalšie stránky na iných serveroch. Príležitostne to spôsobuje problémy webovým návrhárom, keďže chýbajúce perzistentné spojenie si vynucuje alternatívne prístupy udržiavania stavovej informácie o používateľovi. Zvyčajne na to používajú tzv. cookies.
HTTPS je zabezpečená verzia HTTP. Na ochranu dát používa SSL/TLS. Štandardný port služby je TCP port 443. HTTPS je vhodné aj v prípadoch, kedy je autentifikovaný len jeden koniec spojenia -- server. To je typický prípad pri HTTP transakciách cez internet.
Lokáciu dokumentov na webserveri udáva Uniform Resource Locator (URL). Táto adresa má syntax vyvinutú pre vytváranie odkazov na webstránky.
Príklad.
Dolu je príklad konverzácie medzi HTTP klientom a HTTP serverom bežiacom na www.google.com, porte 80.
Klientská požiadavka:
Adresa stroja je určená na rozlíšenie rôznych DNS názvov pre jedinú IP adresu. Kým v HTTP/1.0 bola táto hlavička nepovinná, HTTP/1.1 ju vyžaduje.
Odpoveď servera:
Perzistentnosť spojenia.
Pri HTTP/1.0 klient pošle požiadavku serveru, server pošle odpoveď späť klientovi a následne sa spojenie ukončí. HTTP/1.1 však podporuje perzistentné spojenia. To umožňuje klientovi poslať požiadavku a dostať odpoveď a následne tým istým spojením posielať ďalšie požiadavky a prijímať ďalšie odpovede. Tým sa znižuje relatívna réžia TCP. Je tiež možné poslať viacero (zvyčajne dve) požiadavky pred obdržaním odpovede. Táto metóda sa nazýva „pipelining“.

</doc>
<doc id="14523" url="https://sk.wikipedia.org/wiki?curid=14523" title="W3C">
W3C



</doc>
<doc id="14524" url="https://sk.wikipedia.org/wiki?curid=14524" title="World Wide Web Consortium">
World Wide Web Consortium

World Wide Web Consortium (W3C) je konzorcium produkujúce slobodné štandardy -- „odporúčania“, ako ich nazývajú -- pre World Wide Web. Hlavou konzorcia je Tim Berners-Lee, pôvodný autor URL (Uniform Resource Locator), HTTP (Hypertext Transfer Protocol) a HTML (Hypertext Markup Language), principiálnych technológií tvoriacich základ webu.
W3C štandard prechádza niekoľkými fázami. Začína ako "pracovný náčrt" ("Working Draft"), "posledná výzva" ("Last Call"), "kandidát na odporúčanie" ("Candidate Recommendation") a "návrh odporúčania" ("Proposed Recommendation"). Končí ako "odporúčanie" ("Recommendation"). Aktualizácia odporúčania sa deje pomocou zvlášť publikovaného "errata", kým sa nezhromaždí dostatočné množstvo podstatných úprav, kedy sa vydá nová "verzia" ("edition") odporúčania (napr. XML je v súčasnosti v tretej verzii). Niekedy sa odporúčanie stiahne, a znova prechádza celým procesom, ako RDF. W3C tiež publikuje informatívne "poznámky" ("notes"), ktoré nie sú mienené ako štandardy.
Konzorcium necháva dodržiavanie štandardov na výrobcoch. Väčšina štandardov definuje úrovne kompatibility a je na výrobcoch, aby sa ich držali. Ako štandardy iných organizácií, aj štandardy W3C sú niekedy implementované len čiastočne. V poslednej dobe sa však úplnosť implementácií výrazne zlepšila. Odporúčania sú pod licenciou za ktorú sa neplatí, čo dovoľuje každému, aby ich implementoval.
Na rozdiel od ISOC a iných medzinárodných štandardizačných telies nemá W3C certifikačný program. Certifikačný program je proces, ktorý má výhody aj nevýhody. W3C sa nateraz rozhodla, že nie je vhodné začínať takýto program a riskovať viac nevýhod pre komunitu, ako by mohli poskytnúť výhod.
Administrácia konzorcia prebieha z MIT (kancelárie na piatom poschodí Gates Tower v Štátnom centre), ERCIM (Sophia Antipolis, Francúzsko) a univerzity Keio (Japonsko). Má tiež miestne zastupujúce úrady v rôznych krajinách nazývané „úrady W3C“.

</doc>
<doc id="14525" url="https://sk.wikipedia.org/wiki?curid=14525" title="Martin Scorsese">
Martin Scorsese

Martin Charles Scorsese (* 17. november 1942, Queens, New York, USA) je americký filmový režisér, scenárista, producent a herec.
Pochádza z rodiny talianskeho prisťahovalca. Detstvo prežil v newyorskej štvrti Little Italy. Po skončení základnej školy rok študoval v kňazskom seminári. V roku 1966 absolvoval filmovú fakultu Newyorskej univerzity, kde potom pôsobil ako pedagóg. Svoj prvý celovečerný film natočil v roku 1968.
Medzi jeho najobľúbenejších hercov patrí Robert De Niro, s ktorým spolupracoval na desiatich filmoch. Jednou z jeho piatich manželiek bola aj herečka Isabella Rossellini.

</doc>
<doc id="14526" url="https://sk.wikipedia.org/wiki?curid=14526" title="Danny DeVito">
Danny DeVito

Danny DeVito (* 17. november 1944, Neptune, New Jersey, USA) je americký filmový herec, režisér a na Oscara nominovaný filmový producent známy svojou malou postavou (152 cm). Narodil sa ako Daniel Michael DeVito v malom americkom štáte New Jersey. Jeho rodičia sú taliansko-americkí katolíci. Vyštudoval vysokú školu v Asbury Parku. 
DeVito sa stal slávnym v Spojených štátoch vďaka hodnovernému portrétu svojej televíznej postavy „Louie De Palmy“ v populárnej ABC / NBC televíznej sérii – "Taxi" (1978–1983). Pretože však tento sitcom nebol široko distribuovaný do zahraničia, vo väčšine ostatných krajín je známy primárne svojou prácou na celovečerných filmoch.

</doc>
<doc id="14527" url="https://sk.wikipedia.org/wiki?curid=14527" title="HTTP">
HTTP



</doc>
<doc id="14528" url="https://sk.wikipedia.org/wiki?curid=14528" title="HTML">
HTML



</doc>
<doc id="14529" url="https://sk.wikipedia.org/wiki?curid=14529" title="Dominik Tóth">
Dominik Tóth

Dominik Tóth (* 3. august 1925, Kostolný Sek (Šurany)† 16. máj 2015, Nitra) bol rímskokatolícky emeritný pomocný biskup Bratislavsko-trnavskej arcidiecézy.
Kňaz.
Za kňaza ho 12. júna 1949 vysvätil v Bratislave biskup Michal Buzalka. Do roku 1952 pôsobil ako kaplán v Komárne. Od roku 1952 do roku 1964 bol ceremoniárom biskupského úradu v Trnave. Od roku 1964 do roku 1973 pôsobil ako správca farnosti v Plaveckom Petri, Leviciach a Dunajskej Lužnej. V roku 1973 mu štátna moc odobrala súhlas na vykonávanie kňazského povolania a až do roku 1977 bol mimo pastorácie. Kňazské povolanie začal opätovne vykonávať v roku 1977, odkedy pôsobil ako kaplán vo Vrábľoch. V období 19811989 bol správcom farnosti Dolný Pial. 15. decembra 1989 bol arcibiskupom Jánom Sokolom vymenovaný za generálneho vikára.
Biskup.
17. marca 1990 ho pápež sv. Ján Pavol II. vymenoval za pomocného biskupa Bratislavsko-trnavskej arcidiecézy a za titulárneho biskupa ubabského. Krátko po tomto menovaní navštívil v Ríme pápeža sv. Jána Pavla II. a prosil ho, aby toto menovanie zrušil, nakoľko jeho vek sa priblížil k 65 rokom. Svätý Otec ho však povzbudil, aby menovanie prijal a tak 16. apríla 1990 spolu s Vladimírom Filom, tiež novovymenovaným pomocným biskupom, prijal biskupskú konsekráciu v Katedrále sv. Jána Krstiteľa v Trnave. Ich hlavným svätiteľom bol arcibiskup Ján Sokol. Za biskupské motto si zvolil: "Per Mariam ad Jesum (Cez Máriu k Ježišovi)".
22. októbra 2002 biskup Dominik Tóth spolu s pomocným biskupom Štefanom Vrablecom a arcibiskupom Jánom Sokolom cestovali autom na 43. zasadanie Konferencie biskupov Slovenska v Spišskej Kapitule. Pri obci Bučany pri Trnave v smere do Piešťan došlo k dopravnej nehode pri ktorej arcibiskup Ján Sokol utrpel ľahšie zranenia hlavy a biskup Dominik Tóth a Štefan Vrablec utrpeli stredný a ťažší stupeň zranenia končatín a zlomeniny rebier. 
Po 14 rokoch aktívnej biskupskej služby sa vzdal úradu z dôvodu dosiahnutia 75. roku života. Dňa 2. mája 2004 s arcibiskupom Jánom Sokolom, apoštolským nunciom Henrykom Nowackim, vysvätil nových pomocných biskupov Bratislavsko-trnavskej arcidiecézy, kňaza Jána Oroscha, neskoršieho arcibiskupa v Trnave a Stanislava Zvolenského, neskoršieho arcibiskupa v Bratislave.
Od 2. mája 2004 bol emeritným pomocným biskupom Bratislavsko-trnavskej arcidiecézy.
Odvtedy žil na zaslúženom odpočinku najprv v priestoroch Arcibiskupského úradu v Trnave, neskôr, po odchode z Trnavy, v kláštore rehole verbistov v Nitre. Pravidelné sa zúčastňoval tzv. Fatimských I. sobôt v mesiaci v Národnej Bazilike Sedembolestnej Panny Márie v Šaštíne, slávením svätých omší na pútiach a udeľovaním sviatosti birmovania.
Dňa 3. marca 2013 získal čestné občianstvo mesta Trnava.
Smrť.
Zomrel v sobotu 16. mája 2015 vo veku 89 rokov, v 65. roku kňazskej služby a 25. roku biskupskej služby, po krátkodobom akútnom zhoršení zdravotného stavu vo Fakultnej nemocnici v Nitre. Posledná rozlúčka bola v piatok 22. mája 2015 v Katedrále sv. Jána Krstiteľa v Trnave. Smútočné spoločenstvo vzdalo poslednú úctu biskupovi Dominikovi pred zádušnou svätou omšou spoločnými modlitbami posvätného ruženca a litániami. Viacerí pristúpili i k vystavenej rakve, pri ktorej stáli v tichosti a v modlitbe. Neďaleko od nej boli uložené fotografia a osobné veci biskupa Tótha – mitra i štóla, kalich a paténa. Pochovaný je v rodnej dedine v Kostolnom Seku, v hrobke pod vežou Kostola Božieho milosrdenstva.

</doc>
<doc id="14530" url="https://sk.wikipedia.org/wiki?curid=14530" title="Kate Hudsonová">
Kate Hudsonová

Kate Hudsonová (* 19. apríl 1979, Los Angeles, Kalifornia) je americká filmová herečka. Je dcérou herečky Goldie Hawnovej a hudobníka Billa Hudsona.
Vydala sa za Chrisa Robinsona, frontmana skupiny Black Crowes.
Životopis.
Narodila sa do rodiny hudobníka Billa Hudsona a oscarovej herečky Goldie Hawn, tí sa však rozišli keď mala Kate len osemnásť mesiacov. Od tej doby bola aj s jej bratom Oliverom vychovávaná jej mamou hercom Kurtom Russellom. Odmalička bola vychovávaná v židovskej viere a neskôr v budhizme. 
Už odmalička rada tancovala a spievala. V roku 1997 doštudovala strednú školu v Santa Monice a bola prijatá na univerzitu do New Yorku. 
Kariéra.
Hrať vo filmoch začala hneď po skončení strednej školy. Jej prvá známa úloha bola vo filme "Voda na púšti", kde stvárnila mladú herečku z malomesta. Zahrala si aj postavu servírky Lorny, ktorá pomáha indiánskemu chlapcovi sa presadiť v jednom miest Oregonu. O dosť viac si ju však začali vnímať vo filme "200 Cigarettes" z roku 1999, po boku Courtney Love a Bena Afflecka, kde stvárnila postavu Cindy, ktorá nájde svoju láska počas hroznej silvestrovskej noci.
Zlom v jej kariére nastal vtedy, keď bola obsadená do filmu "Na pokraji slávy" ako atraktívna a sebaistá Peny Lane. Tento film jej vyslúžil v roku 2001 nomináciu na Oscara. V rovnakom roku sa spolu s Richardom Gereom a Helen Hunt objavila vo filme "Dr. T a jeho ženy". Mala možnosť, si tiež zahrať postavu Jane z filmu Spiderman, ale odmietla a nakoniec ju dostala Kirsten Dunst. 
Predstavila sa ako redaktorka vo filme "Ako prísť o muža za 10 dní" (2003), či v komédií s Naomi Watts, "Rozvod po francúzsky" (2003). 
V roku 2005 sa predstavila netradične v horrorovom thrilleri "Kľúč". Kritici jej výkon hodnotili celkom kladne, aj keď mala obavu, ako jej účasť vo filme vezmú, keďže väčšinou stvárňovala krehké dievčatá v romantických komédiách. 
V roku 2008, si druhý raz zahrala po boku herca Matthewa McConaugheya vo filme "Mačacie zlato" a v tom rovnakom roku vo filme "Kamarátove dievča", spolu s hercom Alecom Baldwinom a Jasonom Biggsom. O rok neskôr si zahrala s herečkou Anne Hathaway v komédií "Vojna neviest" a tiež sa objavila v muzikále "Nine" spolu s Nicole Kidman, Marion Cottilard, Fergie, Penélope Cruz či Sophiou Loren.
Tiež sa pripojila k natačaniu seriálu Glee, kde sa predstavila ako učiteľka tanca. V seriály sa objavila v piatich epizódach.
V roku 2014 prijala vedľajšiu postavu vo filme "Wish I Was Here" a tiež sa v rovnakom roku objavila v dráme spolu s hercom Jamesom Francom, "Krvavé peniaze". Svoj hlas prepožičala v animovanej rozprávke "Kung Fu Panda 3" a v roku 2016 sa pridala k herečkám Jennifer Aniston a Julií Roberts k filmu "Deň matiek". Spolu s jej nevlastným otcom Kurtom Russellom sa objavila vo filme "Deepwater Horizon: More v plameňoch".

</doc>
<doc id="14531" url="https://sk.wikipedia.org/wiki?curid=14531" title="Sieťová karta">
Sieťová karta

Sieťová karta alebo LAN karta alebo sieťový adaptér alebo NIC () je počítačový hardvér umožňujúci komunikáciu cez počítačovú sieť.
Sieťová karta všeobecne.
Sieťová karta je rozširujúcou kartou počítača, ktorá sa zasúva do zbernice počítača (v minulosti ISA, neskôr PCI a PCIE). V súčasnosti už býva súčasťou matičnej dosky ako integrovaný čip s príslušným konektorom. Externé sieťové karty sa pripájajú cez externé konektory počítača (USB, PCMCIA ...).
Sieťová karta z logického hľadiska obsahuje elektronické obvody potrebné na komunikáciu použitím špecifickej fyzickej vrstvy a linkovej vrstvy. To poskytuje základ na sieťový protokolový zásobník, umožňujúc komunikáciu v malých skupinách počítačov na rovnakej lokálnej sieti a komunikáciu na veľké vzdialenosti pomocou smerovateľných komunikačných protokolov ako Internet Protocol.
Konštrukcia.
Interná sieťová karta je klasická rozširujúca karta pre zbernicu počítača (PCIE, v minulosti ISA, PCI a pod.).
Z hľadiska zbernice sieťová karta na prenos dát používa I/O adresu, DMA a IRQ.
Na karte sa obvykle nachádza:
Externé karty obsahujú navyše časti potrebné pre komunikáciu cez daný externý port (USB, PCMCIA ...).

</doc>
<doc id="14532" url="https://sk.wikipedia.org/wiki?curid=14532" title="Goldie Hawnová">
Goldie Hawnová

Goldie Hawnová (; * 21. november 1945, Washington D.C., USA) je americká filmová herečka a producentka. Jej dcéra Kate Hudsonová je tiež filmová herečka.

</doc>
<doc id="14533" url="https://sk.wikipedia.org/wiki?curid=14533" title="Lazar Ludvík Zamenhof">
Lazar Ludvík Zamenhof



</doc>
<doc id="14540" url="https://sk.wikipedia.org/wiki?curid=14540" title="Na pokraji slávy">
Na pokraji slávy

Na pokraji slávy je film režiséra Camerona Crowa.
Pätnásťročný William Miller (Patrick Fugit) miluje rockovú hudbu a prispieva do školských časopisov. Obdivuje hudobného kritika Lestera Bangsa (Philip Seymour Hoffman). Pri svojej prvej reportáži pre Bangsa sa zoznámi s kapelou Stillwater.

</doc>
<doc id="14543" url="https://sk.wikipedia.org/wiki?curid=14543" title="Medená doba">
Medená doba

Medená doba (lingvisticky nevhodne: doba medená; iné názvy: chalkolit, medenokamenná doba, medeno-kamenná doba) je všeobecne nezaužívané označenie historického obdobia praveku, ktoré nasledovalo po neolite (mladšej kamennej dobe) a pred bronzovou dobou.
Pojem sa používa buď ako synonymum pre eneolit v niektorých oblastiach najmä na Blízkom východe, v Levante (v minulosti aj v Egypte), v Maďarsku, Španielsku či Portugalsku, alebo ako inak definované obdobie medzi neolitom a bronzovou dobou (pozri eneolit).
Nomenklatúra.
Termín sa najskôr ujal na Pyrenejskom polostrove a v bývalom Uhorsku (F. Pulszky), pretože sa v týchto oblastiach našlo pre toto obdobie veľké množstvo medenej industrie. Roku 1880 potom podal T. Vilanova na 9. medzinárodnom kongrese v Lisabone návrh na oddelenie medenej doby od bronzovej doby. Napriek tomu sa tento termín všeobecne neujal – dodnes v mnohých krajinách namiesto pojmu medená doba používajú výrazy neskorý neolit, eneolit ap. (pozri pod eneolit). Dôslednejšie sa používa v Španielsku, Portugalsku a Maďarsku.

</doc>
<doc id="14544" url="https://sk.wikipedia.org/wiki?curid=14544" title="Protokol riadenia prenosu">
Protokol riadenia prenosu

Protokol riadenia prenosu (angl. "Transmission Control Protocol"), skratka "TCP", je jedným z protokolov balíka internetových protokolov, ktoré tvoria jeho jadro. Vďaka TCP môžu programy na počítačoch v sieti vytvárať medzi sebou "spojenia" ("connections"), ktorými je možné posielať dáta. Protokol pritom zaručuje, že dáta odoslané z jedného konca spojenia budú prijaté na druhej strane spojenia v rovnakom poradí a bez chýbajúcich častí. Rozlišuje tiež dáta pre rôzne aplikácie (ako webserver a emailový server) v rámci jedného počítača.
TCP podporuje mnohé z najpopulárnejších internetových aplikácí, vrátane HTTP, SMTP a SSH.
Technická špecifikácia.
TCP je spojovo orientovaný, spoľahlivý komunikačný protokol transportnej vrstvy prenášajúci bajtový tok, v súčasnosti zdokumentovaný v IETF RFC 793.
V balíku internetových protokolov tvorí TCP strednú vrstvu medzi IP protokolom pod ním a aplikáciami nad ním. Aplikácie často potrebujú medzi sebou spoľahlivé rúrovité spojenia, ale Internet protokol takéto toky neposkytuje, umožňuje iba nespoľahlivé pakety. Zastáva funkciu transportnej vrstvy v zjednodušenom OSI modeli počítačových sietí.
Aplikácie posielajú sieťou pomocou TCP toky dát s 8-bitovými slabikami a TCP rozdeľuje tok bajtov do segmentov s vhodne zvolenou veľkosťou (zvyčajne ovplyvnenou maximálnou veľkosťou prenosovej jednotky (MTU)). TCP potom podáva výsledné pakety Internet protokolu na doručenie internetom TCP modulu na opačnom konci spojenia. TCP vykonáva kontrolu, aby sa uistil, že sa žiaden paket nestratí tak, že dá každému paketu "poradové číslo", ktoré na druhom konci opäť TCP modul kontroluje a zabezpečuje tiež, že dáta sú doručené v správnom poradí. Vzdialený TCP modul zasiela späť "potvrdenie" ("acknowledgement") o úspešne prijatých bajtoch; časovač odosielajúceho TCP spôsobí "timeout", ak nedostane potvrdenie vo vhodne zvolenom intervale obehu ("round trip time") a dáta o ktorých predpokladá, že sa stratili pošle znova. TCP kontroluje, či dáta neboli poškodené tak, že ráta kontrolný súčet ("checksum") pre každý blok odoslaných dát, ktorý sa pri prijímaní kontroluje.
Fungovanie protokolu podrobne.
TCP spojenie má tri fázy: nadviazanie spojenia, prenos dát a ukončenie spojenia. Na nadviazanie spojenia sa používa tzv. "3-way handshake". "4-way handshake" sa používa na ukončenie spojenia. Počas vytvárania spojenia sa inicializujú parametre ako poradové čísla paketov, aby sa zabezpečila robustnosť a poradie doručenia.
Nadviazanie spojenia.
Hoci je možné, aby dva stroje nadviazali spojenie zároveň, zvyčajne na jednom stroji beží serverová služba počúvajúca na určitom porte a pasívne počúva, t. j. čaká na prichádzajúce spojenia. Bežne sa to nazýva pasívne otvorenie a určuje stranu spojenia, ktorá funguje ako server. Klientská strana spojenia začne aktívne otvorenie tým, že pošle úvodný SYN segment serveru. Server by mal odpovedať platnou požiadavkou SYN so SYN/ACK. Nakoniec by mal klient odpovedať ACK, čím sa 3-way handshake, a teda fáza nadviazania TCP spojenia ukončí.
Prenos dát.
Počas fázy prenosu dát určuje niekoľko kľúčových mechanizmov spoľahlivosť a robustnosť TCP. Patria medzi ne poradové čísla pre určenie poradia TCP segmentov a detekciu duplikátnych dát, kontrolné súčty pre detekciu chýb v segmentoch a potvrdzovanie a časovače pre detekciu a prispôsobenie sa strate alebo oneskoreniu dát.
Počas fázy nadviazania TCP spojenia sa medzi dvoma strojmi vymenia tzv. "initial sequence numbers" (ISN). Tieto slúžia na identifikáciu dát v dátovom toku a počítanie dátových bytov. V každom TCP segmente existuje dvojica poradových čísel, ktoré sa nazývajú poradové číslo a potvrdzovacie číslo. Odosielateľ TCP segmentu nazýva poradové číslo jednoducho poradové číslo, zatiaľ, čo odosielateľ považuje poradové číslo segmentu od prijímateľa za potvrdzovacie číslo. Aby bola zabezpečená spoľahlivosť, prijímateľ potvrdzuje dáta v TCP segmente tak, že indikuje obdržané množstvo súvislých bajtov v TCP toku. Rozšírenie TCP nazývané selektívne potvrdzovanie (selective acknowledgement, SACK) umožňuje prijímateľovi potvrdzovať bloky mimo poradia.
Použitím poradových a potvrdzovacích čísel je TCP schopné doručovať obdržané segmenty v správnom poradí v dátovom toku prijímajúcej aplikácii. Poradové čísla sú 32-bitové čísla bez znamienka, ktoré po dosiahnutí čísla 232-1 pokračujú znova od nuly. Kľučom k udržaniu robustnosti a bezpečnosti TCP spojenia je výber ISN.
16-bitový kontrolný súčet pozostávajúci z doplnkov do jednotky a sumy doplnkov do jednotky obsahu hlavičky TCP segmentu a dát vypočíta odosielateľ a zahrnie ho do prenosu. (Súčet doplnkov do jednotky sa používa preto, lebo je ho možné vypočítať v "každom" násobku dĺžky -- 16-bitov, 32-bitov, 64-bitov atď. -- a výsledok bude po "preložení" rovnaký.) TCP prijímač počíta súčet prijatej TCP hlavičky a dát. Doplnok (hore) bol použitý preto, aby prijímač nemusel nulovať súčtové pole po uložení hodnoty inde; namiesto toho prijímač jednoducho vypočíta doplnok do jednotky na mieste kontrolného súčtu a výsledok by mal byť -0. Ak je to tak, segmet prišiel nedotknutý a bez chýb.
Všimnite si, že kontrolný súčet tiež zahŕňa 96 bitovú pseudohlavičku obsahujúcu zdrojovú adresu, cieľovú adresu, protokol a dĺžku segmentu. Tým poskytuje ochranu pred chybne smerovanými segmentami. 
Podľa súčasných štandardov je kontrolný súčet pomerne slabou kontrolou. Spojové vrstvy s vysokou pravdepodobnosťou bitových chýb môžu požadovať dodatočné kontroly a opravy chýb. Ak by dnes bolo TCP znova navrhované, pravdepodobne by obsahovalo 32-bitovú cyklickú kontrolu redundancie (CRC, cyclic redundancy check) namiesto súčasného kontrolného súčtu. Slabá kontrola je čiastočne kompenzovaná bežným použitím CRC alebo inej integritnej kontroly na vrstve 2, pod TCP a IP, ako je použité v rámci PPP alebo Ethernetu. To však neznamená, že je kontrolný 16-bitový TCP súčet nadbytočný: výskumy internetovej premávky ukázali, že softvérové a hardvérové chyby produkujúce chybné pakety medzi hopmi premávky chránenej CRC a že 16-bitový TCP kontrolný súčet zachytáva väčšinu týchto chýb. To je princíp end-to-end spojenia v praxi.
Veľkosť TCP okna.
Veľkosť TCP okna je množstvo prijatých dát (v bajtoch), ktoré je možné bufferovať počas spojenia. Posielajúci stroj môže odoslať najviac toto množstvo dát, potom je povinný čakať na potvrdenie a aktualizáciu okna prijatým strojom. Windows TCP/IP stack je navrhovaný, aby sa o väčšine prostredí automaticky nastavil a používa väčšie veľkosti okna ako v skorších verziách.
Škálovanie okien.
Pre efektívnejšie využitie sietí s veľkou šírkou pásma môže byť použité väčšie TCP okno. Veľkosť TCP okna riadi tok dát a môže sa pohybovať v rozsahu 2 bajty až 65 535 bajtov. Keďže ju nie je možné ďalej zväčšiť, používa sa škálovanie násobením maximálnej veľkosti okna. Škálovanie TCP okna je možnosť, ktorá sa používa na zväčšenie maximálnej veľkosti okna od 65,535 bajtov do 1 Gigabajtu. Používa sa iba počas 3-way handshake. Škála okna reprezentuje počet bitov posunutia do ľava v poli veľkosti TCP okna. Jeho veľkosť môže byť od 0 (bez posunutia) do 14.
Ukončenie spojenia.
Ukončenie spojenia sa deje za použitia 4-way handshake, kde sa spojenie ukončuje na každom konci nezávisle. Preto typické zrušenie spojenia vyžaduje pár segmentov FIN a ACK z každého konca TCP spojenia.
Je možné aj 3-way handshake, kde po prijatí FIN segmentu odošle druhá strana ACK+FIN v jednom pakete. Následne mu príde odpoveď ACK.
TCP porty.
TCP používa značenie pomocou čísel portov na identifikáciu prijímajúcich a odosielajúcich aplikácií. Každá strana TCP spojenia má priradené 16-bitové číslo bez znamienka (65535 portov) podľa odosielajúcej alebo prijímajúcej aplikácie. Porty sú kategorizované do troch oblastí: najznámejšie porty, ktoré priraďuje Internet Assigned Numbers Authority (IANA) a typicky ich používajú systémové procesy. Na týchto portoch počúvajú známe aplikácie bežiace ako server. Patria medzi ne napríklad FTP (21), Telnet (23), SMTP (25), HTTP (80). Registrované porty zvyčajne používajú používateľské aplikácie ako zdrojové porty, keď kontaktujú servery, ale môžu tiež identifikovať pomenované služby registrované tretími stranami. Užívateľské aplikácie tiež môžu používať dynamické alebo privátne porty, ale to sa deje zriedkavejšie. Dynamické/privátne porty nenesú žiaden význam mimo konkrétneho TCP spojenia.
Vývoj TCP.
TCP je komplexný, vyvíjajúci sa protokol. Hoci sa v priebehu rokov navrhli a vykonali významné rozšírenia, podstata jeho fungovania sa nezmenila od RFC 793 uverejneného v roku 1981. RFC 1122, "Požiadavky pre internetové stroje" vyjasnil množstvo špecifikácií týkajúcich sa implementácie TCP. RFC 2581, "Riadenie preťaženia TCP", jeden z najdôležitejších RFC týkajúcich sa TCP v posledných rokoch popisuje aktualizované algoritmy predchádzajúce preťaženiu. V roku 2001 bol napísaný RFC 3168 opisujúci ECN (explicit congestion notification), signálny mechanizmus na predídenie preťaženia. Na začiatku 21. storočia je 95% paketov používaných na internete TCP. Bežné aplikácie používajúce TCP sú HTTP/HTTPS (world wide web), SMTP/POP3/IMAP (e-mail) a FTP (prenos súborov). Jeho široké použitie je dôkazom, že bol od začiatku dobre navrhnutý.
Nedávno bol vedcami z Caltechu vyvinutý nový protokol nazývaný FAST TCP (Fast Active queue management Scalable Transmission Control Protocol). Podobá sa na TCP Vegas v tom, že oba používajú zdržanie frontu paketov ako hlavný signál preťaženia. Ešte stále rozdiskutovanou témou je, či zdržanie frontu je vhodným signálom preťaženia.
Obmedzenia TCP softvéru.
V priebehu rokov sa postupne zvyšovala rýchlosť sietí. Čo začalo ako protokol vyvinutý pre nespoľahlivé nízkorýchlostné siete (niekoľko Kbps) v súčasnosti musí stíhať Gbps rýchlosti. Softvérové TCP implementácie vyžadujú vysoký výpočtový výkon. Samotná gigabitová TCP komunikácia konzumuje 100% Pentium 2.4 GHz procesora.
Hardvérové implementácie TCP.
Jedným zo spôsobov, ako predísť vysokým požiadavkám TCP na výpočtový výkon je implementovať ho hardvérovo, čo sa nazýva TCP Offload Engine (TOE). Hlavným problémom TOE je, že je ťažké ich integrovať do výpočtových systémov, keďže vyžadujú rozsiahle zmeny v operačnom systéme alebo zariadení. Lepším riešením sú Network Traffic Accelerators (NTA) alebo TCP akcelerátory. NTA sú hardvérové koprocesory, ktoré asistujú CPU v systéme pri spracovávaní paketov. NTA vo všeobecnosti nevyžadujú zmeny v operačnom systéme a je relatívne jednoduché ich implementovať.
Alternatívy k TCP.
TCP však nie je vhodné pre mnohé aplikácie a navrhujú a implementujú sa nové protokoly transportnej vrstvy adresujúce niektoré jeho inherentné nedostatky. Napríklad real-time aplikácie nepotrebujú a utrpia na výkone kvôli mechanizmom spoľahlivého doručenia. V takých typoch aplikácií je často lepšie vyrovnať sa so stratami, chybami alebo preťažením než pokúšať sa im predísť. Medzi príklady aplikácií, ktoré zvyčajne nepoužívajú TCP patria streamovanie multimédií v reálnom čase (ako Internetové rádio), real-time multiplayer hry a VoIP. Každá aplikácia, ktorá nepotrebuje spoľahlivosť alebo sa snaží minimalizovať funkcionalitu sa môže vyhnúť použitiu TCP. V mnohých prípadoch je možné použiť User Datagram Protocol (UDP) namiesto TCP, keď sú požadované iba aplikačné multiplexingové služby.

</doc>
<doc id="14545" url="https://sk.wikipedia.org/wiki?curid=14545" title="Štefan Vrablec">
Štefan Vrablec

Mons. Štefan Vrablec (* 21. február 1925, Závod – † 1. september 2017, Nitra) bol emeritný pomocný biskup Bratislavsko-trnavskej arcidiecézy, titulárny biskup thasbaltský, redaktor a spisovateľ.
Životopis.
Pochádzal zo siedmich detí, mal brata kňaza, dve rehoľné sestry a dvaja súrodenci sú laici. Sestra Anička v deň svojho krstu zomrela. Jeho brat kňaz prof. Jozef Vrablec bol generálnym vikárom v Nitre a zakladateľ slovenskej modernej homiletiky. V roku 1945 maturoval na Gymnáziu v Trnave.
Štúdia.
Z finančných dôvodov sa nedostal na štúdia teológie do Bratislavy, preto sa rozhodol ísť študovať do Nitry. Po prvom roku štúdia sa naskytla možnosť študovať v Ríme. Do kňazskej vysviacky bol ubytovaný v Pápežskom kolégiu Nepomucenum v Ríme. V roku 1951 dosiahol licenciát z teológie a neskôr v roku 1956 doktorát z teológie na Lateránskej univerzite v Ríme. V roku 1963 pokračoval v štúdiu na Gregoriánskej univerzite v Ríme na Inštitúte spirituality.
Kňaz.
Za kňaza bol vysvätený 23. decembra 1950 v Ríme arcibiskupom Luigim Tragliom. Na Slovensko sa nemohol vrátiť kvôli totalitnému systému v krajine a tak po kňazskej vysviacke pôsobí v Taliansku.
Biskup.
Pápežom sv. Jánom Pavlom II. bol 19. júna 1998 menovaný za pomocného biskupa Bratislavsko-trnavskej arcidiecézy a za titulárneho biskupa Tasbaltského. Biskupskú vysviacku prijal 26. júla 1998 v Bazilike Sedembolestnej Panny Márie v Šaštíne z rúk nitrianskeho kardinála Jána Chryzostoma Korca, bratislavsko-trnavského arcibiskupa Jána Sokola a apoštolského nuncia na Slovensku Luigiho Dossenu. Za biskupské motto si zvolil "Nech sa ti klania celá zem."
Dňa 2. mája 2004 sa stal emeritným pomocným biskupom Bratislavsko-trnavskej arcidiecézy. Na odpočinku žil najskôr v priestoroch Arcibiskupského úradu v Trnave, neskôr ho dal Róbert Bezák vysťahovať do Nitry. Podľa vyjadrení Bezáka bol presťahovaný pre jeho vlastné dobro, keďže v Nitre bolo o neho lepšie postarané.
Zomrel 1. septembra 2017 vo večerných hodinách v 92. roku života, 68. roku kňazstva a 19. roku biskupskej služby v Kláštore Spoločnosti Dcér kresťanskej lásky sv. Vincenta de Paul v Nitre. Posledná rozlúčka sa konala dňa 7. septembra 2017 najskôr v Katedrále sv. Jána Krstiteľa v Trnave a v rodnej farnosti Závod, kde je aj pochovaný. 
Ocenenia.
V roku 2002 mu prezident Rudolf Schuster prepožičal štátne vyznamenanie Rad Ľudovíta Štúra I. triedy.
Dielo.
Biskup Štefan Vrablec bol zakladateľom a redaktorom časopisu "Slovenský kňaz" (1959), potom "Diakonia" (1972) a neskôr "Magnifikat" (1975). Okrem toho je autorom nasledujúcich publikácií:

</doc>
<doc id="14551" url="https://sk.wikipedia.org/wiki?curid=14551" title="Cameron Crowe">
Cameron Crowe

Cameron Bruce Crowe (* 13. júl 1957, Palm Springs, Kalifornia, USA) je americký filmový režisér, scenárista a producent.

</doc>
<doc id="14561" url="https://sk.wikipedia.org/wiki?curid=14561" title="TCP">
TCP



</doc>
<doc id="14562" url="https://sk.wikipedia.org/wiki?curid=14562" title="IP">
IP

IP alebo Ip môže byť:

</doc>
<doc id="14563" url="https://sk.wikipedia.org/wiki?curid=14563" title="IP protokol">
IP protokol



</doc>
<doc id="14564" url="https://sk.wikipedia.org/wiki?curid=14564" title="TCP protokol">
TCP protokol



</doc>
<doc id="14568" url="https://sk.wikipedia.org/wiki?curid=14568" title="Angelina Jolieová">
Angelina Jolieová

Angelina Jolieová (rod. Voight, v rokoch 20142019: Jolie Pitt; * 4. jún 1975, Los Angeles, Kalifornia) je americká herečka, filmárka a filantropka. Je dcérou herca Jona Voighta a herečky Marcheline Bertrandovej. Z otcovej strany má čiastočne slovenský pôvod.
Bola manželkou herca Jonnyho Lee Millera (1996 – 1999). Jej druhým manželom bol Billy Bob Thornton, filmový herec a režisér (máj 2000 – máj 2003) a tretím herec Brad Pitt, s ktorým má tri biologické deti: Shiloh, Knox a Vivienne. Spolu adoptovali deti Maddoxa, Zaharu a Paxa. Angelina Jolie sa angažuje v humanitárnych projektoch na celom svete, hlavne týkajúcich sa problematiky utečencov v rámci UNHCR.
Uznanie.
13. júna 2014 jej kráľovná Alžbeta II. udelila čestný rad Dame za prácu v boji proti sexuálnemu násiliu vo vojnových zónach.

</doc>
<doc id="14570" url="https://sk.wikipedia.org/wiki?curid=14570" title="Etnografia">
Etnografia



</doc>
<doc id="14571" url="https://sk.wikipedia.org/wiki?curid=14571" title="Gia">
Gia

Gia je film režiséra Michaela Cristofera. Rozpráva príbeh Gie Marie Carangiovej, bisexuálnej, drogovo závislej supermodelky od jej mladosti po smrť. Gia bola prvou známou modelkou, ktorá zomrela na AIDS.

</doc>
<doc id="14575" url="https://sk.wikipedia.org/wiki?curid=14575" title="Etnológia">
Etnológia

Etnológia, etnografia a národopis (ďalšie ekvivalenty pozri nižšie) sú termíny (vedné odbory), ktoré sú v literatúre rozlične definované – niekedy ako synonymá, ale častejšie ako vzájomne sa rôznym spôsobom vylučujúce pojmy. Podrobnosti o definíciách sú uvedené nižšie v článku, stručne možno tieto definície zhrnúť ako nasledujúce možnosti:
Definície.
Nasleduje súpis možných definícií jednotlivých troch termínov.
I) Etnografia.
A) najmä v anglosaských krajinách (ale často aj mimo nich):
B) najmä v kontinentálnej Európe:
II) Etnológia.
A) najmä v anglosaských krajinách (ale často aj mimo nich):
B) najmä v kontinentálnej Európe:
Poznámka: U nás bolo minimálne v 50. a 60. rokoch 20. stor. potrebné sa slovu etnológia vyhýbať, lebo bolo podľa vzoru Sovietskeho zväzu považované za „buržoázny“ prežitok. Príkladom chápania termínu v Sovietskom zväze je 2. vydanie Boľšej sovetskej enciklopedije (BSE), kde sa v hesle etnologija (podobne v hesle etnografija) v roku 1957 (zväzok 49) píše, že etnológia je a) synonymum etnografie používané najmä nemeckými etnografmi, a b) u niektorých „buržoáznych“ vedcov označuje teoretickú, vysvetľujúcu časť toho, čo BSE označuje ako etnografia (opisnú časť potom títo „buržoázni“ vedci označujú ako etnografia), pričom BSE dodáva, že takéto oddeľovanie opisnej časti a teoretickej časti je „metodicky nesprávne“ a v sovietskej vede sa výraz etnológia nepoužíva. Zhruba od začiatku 70. rokov sa však slovo etnológia stalo v západnej Európe vyslovene módnym výrazom namiesto rôznych alternatívnych označení. Aj u nás sa niekedy v tomto čase slovo začalo váhavo (znova) používať: V roku 1968 bol na Slovensku zriadený „Kabinet etnológie FF UK“ (hoci zostal až do začiatku 90. rokov jediným pracoviskom so slovom etnológia v názve v celom štáte) a napr. v roku 1973 je v encyklopédii Pyramída uvedené heslo „etnografia (etnológia)“, v ktorom sa výrazy opakovane používajú ako rovnocenné v celom texte (v Encyklopédii Slovenska z roku 1978 heslo etnológia síce neexistuje, ale slovo sa aspoň spomína [kvázi mimochodom] ako jedno z „medzinárodných označení“ pre národopis v hesle národopis). Po revolúcii sa výraz etnológia začal aj u nás bežne používať namiesto výrazov národopis alebo etnografia, napríklad už v prvej polovici 90.rokov ho prijali do svojich názvov ďalšie univerzitné pracoviská v Prahe, Brne a Bratislave..
Slovenské ekvivalenty výrazov etnografia, etnológia a súvisiacich výrazov.
Staršie slovenské ekvivalenty názvov disciplín boli nasledovné (z vecného hľadiska sa vzťahujú pochopiteľne len na staršie - t.j. najmä neanglosaské - definície disciplín) :
Dejiny.
Dejiny ponímania etnológie a etnografie.
Pôvod etnológie ako vedy je v prácach nemeckých vedcov z Univerzity v Göttingene, ktorí spolupracovali s Ruskou cárskou akadémiou vied v Petrohrade na výskume domorodcov Kamčatky. V 70. rokoch (prvýkrát v roku 1771) sa v Nemecku na označenie(opisného) výskumu neeurópskych národov objavili termíny etnografia a Völkerkunde („náuka o ľudoch/národoch“). Termín etnológia ako prvý použil slovenský vedec Adam František Kollár v roku 1783 v latinskej knihe Historiae jurisque publici regni Ungariae amoenitates. Etnológiu tu definoval ako vedecké štúdium kmeňov a ľudských populácií, ktoré zahŕňa ich historický pôvod, geografické rozšírenie, jazyky, obyčaje, zvyky a spoločenské zriadenie. V roku 1787 potom výraz etnológia použil Švajčiar Alexandr-César Chavannes (vo francúzskom texte) a Johann Ernst Fabri (u Fabriho pojem zahŕňa aj folkloristiku). Vo Francúzsku termín etnológia spopularizoval André Marie Ampére v roku 1820. V anglicky písaných textoch sa výraz etnológia prvýkrát vyskytol okolo roku 1828 a potom v roku 1842 (u J. C. Pricharda) a výraz etnografia v roku 1834 (vtedy ešte len ako zmienka v jednej encyklopédii, že Nemci používajú takýto výraz) , často bol spočiatku obmedzený zhruba na výskum rás (t.j.v definícii sa potláčal kultúrny, geografický a lingvistický aspekt). O iných starších definíciách etnografie a etnológie pozri kapitolu definícia.
Termín etnológia sa v 20. stor. síce v Amerike niekedy používal ako synonymum kultúrnej antropológie (zdôrazňujúc tak porovnávací aspekt kultúrnej antropológie), celkovo však v anglosaských krajinách bolo a je vo zvyku používať výraz etnografia na označenie opisnej a zberateľskej fázy antropologického výskumu kultúry a výraz etnológia na označenie teoretického porovnávacieho zovšeobecnenia získaného materiálu antropologického výskumu. Podobné tendencie badať vo francúzskej štrukturálnej antropológii. V krajinách strednej Európy sa naopak etnológia v 20. storočí považovala za disciplínu oddelenú od antropológie, ale inak rovnako ako v anglosaských krajinách aj tu – ale okrem obdobia socializmu – zvykli niektorí autori rozlišovať medzi opisnou formou (etnografiou) a porovnávacou formou (etnológiou), iní autori však etnológiu a etnografiu považovali za úplné synonymá. V Sovietskom zväze a jeho satelitoch (vrátane Česko-Slovenska) sa obyčajne používal len termín etnografia (zahŕňal tak opisný ako aj porovnávací výskum), termín etnológia sa považoval za nevhodný a ak sa používal, tak ako úplné synonymum etnografie (pozri aj vyššie v kapitole Definícia). Okrem toho na označenie etnografie a/alebo etnológie existovali už od 19. storočia v jednotlivých štátoch aj domáce rôzne vymedzené výrazy (napr. slov. národopis, nem. Völkerkunde a maď. néprajz). Zhruba od začiatku 70. rokov však v západnej Európe začali byť nahradzované slovom etnológia, ktoré sa vtedy stalo módnym výrazom. Od konca 20. storočia sa, ako sa zdá, začína celosvetovo podľa anglosaského vzoru presadzovať jednak subsumovanie etnológie/etnografie pod (sociokultúrnu) antropológiu (považujú sa za jadro sociokultúrnej antropológie – pozri napr. článok sociokultúrna antropológia) a jednak chápanie etnológia ako opisnej fázy výskum a etnografie ako porovnávacej fázy výskumu. Ako ekvivalent tradičného nemeckého výrazu Volkskunde, ktorý znamená výskum (len) domácej či európskej ľudovej kultúry a ktorý sa do slovenčiny historicky prekladal veľmi rôzne ( pozri vyššie), sa zhruba od 70. rokov celosvetovo presadil názov európska etnológia.
Ostatné.
V 19. storočí vznikli prvé etnologické spoločnosti (Société Ethnologique de Paris – 1839, Ethnological Society of New York – 1842, Ethnological Society of London – 1843), prvé etnologické múzeá (Petrohrad – 1837, neskôr Kodaň, Lipsko, Berlín, Drážďany, Rím, Paríž, Viedeň, Oxford a pod.)a prvé odborné etnologické časopisy.
Prvou etnografickou/etnologickou školou bola v 2. polovici 19. storočia tzv. evolucionistická teória (z hľadiska dnešného zaradenia etnológie/etnografie by sme povedali evolucionistická antropológia), teda smer založený na evolucionizme, aplikácii biologickej evolúcie aj na vývoj ľudstva. Známa je napr. periodizácia vývoja ľudstva L. Morgana od divošstva cez barbarstvo k civilizácii. Predstaviteľmi boli Johann Jacob Bachofen, James George Frazer, John Lubbock, Henry James Sumner Maine, John Ferguson McLennan, Lewis Henry Morgan, Edward Burnett Tylor a ďalší. Problémom tohto obdobia je, že išlo o čisto teoretický výskum na základe informácií od zberateľov a misionárov, terénny výskum ešte neexistoval.
Začiatkom 20. storočia sa (ako reakcie na evolucionistickú teóriu) sformovali viaceré etnografické školy:
Etnografia chápaná ako čisto opisná časť antropológie.
Rozlišuje sa:
Etnografia má svoje počiatky v cestovných denníkoch, diároch, oficiálnych správach koloniálnych úradníkov. Etnografické pozorovania je ale možné vykonávať aj pri štúdiu menších spoločenstiev (vidiek, odľahlý región) zachovávajúcich si svoju špecifickú kultúrnu a sociálnu identitu. Časom bola v etnografii vybudovaná vedecká metóda, ktorá sa snaží minimalizovať subjektivizmus etnografa v alternatívnom sociálnom prostredí tak, aby bol schopný zachytiť, špecifikovať a opísať inak neočakávané sociálne konštrukcie. Etnografia bola v minulosti zneužitá na dokazovanie schém politickej a sociálnej nadradenosti voči „primitívnym“ národom. Dnes nám naopak slúži na zaznamenanie obrovskej kultúrnej a sociálnej diverzity ľudských spoločenstiev, ohrozovanej neustálym postupom globalizácie.
V minulosti sa informácie získané etnografiou (tak ako je definovaná v tejto kapitole) používali ako zdroj pre etnológiu (definovanú ako porovnávacia syntéza etnografických informácií). Dnes už etnografiu za svoj základný základný zdroj informácií považuje skôr priamo kultúrna antropológia, čiže za základ antropologických skúmaní sa už zriedkakedy pokladá etnológia.
Referencie.
Použité skratky:
Vlastné referencie:

</doc>
<doc id="14578" url="https://sk.wikipedia.org/wiki?curid=14578" title="Marián Chovanec">
Marián Chovanec

Mons. ThDr. Marián Chovanec (* 16. september 1957, Trenčín) je slovenský rímskokatolícky duchovný, 16. diecézny biskup Banskobystrickej diecézy.
Život.
Základnú školu a gymnaziálne štúdia absolvoval v Trenčíne. Po maturite začal študovať na Rímskokatolíckej cyrilometodskej bohosloveckej fakulte v Bratislave. Pre účasť na protestnej hladovke proti prorežimnej organizácii kňazov Pacem in terris v roku 1981 bol na zásah štátnej moci zo seminára vylúčený. Na teologické štúdiá ho opätovne prijali až v roku 1986. V roku 1990 bol vyslaný na ďalšie teologické štúdia na Katolícku univerzitu v poľskom Lubline. V roku 1992 získal licenciát teológie a v roku 1994 doktorát v odbore dogmatickej teológie. 
Po vysvätení za kňaza 17. júna 1989 pôsobil ako kaplán vo farnosti Nitra-Dolné mesto. V roku 1990 bol menovaný za archivára Biskupského úradu v Nitre a za správcu farnosti Nitra-Dražovce. Dogmatickú teológiu vyučoval od roku 1993 na Teologickom inštitúte sv. Gorazda v Nitre a od roku 2013 vyučuje na Teologickom inštitúte sv. Františka Xaverského v Banskej Bystrici-Badíne. 
22. júla 1999 ho pápež Ján Pavol II. vymenoval za titulárneho biskupa maxitenského a nitrianskeho pomocného biskupa. 
Biskupskú vysviacku prijal 18. septembra 1999 v Katedrále sv. Emeráma v Nitre z rúk vtedajšieho diecézneho biskupa Jána Chryzostoma kardinála Korca. 
Od augusta 2000 je generálnym sekretárom Konferencie biskupov Slovenska a od 1. marca 2003 do 14. decembra 2012 bol generálnym vikárom nitrianskej diecézy.
20. novembra 2012 ho pápež Benedikt XVI. vymenoval za banskobystrického diecézneho biskupa. Do služby diecézneho biskupa ho inauguroval 15. decembra 2012 v Katedrále sv. Františka Xaverského v Banskej Bystrici bratislavský arcibiskup metropolita Stanislav Zvolenský.

</doc>
<doc id="14579" url="https://sk.wikipedia.org/wiki?curid=14579" title="Pyramída">
Pyramída

Pyramída v architektúre je historicky monumentálna staroegyptská hrobka v tvare pravidelného kvadratického ihlana, ako aj jej podobný útvar (niekedy s iným účelom) v predkolumbovskej Amerike a inde na svete; dnes veľká stavba v tvare pravidelného kvadratického ihlana.

</doc>
<doc id="14580" url="https://sk.wikipedia.org/wiki?curid=14580" title="Blízky východ">
Blízky východ

Blízky východ (okrem politiky, najmä v kultúrnom, či archeologickom kontexte, aj: Predný východ, či menej často Predný Orient; po anglicky "Near East", po nemecky "Naher Osten/Nahost/Vorderer Orient") je nejasne vymedzený zemepisný termín. Najčastejšie sa ním myslí juhozápadná Ázia (bez Zakaukazska, Afganistanu a Pakistanu) a Egypt, podrobný prehľad definícií pozri nižšie.
Definície.
Blízky východ/Predný východ/Predný Orient je v literatúre (a pod.) definovaný napríklad nasledujúco:
Časti.
Územie možno zhruba rozdeliť na tieto historické a zemepisné podoblasti (v závislosti od konkrétnej definície Blízkeho východu jednotlivé podoblasti odpadajú):
Egypt, prípadne aj Sudán sa za súčasť Blízkeho východu zvykne považovať kvôli významným interakcií s ostatnými štátmi Blízkeho východu počas dejín ľudstva.

</doc>
<doc id="14581" url="https://sk.wikipedia.org/wiki?curid=14581" title="Levanta">
Levanta

Levanta () je približný historický zemepisný termín, ktorý odkazuje na veľké územie vo východnom Stredomorí. Vo svojom najširšom historickom zmysle Levanta zahŕňa celé východné Stredomorie s jeho ostrovmi, t. j. zahŕňa všetky krajiny pozdĺž východného brehu Stredozemného mora siahajúce až po Grécko a Kyrenaiku. Termín Levanta zaviedlo Anglicko na konci 15. storočia. Slovo pochádza z talianskeho "Levante", pôvodne v spojení "il sole levante" „vychádzajúce slnko“ (odtiaľ označenie východnej svetovej strany a tam sa nachádzajúcich území). Ako taký je to ekvivalentný názov k arabskému termínu "Mašrík", čo znamená „krajina, kde vychádza slnko“. Západný náprotivok v arabčine je "Maghreb" a v portugalčine "Poente", čo znamená „kde slnko zapadá; západ“.
Levanta v užšom zmysle.
Levanta je súčasťou Blízkeho východu.
Ako súčasť Levanty sa tradične udáva aj región Kilikia na tureckom stredomorskom pobreží (nie však náhorná plošina vnútrozemia) a Sinajský polostrov. Podľa niektorých zdrojov dokonca Levanta zahŕňa len pobrežie Malej Ázie a Egypta.
Pojmom "levantínci" sa označovalo talianske obyvateľstvo stredomorských miest v stredoveku a novoveku, pochádzajúce z Janova a Benátok. Títo utvárali v prístavoch pod osmanskou správou európske (kresťanské) štvrte so zameraním na obchod a niektoré špecifické remeslá (výroba zbraní). V prvej polovici 20. storočia získalo toto pomenovanie hanlivú konotáciu ako označenie európskych prisťahovalcov (Gréci, Arméni, Taliani, Francúzi), ktorí sa asimilovali s miestnym obyvateľstvom a kultúrou, zachovávajúc si náboženstvo a jazyk. 
Región Levanty vstúpil do dejín predovšetkým ako dejisko križiackych výprav v 11. – 13. storočí.
Španielska Levanta.
Neoficiálny región "(costa de) Levante" (doslova: pobrežie Východu) sa nachádza aj na španielskom stredomorskom pobreží, na území dnešných provincií Valencia a Murcia. Je známy svojím jaskynným umením z epipaleolitu, mezolitu a začiatkov neolitu, pomenovaným "levantínsky okruh". Toto umenie nemá nič spoločné s východným Stredomorím. Časovo nasleduje po známejšom "franko-kantábrijskom okruhu" (jaskyne Lascaux, Altamira, Trois-Frères).

</doc>
<doc id="14582" url="https://sk.wikipedia.org/wiki?curid=14582" title="Predný východ">
Predný východ



</doc>
<doc id="14583" url="https://sk.wikipedia.org/wiki?curid=14583" title="Palestínske okupované teritóriá">
Palestínske okupované teritóriá



</doc>
<doc id="14584" url="https://sk.wikipedia.org/wiki?curid=14584" title="Gaza (mesto)">
Gaza (mesto)

Gaza () je najväčšie mesto Palestínskych okupovaných území. V Gaze sídli palestínska samospráva, vláda a prezident. Aby sa predišlo zamieňaniu Pásma Gazy a mesta Gaza, hovorí sa o "meste Gaza" (Gaza City). Počet obyvateľov je približne 400 000. 
Gaza bola od roku 1967 (Šesťdňová vojna) do roku 1994 pod priamou vojenskou správou izraelskej armády. V roku 1993 bola uzavretá Dohoda z Osla o postupnom prenose správy na palestínsku samosprávu.

</doc>
<doc id="14585" url="https://sk.wikipedia.org/wiki?curid=14585" title="Palestínske okupované územia">
Palestínske okupované územia

Palestínske okupované územia alebo len Palestínske územia je termín, ktorý sa používa na označovanie územií, ktoré boli počas Šesťdňovej vojny v roku 1967 obsadené Izraelom (Západného brehu Jordánu [vrátane východného Jeruzalema] a Pásma Gazy). Rozsah územia je zatiaľ predmetom budúcich rokovaní a boli často definované tzv. Zelenou líniou. Pojem Palestínske okupované územia používala aj Organizácia Spojených národov a ďalšie medzinárodné organizácie medzi rokmi 1998 až 2013 vo vzťahu k palestínskym územiam. V roku 2012 sa v komunikácii OSN začal pre palestínske územia používať názov „Štát Palestína“, ktorý organizácia ISO prijala v roku 2013. V auguste 2015 však Bezpečnostná rada OSN považovala Palestínu za nezvrchovanú entitu, ktorej zabránila stať sa členom Valného zhromaždenia OSN. 
Izrael počas Šesťdňovej vojny v roku 1967 obsadil územia Západného brehu Jordánu a Pásma Gazy, ktoré boli dovtedy kontrolované Jordánskom a Egyptom; odvtedy nad nimi čiastočne udržiava kontrolu Izrael.

</doc>
<doc id="14586" url="https://sk.wikipedia.org/wiki?curid=14586" title="Ludwik Łazarz Zamenhof">
Ludwik Łazarz Zamenhof



</doc>
<doc id="14588" url="https://sk.wikipedia.org/wiki?curid=14588" title="Zjednotenie (matematika)">
Zjednotenie (matematika)

V matematike sa ako zjednotenie dvoch alebo viacerých množín označuje taká množina, ktorá obsahuje všetky prvky, ktoré sa nachádzajú aspoň v jednej zo zjednocovaných množín a žiadne ďalšie prvky. Zjednotenie množín "A" a "B" sa označuje symbolom "A" ∪ "B".
Formálny zápis.
Zjednotenie dvoch množín A a B:
 formula_1
Všeobecný zápis zjednotenia nekonečného počtu množín M:
 formula_2
Vlastnosti.
Operácia zjednotenia množín je asociatívna, tzn. (A ∪ B) ∪ C = A ∪ (B ∪ C). Zároveň je A ∪ B ∪ C rovno obidvom týmto výrazom, takže zjednotenia množín je možné zapisovať bez použitia zátvoriek.
Zjednotenie je tiež komutatívne, tzn. A ∪ B = B ∪ A. Pri zápise zjednotenia množín teda nezávisí na poradí množín.
Neutrálnym prvkom zjednotenia je prázdna množina, tzn. A ∪ ∅ = A pre ľubovolnú množinu A.

</doc>
<doc id="14589" url="https://sk.wikipedia.org/wiki?curid=14589" title="Pásmo Gazy">
Pásmo Gazy

Pásmo Gazy (, angl. "Gaza Strip") je úzky pruh zeme na pobreží Stredozemného mora, severovýchodne od Sinajského polostrova. Nachádza sa tu najväčšie mesto pod palestínskou správou – mesto Gaza. Druhé najväčšie je mesto Rafah.
Pásmo Gazy je výnimočné tým, že je to jedna z najhustejšie obývaných oblastí v regióne. Spolu s územiami na západnom brehu Jordánu je formálne spravované palestínskymi autonómnymi orgánmi (od roku 1994), no od roku 2007 je výlučne pod kontrolou hnutia Hamás, zatiaľ čo západný breh Jordánu je spravovaný stranou Fatah. 
Vývoj.
Koncom roku 1948 bolo pásmo Gazy obsadené Egyptom, a pod jeho správou zostalo až do roku 1967.
Po tzv. 6-dňovej vojne pripadlo Izraelu, ktorý zaviedol priamu vojenskú správu nad územím.
Vo februári 2005 hlasovala izraelská vláda za stiahnutie izraelských síl do leta 2005, vrátane likvidácie izraelských osád a presídlenia židovských osadníkov. Po stiahnutí si Izrael ponechá pobrežnú kontrolu a pás pozdĺž hranice s Egyptom (nazývaný „Filadelfský koridor“). Vláda čelí silnej opozícii voči tomuto plánu.
Vo voľbách v roku 2006 v pásme Gazy triumfovalo islamistické hnutie Hamás, porazilo hnutie Fatah, ktoré dovtedy ovládalo celé Palestínske územie. V Predjordánsku však Fatah voľby vyhral, čo viedlo ku konfliktu medzi Hamásom a Fatahom a vyústilo do rozdelenia palestínskych území – od roku 2007 má Predjordánsko pod kontrolou Fatah a pásmo Gazy spravuje Hamás. 
Administratívne delenie.
Pásmo Gazy je rozdelené do 5 guvernorátov:

</doc>
<doc id="14591" url="https://sk.wikipedia.org/wiki?curid=14591" title="Disjunkcia (logika)">
Disjunkcia (logika)

Logická disjunkcia (používa sa pre ňu symbol ∨) je výroková spojka, ktorej hodnota je pravda práve vtedy, keď aspoň jeden zo vstupných operandov je pravda.
Dva výroky spojené disjunkciou tvoria výrok (nazývaný aj "disjunkciou týchto dvoch výrokov"), ktorý je pravdivý práve vtedy, ak je pravdivý aspoň jeden zo spájaných výrokov. V hovorovom jazyku sa väčšinou vyjadruje spojkou alebo.
Disjunkcia viacerých výrokov (množiny výrokov) je pravdivá práve vtedy, ak je pravdivý aspoň jeden z týchto výrokov. Disjunkcia prázdnej množiny výrokov sa považuje za nepravdivý výrok.

</doc>
<doc id="14592" url="https://sk.wikipedia.org/wiki?curid=14592" title="Výroková spojka">
Výroková spojka

Výroková spojka je operácia, pomocou ktorej sa vytvára z niekoľkých (väčšinou dvoch) výrokov výrok, ktorého pravdivostná hodnota sa odvodzuje podľa daného pravidla z pravdivostných hodnôt spájaných výrokov. Výrokové spojky sú napríklad negácia, disjunkcia, konjunkcia, implikácia, ekvivalencia, non-ekvivalencia.

</doc>
<doc id="14593" url="https://sk.wikipedia.org/wiki?curid=14593" title="Zjednotenie">
Zjednotenie

Zjednotenie (nedokonavý vid: zjednocovanie, jednotenie) môže byť:
Jednotenie môže byť aj riedenie rastlín, ktorú rastú/sú vysadené husto vedľa seba, synonymum: pretrhávanie, pozri pretrhávanie

</doc>
<doc id="14594" url="https://sk.wikipedia.org/wiki?curid=14594" title="Konjunkcia (logika)">
Konjunkcia (logika)

Logická konjunkcia je výroková spojka. Používa sa pre ňu symbol ∧. 
Dva výroky spojené konjunkciou tvoria výrok (nazývaný aj "konjunkciou týchto dvoch výrokov"), ktorý je pravdivý práve vtedy, ak sú pravdivé obidva spájané výroky. V hovorovom jazyku sa väčšinou vyjadruje spojkou "a".
Konjunkcia viacerých výrokov (množiny výrokov) je pravdivá práve vtedy, ak je pravdivý každý z týchto výrokov. Konjunkcia prázdnej množiny výrokov sa považuje za pravdivý výrok.

</doc>
<doc id="14596" url="https://sk.wikipedia.org/wiki?curid=14596" title="Šesťdenná vojna">
Šesťdenná vojna



</doc>
<doc id="14598" url="https://sk.wikipedia.org/wiki?curid=14598" title="Konjunkcia">
Konjunkcia

Konjunkcia môže byť:

</doc>
<doc id="14599" url="https://sk.wikipedia.org/wiki?curid=14599" title="Disjunkcia">
Disjunkcia

Disjunkcia môže byť:

</doc>
<doc id="14600" url="https://sk.wikipedia.org/wiki?curid=14600" title="Pyramída (rozlišovacia stránka)">
Pyramída (rozlišovacia stránka)

Pyramída môže byť:

</doc>
<doc id="14601" url="https://sk.wikipedia.org/wiki?curid=14601" title="Ihlan (rozlišovacia stránka)">
Ihlan (rozlišovacia stránka)

Ihlan alebo pyramída označuje:
Malý ihlan sa nazýva ihlanec.

</doc>
<doc id="14623" url="https://sk.wikipedia.org/wiki?curid=14623" title="Stredný východ">
Stredný východ

Stredný východ (angl. "Middle East/Mideast", nem. "Mittlerer Osten", fr. "Moyen-Orient") je geografický termín používaný v dvoch základných významoch: jednak staršie ako územie medzi Blízkym východom a Ďalekým východom (t.j. najmä Irán a Afganistan) a jednak novšie ako úplné alebo približné synonymum termínu Blízky východ. Podrobnosti definície pozri nižšie.
Definícia.
Nasledujú ukážky definícií Stredného východu z literatúry:
Starší význam.
Starší (a dodnes niekedy ešte najmä v stredoeurópskych textoch používaný) význam je územie medzi Blízkym východom a Ďalekým východom, t.j. definície znejú nasledovne: 
Novší význam.
Novší význam je úplné alebo približné synonymum Blízkeho východu, t.j. definície znejú nasledovne:
Treba poznamenať, že v archeológii, histórii staroveku a podobne sa však termín Stredný východ v tomto význame vôbec nepoužíva a namiesto toho sa hovorí napr. o Prednom či Blízkom východe.
Vláda USA v rámci príprav na samit G8 v roku 2004 predstavila pojem Greater Middle East (Veľký Stredný východ) či Broader Middle East/Wider Middle East (Širší Stredný východ), definovaný v vládou USA v roku 2004 ako arabské štáty (t.j. severoafrické pobrežné štáty od Mauritánie po Egypt, Sudán, Džibutsko, Somálsko, Komory, Arabský polostrov, arabské ázijské pobrežné štáty Stredozemného mora, Irak) + Izrael, Turecko, Irán, Afganistan a Pakistan. Definícia ale celkovo nie je ustálená, podľa niektorých názorov by pojem mohol zahŕňať aj Strednú Áziu a (Za)Kaukaz(ko) alebo naopak by nemal zahŕňať Turecko a Pakistan.. Veľký/Široký Stredný východ nie je však z obsahového hľadiska úplne novým konceptom - definícia Veľkého/Širokého Stredného východu totiž viac-menej zodpovedá niektorým (aj vyššie uvedeným) širším definíciám Stredného východu (t.j. aj bez toho, aby pred slovom Stredný boli atribúty typu Veľký či Široký) a takisto viac-menej zodpovedá niektorým definíciám Blízkeho východu (napr. od FAO alebo Library of Congress – pozri v článku Blízky východ).

</doc>
<doc id="14624" url="https://sk.wikipedia.org/wiki?curid=14624" title="Transplantácia (anatómia)">
Transplantácia (anatómia)

Transplantácia (, zo slov "trans-" = cez, "planta" = sadenica) je prenesenie celého orgánu alebo jeho časti z jedného organizmu do druhého, za účelom náhrady príjemcovho (lekársky výraz "akceptor") poškodeného alebo zlyhávajúceho orgánu. Darca (lekársky výraz "donor") orgánu môže byť žijúci alebo mŕtvy.
Pôvod orgánov.
Krvná transfúzia a transplantát kostnej drene sú špeciálne prípady, kedy je tkanivo obnoviteľné. V ostatných prípadoch, žijúci darca orgánu musí mať druhý taký istý orgán (napríklad obličky), alebo môže poskytnúť len časť orgánu (napr. pečeň, podžalúdková žľaza alebo tenké črevo).
Na rozdiel od darcov s mozgovou smrťou, ktorí tvorili väčšinu mŕtvych darcov posledných dvadsať rokov, stále narastá počet darcov „bez bitia srdca“, zvyšujúc tak množstvo transplantátov, pretože ich potreba stále narastá.
Typy transplantátov.
Jednotlivé transplantáty.
Orgány a tkanivá, ktoré môžu byť v dnešnej dobe transplantované:
História transplantácie.
Carrelov „U“ steh.
Zásadnou zmenou bol objav cievneho stehu. Francúz Alexis Carrel bol v Paríži svedkom atentátu na srbského cára, ktorý bol postrelený a vykrvácal. Carrela, ktorý sa problémom zaoberal od roku 1902, priviedla táto príhoda k rozhodnutiu skúsiť cievy zošiť tzv. „U“ stehom. Jeho technika spočívala vo vychýlení koncov tepien nahor a ich zošitie hrubým materiálom. Stehy neboli vo vnútri cievy a krv mohla voľne prúdiť. Ibaže vtedy ešte nebol objavený heparín zabraňujúci zrážanlivosti krvi, takže sa tepna často okamžite upchala krvnou zrazeninou. Carrel odišiel zdokonaľovať svoj objav do USA a v roku 1912 mu bola za prácu o zošívaní a transplantácií ciev a iných orgánov udelená Nobelova cena za fyziológiu alebo medicínu.
Prvé transplantácie.
Prvú úspešnú transplantáciu obličiek urobil v roku 1950 americký chirurg R. Lawler. Ale ešte do polovice 20. storočia nebola známa takzvaná odmietavá reakcia organizmu na štep – príčina, prečo nebolo možné úspešne transplantovať aj iné orgány. Najďalej vo svojich pokusoch dospel ruský chirurg Wladimir Demichow. Ten vymyslel techniky transplantácie srdca, ktoré nejaký čas fungovali. Ale pretože nevedel nič o imunológii, pokusné zvieratá po niekoľkých hodinách umierali.
V roku 1960 bol ocenený anglický vedec sir Peter Medawar za objav získanej imunologickej tolerancie k cudzím tkanivám. K rovnakému objavu došiel aj český vedec M. Hašek. Obaja vedci došli k rovnakému záveru, že keď sa vymení genetická informácia vo vajíčku, dochádza v ňom k navodeniu imunologickej tolerancie – k spojeniu, ktoré predáva genetickú informáciu. Tým sa dokázalo, že genetická bariéra nie je neprekonateľná.
Súčasne prebiehal farmakologický výskum. V šesťdesiatych rokoch boli objavené imunosupresívne účinky kortikoidov (t. j. tlmiace imunitné reakcie organizmu). Tie boli pôvodne vymyslené ako liek proti progresívnemu ochoreniu kĺbov. Zároveň sa z pôvodne protinádorového lieku 6 mercaptopurin odvodil azatioprín – prvé imunosupresívum. Ten spolu s kortikoidmi umožnil spustenie programu transplantácií obličiek. Sú najprístupnejšie a imunologicky veľmi výhodné.
Chirurgovia však začali premýšľať i o transplantácii iných orgánov. Ešte pred transplantáciou srdca uskutočnil v roku 1963 americký chirurg Thomas Starzl transplantáciu pečene u troch pacientov. Prvý pacient zomrel počas operácie, druhý po siedmich a tretí po 22 dňoch. V tom istom roku transplantoval J. Hardy pľúca. Pacient však po osemnástich dňoch zomrel. Nasledovali transplantácie pankreasu a čreva. Ibaže dovtedajšie imunosupresíva nestačili na náročné transplantácie, kedy sa prenáša väčšie množstvo tkaniva. Navyše sa u týchto orgánov nepodarilo zistiť, kedy dochádza k odhojivej reakcii, ktorá vyžadovala nasadenie veľkého množstva kortikoidov, aby sa zabránilo imunologickej reakcii. Preto sa transplantácie ostatných orgánov stali predmetom klinického výskumu a pokračovalo v nich len málo pracovísk.
Jedným z nich bola univerzita v Stanforde v USA. Norman Shumway tam v roku 1966 dokončil niekoľkoročný výskum techniky transplantácie srdca, ktorú dokonale opísal na psovi. 3. decembra 1967 uskutočnil profesor Christiaan Barnard po nespočetnom rade pokusov na psoch prvú transplantáciu ľudského srdca. Príjemcom bol päťdesiatpäťročný Louis Washkansky. Na živote ohrozený „kardiak“ dostáva srdce tridsaťpäťročnej smrteľne zranenej ženy. Napriek tomu že sa operácia podarila, Washkanski po osemnástich dňoch umiera. Barnard sa nenecháva neúspechom odradiť a už 2. januára 1968 uskutočňuje druhú – úspešnú transplantáciu. Príjemcom je Philip Blaiberg a darcom černoch. Bleiberg žil po zákroku 19 mesiacov. Po tejto operácii nasledovalo v krátkom období 112 neúspešných transplantácií srdca. Príčina neúspechu spočívala väčšinou v tom, že sa nepodarilo včas zistiť, či transplantované srdce je, alebo nie je prihojené.
Transplantácie umelých orgánov.
V priebehu 90. rokov, boli človekom vyvinuté materiály a zaradenia, ktoré môžu úspešne nahradiť časti živých systémov v ľudskom tele. Tieto špeciálne materiály – schopné fungovať v intímnom elektrickom spojení so živým tkanivom a s minimálnym nepriaznivým účinkom alebo odmietnutím – sa nazývajú biomateriály. Zaradenia konštruované z biomateriálov a navrhnuté pre vykonávanie špecifických funkcií v ľudskom tele sa obvykle nazývajú biologické zaradenia alebo implantáty.
Prvé úspešné implantáty boli kostné platničky, predstavené v roku 1900 na stabilizovanie kostnej fraktúry a urýchlenie jej hojenia. Pokrok v materiálovom inžinierstve a operačných technikách, viedlo k experimentu náhrady ciev v roku 1950, ventil umelého srdca a bedrový kĺb boli vo vývoji v roku 1960. Už v roku 1969 sa americký chirurg Denton Cooley rozhodol implantovať elektrickú pumpu o váhe 340 gramov, ktorú skonštruovali Domingo Liotta a Charles Bell. V 70. rokoch vytvorili americkí vedci William DeVries a Robert Jarvik umelé srdce. Problém nespočíval v nemožnosti jeho implantovania, ale v tom, že umelé srdce potrebuje pneumatický pohon. Srdcové chlopne pracujú ako jednocestné ventily a musia sa otvárať v určitom čase, danom desatinami sekundy. V tej dobe totiž nebolo technicky možné docieliť, aby sa chlopňa zavierala plynulo.
Už pri prvom implantáte kostnej platničky, boli zistené materiálové a konštrukčné problémy, ktoré mali za následok predčasnú stratu funkčnosti implantátu (mechanická porucha, korózia a slabá biokompatibilita). Dizajn, výber materiálu a biokompatibilita zostávajú aj naďalej kritické otázky súčasných biologických implantátov a zariadení. K vývoju umelých orgánov alebo implantátov napomáhajú aj najnovšie vedecké poznatky, elektronika, miniatúrne čipy, používané na kontrolu a ovládanie niektorých orgánov. Biomateriály teraz hrajú hlavnú úlohu vo výmene alebo zlepšovaní funkcií každého dôležitého systému v ľudskom tele (kostrový, obehový, nervový, a tak ďalej).
Trendy transplantácie.
Transplantácia celého tela, ktorá je prinajmenšom chirurgicky možná, by mohla v budúcnosti predĺžiť život týmto trom skupinám:

</doc>
<doc id="14625" url="https://sk.wikipedia.org/wiki?curid=14625" title="Sundance Film Festival">
Sundance Film Festival

Sundance Film Festival je najvýznamnejší festival nezávislého filmu v Spojených štátoch.
Usporiadateľom festivalu je filmový inštitút Sundance Institute, ktorý založil herec a režisér Robert Redford na podporu nezávislých filmárov.

</doc>
<doc id="14626" url="https://sk.wikipedia.org/wiki?curid=14626" title="Umelé srdce">
Umelé srdce

Umelé srdce je prístroj implantovaný do tela, ktorý nahradzuje funkciu biologického srdca. Je to bionická pumpa, ktorá je napojená na vlastnú obehovú sústavu. Na rozdiel od krvnej pumpy, ktorá je mimo ľudského tela a zastupuje funkciu srdca aj pľúc. Umelé srdce je jedinou nádejou pri čakaní na transplantáciu srdca. Pacient môže nosiť prístroj niekoľko rokov. Rekord je 17 mesiacov.
Jarvik 7.
V roku 1982 doktor William DeVries implantoval "Jarvik 7", prvé zariadenie predurčené stať sa úplne trvalou náhradou srdca. Operácia bola urobená na Universite v Utahu, a pacient bol doktor Barney Clark, zubár zo Seattlu. Clark žil 112 dní s umelým srdcom. "Jarvik 7" bolo srdce s pneumatickým pohonom navrhnuté doktorom Willem Kolffom a doktorom Don Olsenom. Na rozdiel od nezávislého srdca "AbioCor", srdce "Jarvik 7" vyžadovalo niekoľko drôtov, ktoré trčali z pacienta a boli pripojené k veľkej externej jednotke. Vyústenie drôtov viedlo k niekoľkým infekciám u Clarka. Odvtedy "Jarvick 7" prešiel mnohými premenami. Súčasný "Jarvik 2000" je už len srdcová pumpa, ktorá podporuje činnosť jednej srdcovej komory. Pomáha srdcu pretláčať krv do celého tela. Rýchlosť pumpovania sa dá nastaviť manuálne, takže istá telesná námaha nie je rizikom. Aj keď ide o trvalý implantát, napájanie je vyriešené zvonku. Človeku teda do tela vedú drôty, musí stále pri sebe nosiť opasok s batériami a každých osem hodín ich vymieňať.
VAD.
VAD (angl. "ventricular assist devices") je mechanická pumpa používaná pre dočasnú alebo trvalú podporu cirkulácie krvi. Znižuje zaťaženie srdca a často je používaná ako most pre pacientov čakajúcich na transplantáciu. Pri použití VAD sa ľudské srdce neodstraňuje a má možnosť sa uzdraviť pozvoľným a prirodzeným spôsobom. Skoršie návrhy boli obrovské mechanizmy, ktoré veľmi obmedzovali pohyblivosť pacientov. VAD sa skladá z jednej či dvoch mikropúmp a riadiacej jednotky.
VAD môže nahradiť:
Rotary axial flow LVAD.
Táto pomocná srdcová pumpa nie je väčšia ako "C" baterka. Turbínové zariadenie pumpuje okysličenú krv všade do tela. Elektricky poháňaná pumpa nepulzuje ani nebije ako skutočné srdce. V tomto prípade je pumpa prispôsobená pre ľavú srdcovú komoru. Iné pumpy sú implantované do hrude alebo do brušnej dutiny. Táto pumpa je najmenšia zo všetkých troch, niektoré modely môžu byť implantované vo vnútri srdcovej komory. Tento model LVAD má nízke energetické nároky. Vysoká rýchlosť pumpy môže ničí červené krvinky, čo patrí k nevýhodám tohoto zariadenia.
Rotary centrifugal LVAD.
Rotačná odstredivá LVAD má 2 utesnené komory (chambers): pumpujúca komora (pump chamber), ktorá pumpuje krv; a motorická komora (motor chamber), ktorá obsahuje mechanizmus, ktorý poháňa pumpu. Energia je prenášaná medzi komorami pomocou magnetizmu. Dve trubice vychádzajúce z pumpovej komory rozdeľujú krv medzi LVAD a srdce. Krv vstupuje z vrchu a odchádza z boku. Tretia trubica vchádzajúca do motorickej komory obsahuje drôty pre napájanie jednotky.
Tieto pumpy sú menšie ako pulzné, takže sú prísľubom pre použitie u žien a detí, majú nízku spotrebu energie a sú ľahšie vyrábateľné. K ďalšej výhode patrí, že sa menej opotrebovávajú ako axial LVAD. Na druhej strane, nie sú dlhodobo testované na ľuďoch, sú väčšie ako axial flow pumpy, kontinuálny prietok skutočného srdca je podstatne odlišnýfyziologické efekty ešte nie sú celkom pochopené.
Pulzujúca elektromagnetická LVAD.
Elektrický pulzný LVAD má 2 utesnené komory: pumpujúcu komoru (pump chamber), ktorá pumpuje krv; a motorická komora (motor chamber), ktorá obsahuje mechanizmus poháňajúci pumpu. Membrána s flexibilnými blanami udržuje tieto komory oddelene. Dve trubice vychádzajúce z pumpovej komory rozdeľujú krv medzi LVAD a srdce. Trubica vedúca do motorickej komory obsahuje drôty pre napájanie jednotky a vzduchovú hadičku pripojenú k vyhovujúcej implantovanej komore, ktorá dovoľuje membráne sa pohybovať hore a dole bez odporu.
Napodobňuje prirodzený srdcový rytmus a je veľa skúseností s podobnými zariadeniami u ľudí. Táto pumpa je príliš veľká pre mnoho žien a všetky deti, komplikovaný systém obsahuje mnoho tlakových bodov kde môže pumpa zlyhať. K ďalšej nevýhode patrí, že je potrebná špeciálna komora na vytlačenie vzduchu počas pumpovania.
AbioCor.
Ako prvé umelé srdce dokáže pracovať nezávisle od okolia, iba s dobíjaním batérií. AbioCor je výsledkom dvadsaťročného výskumu firmy Abiomed, ktorého cieľom bolo zostrojiť umelé srdce, ktoré by sa obišlo bez zložitej vonkajšej aparatúry ako bol už spomínaný prístroj Jarvick 7. Srdce dospelého človeka priemerne pumpuje krv rýchlosťou 60 až 100 úderov za minútu. Naše srdce pracuje v 2 stupňoch. Ak viete ako srdce pracuje, potom viete, že srdce sa sťahuje v 2 fázach"
Srdcový sval potom oddychuje pred ďalším úderom srdca. To umožňuje, aby krv opäť zaplavila srdce.
Pacienti s implantovaným srdcom AbioCor budú mať vždy predsieň, ktorá bije v rovnakom čase, ale umelé srdce, ktoré nahrádza obidve komory, môže vytlačiť krv len z jednej komory naraz. Teda, striedavo bude posielať krv do pľúc a potom do tela, namiesto do oboch naraz, ako to robí normálne srdce. AbioCor je schopné prečerpať viac než 10 litrov za minútu, čo je postačujúce pre každodenné aktivity.
AbioCor, vyvinutý firmou Abiomed, je veľmi komplikovaný lekársky prístroj, ale základom mechanizmu prístroja je hydraulická pumpa. Pre pochopenie ako to pracuje, pozrime sa viaceré časti systému:
AbioCor srdce, ktoré je poskladané z titánu a plastu, prepája 4 miesta:
Celý systém váži skoro 2 libry (0,9 kg).
Srdce AbioCor dobre fungovalo u teliat a laboratórne testy dokázali, že dôležité súčasti majú životnosť dlhšiu ako 5 rokov, teda zhruba 180 miliónov úderov. Bohužiaľ málokto z nemocných ľudí má nádej, že bude žiť tak dlho. Prvých päť pacientov, ktorí sa rozhodli srdce AbioCor vyskúšať, malo pred sebou asi mesiac života. Pokiaľ sa im podarí bez výraznejších vedľajších účinkov prečkať dva mesiace, bude to znamenať, že zdravotnícke úrady povolia ďalšie použitie u ľudí v lepšom zdravotnom stave. Až bude zrejmé, že pacienti s umelým srdcom žijú dlhšie než pacienti liečení obvyklými prostriedkami, dostane firma Abiomed zvolenie k výrobe. To môže trvať aj niekoľko rokov.
Cena umelého srdca AbioCor nebude zanedbateľná. Odhaduje sa na 160 tisíc dolárov, okrem nákladov na chirurgický zákrok a následnú starostlivosť. Náklady na transplantáciu srdca bývajú až desaťkrát vyššie. A pacient získa ďalších päť rokov života.
2. júla 2001 bolo srdce AbioCor voperované prvému pacientovi. Celých 60 dní trvania experimentu nikto nevedel jeho meno ani podobu. Až potom bolo oznámené, že tým pacientom je 52-ročný Robert Tools. Pred operáciou mu nezostávalo viac ako niekoľko týždňov života. Keď sa dozvedel, že srdce AbioCor bolo schválené pre prvú pokusnú operáciu, neváhal. Na začiatku júla sa podrobil operácii a po prekonaní niekoľkých komplikácií sa jeho stav začal rýchlo zlepšovať. Na konci mesiaca sa mohol sám pohybovať. V druhej polovici augusta bol schopný opustiť nemocnicu. Robert Tools prežil s umelým srdcom 151 dní, zomrel 30. novembra 2001. V súčasnosti (2001) je implantovaných 5 AbioCor.
Thoratec pneumatic system.
V podstate ide o VAD systém. Môže byť použitý pre pravú alebo ľavú dutinovú podporu. Thoratec systém je vhodný pre pacientov, ktorým sa náhle katastroficky zhorší stav, zatiaľ čo čakajú na transplantáciu srdca.
Streamliner model.
Streamliner je určený k dlhodobej a stálej liečbe pre pacientov trpiacich posledným štádiom srdcového zlyhania. Prístroj by bol uložený v brušnej dutine a pripojení ku skutočnému srdcu pomocou dvojice trubičiek alebo „cannulae“. Implantovaný s pumpou a vnútorným kontrolným obvodom a baterkou. Mimo tela, by pacient nosil externú baterku a operátor, ktorý by bol spojený s implantátom sústavou obvodov cez odev.
Streamliner sa nepodobá skutočnému srdcu. Radšej než používanie flexibilných membrán a protetických srdcových chlopní, streamliner používa malú vrtuľu pre vytváranie krvného toku. Návrh budúceho Streamlineru zamýšľa odstrániť veľa problémov, ktoré súvisia s únavou a trombózou a mal by viesť k väčšej spoľahlivosti a menším komplikáciám.

</doc>
<doc id="14627" url="https://sk.wikipedia.org/wiki?curid=14627" title="Kochleárny implantát">
Kochleárny implantát

Kochleárny implantát je druh ušného implantátu (implantovaného prístroja určeného na pomoc sluchovo postihnutým ľuďom), ktorý sa vkladá do vnútorného ucha (stimuluje nervy vo vnútornom uchu) a nahrádza funkciu slimáka (kochley). Prvý implantát bol navrhnutý na Univerzite v Melbourne v Austrálii a firmou Cochlear Limited.
História ušného implantátu.
V 50. až 60. rokoch 20. storočia americkí a austrálski fyziológovia spoločne s otolaryngológmi robili prvé pokusy na experimentálnych zvieratách, ktorým elektricky dráždili vlákna sluchového nervu. Vyvolané elektrické potenciály v sluchovej dráhe a v mozgovej kôre sa takmer nelíšili od tých, ktoré zaznamenali u zdravých kontrolných zvierat. Úspech pokusov primäl koncom 70. rokov vedeckých pracovníkov zo skupiny Williama F. Housea v Los Angeles a zo skupiny profesora Graemea Clarka z Melbourne k tomu, že najskôr skúšali elektricky stimulovať sluchový systém pacientov prostredníctvom elektródy zavedenej skrz bubienok na povrch vnútorného ucha a neskôr implantovali jednoduchý aparát priamo do oblasti spánkovej kosti a vnútorného ucha.
Súbežne prebiehali desiatky pokusov na experimentálnych zvieratách, predovšetkým na mačkách a opiciach. Výsledky pokusov boli povzbudivé, a tak v roku 1980 existovalo na svete už niekoľko pracovísk, ktoré sa vydali na cestu vývoja moderného ušného implantátu. Súbežne s hľadaním optimálnej chirurgickej techniky sa v Los Angeles, Melbourne, Viedni a Paríži intenzívne vyvíjala technika implantátu. Okrem výnimiek sa všetci rozhodli pre bezdrôtový prenos informácie cez kožu.
Stavba implantátu.
Kochleárny implantát sa skladá z 2 komponentov:
Prijímací stimulátor.
Prijímací stimulátor je umiestnený pod pacientovu kožu počas operácie. Obsahuje elektronickú súčiastku, ktorá kontroluje prúd elektrických impulzov do ucha. Obsahuje tiež anténu, ktorá prijíma frekvenčný signál z vonkajšej cievky a magnet, ktorý drží vonkajšiu cievku na mieste. K balíčku sú pripojene miniatúrne drôtiky, ktoré sú spojené s elektródami. Zväzok elektród je vložený do vnútorného ucha. Plošná elektróda je umiestnená pod svalom blízko ucha.
Rečový procesor.
Rečový procesor sa nachádza mimo tela. Cievku rečového procesora udržiava pri pokožke magnet. Mikrofón je umiestnený za uchom. Väčší rečový procesor SprintTM sa môže nosiť vo vrecku alebo v kapsičke za opaskom. Menší ESPrintTM sa nosí za uchom.
Umiestnenie ušného implantátu.
Vlastný orgán sluchu je u človeka uložený vo výbežku stočeného blanitého útvaru nazývaného slimák (lat. "cochlea"), ktorý je vyplnený endolymfou. Všetko, spolu s polkruhovitými kanálikmi statokinetického orgánu, je uložené v kostenej dutine – labyrinte, ktorý je vyplnený tekutou perilymfou. Dno blanitého labyrintu slimáka tvorí bazilárna membrána, na ktorej je uložený Cortiho orgán. Jeho najdôležitejšou časťou sú zmyslové bunky s citlivými výbežkami (vláskové bunky). Nad Cortiho orgánom sa vznáša rôsolovitá membrána – tektoria. Zvukové vlnenie zachytené bubienkom sa cez sluchové kostičky prenáša na perilymfu a ďalej na bazilárnu membránu. Charakter kmitania membrány závisí na výške tónu. Dráždia sa prevažne vláskové bunky na báze. Hlboké tóny podráždia zmyslové bunky na vrchole slimáka.
Princíp implantátu.
Bezdrôtový prenos informácie cez kožu sa v tomto prípade uskutočňuje na magnetoindukčnom princípe, medzi vysielacou cievkou za uchom a prijímacou cievkou, ktorá je vhojená pod kožou do vyhĺbeného priestoru v spánkovej kosti. Spracovanie zvuku a jeho prevedenie na optimálny binárny kód elektrických impulzov sa deje v rečovom procesore, ktorý je spojený káblom s vysielacou cievkou. Miniaturizácia rečového procesoru pokročila dnes tak ďaleko, že v najmodernejších implantátoch firmy Nucleus (Esprit – Nucleus 24) sa rečový procesor umiestňuje ako závesný aparát za ucho. Hlavnou úlohou rečového procesoru je previesť spektrálnu analýzu vstupujúceho zvuku, t. j. pomocou filtrov rozdeliť komplexný zvuk, akým je napríklad reč, na jednotlivé frekvenčné zložky. Zvukový analógový signál je potom prevádzaný na sériu impulzov na výstup z jednotlivých filtrov. Rečový procesor tak vykonáva podobnú funkciu ako systém receptorov zdravého vnútorného ucha. Elektrické impulzy sú z vyhojenej prijímacej časti vedené na elektródy, ktoré predstavujú miniatúrne izolované platinoirídiové drôtiky o priemere niekoľkých mikrometrov. Zväzok miniatúrnych elektród je zasunutý cez okrúhle okienko asi 15 až dovnútra slimáka. Jednotlivé elektródy sú zakončené v rôznych vzdialenostiach od začiatku slimáka, a tak môžu pri podráždení elektrickým impulzom aktivovať špecifické skupiny vlákien sluchového nervu. Nahradzuje sa tým tonotopický princíp analýzy zvuku vo vnútornom uchu, kde na vysoké frekvencie zvuku reagujú receptory (a s nimi i spojené vlákna) vo vstupnej časti slimáka a na tóny nízke reagujú receptory vo vzdialenej časti slimáka.
Implantácia.
Implantácii predchádza podrobné predoperačné vyšetrenie. Nevyhnutnou podmienkou pre implantáciu je funkčnosť minimálneho množstva vlákien sluchového nervu. Tá sa skúma dráždením vnútorného ucha z elektródy, ktorá je skrz bubienok zavedená na vyklenutie slimáka. Elektrická stimulácia musí vyvolať vnemy, ktoré odpovedajú zvukovému vnemu. Vlastná operácia, pri ktorej sa implantuje prijímacia cievka s dekóderom a zavádza sa okrúhlym okienkom zväzok elektród do jedného z kanálikov slimáka (lat. "scala tympani"), trvá skúsenému operatérovi asi tri hodiny. Rečové procesory ušných implantátov sú bežne nositeľné po dvoch týždňoch po operácii.

</doc>
<doc id="14628" url="https://sk.wikipedia.org/wiki?curid=14628" title="Umelé oko">
Umelé oko

Umelé oko
Donedávna lákali technológov možnosti skutočného pripojenia nejakého zariadenia bezprostredne na nerv. Pokroky v technológii umožnili pripojiť malé časti kremíka ako vysielača k neurónu. Aktuálne výskumy zužitkovávajú túto technológiu k vyvinutiu sietnicovej a kôrovej stimulácie, kde svetlo je konvertované na elektrické signály, ktoré sú bezprostredne pripojené k nervovým bunkám a posielané do mozgu.
Hoci bionika už otvorila dvere pre výmenu šošoviek a rohoviek, stále sa snaží pochopiť ako zostrojiť nové umelé oko pre tých, ktorí majú poruchu zraku. Vyvíjajú sa dva typy prístrojov:
 1. kôrový (cortical) implantát
 2. očný (ocular) implantát
Kôrový (cortical) implantát
Výskumný tím Dobelleho ústavu so sídlom v New Yorku v spolupráci so svojou spoločnosťou na Long Islande a vo Švajčiarsku oznámili svetu, že sa im podarilo po 30-tich rokoch snaženia vyvinúť umelý optický systém, pomocou neho je umožnené slepým osobám nezávislý pohyb aj v neznámom prostredí. A nielen to. Je im umožnené dosiahnuť i zrakovú ostrosť 20/400. Videnie je čiernobiele, obraz sa skladá z bielych bodiek na čiernom podklade, je tunelovité a rozsah zorného poľa je obmedzený v rozmedzí 2 x 8 palcov.
Dr. Dobelle začal so svojim výskumom v roku 1970 pokusnou stimuláciou mozgovej kôry 37 dobrovoľníkov a prvé „oko“ vyskúšal v roku 1978. Problémom vtedy bola jeho obrovská hmotnosť, vtedajší prístroj vážil cez 800 kg, terajší má váhu 5 kg.
Prístroj sa skladá z miniatúrnej kamery a ultrazvukového diaľkomeru, umiestneného v ráme okuliarov. Takto získané signály sú potom prenášané káblom k miniatúrnemu počítaču, ktorý sa nosí v balíčku na chrbte. Počítač potom tieto informácie spracováva pomocou zložitého zobrazovacieho programu. Pomocou vzorcov obrazovú informáciu zjednoduší a očistí od šumu na základe kontrastných rozhraní. Potom je spustený druhý mikroprocesor, ktorý prenáša obrazovú informáciu na impulzy pre 68 platinových elektród implantovaných na povrch zrakovej mozgovej kôry. Spôsob vyriešenia zavedenia vodičov cez kožu človeka na dobu približne 20 rokov bez nebezpečenstva vniknutia infekcie či iných komplikácií pre užívateľa, bola jedna z najdôležitejších podmienok pre realizáciu umelého oka. Každá elektróda vydáva, ak je stimulovaná, 1 - 4 blízko seba umiestnených zábleskov podobných hviezdam na oblohe.
Kôrový (cortical) implantát
V časopise Juournal of the American society of Arteficial Internal Organs je popísaný prípad 62 ročného muža oslepeného vo svojich 36 rokoch po úraze. Len čo sa naučil používať systém a naučil sa „čítať“ z obrazovky, bol schopný čítať písmena o veľkosti 2 palcov zo vzdialenosti 5 stôp. U iného pacienta, oslepeného pred 60 rokmi vo veku 5 rokov, bol prístroj nefunkčný. Tento prístroj je vhodný pre ľudí, ktorí oslepli v neskoršom veku a to len prednedávnom. Pre jeho fungovanie je zrejme nutné, aby mozog bol schopný vedieť vidieť. V prípade, že to nikdy nevedel alebo to zabudol, nie je prístroj schopný funkcie.
Očný (ocular) implantát
Vedci z North Carolina State University, University of North Carolina-Chapel Hill a Johns Hopkins University vyvíjajú mikročíp, ktorý by mohol navrátiť zrak ľudom so sietnicovou pigmentózou a genetickou poruchou charakteristickou zničeným videním a prípadnou slepotou.
ARCC (artificial retina component chip) má len dva milimetre štvorcové, tenulinký kremíkový mikročip je uložený pri fotocitlivých článkoch a elektródach. So svojou veľkosťou, ARCC môže byť implantovaný do slepého oka blízko zrakového centra sietnice. Aktivovaný od vonkajšieho laseru zameraného na fotogalvanické články, fotocitlivé články v mikročipe prijímajú svetlo a obrazy cez zreničku.
Fotocitlivé články konvertujú svetlo a obrázky na elektrické impulzy, ktoré stimulujú nervové uzliny (ganglie) umiestnené za sietnicou. Pokiaľ je stimulovaná sietnica prostredníctvom elektród, prístroj čiastočne obnovuje vizuálnu informáciu. Prototyp čipu je vyleštený na hrúbku menej ako .02 mm čo umožňuje prechádzať svetlu a obrazu cez čip na fotosenzory umiestené na spodku (chrbte) čipu.
Hoci bežný vzor ARCC neobnoví úplne videnie, ale umožní vidieť tvary a určiť smer pohybu. Myšlienka tohto projektu sa zrodila v roku 1988, keď výskumníci stimulovali elektrickým prúdom nervovú uzlinu (gangliu) umiestnenú za sietnicou slepého človeka a ukázalo sa, že bol schopný vidieť body svetla. Ukážka dokázala, že nervy vzadu za sietnicou sú stále funkčné napriek tomu, že sietnica je poškodená.
Výskumníci sa snažia navrhnúť mikročip tak, aby bol čo najmenej agresívny na očné tkanivo ako je to len možné. Použitím vonkajšieho laseru na napájanie mikročipu eliminovali potrebu budúcej operácie na výmenu zdroja energie a takisto bol eliminovaný problém ako udržať baterku schopnú života vo vlhkom, slanom prostredí oka. Laserový lúč môže prejsť cez očnú rohovku bez poškodenia tkaniva rohovky. Navyše, laser, aktivovaný malou baterkou, sa môže hodiť k normálnym okuliarom a namierený na ARCC fotogalvanický článok.
Do budúcnosti ARCC by mal byť navrhnutý tak, aby chránil očné tkanivo. Elektródami nebude prechádzať elektrický prúd na stimuláciu nervových uzlín. Namiesto elektrického prúdu bude stimulovať nervové uzliny náboj z doskových elektród. Takto sa bude chrániť tkanivo sietnice, ktoré môže byť poškodené elektrickým prúdom.
Očný (ocular) implantát

</doc>
<doc id="14630" url="https://sk.wikipedia.org/wiki?curid=14630" title="Umelá končatina">
Umelá končatina

Ortopedické protézy
Protézy horných končatín
U protéz horných končatín je základnou funkciou zaistenie uchopenia. Uchopenie by malo byť vždy primerane silné, cielené, relatívne ľahké a hlavne spoľahlivé. Dôležité je aj estetické hľadisko. Nahradenie funkcie ruky protézou hornej končatiny (HK) je podstatne zložitejšie a nákladnejšie ako je tomu pri protézach dolných končatín (DK).
Klasifikácia protéz horných končatín
Podľa veľkosti postihnutia
 1. protézy humerálne
 2. protézy predlakťové
 3. po exartikulácii v lakťovom kĺbe
Podľa pohonu
 1. čisto kozmetické protézy
 2. pasívne staviteľné protézy
 3. aktívne ovládateľné protézy
 1. ovládané vlastnou silou
 2. ovládané vonkajšou silou
Protéza pažná a exartikulačná v ramennom kĺbe 
Protéza predlakťová
Protézy dolných končatín
Protežovaní ľudia dnes behajú, plávajú, jazdia na bicykli a hrajú volejbal. Toto všetko je dnes mladým aktívnym ľudom dostupné. Moderné ľahké a spoľahlivé súčasti však často dovoľujú vybaviť protézou i geriatrických pacientov, ktorí už nemajú síl nazvyš a napriek tomu chcú byť nezávislí.
Protéza exoskeletárna alebo endoskeletárna - v prvom prípade prenáša hmotnosť tela pevný plášť protézy (kožené a laminátové protézy), v druhom prípade je nosným prvkom spravidla rúrka, doplnená estetickým krytím z mäkkej peny (tabelárne protézy).
Konštrukcia chodidla - musí nahradzovať dorzálnu a plantárnu flexii, ku ktorým dochádza pri prirodzenej chôdzi. Protetické chodidlá sa náhradou „hlezenního“ kĺbu nie sú príliš bežné, miesto kĺbu spravidla býva protetické chodidlo vybavené mäkkou zadnou časťou (chodidla s poddajným klinom v päte, konštrukcia SACH) alebo mäkkou časťou prednožia (konštrukcia SAFE). Posledným trendom sú tzv. energetické chodidlá, t. j. mäkké chodidla so zabudovaným systémom nekovových pier. Dobré vlastnosti týchto chodidiel sa prejavia hlavne pri „štandardnej“ dlhodobej dennej činnosti chodiaceho pacienta, kedy dobré vlastnosti týchto progresívnych chodidiel budú skutočne využité a pacientovi budú vyhovovať. Je potrebné poznať „užívateľský priestor“ klienta v čase. Pri nepravidelnom pohybe ako je napríklad práca v domácnosti sú menej vhodné.
Konštrukcia kolena - Základná funkcia každého kolenného kĺbu je spoľahlivé zablokovanie v priamej polohe pri zaťažení a uvoľnenie ohybu pri odľahčení, teda vo švihovej fáze chôdze. Zotrvačný pohyb dolnej časti protézy je riadený rôznymi mechanickými brzdami, prípadne hydraulickými či pneumatickými mechanizmami, pričom pneumatické môžu byť ešte doplnené elektrickým riadením prepúšťacích ventilov, ovládaným mikročípom v závislosti na trvaní kroku, teda na rýchlosti chôdze. Platí teda to isté, čo pre chodidla - existujú špičkové systémy pre chôdzu či beh, ktorých výhody sa pri iných typoch aktivity prakticky neprejavia. Každé technické riešenie je podriadené kategorickým požiadavkám rozmerovým a váhovým; riešenie je niekedy nákladné, ale opodstatnené.
Protéza exartikulačná v kolennom kĺbe 
Protéza stehenná
Myoelektrické protézy
Myoelektrická protéza je motorické zariadenie, poháňané elektrinou z malého akumulátora. Umelá ruka zabezpečuje funkciu uchopenia kliešťami typu palec proti 2. a 3. prstom, s krytím kozmetickou rukavicou. Ďalej je možné zabezpečiť rotáciu v zápästí, alternatívne ovládanie flexie a extenzie motorického lakťa. Pacient ovláda protézu kontrakciou svalových skupín na amputačnom pahýli. Myoelektrické potenciály sa snímajú elektródami priloženými na koži, sú zosilené a prevádzané k servomechanizmu ovládajúceho uchopenie a rotáciu zápästia protézy.
Pred aplikáciou myoelektrickej protézy pacient musí prejsť zácvikom, spravidla v rehabilitačnom ústave. Výcvik cieleného ovládania kontrakcií svalových skupín býva náročný a vyžaduje zo strany pacienta silnú motiváciu. Až po zácviku je možné určiť, či pacient má dispozície pre tento typ protézy a či tieto postačujú len pre dvojkanálový, alebo pre štvorkanálový či dokonca proporcionálny ovládač.
Obojstranne postihnutý užívatelia sú schopní aktívne používať myoelektrickú protézu ku všetkým činnostiam dôležitým pre ich sebaobsluhu a sebestačnosť. U jednostranne amputovaných väčšina úkonov spočíva na zdravej končatine, ktorá je samozrejme oveľa obratnejšia, presnejšia a rýchlejšia.

</doc>
<doc id="14632" url="https://sk.wikipedia.org/wiki?curid=14632" title="Kathy Batesová">
Kathy Batesová

Kathy Batesová (* 28. jún 1948, Memphis, Tennessee, USA) je americká filmová herečka, režisérka a producentka.

</doc>
<doc id="14636" url="https://sk.wikipedia.org/wiki?curid=14636" title="Alandy">
Alandy

Alandy (iné názvy: Ålandy, Alandské ostrovy, Aalandské ostrovy, Aalandy; fin. Ahvenanmaa, švéd. Aland) je autonómna, demilitarizovaná a po švédsky hovoriaca provincia Fínska, súostrovie v Baltskom mori na juhozápad od Fínska. Hlavným mestom je Mariehamn.
Alandy sa skladajú z viac ako 6 500 ostrovov a útesov, ktoré predstavujú pevniny. Najväčší ostrov sa volá Åland. Zaberá 70 % plochy súostrovia a žije na ňom viac ako 90 % z jeho viac ako 26 000 obyvateľov. Obývaných ostrovov je 65. Z hlavného ostrova je dvakrát bližšie k Švédsku ako k fínskemu pobrežiu.
Prírodné podmienky.
Krajina, ktorej podklad tvorí granit, je vcelku plochá, najvyšší bod "Orredals Klint" na severe hlavného ostrova má výšku nad morom. Podnebie je v porovnaní s vnútrozemskými oblasťami Fínska veľmi mierne, čo prispieva k rozvoju miestneho poľnohospodárstva. Priemerná ročná teplota je 5,8 °C (vo februári -3,4 °C, v júli 16,0 °C), ročný úhrn zrážok je .
Dejiny súostrovia.
Alandy boli celé storočia neoddeliteľnou súčasťou Švédska, ktoré ich po prehranej vojne v roku 1809 muselo Fredrikshamnským mierom spolu s Fínskom prenechať Rusku. V rokoch 1809 až 1917 tak boli v rámci Fínskeho veľkokniežatstva časťou ruskej ríše. Strategická poloha ostrovov uprostred Baltu viedla v roku 1856 k uzatvoreniu tzv. "Ålandskej konvencie" medzi Veľkou Britániou, Francúzskom a Ruskom, podľa ktorej mali ostrovy do budúcnosti ostať demilitarizované (bez pevností, vojenských posádok či námorných základní). Keď Fínsko získalo roku 1917 nezávislosť, požadovali švédski obyvatelia súostrovia takmer jednomyselne (96 %) pripojenie ku Švédsku. Spor medzi Švédskom a Fínskom o ostrovy prerokovala Spoločnosť národov, ktorá sa nakoniec uspokojila s fínskym prísľubom rozsiahlej autonómie. Podľa jej rozhodnutia z roku 1921 tak Ålandy zostali autonómna a demilitarizovaná súčasť Fínska.
Politické zriadenie.
Alandy majú vlastný parlament, ktorý má právomoc vydávať zákony v oblastiach školstva, kultúry, zdravotníctva, životného prostredia, dopravy, podpory priemyslu, pošty a telekomunikácií. 
Fínsky štát má ale právo, okrem iného vyberať na Alandy dane. 0,45 % príjmov fínskeho rozpočtu ide naspäť na Alandy. K tomu Alandy ešte dostávajú doplatok, ak príjmy z Aland prevýšia 0,5 % príjmov fínskeho rozpočtu.
Iba občania Aland majú právo vlastniť na Alandoch pozemky. Občanom sa môže stať človek, ktorý sa narodil občanovi Aland. Imigrant môže po piatich rokoch a preukázania znalosti švédčiny požiadať o status občana, rovnajúci sa zároveň fínskemu občianstvu. Práva občana človek stráca, ak žije viac ako päť rokov mimo ostrovov. Občania Aland, ktorí sa na ostrovoch narodili, alebo sa na ne prisťahovali pred svojim dvanástym rokom, sú vyňatí z povinnej vojenskej služby. Na rozdiel od zvyšku Fínska je tu švédčina jediným úradným jazykom.
Alandy majú výnimočný vzťah k Európskej únii. Aj keď medzinárodná politika patrí fínskej vláde, Ålandy majú v EÚ celý rad výnimiek. Nepodliehajú napríklad daňovému systému EÚ.
Hospodárstvo.
Ekonomika Aland je veľmi malá, na ostrovoch funguje asi 2 600 firiem, z ktorých 700 podniká v poľnohospodárstve. Iba asi 20 spoločností má viac ako 50 zamestnancov. 40 % HDP vytvára námorný priemysel. Najmä rozmach tohto priemyslu tiež spôsobuje, že na ostrovoch je nedostatok pracovných síl, ktoré tak dochádzajú z Fínska a Švédska.
Alandy sú obľúbeným turistickým cieľom, lebo sú najteplejšou časťou Fínska a možno na nich prežiť pokojnú dovolenku. Turisti veľmi často jazdia po ostrovoch na bicykli. Nie sú tu totiž žiadne veľké kopce a ostrovy sú malé. Medzi ostrovmi tiež fungujú pravidelné prevozy, často bezplatné.
Obce.
Alandy majú šestnásť obcí, z ktorých je jedno mesto (12). Počet obyvateľov je uvedený k 31. augustu 2006.

</doc>
<doc id="14643" url="https://sk.wikipedia.org/wiki?curid=14643" title="Jurgov">
Jurgov

Jurgov (, , ) je malá dedinka na Spiši (okolo 900 obyvateľov). Pôvodne obec takmer výlučne osídlená slovenským etnikom (súčasť Uhorska, v rokoch 1939 - 1945 patrila Slovensku) bola roku 1945 anektovaná Poľskom (spolu 13 spišských a 12 oravských obcí). Nachádza sa v jeho južnej časti pri hranici so Slovenskom.
Zaujímavosti.
Drevený kostol Sv. Sebastiana postavený okolo roku 1670, ktorý stále využíva rímskokatolícka farnosť v Jurgove. Kostol bol dvakrát rozostavaný, v roku 1811 a druhýkrát v roku 1869. Strecha je šindľová. Obklopený je mohutnými lipovými stromami. Interiér je rokokový, nachádza sa v ňom veľa vyrezávaných drevených figúrok anjelikov, svätých a pod. 
Zoskupenie drevených pastierskych kolíb, ktoré sa nachádza pri ceste k hraničnému priechodu so Slovenskom. Koliby boli privezené z tatranských polian, keď jurgovčania stratili právo, aby tam mohli pásť svoj dobytok. 
Píla poháňaná vodným kolesom, ktorá funguje podnes. Majiteľom je jurgovský urbár. 
V Jurgove sa nachádza aj múzeum.

</doc>
<doc id="14644" url="https://sk.wikipedia.org/wiki?curid=14644" title="L. L. Zamenhof">
L. L. Zamenhof



</doc>
<doc id="14646" url="https://sk.wikipedia.org/wiki?curid=14646" title="Ľudovít Lazar Zamenhof">
Ľudovít Lazar Zamenhof



</doc>
<doc id="14647" url="https://sk.wikipedia.org/wiki?curid=14647" title="Zamenhof">
Zamenhof

Zamenhof je priezvisko nemeckého pôvodu (podľa obce Samhof: v Nemecku existujú dve obce tohto mena). Pravopisné varianty sú Zamenov (podľa ruského prepisu Заменов; ale v ruštine i Заменгоф (Zamengof)) a Samenhof (podľa nemeckého pravopisu). 
Jeho nositeľmi boli napríklad tvorca esperanta Ľudovít Lazar Zamenhof a jeho dcéra Lidja Zamenhof.

</doc>
<doc id="14664" url="https://sk.wikipedia.org/wiki?curid=14664" title="Tarja Halonenová">
Tarja Halonenová

Tarja Kaarina Halonenová (* 24. december 1943, Helsinki, Fínsko) je fínska právnička a politička. V rokoch 2000-2012 bola prezidentkou Fínska.
Životopis.
Narodila sa v Helsinkách, kde aj v roku 1968 na Helsinskej univerzite získala právnický diplom. Od roku 1970 bola právničkou Centrálnej organizácie fínskych odborových zväzov. V roku 1970 sa stala členkou sociálno demokratickej strany. Na jej kandidátke sa v roku 1979 dostala do parlamentu, kde sedela päť funkčných období. Neskôr bola ministerkou sociálnych vecí a zdravia, ministerkou spravodlivosti a v roku 1995 sa stala ministerkou zahraničných vecí. Od roku 2000 je prezidentkou Fínska. Po zvolení sa druhýkrát vydala. Jej terajším manželom je psychológ Pentti Arajärvi, jej dlhoročný spolupracovník. Z prvého manželstva má jednu dcéru Annu.

</doc>
<doc id="14665" url="https://sk.wikipedia.org/wiki?curid=14665" title="Blázni ako za mlada">
Blázni ako za mlada

Blázni ako za mlada je hudobná komédia o fiktívnej skupine Strange Fruit.
V roku 1977 sa rozpadli a o dvadsať rokov sa stretávajú.
Zostarnutí rockeri si chcú zahrať na hudobnom festivale vo Wisbechu a pripomenúť si lepšie časy.
Nespokojní s terajším životom sa vydavajú na turné s obavami,ako ich príjme súčasné publikum. Nemajú čo stratiť – spevák Ray Bill Nighy je závislý od bohatej manželky, klávesista Tony Stephen Rea predáva na Ibize kondómy, basgitarista, skladateľ a spevák Les Wickes Jimmy Nail je pokrývačom, bubeník Beano Timothy Spall večne prenasledovaný daňovým úradom pracuje ako záhradník a Brian Bruce Robinson, frontman skupiny sa vraj predávkoval drogami. 

</doc>
<doc id="14666" url="https://sk.wikipedia.org/wiki?curid=14666" title="Coming out">
Coming out

Coming out je vývinový proces, pri ktorom človek rozpoznáva a akceptuje svoju menšinovú emocionálnu a sexuálnu orientáciu alebo sexuálnu identitu (identifikáciu). Takisto sa týmto pojmom označuje úkon zdôverenia sa s touto orientáciou alebo identitou iným osobám, alebo okamih, kedy človek prestane svoju orientáciu alebo identitu tajiť pred svojim okolím.
Výraz sa tiež používa v prenesenom význame ako úkon zdôverenia sa s osobným tajomstvom.
Etymológia.
Termín pochádza z anglického slovesa "to come out", vyjsť, prenesene tiež debutovať, vyjsť s niečím na verejnosť, byť uvedený do spoločnosti, „vyplávať na povrch“, vysvitnúť.

</doc>
<doc id="14668" url="https://sk.wikipedia.org/wiki?curid=14668" title="Batmanov návrat">
Batmanov návrat



</doc>
<doc id="14669" url="https://sk.wikipedia.org/wiki?curid=14669" title="Kraj (Česko-Slovensko, 1960 – 1992)">
Kraj (Česko-Slovensko, 1960 – 1992)

Kraj bola najväčšia územnosprávna jednotka v Česko-Slovensku v rokoch 1960 až 1992 (v Česku až dodnes). Nadviazala na kraje z roku 1949 – pozri kraj (1949 – 1960).
10 krajov (pričom Praha a neskôr aj Bratislava mali zvláštne postavenie) bolo vytvorených zákonom o územnom členení štátu z 9. apríla 1960 č. 36/1960 v Česko-Slovensku s účinnosťou k 11. aprílu 1960 (pre územnú organizáciu národných výborov a ostatných štátnych orgánov od 1. júla 1960). Kraje sa delili na 108 okresov (z toho na Slovensku 3/4 kraje s 33/38 okresmi).
V Česku to boli tieto:
Na Slovensku boli tieto:
Na čele krajov naďalej stáli Krajské národné výbory. Kraje sa ďalej delili na okresy, ktoré spravovali Okresné národné výbory. 
Podrobnejšie sa postavením Slovenska a jeho orgánov v Česko-Slovensku venovala novoprijatá Ústava Československej socialistickej republiky vo svojej šiestej hlave (Ústava mala Prehlásenie a deväť hláv, schválená na celoštátnej konferencii KSČ 5.7. júla 1960 a následne Národným zhromaždením 11. júla 1960).
Ústavným zákonom SNR č. 43/1968 o hlavnom meste Slovenska Bratislave zo 14. marca 1968 s účinnosťou od 22. marca 1968 sa upravilo postavenie Bratislavy ako „hlavného mesta Slovenska“ (od 1. 1. 1969 „hlavné mesto SSR“) a samostatnej územnosprávnej jednotky na úrovni kraja (čo platí až dodnes). Zákon bol novelizovaný s účinnosťou k 1. 8. 1971 v zmysle zákona o československej federácii.
Podobné zvláštne postavenie ako Praha a Bratislava mali istý čas aj Brno (1969 – 1971), Ostrava (1. 7. 1969 – 1971) a Plzeň (1. 7. 1969 – 1971).
Slovensko.
Členenie na kraje bolo na Slovensku zrušené zákonom SNR č.71/1969 o územnom členené SSR zo 17. 6. 1969 s účinnosťou od 1. 7. 1969, podľa ktorého sa Slovensko členilo už na 37 okresov, pričom územie Bratislavy tvorilo samostatnú územnú jednotku. Zákonom č. 130/1970 Zb. o územnom členení SSR z 28. 12. 1970 a zákonom č. 131/1970 Zb. o zriadení KNV v SSR sa znova vytvorili kraje Západoslovenský, Stredoslovenský a Východoslovenský, pričom hlavné mesto SSR Bratislava sa nestalo súčasťou Západoslovenského kraja.
Právomoci Krajských národných výborov prešli "zákonom o obecnom zriadení" č. 369/1990 Zb. zo dňa 9. septembra 1990 na obce. Krajské zriadenie bolo na Slovensku napokon zrušené zákonom č. 517/1990 Zb. o územnom a správnom členení Slovenskej republiky z 22. novembra 1990 s účinnosťou od 19. decembra 1990 (zrušený "zákonom o územnom a správnom usporiadaní Slovenskej republiky" č. 221/1996 Z.z., účinný od 24. júla 1996). 
Česko.
V Česku pôvodný zákon o územnom členení štátu z roku 1960 platil naďalej, preto tam formálne vyššie uvedené socialistické kraje ako územné jednotky existovali aj naďalej súbežne s neskôr novovytvorenými samosprávnymi krajmi. Toto členenie bolo úplne eliminované dňom 1. januára 2021.

</doc>
<doc id="14670" url="https://sk.wikipedia.org/wiki?curid=14670" title="Tomáš Galis">
Tomáš Galis

doc. ThDr. Tomáš Galis, PhD. (* 22. december 1950, Selice) je slovenský rímskokatolícky diecézny biskup Žilinskej diecézy a prezident Slovenskej katolíckej charity.
Životopis.
Štúdiá a kňazská dráha.
Tomáš Galis sa narodil ako prvé z piatich detí rodičov Štefana a Kristíny, rod. Šprlákovej. V roku 1966 ukončil základnú deväťročnú školu vo Vrútkach. V roku 1969 zmaturoval na Strednej všeobecnovzdelávacej škole Vrútky - dnes Gymnázium Jozefa Cígera Hronského. Od 1. októbra 1969 do 30. septembra 1973 študoval na Rímskokatolíckej cyrilometodskej bohosloveckej fakulte (RKCMBF) v Bratislave. V období od 1. októbra 1973 do 30. septembra 1975 vykonával základnú vojenskú službu. 
Diakonskú vysviacku prijal 2. júna 1976 a kňazskú vysviacku prijal 6. júna 1976 v Dóme sv. Martina v Bratislave. Vysvätil ho Július Gábriš, apoštolský administrátor trnavský pre službu v Banskobystrickej diecézy.
Ako kaplán pôsobil od 1. júla 1976 vo farnosti Hriňová a od 1. júla 1979 vo farnosti Brezno. Od 1. októbra 1980 bol správcom farnosti Lazany a v roku 1988 sa stal správcom farnosti Kľak. 
Od vikára za pomocného biskupa.
Tri dni po svojej biskupskej vysviacke ho Rudolf Baláž menoval za svojho generálneho vikára. Túto funkciu zastával až do roku 1993, keď sa generálnym vikárom stal pomocný biskup Peter Dubovský.
Pápež Ján Pavol II. vymenoval 28. augusta 1999 Tomáša Galisa za pomocného biskupa Banskobystrickej diecézy a za titulárneho biskupa bitského. 1. septembra ho Rudolf Baláž opätovne vymenoval za svojho generálneho vikára. Biskupské svätenie prijal 25. septembra 1999 v Banskej Bystrici z rúk svojho diecézneho biskupa Rudolfa Baláža. 
Od roku 1990 pôsobil aj ako rektor Kňazského seminára sv. Františka Xaverského a od roku 1991 ako vysokoškolský učiteľ na Teologickom inštitúte (súčasť RKCMBF UK) v Banskej BystriciBadíne. Vo svojej vedeckej a pedagogickej činnosti sa špecializoval na pastorálnu teológiu. V roku 1995 získal akademický titul „"Licentiatus in Sacra Theologia"“ (ThLic.) na Pápežskej teologickej akadémii (PAT) v Krakove v Poľsku a v roku 1998 titul „Doctor Sacrae Theologiae“ (ThDr.) a vedecko-akademickú hodnosť PhD. na RK CMBF UK v Bratislave. 4. mája 2000 verejne obhájil svoju habilitačnú prácu s názvom: „Počiatočná formácia kandidátov kňazstva“, na základe čoho bol menovaný rektorom UK vymenovaný za docenta pre odbor katolícka teológia s účinnosťou od 1. júna 2000. 
V roku 2000 bol na zasadaní Konferencie biskupov Slovenska (KBS) zvolený za štatutárneho zástupcu KBS pre zriadenie Katolíckej univerzity v Ružomberku a následne aj za jej veľkého kancelára.
V rámci Konferencie biskupov Slovenska bol v roku 2001 menovaný za relátora o univerzitných štúdiách medzi KBS a Kongregáciou pre katolícku výchovu vo Vatikáne. 18. marca 2003 na zasadnutí KBS bol zvolený za člena Komisie pre klérus a poverený vedením subkomisie pre kňazské semináre a pastoráciu povolaní. Zároveň je predsedom Rady KBS pre mládež a univerzity.
Prvý žilinský biskup.
Súčasne so zriadením samostatnej diecézy v Žiline ho Svätý Otec Benedikt XVI. 14. februára 2008 vymenoval za jej prvého diecézneho biskupa. Do služby žilinského biskupa ho uviedol 8. marca 2008 v Žiline arcibiskup metropolita Stanislav Zvolenský.
Galis po vzniku diecézy inicioval medzinárodnú púť na trojmedzí, ktoré sa nachádza v katastrálnom území obce Čierne. Na sv. omši a prípadnom kultúrnom programe, ktoré sa konajú každoročne v auguste, sa schádzajú veriaci a biskupi z českej diecézy opavsko-ostravskej, slovenskej diecézy žilinskej a poľskej diecézy Bielska Bialej.
Dňa 17. decembra 2020 bolo zverejnené menovanie biskupa Tomáša Galisa za prezidenta Slovenskej katolíckej charity, menovací dekrét nadobudol platnosť 12. novembra 2020 na obdobie piatich rokov.

</doc>
<doc id="14671" url="https://sk.wikipedia.org/wiki?curid=14671" title="Štefan Sečka">
Štefan Sečka

Mons. ThDr. Štefan Sečka, PhD. (* 6. júl 1953, Spišský Štvrtok† 28. október 2020, Levoča) bol slovenský rímskokatolícky diecézny biskup Spišskej rímskokatolíckej diecézy.
Životopis.
Maturoval v roku 1971 na SVŠ v Spišskej Novej Vsi. Ordinovaný bol 6. júna 1976. Pôsobil ako kaplán v Spišskej Novej Vsi (19781980) a v Dolnom Kubíne (19801984). V roku 1984 sa stal správcom farnosti v Liptovských Revúcach a v roku 1990 vicerektorom Kňazského seminára biskupa Jána Vojtaššáka a odborným asistentom na Teologickom inštitúte Cyrilometodskej bohosloveckej fakulty UK v Bratislave. Za pomocného biskupa spišskej diecézy ho vymenoval pápež Ján Pavol II. dňa 28. júna 2002 a zveril mu titulárne sídlo Sita. 
Vysvätený na biskupa bol 27. júla 2002 v Spišskej Kapitule v Spišskom Podhradí. Hlavným konsekrátorom bol vtedajší spišský diecézny biskup Mons. František Tondra. Spolusvätiteľmi boli Mons. Henryk Józef Nowacki, apoštolský nuncius v SR a Mons. Alojz Tkáč, košický arcibiskup metropolita.
Dňa 4. augusta 2011 bol vymenovaný pápežom Benediktom XVI. za nástupcu Mons. Františka Tondru na spišskom biskupskom stolci. Úrad spišského diecézneho biskupa kánonicky prevzal 10. septembra pri svätej omši v Katedrále svätého Martina v Spišskej Kapitule. Jeho biskupským heslom je: „Crux Christi perficiat nos“ (Kristov kríž nech nás zdokonalí).
Dňa 24. júna 2020 na Slávnosť Narodenia sv. Jána Krstiteľa v Katedrále sv. Martina v Spišskej Kapitule spolu s apoštolským nunciom na Slovensku Mons. Giacomom Guidom Ottonellom a emeritným spišským pomocným biskupom Mons. Andrejom Imrichom vysvätil nového spišského pomocného biskupa Mons. Jána Kuboša.
Dňa 28. októbra 2020 o tretej ráno zomrel v levočskej nemocnici po dlhodobých zdravotných problémoch so srdcom a krátkej hospitalizácii. Pochovaný bol 3. novembra 2020 v blízkosti Katedrály sv. Martina na Spišskej Kapitule, pohrebné obrady vykonal 
bratislavský arcibiskup-metropolita Mons. Stanislav Zvolenský, vtedajší predseda Konferencie biskupov Slovenska. 

</doc>
<doc id="14672" url="https://sk.wikipedia.org/wiki?curid=14672" title="Andrej Imrich">
Andrej Imrich

Mons. Andrej Imrich (* 9. január 1948, Mníšek nad Popradom) je emeritný spišský pomocný biskup.
Kňaz.
Kňazskú vysviacku prijal 8. júna 1974 v Dóme sv. Martina v Bratislave pre pastoračnú službu Spišskej diecézy. Vysvätil ho Mons. Július Gábriš, trnavský apoštolský administrátor. 
V rokoch 1974 - 1977 bol kaplánom v Rabči, 1977 - 1980 kaplánom v Dolnom Kubíne, 1980 - 1983 kaplánom v Spišskej Novej Vsi. Dňa 15. októbra 1983 bol vymenovaný za farského administrátora v Zázrivej a 1. februára 1985 v Trstenej. Nový diecézny biskup Spišskej diecézy Mons. František Tondra ho 1. novembra 1989 vymenoval za generálneho vikára a neskôr za farského administrátora v Spišskom Podhradí.
Biskup.
Dňa 4. júna 1992 bol pápežom sv. Jánom Pavlom II. vymenovaný za pomocného biskupa Spišskej diecézy a titulárneho biskupa sídla Castellum Titulianum. Biskupskú vysviacku prijal 11. júla 1992 v Spišskom Podhradí – Spišskej Kapitule. Vysvätil ho Mons. František Tondra, spišský diecézny biskup spolu s Mons. Giovannim Coppom, apoštolským nunciom v Česko-Slovensku a Mons. Jánom Sokolom, trnavským arcibiskupom a metropolitom Slovenska. Za biskupské heslo si zvolil "Metanoia, oboedientia et spes - Pokánie, poslušnosť a nádej." 
Po nástupe do úradu nového spišského diecézneho biskupa Mons. Štefana Sečku bol opäť 12. septembra 2011 potvrdený v úrade generálneho vikára Spišskej diecézy. 
16. októbra 2014 bol slávnostným kazateľom na Trnavskej novéne v Bazilike sv. Mikuláša v Trnave, kde predniesol kázeň na tému "Panna Mária verne stála pod krížom." 
Dňa 15. októbra 2015 pápež František prijal jeho zrieknutie sa úradu pomocného biskupa Spišskej diecézy a stal sa emeritným biskupom. 

</doc>
<doc id="14673" url="https://sk.wikipedia.org/wiki?curid=14673" title="Vladimír Filo (biskup)">
Vladimír Filo (biskup)

Mons. Doc. ICLic. PhLic. Vladimír Filo (* 15. január 1940, Gáň – † 18. august 2015, Nitra) bol slovenský rímskokatolícky duchovný, emeritný biskup rožňavský.
Životopis.
Vladimír Filo študoval na Rímskokatolíckej cyrilometodskej bohosloveckej fakulte v Bratislave. Za kňaza bol vysvätený 25. júla 1962. Pôsobil ako kaplán postupne v Senci, Trnave, Kolárove a Nových Zámkoch. V roku 1966 bol ustanovený za ceremonára na biskupskom úrade v Trnave. Odtiaľ, v roku 1968, bol vyslaný na štúdiá do Ríma. Od roku 1976 bol správcom farnosti Veľký Cetín. Za pomocného biskupa trnavskej arcidiecézy ho vymenoval pápež Ján Pavol II. dňa 17. marca 1990 a zveril mu titulárne sídlo Thucca v Mauritánii. Vysvätený na biskupa bol 16. apríla 1990 v Trnave. V rokoch 1990 a 1991 bol rektorom Kňazského seminára Sv. Cyrila a Metoda v Bratislave a od roku 1990 do 1998 prednášal ako profesor cirkevné právo na Rímskokatolíckej cyrilometodskej bohosloveckej fakulte Univerzity Komenského v Bratislave. Súčasne od roku 1992 vykonával funkciu súdneho vikára cirkevného súdu. Bol tiež predsedom Slovenskej liturgickej komisie.
Biskup.
23. novembra 2002 bol menovaný za biskupa koadjútora pre rožňavskú diecézu. Po nástupe do funkcie k jeho hlavným úlohám mala patriť správa ekonomických záležitostí diecézy a dokončenie reštitúcií. Dňa 27. decembra 2008 pápež Benedikt XVI. prijal rezignáciu biskupa Eduarda Kojnoka a Vladimír Filo sa automaticky stal diecéznym biskupom. Do úradu bol slávnostne inaugurovaný 28. januára 2009.
V júli 2013 požiadal biskup Filo saleziánov, aby opustili Rožňavu i celú diecézu. Dôvody odmietol uviesť. Saleziáni tak po 23 rokoch odišli a diecéza zostala tri roky jedinou z rímskokatolíckych diecéz na Slovensku bez ich pôsobenia. Do Rožňavy sa opätovne vrátili v septembri 2016.
Pri príležitosti dovŕšenia 75. roku života požiadal pápeža Františka v súlade s Kódexom kánonického práva o uvoľnenie z postu biskupa. 21. marca 2015 jeho odstúpenie pápež František prijal a za jeho nástupcu vymenoval Stanislava Stolárika, dovtedajšieho pomocného biskupa košickej arcidiecézy. Biskupa Vladimíra Fila poveril ako apoštolského administrátora diecézy až do prevzatia diecézy novomenovaným biskupom. Na sviatok patróna diecézy sv. Jána Nepomuckého 16. mája 2015 bol novomenovaný biskup slávnostne uvedený do úradu a Vladimír Filo sa stal emeritným diecéznym biskupom Rožňavskej diecézy.
Vladimír Filo zaopatrený kresťanskými sviatosťami umrel 18. augusta 2015 o 22. hodine a 20. minúte v nitrianskej nemocnici. Posledná rozlúčka sa konala v Trnave, v katedrále sv. Jána Krstiteľa 24. augusta 2015. Následne bol, podľa vlastného želania pochovaný vo svojej rodnej obci Gáň.

</doc>
<doc id="14674" url="https://sk.wikipedia.org/wiki?curid=14674" title="Bernard Bober">
Bernard Bober

Mons. Bernard Bober (* 3. november 1950, Zbudské Dlhé) je slovenský rímskokatolícky arcibiskup metropolita Košickej arcidiecézy, predseda Konferencie biskupov Slovenska a Veľký kancelár Katolíckej univerzity v Ružomberku. 
Život.
Kňazskú vysviacku prijal 8. júna 1974 v Dóme sv. Martina v Bratislave pre pastoračnú službu Košickej diecézy. Pôsobil ako kaplán v Humennom, Snine a Zborove. Od roku 1978 až do 1990 bol správcom farnosti Kecerovce a potom do roku 1991 správcom farnosti a dekanom v Humennom. Od roku 1991 bol generálnym vikárom Biskupského úradu v Košiciach. 
Za pomocného biskupa Košickej diecézy a titulárneho biskupa sídla Vissalsa ho vymenoval pápež sv. Ján Pavol II. dňa 28. decembra 1992. Biskupskú vysviacku prijal 30. januára 1993 v Katedrále sv. Alžbety v Košiciach. Vysvätil ho kardinál Jozef Tomko, prefekt Kongregácie pre evanjelizáciu národov, spolu s Mons. Alojzom Tkáčom, košickým diecéznym biskupom a Mons. Jánom Sokolom, trnavským arcibiskupom a metropolitom Slovenska. Za biskupské motto si zvolil: "S láskou, poslušnosťou a milosrdenstvom."
Dňa 4. júna 2010 bol vymenovaný pápežom Benediktom XVI. za arcibiskupa metropolitu Košickej arcidiecézy. Posvätné arcibiskupské pálium prijal 29. júna 2010 na Slávnosť svätých Petra a Pavla v Bazilike sv. Petra vo Vatikáne. Uvedený do úradu bol 10. júla 2010 v Katedrále sv. Alžbety v Košiciach. Úrad prebral od svojho predchodcu arcibiskupa Alojza Tkáča, ktorý sa stal emeritným arcibiskupom metropolitom. 
Dňa 21. septembra 2015 na 82. plenárnom zasadaní Konferencie biskupov Slovenska v Marianke bol zvolený do funkcie jej podpredsedu. V rámci Konferencie biskupov Slovenska je predsedom Komisie pre katechizáciu a školstvo, Subkomisie pre školské vyučovanie náboženstvá, Subkomisie pre katolícke školy a predsedom Rady pre Rómov a menšiny. 10. októbra 2022 počas 103. plenárneho zasadnutia Konferencie nahradil Arcibiskup Bober Stanislava Zvolenského po štyroch funkčných obdobiach v pozícií predsedu KBS. Jeho podpredsedom sa stal Viliam Judák. 
Rezignáciu na biskupský úrad poslal Levovi XIV. už 20. augusta 2025 prostredníctvom apoštolského nuncia, aj keď 75 rokov dosiahne až 3. novembra.
Národná púť k Sedembolestnej Panne Márií v Šaštíne.
Na Slávnosť Sedembolestnej Panny Márie, patrónky Slovenska, dňa 15. septembra 2016 v Šaštíne slávil slávnostnú sv. omšu a predniesol kázeň v ktorej povedal: "„Nemyslime si, že naša patrónka Sedembolestná Panna Mária žila jednoduchý rozprávkový a pokojný život. Aj v jej živote mala bolesť pevné miesto. Bola plná bolestí. Doráňaná mečmi bolesti to napriek všetkému nevzdala, nezutekala, ale ticho zostala stáť pod krížom svojho Syna."" Počas národnej púte, ktorú vysielala aj RTVS, povedal: "„Dnes sa robí všetko preto, aby sa umlčala Božia pravda a hlas Cirkvi. Lenže, zabúda sa na to, že okrem zdrojov skazenosti, si je Cirkev vedomá aj obrovského zdroja sily a obnovy – Ducha Svätého; Iba pred nedávnom označila Rada pre vysielanie a retransmisiu moje vyjadrenia proti teórii o rodovej rovnosti a výzvu k účasti na referende o rodine za možné porušenie zákona. Výroky vraj mohli podnecovať k nenávisti a neúcte voči párom rovnakého pohlavia, resp. šíriť nenávisť. Bolo to v Nedeľu Svätej rodiny počas televízneho vysielania svätej omše pred dvomi rokmi."
Veľký kancelár Katolíckej univerzity v Ružomberku.
Podľa platného štatútu Katolíckej univerzity v Ružomberku zastupuje veľký kancelár Konferenciu biskupov Slovenska na KU a súčasne zastupuje KU pred Svätou Stolicou. Pozícia veľkého kancelára podľa rozhodnutia KBS a podľa potvrdenia Kongregácie pre katolícku výchovu prislúcha košickému arcibiskupovi-metropolitovi. Veľký kancelár KU na základe štatútu potvrdzuje rektora vo funkcii, prijíma od neho vyznanie viery, môže sa zúčastňovať všetkých samosprávnych zasadnutí a napríklad vyjadruje sa aj k niektorým vnútorným predpisom alebo k dlhodobému zámeru.
Veľký kancelár KU Mons. Bernard Bober po voľbe akademického senátu potvrdil 16. mája 2018 vo funkcii nového rektora Katolíckej univerzity v Ružomberku doc. Ing. Jaroslava Demka, CSc. Na inaugurácii 26. septembra 2018 Mons. Bober vyhlásil: "„Pán rektor, sme s vami, počítajte s našou pomocou a modlitbami. Bude nás tešiť každá pozitívna správa o našej univerzite. Nech vás sprevádza dobrá rada vašich najbližších poradcov a podpora v zázemí vašej rodiny. Je na vás všetkých, hlavne na akademickej obci, študentoch a vedení univerzity a fakúlt, aby sme spoločne pri oslave dvadsiateho výročia vzniku univerzity mohli spokojne konštatovať, že Katolícka univerzita je univerzitou komplexne dospelou, nielen v oblasti katolíckej viery a náuky, ale aj v oblasti akademického vzdelávania a bádania. V tomto máte plnú podporu Konferencie biskupov Slovenska a všetkých jej členov.""

</doc>
<doc id="14676" url="https://sk.wikipedia.org/wiki?curid=14676" title="Bitrate">
Bitrate



</doc>
<doc id="14677" url="https://sk.wikipedia.org/wiki?curid=14677" title="Bitová rýchlosť">
Bitová rýchlosť

Bitová rýchlosť (bit rate alebo bitrate) udáva, aký objem informácie sa prenesie za jednotku času. Základnou jednotkou bitovej rýchlosti je bit za sekundu (bit/s, b/s, alebo anglicky bps = bits per second). Jednotka udáva, koľko bitov informácie je prenesených za jednu sekundu. Bitrate teda neznamená rýchlosť v zmysle vzdialenosť/čas, ale počet bitov/čas, (prenosová rýchlosť, alebo kapacita).
Poznámky k použitiu.
Formálna skratka "bit per second" je "bit/s" (nie "bits/s"). V menej formálnych kontextoch sa často používajú skratky "b/s" či "bps", hoci sa tým riskuje zámena s "bytes per second" ("B/s"). Ešte menej formálne je vypustenie "per second", kedy sa používa "128 kilobitový audio stream" alebo "100 megabitová sieť".
Použitie "Bitrate" je niekedy zameniteľné s "baud rate", a to v "iba" prípade, že sa každý bit vyskytuje v jednotkovom intervale.
Pre väčšie bit rate sa používajú prefixy SI sústavy, "nie" binárne prefixy:
V bajte (strojovej slabike) sa typicky nachádza osem bitov (preto sa jej hovorí aj "oktet"), ale rýchlosť toku dát v komunikáciách sa takmer nikdy neoznačuje ako bajty za sekundu s výnimkou "prenosových rýchlostí" diskových a pamäťových V/V zariadení.
Na konverziu z bajtov za sekundu na bity za sekundu stačí údaj jednoducho vynásobiť ôsmimi. Na prevod opačným smerom vydeliť ôsmimi.
Pri použití binárnych prefixov je iná konverzia bit rate (výrazy kibi-, mibi-, atď. "nie sú" preklepy):
Príklady.
Pri použití stratovej kompresie na audiovizuálne dáta sa prejavia rozdiely v porovnaní s originálnym signálom vo forme kompresných artefaktov.
Či a do akej miery budú mať tieto artefakty subjektívnu kvalitu pri vneme, závisí na použitej kompresnej schéme, výpočtovej sile kódovača, charekteristiky vstupných dát a miere oboznámenia poslucháča s artefaktami; experti môžu zachytiť artefakty v mnohých prípadoch, keď ich priemerný poslucháč nerozozná.
Bitrate v tomto použití znamená približne "minimum" pri ktorom by "priemerný poslucháč" (pri použití vyspelých kompresných schém) nezachytil významné zhoršenie od referenčného štandardu:
Poznámky.
Pokrok v technológii spôsobuje, že "skutočná" bitrate, použitá niektorými referenčnými zariadeniami, je významne vyššia ako minimum. Napríklad:
Bit rate sa pre rôzne aplikácie môže v dôsledku vývoja nových kodekov a zvyšovania výpočtovej rýchlosti počítačov znižovať. Napríklad dekódovanie pokročilého kodeku, ktorý potrebuje nižší dátový tok oproti svojej staršej verzii si vyžaduje vyšší výpočtový výkon na dekódovanie. Novšia generácia počítačov však takýto výpočet zvládne za kratší čas.
Externé odkazy.
Pomôcka na jednoduchú konverziu z kbit/s na MB/h, GB/day, TB/month, ...

</doc>
<doc id="14678" url="https://sk.wikipedia.org/wiki?curid=14678" title="Bit per second">
Bit per second



</doc>
<doc id="14679" url="https://sk.wikipedia.org/wiki?curid=14679" title="Bps">
Bps



</doc>
<doc id="14680" url="https://sk.wikipedia.org/wiki?curid=14680" title="Bits per second">
Bits per second



</doc>
<doc id="14682" url="https://sk.wikipedia.org/wiki?curid=14682" title="Binárny prefix">
Binárny prefix

Binárny prefix alebo binárna predpona je niektorý z prefixov, ktoré sa v informatike používajú na prehľadnejšie vyjadrenie veľkých násobkov jednotiek veličín. 
Prefixy.
V súčasnosti sa v informatike zvyknú používať dve „sady“ prefixov:
Štandardné prefixy IEC.
V roku 1999 zverejnila Medzinárodná elektrotechnická komisia (IEC) druhý dodatok k "IEC 60027-2: Písmenové symboly pre použitie v elektrotechnickej technológii – časť 2: Telekomunikácie a elektronika". Tento štandard, schválený v 1998 zaviedli prefixy "kibi-", "mebi-", "gibi-", "tebi-", "pebi-", "exbi-" pre špecifikáciu binárnych násobkov množstva. Názvy pochádzajú z prvých dvoch písmen originálnych SI prefixov nasledovaných skratkou "bi", ktorá znamená "binárny". Z pohľadu IEC je tiež vyjasnené, že SI prefixy majú jedine svoj desiatkový význam a nikdy dvojkový.
Dodatok bol pridaný do ďalšej verzie štandardu: "IEC 60027-2 (2000-11) Ed. 2.0".
Do roku 2005 táto konvencia stále nezískala široké použitie, hoci používanie rastie. Je silne podporované mnohými štandardizačnými telesami vrátane IEEE and CIPM.
"Príklad :"   300 GB   =   279,397 GiB, nakoľko 279,397 GB × 10243 je cca 300 miliárd bajtov a teda 300 GB v dekadickom zmysle.
Názvy IEC sú definované iba po "exbi-", v súlade s prefixom SI sústavy "exa-". Dva SI prefixy "zetta-" (1021) a "yotta-" (1024) nemajú zodpovedajúce IEC binárne prefixy, hoci logické pokračovanie by bolo "zebi-" (Zi = 270 = 1 180 591 620 717 411 303 424) a "yobi-" (Yi = 280 = 1 208 925 819 614 629 174 706 176).
Binárne prefixy s použitím SI symbolov.
Tieto prefixy sa v praxi často používajú, nie sú však štandardizované a správne. Ich používanie v binárnom zmysle môže viesť k vážnym nedorozumeniam, vzhľadom na to, že ich možno chápať:
Jednopísmenové skratky sú identické s prefixami SI s výnimkou "K", ktorého použitie je zameniteľné s "k" (v SI, "K" znamená kelvin a "iba" "k" znamená 1 000). Boli návrhy používať "k" pre 1 000 a "K" pre 1 024, ale nevzťahuje sa to na prefixy vyšších rádov.
So zvyšujúcim sa rádom sa zvyšuje rozdiel medzi hodnotami s použitým binárnym a decimálnym prefixom, od 2,4 % pre kilo na vyše 20,8 % pre yotta.
Neformálne sa často používajú prefixy samostatne. Preto sa hovorí o "20-kilových súboroch" (40 "binárnych" kilobajtov) a "2-megovom internetovom pripojení (2 "desiatkové" megabity za sekundu)". Aké jednotky sa používajú závisí na tom, čo presne sa meria.
Poznámky k použitiu.
V ďalšom texte sa používa fráza "desiatkové jednotky" ako "SI určenie v štandardnom desiatkovom zmysle (mocniny 1000)" a "binárne jednotky" ako "SI určenie v tradičnom počítačovom binárnom (mocniny 1024) zmysle". Rovnako, sledujúc nedorozumenia z toho vznikajúce, tu použitý symbol pre bajt je B, ktorý v SI znamená Bel. Bolo často odporúčané používať pre bajt b, ten sa však používa aj pre bit (iný symbol je bit). Tento spor nesmeruje k rozriešeniu, keďže SI sa nezaoberá jednotkami množstva informácie.
Niektoré jednotky boli v informatickom kontexte vždy chápané ako dekadické. Napríklad Hertz (Hz), ktorý sa používa na meranie hodinových frekvencií elektronických komponentov a bit/s na meranie bit rate. To znamená, že 1 GHz procesor vykoná 1,000,000,000 hodinových impulzov za sekundu, 128 kbit/s MP3 tok potrebuje 128,000 bitov (15.625 KiB) za sekundu a internetové pripojenie 1 Mbit/s prenesie 1,000,000 bits (pribl. 122 KiB) za sekundu.
Veľkosti elektronických pamätí ako RAM a ROM sa udávajú v binárnych jednotkách, pretože z fyzickej štruktúry zariadenia je prirodzené, že je v mocninách dvoch. Toto je prípad, kedy sa kapacita udáva výhradne v binárnom zmysle napriek tomu, že sú tu používané veľmi hlboko zakorenené dekadické prefixy. Dávnych 64 MB RAM je teda 65 536 kB, resp. 67 108 864 B a nie 64 000 kB ani 64 000 000 B. Podobne aj 2 GB RAM nie je za žiadnych okolností 2 000 MB či 2 000 000 kB alebo 2 000 000 000 B, ale 2 048 MB, resp. 2 097 152 kB alebo 2 147 483 648 B. Pri deklarovaní kapacity RAM ale zrejme bude veľmi ťažké odbremeniť sa od dekadických prefixov a slangovo hovoriť o 64 "mebiovej" či 2 "gibiovej" RAMke, miesto "megovej" a "gigovej". Rovnako sa ani na poli udávaní kapacít RAM nezačalo deklarovanie kapacity binárnymi prefixami, aj keď to je prvé miesto, kde je vhodné začať, keďže kapacity RAM sú výhradne myslené v binárnom zmysle. Možno v dobe, keď budú mať RAM desiatky či stovky GB, budú rozdiely tak veľké a očividné (ako v prípade pevných diskov), že uvidíme 256 GiB modul miesto 256 GB modulu. Na druhej strane je otázne, čo bude motiváciou k takejto náprave, nakoľko situácia na poli RAM je opačná ako na poli pevných diskov (binárne myslené kapacity RAM majú v skutočnosti väčšiu kapacitu ako udávajú ich dekadické predpony a operačný systém počítajúci kapacity tiež binárne ich označí správne, pričom pevné disky sú na tom opačne).
Výrobcovia pevných diskov uvádzajú kapacitu v desiatkových jednotkách, takže to, čo je inzerované ako "30 GB" disk, dokáže nahrať 30 × 109 bajtov, čo sa zhruba rovná 28×230 bajtom (t. j. 28 GiB). Toto použitie má dlhú tradíciu v inžinierskej praxi a pravdepodobne "nebolo" ovplyvnené marketingom. Je to tak preto, že nič na fyzickej štruktúre disku nie je prirodzene mocninou dvoch: počty platní, stôp a sektorov na stopu sú všetky plynulo premenné (hoci veľkosť individuálneho sektora je polovica kilobajtu alebo násobky).
Používatelia moderných PC samozrejme považujú RAM aj pevný disk za druhy pamäťového média a očakávajú, že sa ich kapacita bude merať rovnakým spôsobom. Operačné systémy zvyčajne oznamujú miesto na disku použitím binárnych jednotiek. Kupcovi "30 GB" pevného disku tak Microsoft Windows oznámi "28 GB" namiesto "30 GB" alebo "28 GiB". To môže vyvolať zmätok, najmä v spojení s neschopnosťou rozlišovať medzi kapacitami naformátovaných a nenaformátovaných diskov.
Niektoré miery kapacity médií – napr. diskety -- používajú ešte mätúcejší hybridný systém. K diskovým médiám sa pristupuje po sektoroch, nie po jednotlivých bajtoch. Sektory sú určené pre priamy prenos do RAM, ktorá sa označuje v binárnych jednotkách, takže samotná veľkosť sektora je takmer vždy násobkom dvoch. Veľkosť sektora môže byť od 512 bajtov (disketa) po 2 048 bajtov (DVD). Tisíc sektorov (binárne kilobajty) vytvorí 1 024 000-bajtový "megabajt". Preto "1,44 MB" disketa neunesie 1,44 × 220 bajtov ani 1,44 × 106 bajtov, ale 1,44 × 1000 × 1024 bajtov (pribl. 1,406 binárneho MiB alebo 1,475 desiatkového MB).
Kapacita CD sa vždy udáva v binárnych jednotkách. Napriek tomu, že na CD je deklarovaná kapacita "700 MB" (alebo "80-minútové"), CD má kapacitu 700 MiB = cca 734 MB. Otázka je, či by malo byť na CD pripísané malé písmenko "i" (t. j. "700 MiB" miesto "700 MB") alebo jednoducho uvádzať kapacitu správne ako "734 MB". Ale DVD kapacity sú v desiatkových jednotkách, t. j. správne a operačné systémy ich zobrazia nesprávne. "4,7 GB" DVD má nominálnu kapacitu 4,7 GB, to je ale 4,38 GiB. Najnovšie blu ray disky kopírujú zvyklosť DVD diskov a udávajú kapacity tiež dekadicky. Teda jednovrstvový blu-ray disk s kapacitou "25 GB" bude mať kapacitu 25 miliárd bajtov, čo je ale len 23,284 GiB. Pod povrchom je ale všetko v poriadku, nakoľko operačný systém myslí binárne a deklaruje kapacitu v 1 073 741 824 – násobku a nie 1 000 000 000 – násobku, teda 23,284 × 1 073 741 824 = cca 25 miliárd bajtov a teda 25 GB v dekadickom zmysle.
Zaujímavé je z tohto pohľadu sledovať kapacitu USB klúčov. Prvé USB kľúče od 1632 MB do 256512 MB sledovali binárnu (alebo hybridnú dekadicko-binárnu) líniu, podobne ako 1,44 palcové diskety. Ale USB kľúče výrazne nad 1 GB udávajú kapacitu čisto v dekadickom zmysle. 8 GB USB kľúč môže mať dnes kapacitu približne 8 003 000 000 bajtov, t. j. 8,003 GB (3 MB je bonus výrobcu). Ale operačný systém ukáže 7,45 GB (správne by malo byť GiB a teda za číslom 7,45 je nesprávna jednotka). Ak očakávame 8 GB USB kľúč, ktorý operačný systém identifikuje ako 8 GB, musel by mať kapacitu 8 × 10243 = 8 589 934 592 bajtov a nie 8 003 000 000 bajtov.
Desiatkové kapacity sa používajú, keď ide o šírku pásma zberníc (Napr. "Ultra SCSI má šírku pásma 40 megabajtov za sekundu"). Zaujímavé je, že to nie je preto, že disky alebo bit-rate používajú desiatkové jednotky, ale kvôli hodinovým frekvenciám.

</doc>
<doc id="14685" url="https://sk.wikipedia.org/wiki?curid=14685" title="Bit">
Bit

Bit je názov základnej jednotky informácie. Ako skratka sa používa bit alebo b. Používa sa v teórii informácie a v informatike. Bit môže nadobúdať jednu z dvoch logických hodnôt. V praxi nadobúda vždy jednu z dvoch vzájomne sa vylučujúcich stavov, ako „pravda“ – „nepravda“, „zapnutý“ – „vypnutý“, nula – jedna.
História a názov.
Termín prvýkrát použil Claude E. Shannon, otec teórie informácie, vo svojej práci z roku 1948. Názov vznikol ako skratka spojenia „binary digit“, čo je zároveň slovná hračka pretože "bit" v angličtine znamená aj kúsok/štipka. Pôvod termínu Shannon pripísal Johnovi W. Tukeymu.
Násobky.
Bajt (angl. byte, tiež označované ako slabika) je zoskupenie bitov, pôvodne s premenlivou veľkosťou, no dnes takmer vždy osem bitov. Osembitové bajty, tiež známe ako oktety, sú schopné reprezentovať 256 rozličných hodnôt (28) napr. 0 až 255 zapísané v desiatkovej sústave. Osembitový bajt možno zapísať aj pomocou dvoch štvorbitových zoskupení, známych ako nibble (hláska), ktoré reprezentujú 16 hodnôt (24) a preto sa dajú zapísať jednou cifrou v hexadecimálnej sústave. Napríklad 0 až 255 v desiatkovej sústave zodpovedá 00 až FF. V niektorých architektúrach počítačov pozostáva slovo zo 16 bitov, dvojslovo z 32 bitov. Pozri veľkosť slova.
Termíny pre veľké množstvá informácie sa tvoria pridaním štandardných predpôn; kilobit (Kb, Kbit), megabit (Mb, Mbit), gigabit (Gb, Gbit). Existujú však nedorozumenia týkajúce sa týchto jednotiek a ich skratiek, pozri podrobne v článku binárny prefix. Hoci je jasnejšia symbolika používať „bit“ pre bit a „b“ pre bajt, „b“ sa často používa pre bit a „B“ pre bajt (v sústave SI je však „B“ skratkou pre Bel).
Napríklad:
V praxi sa však niekedy, vzhľadom k historickým okolnostiam, využívajú predpony SI pre binárne hodnoty (1kB = 1024 bitov namiesto 1000 bitov). Zjednodušene povedané, používa sa nepresné označenie pretože odchýlka je menej ako 3%. 
Počet bitov a stavov.
Bit nadobúda vždy jednu z dvoch hodnôt. Pomocou jedného bitu možno teda reprezentovať 21 = 2 stavy. Pomocou 8 bitov (1 bajt) možno reprezentovať 28 = 256 stavov. Tabuľka vpravo uvádza počet reprezentovateľných stavov až do šírky 64 bitov, ktorá umožňuje reprezentovať približne 1,844674407×1019 stavov.
Iné.
Isté inštrukcie procesora pracujúce s bitmi (ako xor) pracujú na úrovni manipulácie s bitmi na rozdiel od manipulácie dát ako séria bitov.
V telekomunikáciách a počítačových sieťach sa prenosová rýchlosť zvyčajne označuje v bitoch za sekundu.
Bit v súčasnosti je základná, teda najmenšia jednotka udávajúca množstvo informácie používaná v informatike, zároveň však prebieha intenzívny výskum v kvantovej informatike týkajúci sa qubitov.

</doc>
<doc id="14686" url="https://sk.wikipedia.org/wiki?curid=14686" title="Michelle Pfeifferová">
Michelle Pfeifferová

Michelle Marie Pfeifferová (neprechýlene Michelle Marie Pfeiffer; * 29. apríl 1958, Santa Ana, Kalifornia, USA) je americká herečka a speváčka.

</doc>
<doc id="14688" url="https://sk.wikipedia.org/wiki?curid=14688" title="Kbps">
Kbps



</doc>
<doc id="14689" url="https://sk.wikipedia.org/wiki?curid=14689" title="Kilobitov za sekundu">
Kilobitov za sekundu



</doc>
<doc id="14690" url="https://sk.wikipedia.org/wiki?curid=14690" title="Kilobit za sekundu">
Kilobit za sekundu

Kilobit za sekundu (kb/s, kbps alebo kbit/s) je jednotka rýchlosti prenosu dát (dátového toku) rovná 1 000 bitov za sekundu. Kvalita audio sa často vyjadruje v kbit/s.
Kilobajt za sekundu.
Inou jednotkou rýchlosti prenosu dát je kilobajt za sekundu (kBps alebo kbyte/s) a je osemnásobne rýchlejší ako kilobit za sekundu:
 8 kilobit/s = 1 kilobyte/s
Zámena.
Jeden kilobit za sekundu by sa nemal zamieňať s kibibitom za sekundu (podrobne v Binárny prefix):

</doc>
<doc id="14694" url="https://sk.wikipedia.org/wiki?curid=14694" title="Megabit za sekundu">
Megabit za sekundu

Megabit za sekundu (Mbps alebo Mbit/s) je jednotka rýchlosti prenosu dát (prenosovej, resp. bitovej rýchlosti). Je rovná 1 000 kilobitom za sekundu alebo 1 000 000 bitom za sekundu.
V megabitoch za sekundu sa meria napríklad rýchlosť širokopásmových internetových pripojení, lokálnych sietí atď.
Nejednoznačnosť označovania.
Z historických príčin existuje nejednoznačnosť a chaos v používaní predpôn sústavy SI v informatike a príbuzných odboroch (najmä pri označovaní kapacity dátových nosičov, kde napr. kB môže znamenať 1000, ale aj 1024 bajtov). Pri označovaní prenosových rýchlostí predpony kilo- a mega- značia vždy dekadický násobok (pozri aj článok Binárny prefix).
Príklad - porovnanie prenosových rýchlostí digitálneho videa.
Vo mnohých aplikáciách digitálneho videa sa kvalita dátového toku meria v Mbit/s:
Tieto hodnoty sú len veľmi orientačné, keďže skutočná kvalita závisí výrazne od použitého kodeku.

</doc>
<doc id="14697" url="https://sk.wikipedia.org/wiki?curid=14697" title="Mbit/s">
Mbit/s



</doc>
<doc id="14698" url="https://sk.wikipedia.org/wiki?curid=14698" title="Kbit/s">
Kbit/s



</doc>
<doc id="14699" url="https://sk.wikipedia.org/wiki?curid=14699" title="Mbps">
Mbps



</doc>
<doc id="14700" url="https://sk.wikipedia.org/wiki?curid=14700" title="Kibibit za sekundu">
Kibibit za sekundu

Kibibit per second (kib/s, kibps alebo kibit/s -- kibibitov za sekundu) je jednotka rýchlosti prenosu dát rovná 1 024 bitom za sekundu. 
Kibibajt za sekundu.
Inou jednotkou rýchlosti prenosu dát je kibibajt za sekundu (kiBps alebo kibyte/s) a je osemnásobne rýchlejší ako kibibit za sekundu:
 8 kibibit/s = 1 kibibyte/s
Zámena.
Jeden kibibit za sekundu by sa nemal zamieňať s kilobitom za sekundu (podrobne v Binárny prefix):

</doc>
<doc id="14701" url="https://sk.wikipedia.org/wiki?curid=14701" title="Kibps">
Kibps



</doc>
<doc id="14702" url="https://sk.wikipedia.org/wiki?curid=14702" title="Kibit/s">
Kibit/s



</doc>
<doc id="14703" url="https://sk.wikipedia.org/wiki?curid=14703" title="Gigabit za sekundu">
Gigabit za sekundu

Gigabit za sekundu (Gb/s, Gbps alebo Gbit/s) je jednotka rýchlosti prenosu dát rovná 1 000 megabitom za sekundu alebo 1 000 000 kilobitom za sekundu alebo 1 000 000 000 bitom za sekundu. 
Príklady rozhraní, dosahujúcich priepustnosť v rádoch gigabitov za sekundu:
Gigabajt za sekundu.
Inou jednotkou rýchlosti prenosu dát je gigabajt za sekundu (gBps alebo gbyte/s) a je osemnásobne rýchlejší ako gigabit za sekundu:
 8 gigabit/s = 1 gigabyte/s
Zámena.
Jeden gigabit za sekundu by sa nemal zamieňať s gibibitom za sekundu (podrobne v Binárny prefix):

</doc>
<doc id="14704" url="https://sk.wikipedia.org/wiki?curid=14704" title="Gigabitov za sekundu">
Gigabitov za sekundu



</doc>
<doc id="14705" url="https://sk.wikipedia.org/wiki?curid=14705" title="Gbps">
Gbps



</doc>
<doc id="14706" url="https://sk.wikipedia.org/wiki?curid=14706" title="Gbit/s">
Gbit/s



</doc>
<doc id="14707" url="https://sk.wikipedia.org/wiki?curid=14707" title="Kráľovstvo nebeské (film)">
Kráľovstvo nebeské (film)

Kráľovstvo nebeské je film režiséra Ridleyho Scotta z roku 2005. Ridley Scott sa stal taktiež producentom filmu, scenár napísal William Monahan. 
Príbeh sa odohráva v 12. storočí v „Svätej zemi” v období križiackych výprav. Film vykresľuje toto obdobie očami mladého kováča Baliana (Orlando Bloom), ktorý odíde z francúzskej dediny takmer na kraj známeho sveta, do Svätej Zeme, aby chránil Jeruzalem pred moslimskými vojskami sultána Saladina, ktoré ho chcú znovu dobyť od kresťanov. Film oživuje mystiku rytierskeho rebelanta a zobrazuje dávny boj medzi moslimami a kresťanmi o Svätú zem, ktorý sa síce odohral takmer pred tisíc rokmi, ale svojimi dôsledkami siaha až do prítomnosti.
Hlavný filmový poradca pre obdobie križiackych výprav sa stal profesor Hamid Dabashi, špecialista na islamské a iránske dejiny z Columbijskej univerzity.
Väčšina scén filmu sa nakrúcala v meste Ouarzazate v Maroku, kde Ridley Scott natáčal aj svoje úspešné filmy Gladiátor a Čierny jastrab zostrelený. Nádherná replika historického Jeruzalema bola zhotovená v púšti. Marocká vláda vyslala na ochranu filmového štábu stovky vojakov. Zároveň však marocká kavaléria bola naporúdzi ako dodatočný komparz v bojových scénach. Filmovanie sa tiež odohrávalo v Španielsku, a to na hrade Loarre, v Segovii, Ávile, Palma del Río a v Casa de Pilatos v Seville.
Dej.
Vo vzdialenej dedine vo Francúzsku sa Balian trápi nedávnou samovraždou svojej ženy potom, ako sa im narodilo mŕtve dieťa. Do malej dediny dorazí skupina križiakov a jeden z nich sa Balianovi predstaví ako jeho nelegitímny, no biologický otec, barón Godfrey z Ibelinu. Godfrey, ktorý vie o Balianových nedávnych stratách, sa ho pokúsi presvedčiť, aby sa pridal k jeho rytierom na ceste do Jeruzalemu, s nádejou, že napokon sa stane jeho dedičom. Balian rýchlo odmietne a po doplnení zásob a oddychu križiaci odcválajú preč. Krátko nato Balianovi skorumpovaný mestský kňaz (jeho nevlastný brat) prezradí, že telo jeho ženy bolo pred pohrebom sťaté (typická vtedajšia praktika na ľudí, ktorí zomreli samovraždou, aby sa zaistilo, že ich duša nemôže vystúpiť do neba) a že ukradol krížik, ktorý nosila. Po tejto urážke rozzúrený Balian zabije kňaza s mečom, ktorý práve kuje vo vyhni a znovu si zoberie krížik svojej mŕtvej ženy. Balian sa nakoniec rýchlo rozhodne nasledovať svojho otca, lebo dúfa vo vykúpenie a odpustenie pre oboch, pre svoju ženu aj pre seba. Krátko nato, ako Balian dobehne rytierov, dorazia k nim vojaci z dediny, ktorí majú rozkaz zatknúť Baliana (ich veliteľ je Godfreyho synovec). Godfrey im ho odmietne vydať a následne potom vypukne boj v ktorom síce zvíťazia Godfreyho muži, ale väčšina z jeho mužov je zabitá. Aj sám Godfrey je zranený šípom a, aj keď to ešte nie je jasné, počas ich sa cesty zistí, že čoskoro zomrie.
V Messine, na pokraji smrti Godfrey pasuje Baliana za rytiera a nariadi mu slúžiť kráľovi Jeruzalemu a brániť bezbranných. Daruje mu svoj ibelinský meč. Napokon mu predostrie víziu "kráľovstva svedomia, mravnosti a spravodlivosti vo Svätej Zemi", kde moslimovia a kresťania dokážu spolunažívať v mieri predtým, ako podľahne svojim zraneniam. Na následnej Balianovej ceste do Jeruzalema jeho loď zasiahne búrka, po ktorej sa Balian stane jediným stroskotancom, ktorý vo vraku prežije, okrem koňa, ktorý tiež prežije, ale utečie, keď sa ho Balian pokúša osedlať. Pri stopovaní koňa do púšte čoskoro Balian narazí na moslimského šľachtica a jeho sluhu, ktorí si nárokujú koňa, lebo je na ich zemi. Balian pri súboji zabije šľachtica, ale ušetrí sluhu, aby mu ukázal cestu do Jeruzalemu. Po príchode do mesta Balian prepustí sluhu, ktorý mu potom prezradí meno jeho zabitého majstra a Balian povie, že sa bude modliť za jeho dušu. Ako jeho väzeň odchádza, povie Balianovi: "Tvoje vlastnosti budú známe medzi tvojimi nepriateľmi ešte predtým, ako ich stretneš". Balian ide na Golgotu, kde bol ukrižovaný Kristus a dúfa, že tu bude počuť, čo od neho Boh chce. Po noci čakania Balian pochová retiazku s krížikom jeho ženy. Potom, ako ho akceptujú vojaci jeho otca za nového Lorda Ibelinu, sa Balian skoro zoznámi s hlavnými hráčmi jeruzalemskej politickej scény: Kráľ Balduin IV., malomocný, no napriek tomu múdry a citilivý vládca, Tiberias, vznešený, ale cynický Maršal Jeruzalemu, Princezná Sibylla, sestra Balduina IV., a Guy de Lusignan, Sibyllin intrigánsky, krvilačný a neznášanlivý manžel. Napriek rešpektu, ktorý si vďaka Balduinovi vzájomne udržiava miešané kresťanské a moslimské obyvateľstvo, Guy, ktorý je rozhodnutý stať sa následníkom na tróne po Balduinovej istej skorej smrti, sa pokúša vyvolať vojnu, ktorá by mu umožnila zbaviť sa moslimov a vládnuť kráľovstvu kresťanov sám. Tiež je ohrozovaný Balianom, ktorého vidí ako rivala, ktorý má ľúbostný pomer so Sibyllou.
Guy a jeho spolusprisahanec Renaud de Châtillon zmasakrujú moslimskú karavánu. Saladin, vodca moslimských vojsk, ktorý sa chystá znovudobyť Jeruzalem, zaútočí na Kerak, Reynaldov hrad, aby ho spravil zodpovedným za jeho zločiny. Balian sa rozhodne brániť Keracký hrad pred Saladinovou jazdou, v záujme ochrany nevinných dedinčanov okolo hradu. Aj keď moslimovia sú v presile, Balian a jeho rytieri zaútočia na Saladinovu jazdu, čím umožnia sedliakom stiahnuť sa na hrad. Balianova kavaléria je čoskoro presilou obkľúčená a jeho a jeho mužov zajmú moslimovia. V zajatí Balian odhalí 'sluhu', ktorého oslobodil, Imad ad-Dina, a zistí, že je to momentálne jeden zo Saladinových generálov, ktorý mu následne odplatí jeho láskavosť, a umožní Balianovi odísť na Kerak. Následne dorazí kráľ Balduin IV. s hlavnou jeruzalemskou armádou, úspešne so Saladinom vyjedná moslimský ústup a odvráti potenciálne krviprelievanie. V Saladinovom tábore sú niektorí generáli nahnevaní, že uzavrel prímerie, ale Saladin odmietne tieto sťažnosti ako pochabú túžbu po vojne; chce začať útok na Jeruzalem len po rozsiahlej príprave, keď cíti, že je dosť strategicky silný. Balduin zbije Reynalda a nariadi ho zatknúť, ale napätie z nedávnych udalostí spôsobí, že skolabuje a jeho lekári zistia, že čoskoro zomrie.
Balduin sa pokúša spojiť Baliana so Sibyllou, keďže vie, že pár k sebe prejavuje lásku, ale Balian nesúhlasí, ako odmieta byť zapojený do nutnej vraždy Guya; takéto politické intrigy sú proti Balianovej morálke. Potom, ako Balduin nakoniec zomrie, sa kráľom Jeruzalemu stane Sibyllin syn, šesťročný chlapec Balduin V.. Guy sa ide poradiť s Reynaldom a uvedomí si, že aj keď Balian nie je kráľ, stále sa môže stať generálom Jeruzalemského kráľovstva. Preto Guy pošle niekoľkých templárov, aby ho zabili, no zlyhajú. Čoskoro sa zistí, že malý Balduin trpí, rovnako ako jeho strýko, leprou. Sibylla zdrvená poznatkami o chorobe poskytne synovi eutanáziu, aby nemohol trpieť. Sibylla nasleduje na trón svojho syna a z toho dôvodu vymenuje Guya za jej Kráľovského manžela Jeruzalemu.
Guy, ktorý si teraz môže robiť, čo chce, pustí Reynalda z väzenia a Reynald vyprovokuje Saladina do vojny vraždou Saladinovej sestry. Keď Saladin pošle posla s požiadavkami o návrat tela jeho sestry, hláv ľudí za to zodpovedných a kapituláciu Jeruzalemu, Guy odpovie rozrezaním poslovho hrdla, čím takmer spôsobí boj medzi Tiberiasovými rytiermi a Špitálnikmi proti Templárom. Ako je poslove telo ťahané preč, Guy si arogantne zašepká "Ja som Jeruzalem." Následne sa Guy rozhodne vytiahnuť do boja, z grófov s ním nesúhlasia len Balian a Tiberias. Potom doplatí na svoju aroganciu, keďže s vojskom odpochoduje do púšte bez adekvátneho jedla a vody bojovať proti Saladinovi, čím nechá Jeruzalem bez ochrany okrem Baliana, jeho osobných rytierov a obyvateľov mesta. Saladinova armáda vláka Guya a Reynalda do pasce (Bitka pri Hattíne) a križiacka armáda je zničená. Sami Guy a Reynald sú zajatí; Saladin dal Reynalda popraviť a Saladin vyrazí na Jeruzalem, netradične ušetrí Guya, ale uvedie, že nie je tej smrti hodný. Balian pripravuje obranu mesta, zamietne návrh patriarchu na útek a nakoniec uskutoční symbolické gesto - pasuje za rytierov množstvo domobrany, aby ich morálne pozdvihol, dokonca pasuje aj muža, ktorý mu vo Francúzsku pochoval ženu. Balian trvá na tom, že ich cieľom je brániť obyvateľov Jeruzalemu, nie mesto samotné. Keďže obranci veľmi dobre vedia, že nemôžu Saracénov poraziť, ich jediná nádej je zdržiavať ich nepriateľov tak dlho, aby s nimi začali vyjednávať.
Saladinove obliehanie Jeruzalemu trvá tri dni bitky, v ktorej Balian demonštruje svoje taktické zručnosti v zničení Saladinových obliehacích veží, predtým, ako inšpiruje obrancov, aby udržali líniu, keď je časť múru zničená. Keď Saladin zistí ich rozhodnutie, ponúka podmienky prímeria: Balian vydá Jeruzalem Saladinovi, zatiaľ, čo Saladin zaručí bezpečnú cestu obyvateľov do kresťanských krajín. Balian poukáže na to, že keď križiaci pred sto rokmi dobyli Jeruzalem, zmasakrovali moslimské obyvateľstvo, ale Saladin ho uistí, že on je čestný muž a dodrží slovo, teda dovolí Balianovi a jeho ľuďom odísť. Balian v meste narazí na oslobodeného Guya, ktorý bojuje proti Balianovi, ale prehrá, no Balian odmietne Guya zabiť a vyzve ho, aby znovu vstal ako rytier.
V pochodujúcej kolóne mešťanov Balian nájde Sibyllu a presvedčí ju, aby išla s ním. Saldinove jednotky zničia mnohé kresťanské knihy a zmenia katedrálu na mešitu, sám Saladin ale zdvihne odhodený kríž a položí ho späť na stôl, rovnako ako odmietne stúpiť na kamene, v ktorých sú vytesané kríže.
Neskôr je Balian späť vo svojej francúzskej dedine. Cez ňu postupuje kolóna križiackych rytierov vedená kráľom Richardom Levie srdce, ktorý Balianovi prezradí, že začínajú novú križiacku výpravu na znovudobytie Jeruzalemu od Saladina. Kráľ Richard hľadá Baliana, obrancu Jeruzalemu, aby sa k nemu pripojil, ale Balian odpovie, že je len kováč.
Po návšteve hrobu Balianovej prvej manželky on a Sibylla idú na koňoch smerom k západu slnka. Na konci filmu je vysvetlenie, že kráľ Richard vo svojej križiackej výprave zlyhal, po troch rokoch vojny vyjednal neisté prímerie so Saladinom a že "aj po takmer tisíc rokoch zostáva mier v Kráľovstve nebeskom prchavý." 
Herci o filme.
„Balduin a Saladin by udržali mier, pokiaľ by to záležalo na nich,” hovorí predstaviteľ Baliana Orlando Bloom. „Keby nebolo ľudí túžiacich po krvi a moci, akými sú Reynald a Guy de Lusignan, Jeruzalem by mohol byť miestom, kam sa ľudia prichádzajú pokloniť, miestom mieru, vzájomného rešpektu voči viere toho druhého, nech je akákoľvek.” 
Jeremy Irons dodáva: „Je to obdobie, v ktorom existuje mnoho paralel k dnešnému svetu: ako vychádzať s kresťanmi a moslimami a naopak. Ako si vzájomne vychádzať v ústrety, aké sú ich záujmy. Tento príbeh má dozvuky aj v súčasnosti.” 
Obsadenie.
Mnoho z filmových postáv sú fikcionovalizované verzie skutočných historických postáv:
Kontroverzia.
Režisér Ridley Scott na margo filmu uviedol, že chce, aby jeho film ukázal zhubný vplyv náboženského fanatizmu na mierovú rovnováhu. „Vybrali sme historický bod, v ktorom vidíme stav mieru, ktorý dnes nie sme schopní dosiahnuť,” hovorí. „To je na tom to fascinujúce. Pokúšame sa ukázať obidve strany vo vyváženom svetle.”
Napriek tejto snahe sa však film stretol s pohoršenými reakciami ešte pred jeho uvedením do oficiálnej distribúcie a to na oboch stranách aj medzi moslimami aj medzi kresťanmi. Khaled Abou El Fadl, profesor islamského práva na University of California v Los Angeles dostal k dispozícii predbežný scenár filmu a bol veľmi znepokojený niektorými scénami - napríklad výjav, ako jeden z víťazných moslimských vojakov pľuje na kresťanskú relikviu - pozostatok Kristovho kríža. Tak isto namietal zobrazenie islamského duchovného, ktorý bol v kontraste s jeho racionálnejšími kresťanskými náprotivkami vo filme zobrazený ako nepríčetný šialenec. Profesor Fadl varoval, že film by mohol podnietiť činy nenávisti proti moslimom. Tvrdil, že ešte aj dnes, po 800 rokoch, sú križiacke výpravy stále citlivou a nebezpečnou témou v kresťansko - moslimských vzťahoch: „Pre moslimov križiaci reprezentujú veľmi bolestivú spomienku, podobne ako holokaust pre židov. Milióny moslimov bolo zabitých v opakovaných inváziách.” Varoval, že je to extrémne výbušná problematika a je nebezpečné zaoberať sa ňou práve teraz. 
Ghassan Massoud, sýrsky herec a filmár, ktorý hrá Saladina obhajoval film tvrdiac, že on by sa nedal zatiahnuť do produkcie, ktorá by vyzdvihovala negatívne moslimské črty. Povedal, že chcel ukázať rôzne aspekty Saladina, postavy, ktorá je uctievaná moslimami a obdivovaná aj mnohými západnými historikmi. Massoud vidí Saladina v prvom rade ako štátnika. „A za druhé je to bojovník,” hovorí herec. „Saladin je víťaz mnohých bitiek. Súčasne vedie dialóg s nepriateľom. To je pre vodcu v tejto chvíli veľmi dôležitý bod. Je to veľmi charizmatická postava, aj keď veľmi ľudská. Verí na dialóg s nepriateľom.”
Na túto skutočnosť poukázal aj Paul L. Williams, autor, ktorý má doktorát v stredovekej teológii a pôsobil ako poradca FBI pre otázky terorizmu. Podľa neho kresťanskí súčasníci Saladina uznávali pre jeho rytierske cnosti. Keď Saladinovi vojaci vstúpili do Jeruzalema, zakázal im vraždiť a lúpiť civilistov. A keď chorý anglický križiak Richard Levie srdce ležiaci v horúčke žiadal o vodu a ovocie, Saladin prikázal priniesť mu ich. Na druhej strane však Saladin požadoval výkupné pre zajatcov v Jeruzaleme a ak ho príbuzní nezaplatili, predal ich do otroctva. Tak isto boli na jeho príkaz masovo stínané hlavy zajatcov. 
Tesne pred oficiálnym uvedením filmu bolo umožnené členom Rady americko-islamských vzťahov vidieť konečnú verziu filmu na neoficiálnom premietaní. Film bol z pôvodnej dĺžky 220 minút skrátený na 145 minút a scény, ktoré tak pohoršili profesora Fadla, boli vystrihnuté. Hovorkyňa rady s uspokojením povedala, že moslimskí filmoví diváci by mohli odísť z kina s dobrými pocitmi z toho, ako je v ňom islam zobrazený. 
Nielen moslimovia však protestovali voči tomuto filmu. Tiež niektoré kresťanské skupiny v USA boli pohoršené zobrazením kresťanov v ňom. Profesor Fadl prijal túto skutočnosť s uspokojením. Dokazuje to podľa neho fakt, že vo filme je dodržaná rovnováha.

</doc>
<doc id="14708" url="https://sk.wikipedia.org/wiki?curid=14708" title="Baud">
Baud

Baud (výslovnosť ) je v telekomunikáciách a informatike, jednotka „signálnej rýchlosti“, čo predstavuje počet zmien stavu prenosového média za sekundu v modulovanom signále. Je pomenovaná po Émile Baudotovi, vynálezcovi Baudotovho kódu pre telegrafiu.
Termín "baud" sa niekedy zneužíva na označenie „bitov za sekundu“ čo je „prenosová rýchlosť“. V niektorých systémoch sa signálna rýchlosť a prenosová rýchlosť rovnajú, keďže je možné, aby signálna udalosť niesla jeden bit, ale vo všeobecnosti je bežnejšie využívať šírku pásma zakódovaním viacerých bitov (až do množstva šestnásť) v jednej udalosti. Takže 2400-bitový modem v skutočnosti prenáša 600 baudov, kde každá udalosť modulácie kvadratúrou amplitúdy nesie štyri bity informácie.

</doc>
<doc id="14712" url="https://sk.wikipedia.org/wiki?curid=14712" title="Castrológia">
Castrológia

Castrológia al. kastrológia (z lat. slova "castrum" - hrad), disciplína integrujúca humanitné vedné odbory zaoberajúce sa štúdiom hradov a fenoménom súvisiacim s ich existenciou. 
Castrológia integruje skúmania:

</doc>
<doc id="14714" url="https://sk.wikipedia.org/wiki?curid=14714" title="Religionistika">
Religionistika

Religionistika, (z lat. "religio" – viera, náboženstvo) je humanitná vedná disciplína, ktorá sa zaoberá štúdiom relígií (náboženstviev), kultov a mytologických predstáv predchádzajúcich vzniku náboženstva. Je súčasťou antropologických vied.
V úzkej súčinnosti s filológiou, klasickou filozofiou, etnografiou, kultúrnou antropológiou, históriou a archeológiou rekonštruuje a popisuje zaniknuté i prežívajúce náboženstvá a kulty, odhaľujúc tak informácie o povahe ľudského myslenia (hĺbková psychológia) a správania (sociálna interakcia).
Medzi základné oblasti skúmania religionistiky patria:
Stavovskou organizáciou zastrešujúcou profesionálnych religionistov a absolventov štúdia religionistiky je na území Slovenska Slovenská spoločnosť pre štúdium náboženstiev pri SAV.
Metodológia.
V religionistike sa využíva množstvo rôznorodých metód skúmania. Napríklad sa využívajú sociologické a historické metódy, indukcia a pozorovanie. Pod-odbory navyše využívajú vlastné špeciálne metódy, napr. psychológia náboženstva využíva fakty z osobných dotazníkov a pod. 
Východiska pre systematizáciu religionistiky je možné rozdeliť do troch skupín:
Dôležitú pozíciu v rámci metodológie má fenomenologia náboženstva. Rozširuje sa využitie kognitívnej religionistiky.
Kvôli metodologickým problémom a v snahe napraviť isté nedostatky na Marburgskej konferencii International Association for the History of Religions v roku 1960 Zwi Werblowsky predniesol manifest piatich „základných minimálnych predpokladov“. Bola to kritika predovšetkým prístupu C. J. Bleekera a tiež snaha o zavedenie prístupu, ktorý by bol viac antropologický zameraný. Deklarácia Zwi Werblowského mala veľký ohlas. Podporil ju aj Mircea Eliade a tiež Kitagawa a Haehner. Metodologické problémy však boli až do stretnutia v Turku v roku 1973 prehliadané a neriešené. 
Veľmi ostrou kritikou religionistiky sú názory Jonathana Smitha, ktorý odmieta aj samotný koncept náboženstva. Je známy výrokom: „"Náboženstvo je výtvorom vedcových imaginatívnych aktov komparácie a generalizácie".“ Jedným z dôsledkov týchto a podobných vyhlásení je, že niektorí prívrženci Smithovho prístupu poňali jeho názory ako precedens k štúdiu všetkého čo sa ako náboženské javí. Náboženské javy teda nemusia byť vymedzené žiadnymi špecifikáciami a čokoľvek čo výskumník pojme ako náboženské môže skúmať religionistickou metodológiou.

</doc>
<doc id="14717" url="https://sk.wikipedia.org/wiki?curid=14717" title="Dejiny Bratislavy">
Dejiny Bratislavy

Tento článok obsahuje prehľad dejín Bratislavy.
Archeologické nálezy svedčia o kontinuite osídlenia veľmi vhodne umiestneného územia mesta od nepamäti.
Lokality Bratislava a hrad, Devín a hrad, Devínska Nová Ves, Dúbravka, Lamač, Vydrica (zhruba pri vjazde na Most Slovenského národného povstania pod hradom), Rača a Vajnory sú nepretržite osídlené buď už od paleolitu, alebo aspoň od neolitu. Trnávka je prerušene osídlená od halštatskej doby, Záhorská Bystrica od laténskej doby, Podunajské Biskupice a Rusovce od rímskej doby, iba Čunovo má nálezy až od slovanskej doby. Jarovce, Prievoz, Vrakuňa, Komárov (obec v polovici 20. stor. pričlenená k Podunajským Biskupiciam) a severná Petržalka sú zatiaľ doložené najskôr stredovekými listinami.
Od najstarších čias sa na území Bratislavy – tam, kde sa dnes križujú Ventúrska a Panská – križovali dve v stredoveku dôležité obchodné cesty: Jantárová (spojnica Baltské more – Jadranské more) a Podunajská (pri Dunaji; spojnica západná Európa – západná Ázia). Tieto dve cesty v stredoveku vyhranili budúci tvar zakladajúceho sa osídlenia pod Bratislavským hradom.
Prví príbuzní človeka.
2515 mil. rokov starý je nález siedmich kostier pliopiteka ("(Epi)Pliopithecus Vindobonensis"; nadčeľaď pliopitekoidovce, infrarad úzkonosovce) z roku 1952 z tzv. Zapfeho štrbiny v stokerauskej vápenke v Devínskej Novej Vsi. Čeľaď pliopitekov má podľa niektorých názorov kľúčový význam pri počiatkoch evolúcie človeka.
Najstarším hominoidovcom (ľudoopicou v širšom zmysle) z územia Bratislavy je nález starý 1410 mil. rokov pred Kr. Ide o zuby druhu Griphopitecus suessi (alebo "Griphopitecus darwini", pôvodne "Sivapithecus darwini"; pozri dryopitekovité) z polohy Sandberg v Devínskej Novej Vsi. Nález bol opísaný roku 1902.
Paleolit – Stará kamenná doba (2 600 0009600/8300 pred Kr.).
Ešte pred niekoľkými desaťročiami prevládali pesimistické názory na to, či na území dnešnej Bratislavy možno rátať s paleolitickým človekom. Prvým náznakom staropaleotickej príslušnosti a prvým nálezom okrúhliakovej industrie na Slovensku bol jednostranný sekáčovitý nástroj (choppers) vyrobený z okruhliaka kremeňa, ktorý sa našiel medzi Ahojom a závodom Figaro (Kraft Foods Slovakia) ešte v 60. rokoch.
Ďalší objav nastal až po roku 1976, kedy O. Čerpan našiel na Dlhých dieloch najstaršie pracovné nástroje opočloveka. Podobné nálezy (najmä driapadlá) urobil J. Cuper. Jemu vďačíme aj za nález prvého pästného klina zo Slovenska na stavenisku Elekrotechnickej fakulty STU v Mlynskej doline v Bratislave. Na najvyššej terase Karloveského potoka už v blízkosti jeho vyústenia do Dunaja našli J. Hromada s J. Cuperom pästný klin mandľovitého tvaru. Tento druhý nález je významný hlavne preto, že poznáme jeho stratigrafické umiestnenie. Ide totiž o relikt mindellskej terasy (mindel: 480 000430 000, resp. 480 000350 000; človek heidelberský "(Homo heidelbergensis)"). Obdobie vzniku mnohých hrubotvorných nástrojov sa ešte nepodarilo zistiť, pravdepodobne pochádzajú z mindelrisského interglaciálu (okolo 300 000 pred Kr.). Bratislava bola vtedy dôležitým bodom pri postupe človeka heidelberského na Považie a južný okraj severského škandinávskeho ľadovca.
Čo sa týka stredného paleolitu (250 00040 000 pred Kr.), obdobia lovcov neandertálcov "(Homo neandertalensis)", O. Čepan našiel aj pracovné nástroje, ktoré veľmi pravdepodobne patria k moustérienskemu komplexu (Karlova Ves Zlaté schody, Kráľova hora, Koliba, Ahoj, Dúbravka, Devínska Nová Ves).
V období mladého paleolitu (400008300 pred Kr.), ktorého nositeľom bol už človek rozumný "(Homo sapiens)", pochádzajú nálezy spoza SZTS a neolitického sídliska v Mlynskej doline.
Z obdobia pleistocénu pochádzajú aj viaceré nálezy zvyškov mamutov "(Mammonteus primigenius)", a to z Čelakovskej ul., Mudroňovej ulice, Mlynskej doliny, Zlatých pieskov, Karlovej Vsi, Štrkovca a nedávno spred diaľničného tunela Sitina.
Mezolit – Stredná kamenná doba (9600/83005700 pred Kr.).
V roku 1990 sa našli pozostatky predpokladanej prechodnej stanice loveckej skupiny na Veľkej lúke v Dúbravke. Našla sa tam štiepaná industria v dvoch polohách vzdialených od seba niekoľko sto metrov.
Neolit – Mladšia kamenná doba (57004400 pred Kr.).
Začiatkom 6. tisícročia pred Kr. sa objavili prvé výdobytky neolitickej civilizácie aj na juhozápadnom Slovensku. Ich nositeľom bol ľud kultúry so staršou lineárnou keramikou. Počas tejto kultúry sa na území Bratislavy začala meniť panenská príroda na kultúrnu krajinu. Dokazuje to nález nepravidelnej obdĺžnikovej sídliskovej jamy pri ústí Vydrice do Dunaja so staršou lineárnou keramikou, kamennými nástrojmi a dvoma ľudskými kostrami (detskou a ženskou), ktoré sú najstaršími ľudskými pozostatkami z Bratislavy.
Pamiatok na tvorcov kultúry ľudu s mladšou lineárnou keramikou a kultúru želiezovského typu je už v Bratislave neúrekom. Sú to najmä obytné stavby s päťradovou nosnou kolovou konštrukciou so zásobnými jamami, pecami a podobne (a samozrejme keramikou) v Mlynskej doline. Detské hroby tu nie sú výnimkou, ojedinelý je však nález dieťaťa obkoleseného kolovou konštrukciou, ktorá pripomína „domy mŕtvych”, známe zo Západnej Európy. Ľud kultúry s mladšou lineárnou keramikou nevytvoril však osadu len v Mlynskej doline, ale aj v Devínskej Novej Vsi, na severnom úpätí Devínskej Kobyly, v Záhorskej Bystrici, na území Devína, na devínskom hradnom vrchu a pod dnešným starým mestom (Ventúrska ul.).
Po roku 5000 pred Kr. sa na severozápade Karpatskej kotliny a v okolí sformovala nová, tzv. lengyelská kultúra. Nálezy zo sídlisk pochádzajú opäť zo západnej časti mesta (Záhorská Bystrica, Mlynská dolina, Devínska Nová Ves). V tomto období vznikli aj prvé výšinné sídliská v oblasti Slovenska: na východnom svahu Devínskej Kobyly a na Kráľovej hore. Charakter keramiky a pomerne početné antropomorfné hlinené plastiky svedčia o blízkych kontaktoch územia Bratislavy a južnou Moravou a Dolným Rakúskom.
Posledná neolitická skupina lengyelskej kultúry – skupina Brodzany (starší názov Brodzany-Nitra) – zanechala v Bratislave medené sekeromlaty najstarších európskych typov (typy Pločnik a Bratislava) z dnes už neznámych nálezísk.
Eneolit – Medená doba (44002300 pred Kr.).
V eneolite pokračovala lengyelská kultúra ako tzv. ludanická skupina. Ludanická skupina mala opäť sídliská na miestach, z ktorých ľudia mohli kontrolovať dôležité dunajské a malokarpatské priechody (Karlova Ves, Mlynská dolina, Lamač, Devínska Nová Ves, Vajnory a Veľká lúka).
Nález črepu v žiarovom hrobe na Veľkej lúke poukazuje na prítomnosť skupiny Bajč-Retz, ktorá bola tiež tvorcom sekeromlatu typu Mezökeresztes a iných sekeromlatov.
Rôznorodosť a bohatstvo medenej industrie z eneolitu podčiarkuje význam územia dnešnej Bratislavy, ležiaceho na priesečníku dôležitých európskych diaľkových komunikácií, najmä jantárovej (severojužnej) a dunajskej, ktoré sa tu križovali od nepamäti. Aj použitá meď tak pochádzala hlavne z Álp, Sedmohradska, ale aj zo stredného Slovenska.
Uprostred eneolitu (3500 pred Kr.) bola len lengyelská kultúra vystriedaná najstarším stupňom badenskej kultúry, tzv. bolerázskou skupinou, ktorá ako prvá buduje výšinné sídliská na bratislavskom a devínskom návrší. Tieto boli pravdepodobne opevnené. Hradný vrch v BA zohrával vtedy úlohu akejsi akropoly či citadely s obrannou, centrálnou spoločenskou a zrejme aj kultovou funkciou, ktorá slúžila obyvateľom sídlisk v jej okolí (Staré Mesto). Ďalšie osady sa nachádzali napr. v Dúbravke, Devínskom jazere či medzi Devínskou Novou Vsou a Záhorskou Bystricou. Z bolerázskej skupiny sa sformovala vlastná bádenská kultúra, o ktorej máme len kusé informácie. Najznámejší je nález jamy s lebkou tura v Dúbravke.
Mladý eneolit a raná bronzová doba.
Z obdobia končiaceho slovenského eneolitu a začínajúcej bronzovej doby (29002200 pred Kr.) pochádza ešte menej dokladov. Bratislava bola vtedy križovatkou viacerých kultúrnych prúdov: skupina Kosihy-Čaka, sekerka altheimského typu, ľud kultúry so šnúrovou keramikou (typ Traunsdorf a skupina Leitha – nálezy v Devínskej Novej Vsi) a najmä keramika ľudu kultúry so zvoncovými pohármi z Dolného Rakúska, ktorý priniesol luky s väčším dostrelom a priebojnosťou.
Bronzová doba (2300750 pred Kr.).
Prvou, skutočne starobronzovou kultúrou v Bratislave bola až wieselburská kultúra (hroby, bronzové predmety a keramika v Rusovciach a Podunajských Biskupiciach). Ešte v čase jej rozkvetu prevrstvil juhozápadné Slovensko ľud únětickej kultúry z Moravy a Rakúska, ktorý bol jedným z hlavných predstaviteľov tvorcov civilizácie bronzovej doby v strednej Európe (hrob v Rusovciach, osídlenie devínskej vyvýšeniny s depotom bronzovej suroviny – hrivien, bronzové dýky napr. z Lamača). Významný nález z tohto obdobia predstavuje zlatý diadém, ktorý mal pravdepodobne vzťah k egejskej oblasti, hlavne k diadémom z mykénskych šachtových hrobov. Na konci staršej bronzovej doby vzniká maďarovská kultúra, ktorá zanikla začiatkom strednej bronzovej doby. Táto kultúra nám zanechala hroby v DNV, priekopu korýtkového tvaru na devínskej výšine s keramikou a i.
Maďarovskú kultúru vystriedalo obdobie kultúrne nevýrazné (bronzové predmety z Devínskej Novej Vsi, špirálovitý náramenník, bronzový hrot oštepu) a potom ľud stredodunajskej mohylovej kultúry (hroby z Devína, ihlice z Košickej ulice, dlhé bronzové meče z riek Dunaj a Morava, do zeme zasadené obydlia v Mlynskej doline, nálezy z Dúbravky, Patrónky a i.).
Začiatkom mladej bronzovej doby (1250 pred Kr.) sa na území Bratislavy sformovala jedna zo zložiek okruhu stredodunajských popolnicových polí-velatická kultúra. Veľký etnický pohyb nazývaný pohybom morských národov mal vtedy (cca 12501200) odozvu aj na území Bratislavy a prejavil sa v novom usporiadaní spoločnosti na čele s vojenskými vodcami, z ktorých sa konštituovali neskoršie kniežatá a veľmoži. Nepokojná doba si vyžiadala aj stavbu hradísk, ktorých ruiny sa okrem Devínskej výšiny a hradiska v Devínskej Novej Vsi (poloha Útočnice) zachovali na mnohých bratislavských kopcoch a nie sú ešte presne preskúmané. Z početných nálezov velatickej kultúry z územia mesta si osobitnú pozornosť zasluhuje bronzový čakan, ktorý má na dvoch ramenách zobrazených plastických vodných vtákov, ktorých dokonalé zobrazenie nemá obdobu.
Obdobie neskorej bronzovej doby (1000750 pred Kr.) vypĺňa v Bratislave fáza završujúca dlhodobý vývoj stredodunajských popolnicových polí zvaná podolská kultúra, resp. fáza. Na záver svojej existencie sa musela brániť proti útokom, najmä z Ázie, preto obývala opevnené hradiská. Najvýznamnejšie bolo na devínskom návrší.
Železná doba (750 pred Kr. – prelom letopočtu/6 po Kr.).
Halštatská doba (750450 pred Kr.).
K zániku bronzovej doby u nás významne prispel nájazd Kimérov a iných kmeňov z Ázie v 8. stor. pred Kr., ktorý umožnil spojenie s kultúrnymi centrami pri Čiernom mori – začala sa halštatská doba, čiže stará železná doba. Bratislava s okolím patrila do kultúrno-spoločenského zoskupenia zvaného kalenderberská kultúra (podľa hradiska Kalenderberg v Dolnom Rakúsku), ktoré bolo súčasťou severovýchodoalpskej halštatskej oblasti. Územie Bratislavy tvorilo samostatnú spoločensko-hospodársku jednotku – sídliskovú komoru. Bolo vybudované výšinné sídlisko a priľahlá osada (predhradie) v Devíne a znova osídlený Bratislavský hradný vrch. Tretím, spriateleným hradiskom bolo zrejme halštatské hradisko Braunsberg pri Hainburgu v Rakúsku za slovenskými hranicami. Tieto hradiská spoločne chránili križovatku stredoeurópskych komunikačných spojov.
Osídlené boli aj výšinné sídliská na Devínskej Kobyle a početné poľnohospodárske osady: Karlova Ves, Habánsky mlyn v Mlynskej doline, Župné námestie, Primaciálne námestie a Hlavné námestie, Trnávka a dve osady na rozhraní katastrov obcí Vajnory a Ivanka pri Dunaji, kde sa odkryli základy pravouhlých stavieb a tri unikátne štvorcové studne, ktoré mali kultové zameranie. Na území týchto dvoch osád sa našli ešte okrem iného hlinené mesiačikovité idoly a keramika inak typická pre juhovýchodnú Európu. Cintoríny z tohto obdobia boli na viacerých miestach, istá je len existencia hrobov v Rusovciach.
Pred polovicou 6. stor. pred Kr. sa dostáva nerušený vývoj halštatského osídlenia do krízy. Do Karpatskej kotliny sa dostali etnické skupiny nomádskeho pôvodu, spriaznené so skýtskym svetom. Po príchode Keltov sa však ešte objavujú zvyšky halštatského osídlenia.
Laténska doba – keltská Bratislava (450 pred Kr.prelom letopočtu/6 po Kr.).
Laténska doba je na Slovensku obdobím keltského osídlenia. Najstarším dokladom prítomnosti keltského etnika na území mesta je včasnolaténske (450375 pred Kr.) sídlo na Veľkej lúke v Dúbravke. Z 3. stor. pred Kr. pochádzajú bronzové nánožné kruhy z Rače a zo strednej laténskej doby (250125 pred Kr.), zvyšky hrobov v Rusovciach a na Štúrovej ulici, zvyšky sídlisk pri Devínskej Novej Vsi, v Devíne, v Dúbravke a v Starom Meste (Panská ul.). Nálezy stredolaténskych mincí s lýrovitým znakom z Bratislavy a okolia poukazujú na vyššie formy obchodu už v tomto období.
Najvýraznejšie osídlenie Bratislavy pochádza z neskorej laténskej doby (1250). Vtedy obýval Bratislavu keltský kmeň Bójov, ktorý tu asi po roku 113 pred Kr. vytvoril opevnené mesto (oppidum), ktoré (ako všetky keltské oppidá) pripomínalo svojou štruktúrou a neagrárnym charakterom stredoveké mestá a bolo politickým, administratívnym a hospodárskym centrom bójskeho kmeňového zväzu. Rozkladalo sa zhruba na území medzi Palisádami, Svoradovou ul., Hurbanovým námestím, Námestím SNP, Panskou a Laurinskou ulicou a južným svahom Bratislavského hradného vrchu. Skladalo sa z vnútorného opevneného areálu – vlastného oppida (cca 20 hektárovej akropoly na západ od Ventúrskej ulice) a štvrtí výrobného charakteru (cca podhradia na východ od Ventúrskej ul. a na sever od akropoly). Na území BA sa nachádzala aj predhradná osada, špecializovaná na výrobu keramiky (hrnčiarske pece), umiestnená severne od oppida – na Námestí slobody a v okolí (), opevnené sídlisko na Devíne a sieť poľnohospodárskych osád, napr. v Devínskej Novej Vsi, Devínskom Jazere, Devíne, Dúbravke, Mlynskej doline, Trnávke či Vajnoroch.
Súčasný model štruktúry bratislavského oppida spolu s oblasťou Nám. slobody je vystavený na základe archeologických informácií z 80 nálezísk evidovaných do roku 1989. K opevneniu sa viažu priekopy z Rudnayovho námestia a murovaný objekt na Kapitulskej ulici. V podhradí sa našli polozemné konštrukcie (Ventúrska, Sedlárska, Panská, Hurbanovo nám., Partizánska), nadzemná konštrukcia (zrejme hospodársky objekt s 10 ľudskými kostrami pod južným svahom hradného vrchu), zásobné jamy, železiarske pece, dielenské objekty a štvrť s častými hrnčiarskymi pecami (medzi Sedlárskou a Michalskou ulicou a Primaciálnym námestím). Hrnčiarske pece zo špecializovanej osady na Námestí Slobody mali inú štruktúru ako tie v podhradí. Nálezy keramiky sú tiež veľmi početné.
Častý výskyt keltských mincí v meste (desať masových nálezov) viedol bádateľov k domnienke, že sa v bratislavskom oppide nachádzala mincovňa. Táto sa potvrdila nálezom rôzneho minciarskeho náčinia na Panskej ulici č. 1921. K minciam lokálnej proveniencie patria zlaté mušľovité statéry s legendou BIATEC a BIAT, strieborné tetradrachmy BIATEC, NONNOS, DEVIL, BVSV, TITTO, COISA, IANTVMARVS a s mnohými inými legendami a malé strieborné mince simmerinského typu. V priestore bratislavského oppida evidujeme aj cudzie razby: norické razby typov Eis, Magadalensburg a veľkú západonorickú razbu a legendou ADNAMATI a i. Spomenuté cudzie razby pochádzajú väčšinou z hromadného nálezu na hradnom vrchu. Podľa bežných názorov sa celková činnosť keltskej bratislavskej mincovne odohrala v rokoch 7058 pred Kr.
Antické pramene hovoria, že sa Bójovia pred rokom 58 pred Kr. márne pokúšali dobyť centrum Norického kráľovstva v dnešnom Korutánsku, bojovali s Germánmi (Kimbrami a Teutónmi okolo roku 113 pred Kr.), ale aj s Dákmi. Na území Bratislavy historici predpokladajú takýto vývoj: oppidum bolo po roku 58 pred Kr. oslabené, či dokonca obsadené norickými vojskami, čo spôsobilo, že bratislavskí Bójovia v rokoch 5544 pred Kr. pravdepodobne podľahli Dákom na čele s kráľom Burebistom, ktorí bratislavské oppidum zničili. Ako ukazujú novšie vykopávaky, oppidum sa následne asi zmenilo na významné norické alebo rímsko-norické sídlo a možno bolo zhodné s Carnuntom spomínaným v roku 6 po Kr. v súvislosti s výpravou Tiberia proti Markomanom.
Koncom 1. stor. pred Kr. sa stala významným centrom hospodárskych a politických udalostí opevnená osada na Devínskom vrchu, ktorá bola po celé 1. stor. pred Kr. husto osídlená a mala podobne ako oppidum neagrárny charakter. Archeologické nálezy (amfory, rímsky tanier, republikánske denáre a medené augustové mince) svedčia o tom, že tu okrem Keltov a Dákov boli už od 2. polovice 1. stor. pred Kr. pravdepodobne prítomní aj Rimania. Keltská osada s polyetnickou skladbou na devínskej výšine zanikla až v druhom až štvrtom desaťročí po Kr., kedy ju vystriedali neustále sa meniace stopy prítomnosti Germánov a Rimanov.
Rimania a Germáni (1.5. storočie).
Nasledujúci vývoj na území Bratislavy je pomerne neprehľadný.
V rokoch 129 pred Kr. dobyli Rimania územie neskoršej provincie Panónia a rozšírili tak ríšu po slovenský úsek Dunaja. Súčasne v roku 8 alebo 9 pred Kr. dovŕšili Markomani a Kvádi na sever od Dunaja skazu kedysi kvitnúceho Boiohéma a v roku 1 po Kr. vytvorili spolu s inými Germánmi (v Čechách a okolí) voľne organizovaný kmeňový zväz, v antických prameňoch označovaný ako Marobudovo kráľovstvo. V roku 21 po Kr. kráľovstvo zaniklo a medzi Moravou a Váhom vznikol „nárazníkový” štátnopolitický útvar obývaný Kvádmi. Tzv. Vanniovo kráľovstvo sa rozpadlo v rokoch 50 alebo 51 na niekoľko samostatných celkov, ktoré boli v nasledujúcich storočiach striedavo spojencami s nepriateľmi Ríma.
Prvý prienik Germánov do bratislavskej oblasti bol zrejme len sporadický, až v čase Vanniovho kráľovstva sem boli presídlené ozbrojené družiny. V rámci tohto kráľovstva mala Bratislava nepochybne dôležité postavenie. V antických prameňoch sa totiž uvádza, že Vannius bohatol najmä vyberaním cla od obchodníkov, putujúcich po Jantárovej ceste na sever.
V čase cisára Augusta (27 pred Kr. až 14 po Kr.), zrejme prvý raz roku 6 po Kr., prešli Rimania Dunaj. Bolo to na výprave proti Marobudovi, vládcovi Marobudovho kráľovstva. Pri tejto príležitosti sa pravdepodobne spomína bratislavské oppidum pod názvom Carnuntum (pozri vyššie).
Niekedy v 3. desaťročí po Kr. sa dostala devínska osada do rúk Germánov a stala sa dôležitou pevnosťou Vanniovho kráľovstva. Za cisára Domitiána (8196) bola však už útočným predmostím Rimanov. Zvyšky viacerých antických architektúr, ako aj sídliskové objekty a hroby barbarských osadníkov sú dokladom striedavého ovládania devínskej skaly od začiatku 1. stor. do 1. polovice 5. stor. oboma etnikami.
Na rozdiel od Devína pochádzajú najstaršie rímske pamiatky z Rusoviec až z času vlády Vespasiána (6979), kedy bol na brehu vtedajšieho toku Dunaja vybudovaný prvý drevozemný tábor a prvé pohrebisko. Od pôvodného keltského obyvateľstva prevzali Rimania názov Gerulata. Niekedy za Trajána (98119) dostala Gerulata svoju stálu posádku, pre ktorú stavebné oddiely panónskych légií vybudovali trvalý kastel (menšia vojenská pevnosť). V blízkosti kastela vyrástla civilná osada, ktorá bola, ako dokazujú nálezy, veľmi dôležitá. Najdôležitejším nálezom z tohto obdobia je skvostná vojenská prilba typu Guiosborough. Z tehiel sú najviac zastúpené tehly s kolkami X. a XIV. légie. Po vpáde Markomanov, Kvádov a Sarmatov do Panónie v r. 259/260 zostala Gerulata (tábor aj vicus, čiže civilná osada) v ruinách. Pri obnove tábora stavitelia rezignovali na veľkú časť jeho pôvodnej rozlohy a pre potreby vojska vybudovali menšiu stavbu pevnostného typu (viac poschodí; mohutné piliere vo vnútri; studňa vo dvore; 30 × ), tzv. burgus. Obnova prebiehala v 4. stor., kedy sa rozmohla stavebná aktivita aj na Devíne. Burgus zanikol v polovici 5. stor.
Za cisára Trajána (95117), v období, keď sa zdokonaľovali, resp. budovali vojenské oporné body aj na severnom brehu Dunaja (Devín, Stupava), vznikla (107114) aj menšia vojenská stanica, poprípade auxiliárny kastel aj vo vlastnej Bratislave, niekde v priestore okolo Primaciálneho námestia, ktorý mal strážiť prechod cez Dunaj. Na území mesta sa našli základy viacerých stavieb, cestných komunikácií (podobne ako v Gerulate), tehál a i. Stavebný materiál zo začiatku 3. storočia sa našiel aj na hradnom vrchu.
Význam Bratislavy v rímskej dobe nepriamo dokumentujú aj vykopávky realizované v 80. rokoch na Veľkej lúke v Dúbravke, južne od SZTS. Dosiaľ tu boli odkryté ruiny kamennej stavby – komfortného rímskeho kúpeľa a sídliskové germánske objekty z 1. až 5. storočia. Výnimočne celistvo a mimoriadne dobre zachované ruiny rímskeho kúpeľa z 2. tretiny 3. storočia (obdobu nebývalej hospodárskej prosperity Panónie) sú najkrajším rímskym objektom na Slovensku. Ruiny tejto stavby by vzbudzovali obdiv aj na území rímskych provincií. Kúpele sa nachádzali uprostred germánskej osady a asi ďalej stála stĺpová budova so strechou pokrytou rímskymi tegulami. Bádatelia sa domnievajú, že mohlo ísť o dvorec rímskeho veterána germánskeho pôvodu, ktorý sa rozhodol prispieť ku konsolidácii rímsko-germánskych vzťahov i praktickým činom a zriadiť si komfortný rímsky kúpeľ (ktorý však svojmu pôvodnému účelu možno nikdy neslúžil).
O prítomnosti Germánov na území BA v rímskej dobe svedčia, okrem sídliska v Dúbravke, aj sídlisko vo Vajnoroch (l. stor.), žiarový hrob v Záhorskej Bystrici (l. polovica 3. stor.) či pohrebisko na Šancovej ulici (3. až 4. stor.). Spoluprácu medzi Germánmi a Rimanmi v mierových časoch naznačuje spomínaná osada na Veľkej lúke a germánske črepiny vedľa rímskeho stavebného materiálu na Bratislavskom hrade.
Koniec rímskej nadvlády v oblasti Bratislavy prebiehal pozvoľna a bez drám. Keď Rimania v 4. storočí začali budovať stanice priamo na území Kvádov (Veľký Kýr), došlo k vojne, ktorá skončila podpísaním mieru v roku 375. Po tomto roku Rimania opustili ľavý breh Dunaja a na panónske územie boli prijaté za cisára Theodosia (375395) družiny Gótov, Alanov, Hunov a neskôr Markomanov a Kvádov. Limes Romanus – a teda aj Devín, Bratislava a Gerulata – jednoducho stratil funkciu rímskej hranice a začal sa rozpadať. Veľké zemetrasenie, ktoré v roku 456 postihlo západnú Panóniu a Norikum, možno považovať za symbolickú a definitívnu bodku za touto historickou epochou.
Vývoj v nasledujúcich rokoch sťahovania národov (asi 375500) je z väčšej časti nejasný. Z tohto obdobia sú zatiaľ iba nálezy zlatých predmetov z neznámeho náleziska, ďalej nálezy z Vajnôr (2. polovica 5. stor.) a z Devína. Bývalú Gerulatu asi v 2. polovici 5. stor. obývali Ostrogóti.
Prví Slovania (6.8. storočie).
Obdobie „temnoty“ sa končí okolo roku 500, príchodom Slovanov do bratislavskej oblasti. Slovania sa v polovici 6. storočia dostali do konfliktu resp. kontaktu s Longobardmi, sídliacimi za riekou Moravou (hrobky pri Devínskom jazere) a od konca 6. stor. (Devínska Nová Ves) do kontaktu s Avarmi, ktorí prišli z pravého brehu Dunaja. Početné hroby zo 7. až 8. storočia z Bratislavy dokazujú, že kým na západe Bratislavy, v oblasti strategicky dôležitých výšin, došlo k symbióze avarského a slovanského etnika (avarské resp. avarsko-slovanské náleziská Devínska Nová Ves (koniec 6. až 8. stor.), Záhorská Bystrica (7. až 8. stor.), Devínske jazero (7. až 8. stor.) a Čunovo (8. stor.)), vo východnej časti mesta Vajnory (koniec 7.stor. až 8. stor.) žilo čisto slovanské obyvateľstvo. V tejto súvislosti nemožno nevyzdvihnúť význam nálezov z Devínskej Novej Vsi, kde bolo jedno z najväčších pohrebísk tých čias na Slovensku a okolí (len v jednom pohrebisku sa našlo 875 hrobov).
V roku 623 vypukla, pravdepodobne v okolí Devína/Devínskej Novej Vsi, vzbura Slovanov proti avarskej nadvláde, ktorá viedla k vzniku Samovej ríše (623659). Po jej zániku symbióza oboch etník pokračuje a silnie vplyv Franskej ríše.
Nitrianske kniežatstvo a Veľká Morava (9. storočie).
Od konca 8. storočia je Bratislava súčasťou Nitrianskeho kniežatstva, ktorého spojením s Moravským kniežatstvom v roku 833 vzniká štát Veľká Morava. Pravdepodobne na konci 8. storočia (určite nie neskôr ako okolo roku 800), v čase Nitrianskeho kniežatstva, sa na hradnom kopci nachádzalo rozsiahle hradisko () chránené mohutným dreveným valom.
V druhej polovici 9. storočia, v čase Veľkej Moravy, pribudol kamenný palác (12 × ), obkolesený jednoduchými obydliami a trojloďová bazilika na východnej strane kopca, pri stavbe ktorej sa použil aj rímsky stavebný materiál. Bazilika je najväčšou veľkomoravskou bazilikou zo Slovenska a celý areál hradiska je asi taký istý ako areál Mikulčíc. Bratislavský hrad bol vtedy cirkevno-administratívnym centrom a jedným zo stredísk kultúry, osvety a vzdelanosti.
Osídlenie (slovanské) v opevnenej osade pod hradom sa v 9. storočí sústreďovalo do priestoru medzi dnešné západné mestské hradby a Ventúrsku ulicu. Ďalšie (slovanské) osady boli na Hlavnom námestí, pri Kostole Najsv. Trojice, pri vyústení Partizánskej ulice do Palisád, v Karlovej Vsi – Kútikoch a v Dúbravke. V 9. storočí možno vznikla aj Osada sv. Mikuláša (okolo dnešného Kostola sv. Mikuláša), základ tzv. osady Podhradie (v užšom zmysle, teda priamo pod hradom).
Obraz Devínskeho hradiska v 9. stor. bol podobný ako bratislavského – aj tu sa napr. nachádzal kostol a slovanské osady pod hradom. Na rozdiel od bratislavského bolo však devínske hradisko viac vojenskou pohraničnou pevnosťou. Bola tu však objavená aj budova školy (možno známe veľkomoravské učilište) a hrad bol sídlom kniežaťa či veľmoža a jeho družiny (možno aj Rastislava). Vzhľadom na blízkosť susedného Bratislavského hradu sa zdá, že Devínu podliehalo aj územie v dnešnom Rakúsku, ktoré vtedy bolo slovanské a súčasťou Veľkej Moravy. Hrad Devín zo severu bránili dve ďalšie hradiská v Devínskej Novej Vsi (Na pieskoch a Nad lomom).
Ďalšie slovanské osady boli v Devínskej Novej Vsi a v Rusovciach (v ruinách pôvodných rímskych stavieb).
Dôkazom významnosti územia Bratislavy vo veľkomoravskom období je už sám fakt, že odtiaľto pochádzajú dva zo štyroch známych názvov sídiel celej Veľkej Moravy, zachovaných v súdobých prameňoch (mesto Morava, Nitra, (vlastná) Bratislava, Devín). Devín sa spomína (menovite-) prvýkrát roku 864 vo Fuldských letopisoch ako hrad Dowina, silná pohraničná pevnosť Veľkej Moravy. Samotná Bratislava sa síce v 16. storočí spätne spomína vo vzťahu už k roku 805/7 ako Pisonium a Uratislaburgium/Wratisslaburgium, ale prvou súdobou zmienkou je názov "Brezalauspurc" (po slovensky veľmi pravdepodobne *Preslava) v súvislosti s jednou z troch bitiek pri Bratislave v júli a auguste 907 v Salzburských letopisoch. Tieto bitky, pri ktorých Maďari porazili Bavorov a následne (do roku 955) obsadili dnešné východné Rakúsko, sa pokladajú za definitívny koniec štátu Veľká Morava.
Spomínaný názov Pisonium, ktorého pôvod je veľmi sporný, je údajne názov pôvodnej rímskej hraničnej pevnosti v dnešnej Bratislave, Uratislavurgium je údajný nový názov od roku 805/7 odvodený od mena akéhosi slovanského kniežaťa Vratislava (Uratislaus), a názov Brezalauspurc, z ktorého neskôr vzniklo neskoršie nemecké Pressburg a slovenské Prešpurek, je zas pravdepodobne odvodený od mena Pre(d)slav, čo bol syn veľkomoravského kráľa Svätopluka, ktorý dostal do léna okolie Bratislavy. Dnešné meno Bratislava je novotvar, ktorý v 19. stor. Pavol Jozef Šafárik omylom „vyvodil” z mena českého kniežaťa Břetislav. Podrobnosti pozri pod Zoznam historických názvov Bratislavy.
Súčasť Uhorska.
Vrcholný stredovek (10.13. storočie).
Udalosti.
Hoci sa predpokladá, že Maďari Veľkú Moravu roku 907 zničili a – hoci väčšina územia Slovenska ešte na dlhú dobu nie – Bratislava sa dostala pod ich nadvládu, ich prítomnosť na území Bratislavy nie je až do 12. storočia nijako doložená a práve naopak, pokračuje slovanské osídlenie. Správu mesta teda prenechali Slovanom.
Vývoj v 10. storočí je veľmi nejasný. Osídlenie na hrade, pod ním a v Devíne pokračovalo. V 10. storočí začali stavať nový kamenný hrad (možno ako obranu proti Maďarom), no nedokončili ho. Existujú náznaky toho, že niekedy medzi rokmi 992(?) a 1002(?) bola Bratislava s okolím súčasťou Bavorska (Svätá rímska ríša), až kým roku 1002(?) Gizela, dcéra Henricha II. Bavorského toto územie nedala ako veno Štefanovi I., jej novému manželovi a prvému kráľovi, s ktorým jeden čas sídlila v Nitre.
Od čias vlády Štefana I. ako uhorského kráľa (10001038) toho už vieme podstatne viac. Tradícia Bratislavy ako významného veľkomoravského mesta očividne pretrvávala. Štefan I. tu dal raziť mince s nápisom PRESLAV(V)A CIV(ITAS), čiže hrad/mesto Preslava-Bratislava (pred nedávnym objavom týchto mincí sa mylne predpokladalo, že nápis znel (B)reslava civitas). O význame hradu svedčí aj veľký počet zmienok o tom, ako sa práve bratislavský hrad stával útočiskom členov kráľovskej rodiny pri zápasoch o trón a ako odolával nemeckým útokom.
Hrad bol sídlom vojenskej posádky a:
V 12. storočí bol Bratislavský hrad jedným z najlepšie opevnených hradov v Uhorsku a fungoval aj ako miesto turnajov a večierkov uhorských kráľov.
Východne od hradu sa už definitívne formovalo jadro vznikajúceho mesta. Sídelné jadrá tvorili jednak Podhradie v užšom zmysle (Osada svätého Mikuláša) priamo pod hradom, kde v 11. storočí postavili kostol-rotundu (hneď vedľa dnešného Kostola sv. Mikuláša), a jednak susedný priestor asi po dnešné Hlavné námestie (ktorý bol umiestnený tak, že mu nehrozili stále záplavy). Roku 1002 sa spomínajú (interpolovaná zmienka) príjmy z mýta trhovej osady pod hradom, roku 1151 sa spomína miestny trh. Herrimannova kronika k roku 1042 hovorí o Bratislave ako o „veľmi zaľudnenej“.
Sicílsky Arab Al Idrídí pokladal Bratislavu 12. storočia za „stredne veľké mesto“ s tesne vedľa seba budovanými domami. Výhodná poloha pri dunajskom brode a na križovatke Jantárovej a Podunajskej cesty podporovali vývoj osady, takže najneskôr od roku 1200 už môžeme definitívne hovoriť o Bratislave ako meste. Dokazuje to aj najstaršie typárium pečate komunity mešťanov, ďalej fakt, že dedina Krásna Ves (Széplak) bola roku 1288 darovaná Bratislave (čo by nešlo, ak by Bratislava nebola mestom), ako aj to, že v listinách z rokov 1279, 1280 a 1288 (teda pred rokom 1291) sa o Bratislava jasne hovorí ako o meste – dokonca roku 1288 kráľ Ladislav Kumánsky Bratislavu nazýva „mesto naše kráľovské“ ("civitas nostra regalis").
2. decembra 1291 boli každopádne Bratislave (už predtým zvanej a považovanej za mesto) jej mestské výsady potvrdené kráľom Ondrejom III. (pozri Veľké privilégium pre Bratislavu). Udelením týchto výsad trhovej osade sa oddelilo tzv. Podhradie v užšom zmysle od zvyšku mesta a na rozdiel od mesta naďalej podliehalo hradu. Právne zjednotené s Bratislavou bolo až v roku 1848, kedy sa už tiahlo aj na juh od hradu. Veľké privilégium spomína aj „predmestia“, z čoho logicky vyplýva. že už vtedy bolo mesto dávno ohradené hradbami (hradby boli výrazne prestavané v roku 1311).
Aj v Devíne možno doložiť kontinuitu osídlenia a podobne ako vo vlastnej Bratislave, aj tu v 13. storočí presunuli kostol a cirkevnú správu pod hrad do osady.
V tomto období sa stali tieto hlavné politické udalosti:
Expanzia mesta.
Roku 1279 bola Bratislave darovaná osada Lamač (znova odpojená 1848, znovu pripojená 1946), roku 1280 osada Sellendorf (horná Mlynská dolina; zanikla v 16. stor.), roku 1287 Vydrica (pri Slovenskej televízii), roku 1288 Krásna Ves (Széplak; osada na SV od mesta, ku ktorej však patrilo rozsiahle územie medzi Lamačom, Račou, Vajnormi a Prievozom; zanikla ešte v 13. stor.). Pozri aj Bratislava#Pričlenené a odčlenené obce.
Obyvateľstvo a hospodárstvo.
Až do 12. storočia ostalo územie Bratislavy slovenské, o čom svedčia aj názvy osád v okolí trhovej osady – Vydrica (Vydurcha), Stupava, Vysoká (Znojša), Záhorská Bystrica (Biztrich), Rača (Racha, potom Okoly), Dvorník (vo Vajnoroch), Pračany (vo Vajnoroch), Vrakuňa, Ivanka, Farná (Custolen – Kostoľany) a pod.
V 12. storočí sa v trhovej osade vo viacerých vlnách usadili aj prví Maďari, ktorí tak doplnili dovtedajšie prevažne slovanské obyvateľstvo. Pri hrade si založili osadu Krásna Ves (Széplak), ktorej obyvatelia boli služobníci hradu. V Bratislave sa sústreďovali aj kupci z viacerých krajín, najmä Taliani. V 13. storočí, asi najmä po vpáde Mongolov (124142, pozri vyššie), ojedinele pravda – vzhľadom na polohu Bratislavy – už aj skôr, prišli do mesta nemeckí kolonisti, ktorých podiel potom postupne rástol, až sa nakoniec v novoveku stali väčšinovými obyvateľmi mesta pred Slovákmi.
V čase keď Bratislava dostala privilégiá, hrali už významnú úlohu v meste nemeckí kupci, lákaní do sčasti vyľudneného Uhorska rozsiahlymi výsadami. Vytvorili sa dve skupiny obyvateľstva: bezprávni starousadlíci boli spravidla služobníci, kým nemeckí hostia s výsadami sa ujali správy mesta. Veľký význam pre hospodárstvo mesta malo od nepamäti vinohradníctvo (prvá zmienka 1249). Rozmáhali sa aj remeslá. V 13. storočí už vieme, že mesto malo richtára (prvý známy bol Jakub – koncom 13. stor.) a dvanásť prísažných. Mešťania tvorili spoločenstvo privilegovaného obyvateľstva ("universitas civium" – 1280).
Neskorý stredovek (14.15. storočie).
Udalosti.
V 14. a 15. storočí prežíva Bratislava obdobie ďalšieho rozmachu.
V rokoch 1301 až 1322, po smrti uhorského kráľa Ondreja III. bola Bratislava pripojená k Rakúsku, pretože Ondrejova vdova ju svojho času dala Habsburgovcom. Habsburgovci Bratislavu vrátili Uhorsku v roku 1322, ale čoskoro ju znova obsadili a až roku 1338 sa mesto definitívne opäť stalo súčasťou Uhorska. Od roku 1364 viedol pisár Siegfried mestskú knihu. Roku 1385 Žigmund Luxemburský obsadil hrad a celú stolicu a o rok neskôr dal mesto, hrad, Bratislavskú a Nitriansku stolicu do zálohu svojim bratrancom, moravským markgrófom Prokopovi a Joštovi. Hrad od nich znovu dobyl Stibor zo Stiboríc, ktorého za odmenu urobili županom v rokoch 13891402. Roku 1405 sa stala Bratislava slobodným kráľovským mestom (pozri kapitolu Privilégiá). Ďalšími spojencami Žigmunda (najmä v boji proti českým husitom) bola šľachtická rodina Rozgoňovcov (páni z Rozhanoviec), ktorí sa stali županmi v roku 1421.
Mesto malo značné príjmy z daní, prenájmu regálnych práv, nehnuteľností, viníc, domov, poddanských obcí Lamač, Vydrica, Sellendorf, Vrakuňa, Prača (Vajnory), ktoré postupne získavalo do nájmu či vlastníctva (pozri vyššie kapitolu Expanzia mesta). Roku 1390 dostali obce Lamač a Vydrica plné mestské práva. Vydrica splynula s mestom, no Lamač a Sellendorf sa z dôvodu zápasu mesta s palatínom Mikulášom Garom vyľudnili. Vrakuňu odkúpila Bratislava od drobných vlastníkov, Praču najímala a roku 1525 odkúpila. Bratislava mala svoju kanceláriu, ktorá vydávala najmä listiny o majetkových záležitostiach mešťanov.
Husitské vojny sa Bratislavy dotkli iba nepriamo, pretože husiti Bratislavu (na rozdiel napríklad od Trnavy) neobsadili. Už po Žižkovom vpáde na Moravu Žigmund nariadil bratislavským županom (Rozgoňovcom) v lete roku 1423, aby začali posilňovať opevnenie hradu. Ako prvé nahradili starý veľkomoravský val, novým kamenným. Roku 1427 začali husiti expandovať do Dolného Rakúska a Žigmund, ktorý plánoval z Bratislavy urobiť nové veľkolepé centrum svojej nemecko-česko-uhorskej ríše, nariadil celej Bratislavskej stolici pod hrozbou odňatia majetkov, aby prikázala poddaným pracovať na opevneniach mesta. Roku 1428 vypálilo husitské vojsko po neúspešnom obliehaní mesta jeho predmestia; 4. apríla 1429 vyjednával v Bratislave 11 dní so Žigmundom vodca husitov Prokop Holý a kňaz Engliš. Husitskí vojaci nadväzovali kontakt s obyvateľmi, najmä rybármi. Keď kapitán husitov Blažko z Borotína obsadil Trnavu, pokúsil sa zmocniť aj Bratislavy. Pokus urobiť tak ľsťou (27. 11. 1432 sprisahanie pod vedením rytiera Petra Kuteja) stroskotal, preto nasledovali menšie útoky na mesto v rokoch 14321434. V rokoch 14341435 sa v Bratislave rokovalo s husitmi o sume, ktorú požadujú, aby opustili Slovensko.
V rokoch 14311434 sa v zmysle Žigmundových (neskôr nerealizovaných) plánov nového hlavného hradu ríše úplne prestaval Bratislavský hrad, ktorý sa tým začal podobať svojmu dnešnému tvaru.
Po Žigmundovej smrti (1437) sa zostrili vzťahy medzi mestom, verným kráľovnej Alžbete, a hradom, kde boli prívrženci Vladislava Jagelovského. V rokoch 1440 až 1443 došlo k bojom medzi bratislavským hradom a mestom pod ním. V roku 1442 Vladislav dobyl hrad a dočasne dobyl aj mesto, ale porazil ho rímsko-nemecký cisár Fridrich III. Habsburský, podporujúci Alžbetu. Roku 1443 napokon Fridrich (Alžbeta medzitým zomrela) dostal mesto naspäť, ale hrad ostal vo Vladislavových rukách až do jeho smrti v roku 1444 (padol v boji s Turkami pri Varne).
V rokoch 14391445 stál v Bratislave prvý stály most cez Dunaj (roku 1445 zanikol).
Nový lesk získala Bratislava za vlády Mateja Korvína (pozri aj kapitolu Privilégiá). Roku 1465 tu vznikla prvá univerzita na území Slovenska Universitas Istropolitana (Academia Istropolitana).
Za vlády Jagelovcov (14901526) bola Bratislava miestom častých diplomatických rokovaní. V rokoch 14901491 cisár Maximilián vyhnal uhorské vojská z Rakúska (leto 1490; dostali sa tam predtým za Mateja Korvína) a dokonca obsadil uhorské hraničné územia, ale nakoniec bol donútený podpísať 7. 11. 1491 (2.) bratislavský mier s uhorským kráľom Vladislavom II., ktorým sa Uhorsko vzdalo Dolného Rakúska a Maximilián (Habsburgovci) dostal prísľub uhorského trónu, ak Vladislav nebude mať mužského potomka. Roku 1499 sa v Bratislave konal snem českých stavov, pamiatkou na ktorý je tzv. „zůstání prešpurské“ (sústava 80 článkov dohodnutých na tomto sneme).
Privilégiá.
Značnou oporou pre hospodárske záujmy mesta aj mešťanov boli výsady, ktoré Bratislave udeľovali uhorskí králi. Uvádzame príklady:
Hospodárstvo.
V 14. stor. opäť prekvitá vinohradníctvo, remeslá a obchod. Rozvíja sa obchod cez Moravu do Poľska, Čiech, Nemecka, Rakúska, Dalmácie, významná bola úprava obchodných stykov s Viedňou. Vyvážalo sa najmä víno a súkno. Okrem obchodu mesto bohatlo z vinohradníctva (Bratislava mala vinice aj v okolitých obciach Rača, Devín, Prača) a remesiel, ktoré boli spočiatku využívané len pre domácu potrebu. Roku 1376 vydala mestská rada prvé cechové štatúty pre pekárov, mäsiarov a obuvníkov.
Od začiatku 15. storočia sa rozmáhal tranzitný obchod a zvyšoval sa počet vývozných artiklov. Vyvážal sa dobytok, kože, sušené ryby a iné potraviny. V meste bolo 15 veľkoobchodníkov, vznikali obchodné spoločnosti (napr. Albrechta Gnilsama). Bratislavskí obchodníci mali dobrý chýr aj v cudzine a niektorí z nich ako členovia mestskej rady plnili popri obchode aj diplomatické poslanie. Do Bratislavy prichádzali aj cudzí kupci, najmä z Moravy, Rakúska a Nemecka (Kolín, Norimberg). Na zahraničnom obchode malo vysoký podiel víno; roku 1439 bolo v bratislavskom chotári 114 viničných záhonov s 2003 vinicami. Prudký rozvoj zaznamenala remeselná výroba organizovaná v cechoch. Rozsiahle stavebné práce na hrade aj v meste si vyžadovali početných murárov, kamenárov a tesárov. Okrem potravinárskych a odevných odvetví prekvitalo najmä debnárstvo, garbiarstvo a strihačstvo súkna.
Obyvateľstvo.
V 14. stor. bola mestská spoločnosť diferencovaná na vrstvu patricijov, ktorú tvorili príslušníci richtára Jakuba a iných bohatých kupeckých a vinohradníckych rodín, stredné meštianstvo tvorili menej zámožní kupci a vinohradníci a mestská chudoba. Tá sa prejavila v 2. pol. 14. stor., o čom svedčia súdne záznamy a zmienky o bránení jej záujmov v mestskej rade. Početné duchovenstvo tvorili farári kostolov sv. Martina, sv. Michala, sv. Vavrinca, členovia kapituly, príslušníci reholí antonitov, františkánov a klarisiek. Formovala sa aj vrstva svetskej inteligencie, v meste sa vo svojich domoch často zdržiavala šľachta. Poprední príslušníci mestskej spoločnosti sa združovali v nábožensko-charitatívnom Bratstve Božieho tela.
V polovici 15. stor. mala Bratislava 5000 obyvateľov; najvyššie dane platilo 7,5 % obyvateľstva, strednú zámožnú vrstvu predstavovalo 65,7 % daňových poplatníkov, najnižšiu kvótu platilo 27 % obyvateľov. V súpise chýbajú najchudobnejší obyvatelia, ktorí nemali majetok a neplatili dane. Väčšinu mestského patriciátu a stredného meštianstva tvorili Nemci; percento Slovákov, o ktorých svedčia ich osobné mená, sa nedá vyčísliť. Nižšie percento predstavujú obyvatelia pôvodom z Čiech, Moravy a Poľska. Pomerne málo je Maďarov, ojedinele sa vyskytujú Taliani. Významnú úlohu zohrali Židia, ktorí poskytovali na vysoké úroky pôžičky nielen mešťanom, ale aj mestu. Na ochranu ich záujmov sa vytvorila inštitúcia richtára Židov.
Vonkajšia rada Správy slobodného kráľovského mesta sa rozrástla na 60 členov, ustanovil sa finančný úrad – mestská komora na čele s komorníkom, ktorému podliehal komorský pisár. O bezpečnosť obyvateľov a dozor nad trhmi sa staral mestský kapitán a mesto malo stálych prokurátorov. Rozšírila sa agenda mestskej kancelárie, kde sa viedlo viac druhov kníh (daňové, pozemkové, súdne, protokoly testamentov popri pravidelných zápisoch radných protokolov).
Hlavné mesto Kráľovského Uhorska (16.18. storočie).
Udalosti.
Roku 1525 boli k Bratislave pripojené Vajnory aj s Trnávkou (roku 1848 boli Vajnory znova odpojené, ale bez Trnávky; roku 1946 boli Vajnory znova pripojené).
Po bitke pri Moháči (1526) sa postupne začali hrnúť do Uhorska Turci, ktorí napokon obsadením dvoch hlavných centier Uhorska [1541 (obsadenie Budína), 1543 (obsadenie Ostrihomu)] obsadili v podstate územie dnešného Maďarska (stalo sa priamou súčasťou Osmanskej ríše) a formou vytvorenia vazalského štátu Sedmohradsko a východné územia Uhorska. Zvyšok krajiny bol premenovaný na Kráľovské Uhorsko a jeho jadro tvorilo dnešné Slovensko (plus dnešný Burgenland a západné Chorvátsko). Všetky významné udalosti sa tak odohrávali na Slovensku. V Uhorsku (Kráľovskom Uhorsku) však paralelne vznikol ešte iný problém: po kráľovej smrti v bitke pri Moháči vypukla 1527 až 1538/1541 občianska vojna medzi Habsburgovcami (Ferdinand I.) a Zápoľskými, ktorá sa nakoniec skončila definitívnym potvrdením Habsburgovcov ako vládcov Kráľovského Uhorska.
Vo svetle týchto udalostí treba vidieť aj vývoj v Bratislave. Už deň po porážke pri Moháči v auguste 1526 utiekla vydesená kráľovná-vdova Mária aj s kráľovským dvorom z Budína do Bratislavy a usadila sa tu. 17. decembra 1526 zasadal vo františkánskom kláštore v Bratislave uhorský snem a zvolil Ferdinanda I. Habsburského za dedičného kráľa Uhorska (protikráľom bol Ján Zápoľský, zvolený v novembri inými šľachticmi). V roku 1529 Turci prvýkrát v dejinách obkľúčili Bratislavu, ale nedobyli ju. V januári 1531 boli úmyselne zbúrané kostoly a nemocnice mimo mestských hradieb, aby Turci odtiaľ nedovideli ponad hradby. Tie posilnili stavebným materiálom, získaným z týchto zbúraných predmestských kostolov (sv. Michala a sv. Vavrinca). Začiatkom roka 1532 boli do Bratislavy poslané tisícky vojakov na obranu proti Turkom, pripravujúcim sa zaútočiť na Viedeň. Bratislava sa dočasne premenila na vojenský tábor, čo Turkov primälo zaútočiť na Viedeň z juhu. Turci Bratislavu nikdy nedobyli.
V roku 1536 napokon vyhlásil panovník zákonným článkom 49 Bratislavu oficiálne za hlavné mesto Uhorska, za sídlo uhorského snemu, Uhorskej komory a Uhorskej miestodržiteľskej rady (fakticky bola hlavným mestom už od roku 1531). Hlavným mestom Uhorska mala byť Bratislava dovtedy, kým sa kráľovstvo neoslobodí od Turkov. V skutočnosti ostala hlavným mestom až do roku 1783 (preloženie sídla centrálnych úradov späť do Budína) resp. 1830 (koniec korunovácií v Bratislave) resp. 1848 (koniec zasadaní uhorského snemu v Bratislave). V rokoch 15411848 sa (s niekoľkými výnimkami) zasadania uhorského snemu konali zásadne v Bratislave. V rokoch 15521784 boli s menšími prestávkami na Bratislavskom hrade uložené uhorské korunovačné klenoty. V rokoch 15631830 bolo v dóme sv. Martina a vo františkánskom kostole ostrihomským arcibiskupom – už so sídlom v Trnave, lebo Ostrihom bol turecký – korunovaných 11 uhorských kráľov a 8 kráľovien (prvý bol korunovaný Maximilián Habsburský, posledný Ferdinand V.).
(pozri samostatný článok Bratislavské korunovácie).
V 17. stor. sa k bojom s Turkami pripojili protihabsburské povstania (16041711), odohrávajúce sa na území Slovenska. Väčšina z nich nejako postihla aj Bratislavu. V roku 1606 vojská Štefana Bočkaja obsadili predmestia Bratislavy a zrazili sa tu s cisárskym vojskom. Gabriel Betlen dobyl Bratislavu roku 1619, v roku 1621 ho porazili cisárske vojská a potom v rokoch 1621 až 1622 mesto obkľúčil. Porážku napokon utrpel pri Michalskej bráne. V rokoch 1619 a 1620 do Bratislavy (ako protikráľ) zvolal Betlen uhorský snem. Mikulovský mier (1622) medzi Betlenom a cisárom bol roku 1626 potvrdený tzv. (3.) bratislavským mierom. V rokoch 16821683 bola počas povstania Imricha Tököliho Bratislava jediným mestom na Slovensku, ktoré sa odmietlo Tökölimu vzdať, no nakoniec v júli 1683 mesto (nie však hrad) kapitulovalo. Dobyli ho až cisárske vojská v tom istom roku po definitívnej septembrovej porážke Turkov pri Viedni. Tököliho ľudia boli roku 1684 v Ohňavách (Biely kríž) postínaní. V roku 1701 došlo k násilnostiam Rákociho vojska v Bratislave. Napokon v roku 1704 v rámci povstania Františka Rákociho sa podarilo princovi Eugenovi Savojskému obrániť Bratislavu pred Rákociho vojskami, no okolie mesta bolo totálne spustošené.
Ďalším faktorom v 17. stor. bola protireformácia, ktorá sa rozšírila aj v Bratislave. V roku 1607 vzniklo v Bratislave – pre slovenské národné obrodenie veľmi významné – Evanjelické lýceum. Katolícky arcibiskup Peter Pázmaň (Pázmány) však uviedol do Bratislavy jezuitov a okrem misijnej činnosti im zveril aj výchovu mládeže na jezuitskom gymnáziu. Napriek tomu sa však evanjelici (protestanti) vzmáhali, v rokoch 16361638 a 1640 si postavili kostoly – jeden pre Nemcov, druhý pre Slovákov a Maďarov. Náboženské boje vyvrcholili po porážke tzv. Vešeléniho sprisahania v roku 1670. Panovník rozpustil uhorský snem a zriadil tzv. gubernium na čele s Jánom Gašparom Ampringenom, veľmajstrom rádu nemeckých rytierov. Roku 1671 tzv. Bratislavský mimoriadny súd odsúdil na smrť napríklad českobratského kazateľa Mikuláša Drábika, Františka Boniša a početných podozrivých, najmä evanjelických kňazov a učiteľov do väzenia a na galeje. Protestantské obrady boli zakázané, kostoly dostali jezuiti a uršulinky. Súd pracoval až do roku 1677 a odsúdil aj účastníkov protihabsburských povstaní. Krutovláda trvala do vypuknutia moru roku 1677. Ampringen opustil Bratislavu a gubernium zaniklo.
17. storočie je celkovo „katastrofickým“ storočím, došlo k viacerým záplavám (najmä roku 1622), veľkým požiarom (1642, 1647, 1660…) a morovým epidémiám.
Ako vďaku za rekonštrukciu hradu, uskutočnenú v rokoch 16351647, dostala rodina župana Pálffyho dedične pridelený titul bratislavských županov.
Po porážke Turkov (16831718) a protihabsburských povstaní (satmárskym mierom roku 1711) zostala Bratislava naďalej hlavným mestom Uhorska. Po „porážke” veľkej morovej epidémie (v rokoch 17101713; zabila 3 860 ľudí; na jej pamiatku postavili Stĺp Najsvätejšej trojice), nastalo v rokoch 1713 až 1780 najlepšie obdobie v dejinách mesta a všestranný rozvoj. Vyrástli nové budovy, paláce a kostoly v barokovom štýle, ožilo vinohradníctvo, remeslá a obchod, Bratislava sa stala strediskom manufaktúrnej výroby (prvá manufaktúra a zároveň prvý podnik moderného typu vznikla 1728 – manufaktúra na výrobu písem pre tlač). V roku 1751 bola v Bratislave zriadená prvá pošta.
V roku 1741 bola v Bratislave korunovaná Mária Terézia, ktorá mesto často navštevovala a v roku 1775 dala zbúrať mestské hradby, aby sa umožnil ďalší rozvoj mesta. V tom istom roku došlo k výstavbe valov okolo vonkajšieho predmestia Kvetná dolina (Blumenthal). Vznikli aj prvé parky (napríklad dnešné Hviezdoslavovo námestie). Z politických udalostí v Bratislave uhorskí šľachtici prisahali vernosť novozvolenej panovníčke Márii Terézii, ktorá za to sľúbila rešpektovať ich výsady. Roku 1763 však rozpustila uhorský snem, obmedzila právomoc uhorských úradov a za miestodržiteľa (17651781) vymenovala svojho zaťa Albrechta Sasko-Těšínskeho (Albrecht von Sachsen-Teschen), ktorý od roku 1766 sídlil na aj kvôli nemu zrenovovanom hrade, ktorý vtedy nadobudol prakticky dnešnú podobu. V 70. rokoch si na hrade zriadil chýrnu obrazáreň, tzv. Albertínu (dnes vo Viedni). V súvislosti s častými návštevami kráľovského dvora panoval v Bratislave čulý spoločenský ruch. V meste pôsobili významní vedci a umelci, podporovaní najmä miestodržiteľom.
V kultúrnej oblasti prinieslo 18. storočie takisto veľký rozvoj. Mesto bolo centrom barokovej hudby, barokového stavebníctva, vznikajúceho novinárstva a od konca 18. stor. aj slovenského národného obrodenia. Známe boli napríklad „večierky“ Márie Terézie a iných šľachticov v Grasalkovičovom paláci (dnes Prezidentský palác). V roku 1762 v Bratislave v Pálfiho paláci koncertoval šesťročný – neskôr svetoznámy – Wolfgang Amadeus Mozart. V Bratislave vychádzali tieto „prvé“ noviny:
Okrem toho v roku 1783 vyšiel v Bratislave prvý román v slovenčine „René mládenca príhody a skúsenosti“ od J. I. Bajzu. Ďalej bola roku 1784 presunutá z Trnavy do Bratislavy Kráľovská akadémia (založená v Trnave roku 1777 ako právnická škola).
Počas vlády Jozefa II. (17801790) začal politický, význam Bratislavy upadať. Jozef roku 1781 zrušil inštitúciu uhorského gubernátora, okrem toho nezvolával uhorský snem, ústredné úrady roku 1783 definitívne presťahoval do Budína, korunovačné klenoty sa roku 1784 dostali do viedenského múzea a do Viedne presťahovali aj Albertínu. Počet obyvateľov dokonca klesol a hospodárska situácia sa cca do roku 1811 zhoršovala.
V (dočasnom) novom, jozefínskom územnosprávnom členení Uhorska v rokoch 17851790 bola Bratislava sídlom Bratislavského dištriktu.
Hospodárstvo.
Hospodársky vývin Bratislavy v 16. a 17. storočí negatívne ovplyvňovali turecké vojny a povstania, pozitívne pôsobila prítomnosť ústredných uhorských úradov a vysokej šľachty, ako aj výhodné dodávky potravín. Najťažším bremenom boli vojnové dane, ktoré roku 1665 dosahovali 18 000 zlatých. Z remeselných odvetví prekvapujúco prosperovalo klobučníctvo – z mesta sa vyvážalo do cudziny veľké množstvo klobúkov. Bratislavskí obchodníci naďalej obchodovali s Poľskom, Sliezskom, Rakúskom, Čechami a Moravou. Koncom 17. stor. žilo v Bratislave 37 obchodníkov, roku 1699 založili obchodnú gildu. V roku 1530 vzniklo prvé poštové spojenie Viedeň—Bratislava.
Začiatkom 18. storočia bola hospodárska situácia Bratislavy nepomerne lepšia ako v ostatných mestách na Slovensku. Roku 1720 mala 350 remeselníckych dielní, roku 1780 vyše 1000 majstrov, 1800 tovarišov a 500 učňov. Osobitné cechy mali remeselníci v Podhradí. Roku 1728 založili spomínanú prvú manufaktúru, potom roku 1779 Strasserovu súkenku. Vyspelým spôsobom výroby – prvými strojmi – vynikala manufaktúra grófa Rubiniho na výrobu strojovej priadze. Medzi rokmi 17501800 pracovalo v Bratislave okolo 35 manufaktúr. Poľnohospodárstvo reprezentovalo aj naďalej vinohradníctvo v meste a v okolí (Rača, Vajnory, Lamač, Devín).
Obyvateľstvo.
Sociálne rozdiely sa v 16. storočí prehĺbili. Proti silnejúcej šľachte, ktorá si v meste kupovala domy, ale nechcela plniť meštianske povinnosti, vystúpilo najmä stredné meštianstvo (1567, 1578, 1596). Nepokoje roku 1583, spôsobené tiež náboženskou neznášanlivosťou, mali takisto sociálne príčiny.
Roku 1720 mala Bratislava s Podhradím 9 000 obyvateľov. Od 16. stor. sem nepretržite prichádzali chorvátski a maďarskí utečenci, pretože ich pôvodné územia boli teraz súčasťou Osmanskej ríše. Chorváti sa usadzovali medzi tunajším obyvateľstvom, ale zakladali si aj vlastné osady (Lamač, Dúbravka, Devínska Nová Ves). V období tridsaťročnej vojny prichádzali do mesta aj protestantskí emigranti z Čiech, Moravy a Rakúska. Rakúski evanjelici sa usadili v Prievoze. Silnejúci slovenský živel začal prenikať do remesiel, obchodu, a vinohradníctva, ale aj do radov kléru, medzi úradníctvo mesta a ústredných úradov. Slováci žiadali zriadenie miesta slovenského kazateľa v dóme; ako prvý tu pôsobil Bartolomej Sobolič. V 17. storočí sa konali slovenské bohoslužby a pri oboch konfesiách boli aj slovenské školy.
Roku 1782 mala Bratislava vyše 33 000 obyvateľov (z toho 29 223 v meste pod hradom, majúcom postavenie slobodného kráľovského mesta) a bola najväčším mestom Uhorska. Medzi rokmi 1720 a 1780 počet obyvateľov vzrástol až o 200 %.
19. storočie a začiatok 20. storočia (do roku 1918).
Udalosti.
Hoci Bratislava prestala byť sídlom centrálnych uhorských úradov, vzrástol jej význam ako centra šírenia osvietenstva a kolísky slovenského národného obrodenia. Vychádzali tu napr. prvé slovenské noviny.
Hrad bol v rokoch 17841802 v dôsledku presťahovania inventára do iných miest sídlom nového generálneho seminára (školy pre výchovu katolíckych kňazov), kolísky slovenského národného obrodenia. Študoval tu aj Anton Bernolák, ktorý latinským dielom Filologicko-kritická rozprava o slovenských písmenách kodifikoval prvú spisovnú slovenčinu.
Neskorším centrom národného obrodenia bolo Evanjelické lýceum v Bratislave (založené už roku 1607). Na tomto lýceu v roku 1803 začína činnosť Katedra reči a literatúry česko-slovenskej (vznikla z Ústavu reči a literatúry česko-slovenskej založeného roku 1801). V roku 1829 začal na lýceu študovať Ľudovít Štúr, ktorý sa neskôr stal profesorom lýcea a celkovo v ňom strávil 20 rokov života. V tom istom roku študenti lýcea založili v rámci spomenutej katedry tzv. Spoločnosť česko-slovanskú (alebo Spoločnosť reči a literatúry česko-slovenskej), ktorá zohrala dôležitú úlohu v slovenskom hnutí. Napokon 2. februára 1843 sa v Bratislave Štúrovci rozhodli kodifikovať nový spisovný slovenský jazyk na báze stredoslovenského nárečia, ktorý používame dodnes. V Bratislave vychádzali aj Štúrove Slovenské národné noviny.
Začiatok 19. stor. bol charakterizovaný aj napoleonskými vojnami. V rokoch 17891800 tadeto tiahli ruské vojská. Roku 1805 vtiahlo do mesta francúzske vojsko a zostalo tu až do podpísania (4.) bratislavského mieru 26. decembra 1805 po bitke pri Slavkove. Podpísal ho v Primaciálnom paláci zástupca Francúzska Talleyrand a zástupca Rakúska Lichtenstein. Roku 1809 navštívil mesto Napoleon, pri príležitosti podpísania prímeria, po tom čo francúzske vojská mesto roku 1809 opäť obsadili a bombardovali. Pri odchode francúzske vojská premenili hrad Devín na ruinu, ktorou zostal až dodnes. Na Bratislavskom hrade, kde v tom čase boli už kasárne, bola vojenská posádka – rakúski a talianski vojaci. Pre ich neopatrnosť hrad roku 1811 kompletne vyhorel a zostal ruinou až do 60. rokov 20. storočia. Roku 1814 navštívil Bratislavu ruský cár Alexander I. V roku 1815 sa mnohé rokovania viedenského kongresu konali v Bratislave.
Od roku 1802 zasadal uhorský snem v Paláci Uhorskej kráľovskej komory (dnes Univerzitná knižnica), ale napríklad v rokoch 18121825 panovník snem nezvolával. V roku 1820 v Bratislave koncertoval deväťročný Franz Liszt v paláci De Pauliho. V roku 1830 sa korunovácia uhorského kráľa konala v Bratislave posledný raz.
Pokiaľ ide o revolúciu 1848, aj tu Bratislava zohrala významnú úlohu. Na zasadnutí uhorského snemu rokov 18471848 v Bratislave (poslednom v Bratislave) boli 18. marca 1848 prijaté takzvané marcové zákony, ktorými sa okrem iného zrušilo poddanstvo v Uhorsku. Tieto zákony podpísal a vyhlásil 11. apríla cisár Ferdinand V. v Primaciálnom paláci. Počas samotnej revolúcie sa Bratislava jednoznačne postavila na stranu maďarskej revolúcie (teda nie na stranu Viedne). Na jej podporu vzniklo niekoľko spolkov. Počas bojov Bratislavu obsadili rôzne vojská, najmä koncom roka 1848 vojsko generála Windischgrätza a na jar 1849 nakrátko ruské vojsko s generálom Paskievičom.
Po revolúcii od mája 1849 bola Bratislava sídlom súdu generála Haynaua, ktorý za účasť na revolúcii odsúdil niekoľko stoviek osôb a 13 nechal popraviť. V novembri 1849 zas slávnostne rozpustili v Bratislave pred dnešným Úradom vlády (Letný arcibiskupský palác) oddiely slovenských dobrovoľníkov, ktorí bojovali spolu s Viedňou proti Maďarom. V (dočasnom) novom administratívnom členení Uhorska po revolúcii bola Bratislava v rokoch 18491859 sídlom Bratislavského dištriktu (najprv vojenského, potom civilného). V roku 1871 mesto stratilo súdnu právomoc a funkciu richtára, roku 1876 (iné zdroje: 1871/1886) sa Bratislava stala tzv. municipálnym mestom (inštitút vznikol z bývalých slobodných kráľovských miest), na jeho čele stál župan, ktorý bol súčasne hlavným županom Bratislavskej župy.
Roku 1848 (právne 1848, fakticky 1851) sa uskutočnila významná zmena v usporiadaní mesta. Jednak Podhradie (na dunajskom nábreží pod hradným kopcom, zhruba medzi tunelom a Novým mostom) administratívne splynulo s mestom, jednak bola Kvetná dolina (Blumenthal) oficiálne premenovaná na Nové Mesto, jednak boli poddanské obce Lamač a Vajnory znova odlúčené od mesta, a jednak v meste vytvorili päť častí: Staré mesto (Altstadt), Ferdinandovo mesto (Ferdinandstadt, medzi Špitálskou a bývalou Kozou bránou), Mesto Márie Terézie (Theresienstadt, Podhradie (= Schlossgrund + Zuckermandl) + Vydrica), Mesto Františka Jozefa (Franz-Josephstadt, zvyšné vnútorné predmestia) a Nové Mesto (Neustadt, tam kde dnes). Roku 1879 boli štvrte premenované na okresy a ulice prvýkrát dostali úradné pomenovanie (najprv nemecké, od roku 1890 paralelne maďarské).
Roku 1866 zasiahla Bratislavu Rakúsko-pruská vojna, ktorej posledné boje sa odohrávali v oblasti Lamača a Kamzíka (Bitka pri Lamači). V roku 19141919 bola v Bratislave činná maďarská Alžbetínska univerzita, vytvorená pretvorením Právnickej akadémie. Bola nepriamym predchodcom Univerzity Komenského.
Rakúsko-maďarské vyrovnanie (1867) znamenalo maďarizáciu a umožnilo maďarskému obyvateľstvu ovládnuť rozhodujúce pozície v správe mesta a jeho podiel začal prudko narastať (pozri obyvateľstvo). Slovenské národné hnutie, sústredené teraz už mimo Bratislavy (Martin a pod.), sa v Bratislave koncentrovalo predovšetkým na školách. Už roku 1861 si študenti lýcea založili „Ústav slovenský v Břetislave”, po obštrukciách premenovaný v nasledujúcom roku na “Spoločnosť česko-slovenská na evanjelickom učilišti v Břetislavě nad Dunajem”, ktorého študenti po atakoch maďarských študentov a úradov museli opustiť lýceum. Slovenské národné hnutie bolo systematicky perzekvované. Časť študentov bola zo škôl vylúčená, časť odišla do Prahy. K slovenskej národnosti sa od 60. rokov v meste aktívne hlásila iba úzka skupina ľudí okolo advokáta dr. Michala Mudroňa (18351887) a jeho advokátskeho koncipienta Vendelína Kutlíka (18341904). Pod ich záštitou roku 1868 založili poslucháči Právnickej akadémie spolok Naprej, ktorý pracoval 6 rokov. Roku 1874 študenti najmä lýcea založili spolok Zora na pestovanie slovenčiny (roku 1882 boli za to vylúčení zo škôl, niektorí založili v Prahe spolok Detvan). Koncom 19. storočia už bolo – bez preháňania – trestné aj to, ak sa študenti rozprávali v škole po slovensky. Až začiatkom 20. stor. sa hlavne v okolitých obciach začalo aktivizovať slovenské katolícke hnutie okolo F. Jurigu. Tretím, jediným „oficiálnym” nositeľom slovenského povedomia a bojovníkom za národné požiadavky, boli robotníci. Požiadavka národnej rovnoprávnosti sa objavila už v prvých dokumentoch socialistického spolku Napred; tento spolok organizoval aj kurzy slovenčiny a vystupoval so slovenskými predstaveniami. Od začiatku 20. stor. sa boj za národné práva stal integrálnou súčasťou sociálno-demokratických programov, najmä jej slovenskej častí. Pred prvou svetovou vojnou však už začali pribúdať aj v Bratislave slovenskí podnikatelia, hoci niekedy kritizovaní aj Slovákmi za prílišnú českú orientáciu, a dokonca niekoľko nešovinistických profesorov.
Hospodárstvo.
Hospodárske pomery začiatkom 19. storočia popri odchode centrálnych úradov zhoršila aj zlá finančná situácia štátu, ktorá vyvrcholila roku 1811 vysokou infláciou. Do výroby čoraz viac prenikala trhová ekonomika, rušili sa cechové obmedzenia, vznikala voľná konkurencia, zakladali sa nové manufaktúry. V Bratislave bola súkenka, manufaktúry na hodvábne výrobky, klobúky, repný cukor, podniky na spracovanie olejov, potaše a iných chemikálií, liehovar a likérky (Slubekov liehovar a likérka), dielňa na spracovanie kože a na výrobu spriadacích strojov. Popri 50 členoch gildy dostali právo obchodovať aj Židia. Roku 1842 bola založená prvá sporiteľňa. Po zrušení poddanstva (1848) prichádzalo do bratislavských manufaktúr (neskoršie tovární) vidiecke obyvateľstvo. V 50. rokoch vznikla továreň na tabak a plynáreň.
Od 60. rokov 19. storočia sa Bratislava rýchlo industrializovala: vznikla Kühmayerova továreň (1868), súkenka (1869), Rothova továreň na patróny a Ludwigov mlyn (1870), Steinova sladovňa a pivovar (1871, dnes na Krížnej), Nobelova továreň na dynamit (1873, koncom 20. stor. Istrochem), veľký konfekčný závod (1879). V posledných dvadsiatich rokoch 19. storočia vzniklo ďalších 16 tovární: tehelňa (1883), Menzlova továreň na asfalt (1885), rozšírila sa Grünebergova továreň na kefy, vznikla továreň na káble (1894), rafinéria Apollo (1895, dnes Slovnaft), továreň na čokoládu a cukríky bratov Stollwerckovcov (1896, dnes Kraft Foods Slovakia – Figaro). Na prelome storočia bolo v Bratislave 51 priemyselných podnikov, zamestnávajúcich do 600 robotníkov. Začiatkom 20. storočia vznikli ďalšie veľké závody: elektráreň (1901), Danubius (1907) a továreň Matador na výrobky z gumy a kaučuku. Veľkovýroba postupne zatlačovala malovýrobu, ktorá si ešte koncom storočia udržiavala v počte pracovníkov prevahu. Cechy roku 1872 definitívne zanikli a ich fondy prebrali živnostenské spoločenstvá a úrady. Z poľnohospodárskej výroby malo význam len vinohradníctvo, Bratislava však bola strediskom obchodu s obilím. Mešťania sa snažili vyvážiť stratu politického významu mesta rozvíjaním obchodu. Roku 1850 založili Obchodnú a živnostenskú komoru, koncom 60. rokov vznikli väčšie banky, expozitúry budapeštianskych bánk, ktoré ovládli viaceré priemyselné závody.
Obyvateľstvo.
V rokoch 17871814 klesol počet obyvateľov Bratislavy o 10 000 (27 %) a zmenilo sa sociálne zloženie obyvateľstva. Väčšina šľachty mesto opustila a prichádzala len na snemy.
S rozvojom kapitalizmu prirodzene pribúdal počet robotníkov. Manufaktúry zamestnávali v niektorých prípadoch 2550 robotníkov. Roku 1890 v Bratislave vznikla prvá odborová organizácia na Slovensku.
Do polovice 19. storočia mala Bratislava 23 000 obyvateľov nemeckej, 9 500 slovenskej a 3 000 maďarskej národnosti. Až do rakúsko-maďarského vyrovnania si Bratislava v podstate udržala ráz nemecko-slovenského mesta. Po vyrovnaní nastala tuhá maďarizácia. Pomaďarčila sa správa mesta, celý verejný, kultúrny a spoločenský život, ako aj nemecké i slovenské podnikateľské vrstvy. Roku 1881 sa pre porovnanie podľa úradných štatistík k maďarskej národnosti hlásilo 7 517, roku 1910 už 31 705 obyvateľov. Číslo z roku 1910 je však nepochybne prehnané, čomu nasvedčuje aj sčítanie uskutočnené v Bratislave hneď po vzniku Česko-Slovenska.

</doc>
<doc id="14719" url="https://sk.wikipedia.org/wiki?curid=14719" title="Paul McCartney">
Paul McCartney

Sir James Paul McCartney MBE (* 18. jún 1942, Liverpool, Spojené kráľovstvo) je anglický spevák, skladateľ, hudobník, nahrávací a filmový producent, ktorý sa celosvetovo preslávil ako spevák a basgitarista skupiny The Beatles. Jeho skladateľská spolupráca s Johnom Lennonom patrí medzi najvýznamnejšie v histórii populárnej hudby. 
Paul McCartney je hudobník samouk. Ovláda hru na basovú gitaru, gitaru, klávesové a bicie nástroje. Je známy melodickým prístupom k hre na basgitaru (používa často brnkadlo), má všestranný a široký tenorový hlasový rozsah (nad štyrmi oktávami) a eklekticizmom (zaujíma sa o štýly spred rocku a popu cez klasiku až po elektronickú hudbu). Svoju hudobnú kariéru začínal v roku 1957 ešte ako člen skupiny Quarrymen, ktorá sa v roku 1960 pretrasformovala na The Beatles. V roku 1967, vydaním albumu "Sgt. Pepper's Lonely Hearts Club Band", sa z McCartneyho jeho kreatívnym vedením po hudobnej, ale aj filmovej stránke, stal fakticky líder kapely. Jeho piesne skupiny Beatles „And I Love Her“ (1964), „Yesterday“ (1965), „Eleanor Rigby“ (1966) a „Blackbird“ (1968) sa radia medzi piesne sa najväčším počtom nahratých coververzií v histórii populárnej hudby.
V roku 1970 McCartney debutoval ako sólový hudobník albumom "McCartney". Po rozpade skupiny v roku 1970 sa McCartney venoval sólovej kariére. Spolu so svojou prvou manželkou Lindou a Dennym Lainom založili kapelu Wings. V 70. rokoch 20. storočia patrila kapela Wings s viac ako desiatkou medzinárodných Top 10 singlov a albumov medzi najúspešnejších hudobníkov dekády. 
Ako sólový hudobník pokračoval McCartney v kariére aj v roku 1980. V roku 1993 McCartney a Martin Glover (známy pod pseudonymom Youth) spolu založili experimentálne duo The Fireman. Okrem hudby sa Paul McCartney zúčastnil projektov na podporu medzinárodných charitatívnych organizácií týkajúcich sa takých tém, ako sú práva zvierat, lov tuleňov, kladenie mín, vegetariánstvo, chudoba a podpora hudobného vzdelávania.
Paul McCartney je jedným z najúspešnejších hudobných umelcov všetkých čias. Je autorom 32 skladieb, ktoré sa dostali na vrchol rebríčka "Billboard" Hot 100 a podľa RIAA má v USA certifikovaný predaj 25,5 milióna hudobných nosičov. Má za sebou dve uvedenia do Rokenrolovej sieni slávy (ako člen The Beatles v roku 1988 ako sólista v roku 1999), 18 cien Grammy, v roku 1965 dostal od kráľovnej Rad britského impéria a v roku 1997 bol za prínos za hudbu povýšený na rytiera. V roku 2020 s odhadovaným majetkom 800 miliónov Libier patril k najbohatším hudobníkom na sveta.
McCartneyho skladba „Yesterday“ (podpísaná podľa ústnej dohody s partnerom Johnom Lennonom menami obidvoch autorov – Lennon-McCartney) je podľa Guinessovej knihy rekordov najvyužívanejšou piesňou v dejinách populárnej hudby. V poslednej dobe sa mu podarilo prekonať ďalší rekord – najrýchlejšie vypredaný koncert. Na jeho koncert, ktorý sa uskutočnil 30. októbra 2005 v Omahe, boli lístky vypredané počas 14 minút.
Životopis.
Detstvo a mladosť.
James Paul McCartney sa narodil 18. júna 1942 v nemocnici, ktorá sa nachádza v liverpoolskej mestskej časti Walton. V tejto istej nemocnici sa jeho matka, Mary Patricia (rodená Mohin), vykonávala svoju prax zdravotnej sestry. Jeho otec, James („Jim“) McCartney, pri Paulovom narodení nebol prítomný kvôli svojej práci dobrovoľného hasiča, ktorú vykonával počas druhej svetovej vojny. McCartney má mladšieho brata Michaela a nevlastnú sestru Ruth. Deti boli krstené podľa katolíckej viery matky, aj to napriek tomu, že ich otcom bol bývalý protestant, ktorý sa stal agnostikom. V ich domácnosti sa prílišný dôraz na náboženskú výchovu nedával.
McCartney medzi rokmi 1947 až 1949 navštevoval základnú školu Stockton Wood Road v Speke. Potom kvôli preplnenému stavu žiakov v Stocktone prestúpil na juniorskú školu Josepha Williamsa v Belle Vale. V roku 1953 bol jedným z troch z 90 skúšaných študentov, ktorí zložili skúšku na 11-Plus. Tento výsledok mu umožnil začať namiesto bežnej strednej školy navštevovať gymnázium Liverpool Institute. V roku 1954 sa v autobuse, cestou zo svojho predmestského domu v Speke stretol so spolužiakom Georgeom Harrisonom. Z tých dvoch sa čoskoro stali priatelia. McCartney neskôr pripustil: „Mal som sklon hovoriť s ním, pretože bol o rok mladší.“
McCartneyho matka Mary bola pôrodná asistentka a živiteľka rodiny. Jej zárobok im umožnil, aby sa mohli presťahovať do domu na 20 Forthlin Road v liverpoolskom predmestí, v Allertone, kde žili až do roku 1964. Jeho mama chodievala bicyklom za pacientmi, McCartney spomína, „ako to bolo aj o tretej ráno po husto zasnežených uliciach“. Dňa 31. októbra 1956, keď mal McCartney 14 rokov, jeho matka zomrela na embóliu, ktorá bola komplikáciou po operácii rakoviny prsníka. Strata McCartneyho matky bola neskôr určitým spojením s osudom Johna Lennona, ktorému matka Julia zomrela, keď mal 17 rokov.
McCartneyho otec bol trúbkar a klavirista. V 20. rokoch mal džezovú kapelu, ktorá sa nazývala Jim Mac's Jazz Band. V prednej miestnosti mali piano (vzpriamený klavír). Viedol svojich synov k tomu aby boli muzikanti. Radil Paulovi, aby chodil na hodiny klavíra. no on sa však radšej učil len podľa sluchu. Keď mal Paul 11 rokov, jeho otec ho nahovoril, aby sa zúčastnil konkurzu do speváckeho zboru Liverpoolskej katedrály, no neprijali ho. McCartney potom nastúpil zboru v kostole sv. Barnabáša v Mossley Hill. Na štrnáste narodeniny dostal McCartney od otca poniklovanú trúbu. Potom ako sa vďaka rádiu Luxembourg stal populárnym rock and roll, Paul vymenil trúbu za akustickú gitaru L15 Framus Zenith (model 17). Chcel totiž vedieť popri hre na hudobný nástroj aj spievať. Paul McCartney je ľavák. Bolo pre neho ťažké hrať na gitare pre pravákov, ale potom, čo si všimol plagát propagujúci koncert Slima Whitmana, uvedomil si, že Whitman hrá ľavou rukou tak, že si na gitare obráti poradie strún. Svoju prvú pieseň, „I Lost My Little Girl“, Paul McCartney zložil na gitare Zenith, ďalšia z prvých jeho vtedajších melódií, ktorú zložil na klavíri, bola prvotnou verziou piesne „When I Sixty-Four“. Hudobne bol Paul McCartney ovplyvnený americkým rhythm and blues a jeho školským idolom sa stal Little Richard. Prvá pieseň, ktorú Paul McCartney v rámci talentovej súťaže prázdninových táborov Butlin's Filey verejne zahral bola jeho „Long Tall Sally“.
Hudobná kariéra.
1957 – 1960: The Quarrymen.
Keď mal Paul McCartney pätnásť rokov, dňa 6. júla 1957, sa v kostole sv. Petra vo Wooltone McCartney stretol s Johnom Lennonom a a členmi jeho kapely Quarrymen. The Quarrymen hrali mix rokenrolu a skifflu, čo je druh populárnej hudby s džezovými, bluesovými a folkovými vplyvmi. Krátko po stretnutí členovia McCartneyho do skupiny prizvali. Začal s nimi skúšať hrať na rytmickú gitaru. Spriatelil sa s Johnom Lennonom. Harrison sa v roku 1958 pridal ako hráč na sólovú gitaru, po ňom sa v roku 1960 ku skupine pripojil aj Lennonov priateľ z umeleckej školy, Stuart Sutcliffe. Do mája 1960 skupina vyskúšala niekoľko názvov. Volali sa Johnny and the Moondogs, Beatals, či The Silver Beetles. Meno The Beatles si dali v auguste 1960. Krátko pred hudobným angažmánom, kedy vycestovali hrať v nočných kluboch v Hamburgu prijali do skupiny bubeníka Peteho Besta.
1960 – 1970: The Beatles.
V roku 1961 Stuart Sutcliffe od The Beatles odišiel a McCartney sa, bez ohľadu na to či má o to záujem, stal v kapele basgitaristom. Keď boli v Hamburgu, nahrávali po prvý raz aj profesionálne. Na nahrávke singlu „My Bonnie“ od anglického speváka Tonyho Sheridana sú označení ako jeho sprievodná kapela, ktorú nazvali The Beat Brothers. Toto nahrávanie na nich upriamilo pozornosť Briana Epsteina, ktorý sa stal kľúčovou postavou v ich ďalšom vývoji a v napredovaní ich komerčného úspechu. Epstein sa ich manažérom stal v januári 1962. V auguste sa k nim pripojil Ringo Starr a skupina mala svoj prvý hit „Love Me Do“, ktorý sa stal populárnym v Spojenom kráľovstve v roku 1963 a o rok neskôr aj v Spojených štátoch. Hystéria fanúšikov ich kapely sa stala známou ako „Beatlemánia“ a tlač niekedy označovala McCartneyho ako „roztomilého Beatle“. V roku 1963 skupina The Beatles vydala dva štúdiové albumy: "Please Please Me" a "With the Beatles". Ďalšie dva nasledovali v roku 1964: "A Hard Day's Night" a "Beatles for Sale". McCartney bol spolu s Lennonom spoluautorom mnohých ich vtedajších najväčších hitov, napríklad aj „I Saw Her Standing There“, „She Loves You“, „I Want to Hold Your Hand“ (1963) a „Can't Buy Me Love“ (1964).
V auguste 1965 skupina The Beatles vydala McCartneyovu skladbu „Yesterday“, pri ktorej nahrávaní bolo použité sláčikové kvarteto. Skladba sa nachádza medzi skladbami na albume "Help!". Táto pieseň bola prvou nahrávkou skupiny, na ktorej použili prvky prevzaté z klasickej hudby a bola aj prvou, pri ktorej bolo zaznamenané autorstvo len od jedného člena kapely. Pieseň „Yesterday“ sa stala skladbou, z ktorej v histórii populárnej hudby vyšlo najviac registrovaných coververzií. Neskôr v tom isto roku, počas nahrávania albumu "Rubber Soul", začal v skupine Paul McCartney v dovtedajšej hudobnej dominancii nahrádzať Johna Lennona. Muzikológ Ian MacDonald o tom píše: „Od [1965] ... [McCartney] bol v popredí nielen ako skladateľ piesní, ale aj ako inštrumentalista, aranžér, producent a "de facto" hudobne riadil skupinu The Beatles.“ Kritici označujú "Rubber Soul" za významný krok kapely v procese zdokonaľovania a prepracovanosti po hudobnej a aj textovej stránke. Začali medzi nimi vznikať nezhody akou bolo napríklad v spore o skutočné autorstvo hudby k piesni „In My Life“. McCartney o období prípravy albumu povedal: „Mali sme svoje predtým obdobie roztomilých chlapcov a vtedy sme dospeli k názoru, že je čas postúpiť ďalej.“ Nahrávací technik Norman Smith z nahrávania albumu "Rubber Soul" opisuje náznaky stupňujúcich sa sporov v rámci skupiny: „konflikt medzi Johnom a Paulom bol zjavný... [a] pokiaľ ide o Paula, George [Harrison] podľa jeho názoru nemohol urobiť nič dobré – Paul bol vyberavý.“ V roku 1966 vydali The Beatles album "Revolver". Vďaka sofistikovaným textom, štúdiovým experimentom a rozšírenému repertoáru hudobných žánrov, od inovatívnych sláčikových aranžmánov až po psychedelický rock, album bol pre Beatles umeleckým skokom. Prvý z troch po sebe nasledujúcich McCartneyho A-strán, bol prvým singlom vydaným ešte pred albumom skladba „Paperback Writer“. Skupina Beatles k piesni vyrobila krátky propagačný film a ďalší pre jej stranu B, pieseň „Rain“. Filmové snímky, ktoré Harrison označil za „predchodcu videoklipov“, sa v júni 1966 vysielali v programoch "Ed Sullivan Show" a "Top of the Pops". Súčasťou albumu "Revolver" bola aj McCartneyho pieseň „Eleanor Rigby“, ktorá obsahovala strunový oktet. Podľa Goulda je pieseň „neoklasická tour de force... skutočný hybrid, ktorý sa nezhoduje so žiadnym rozpoznateľným štýlom ani piesňovým žánrom“. Okrem niektorých sprievodných vokálov pieseň naspieval sólovo McCartney, sláčiky aranžoval producent George Martin. 
Skupina uskutočnila posledný komerčný koncert na konci svojho amerického turné v roku 1966. Neskôr v tom istom roku McCartney dokončil svoj prvý hudobný projekt, ktorý produkoval nezávisle od skupiny – išlo filmovú hudbu k britskej filmovej komediálnej dráme z roku 1966, "The Family Way". Partitúra vznikla v spolupráci s Martinom, ktorý na napísanie jej trinástich variácií použil dve McCartneyho témy. Soundtrack v v hudobných rebríčkoch prepadol, ale McCartney zaň dostal cenu Ivora Novella Award za najlepšiu inštrumentálnu tému.
Na konci koncertnej kariéry skupiny The Beatles McCartney chcel, aby aby skupina pokračovala aspoň v štúdiovej tvorbe. Výsledkom bol album "Sgt. Pepper's Lonely Hearts Club Band", ktorý je považovaný za prvý skutočný konceptuálny album rockovej histórie. McCartney sa pri ňom nechal inšpirovať nápadom, že vytvoria pre skupinu novú osobnosť, ktorá slúžila ako prostriedok experimentovania a svojim fanúšikom demonštrovala, že hudobne dospeli. Ako McCartney neskôr vysvetlil: „Mali sme dosť toho, že sme Beatles. Skutočne sme nenávideli ten trápny prístup štyroch malých mop-top. Neboli sme už chlapci, boli sme muži ... a [my] sme si mysleli, že sme skôr umelci než iba vystupujúci interpreti.“ Od novembra 1966 začala skupina produkovať album, na ktorého nahrávanie si zvolila experimentálny prístup. Nahrávanie skladby „A Day in the Life“ si vyžadovalo štyridsaťčlenný orchester, pri ktorm sa pri dirigovaní striedali Martin s McCartneyom. Na nahrávaní vo februári 1967 vyrobili dvojitý „A-singel“: „Strawberry Fields Forever“ / „Penny Lane“ album vyšiel v júni toho istého roka. Na motívy náčrtku od McCartneyho obsahoval obal albumu koláž navrhnutú popartovými umelcami Peterom Blakeom a Jannom Haworthom, na ktorej boli Beatles v kostýmoch ako Sgt. Klubová kapela Pepper's Lonely Hearts, ktorá stojí obklopená množstvom vtedajších celebrít. K obalu albumu vznikalo množstvo často šialených analýz.
Po Epsteinovej smrti v auguste 1967 vzniklo v skupine vákuum a začali uvažovať ako pokračovať ďalej.. McCartney sa postupne stal "de facto" vodcom a obchodným manažérom skupiny. Po tejto zmene vedenia McCartney navrhol, aby skupina zrealizovala plán na výroby televízneho filmu, ktorým sa mal stať "Magical Mystery Tour". Podľa Marka Lewisohna bol projekt „v celom priebehu svojej realizácie administratívnou nočnou morou“. McCartney do veľkej miery film režíroval, čo v skupine prinieslo prvé kritické reakcie. Soundrack k filmu bol ale úspešnejší. Vyšiel vo Veľkej Británii ako šesťskladbové EP (Extended Play), v USA pod rovnakým názvom ako album, ktorý bol doplnený piatimi skladbami z predošlých singlov skupiny. Album "Magical Mystery Tour" dosiahol v tejto kompilácii v prých troch týždňoch od svojho vydania tržbu, vtedajší rekord pre spoločnosť Capitol, 8 miliónov dolárov.
Animovaný film Beatles "Yellow Submarine", voľne založený na imaginárnom svete vyvolanom McCartneyho skladbou z roku 1966, mal premiéru v júli 1968. Hoci kritici film pre jeho vizuálny štýl, humor a hudbu obdivovali, album so soundtrackom, ktorý vyšiel o šesť mesiacov neskôr sa s nadšenou odozvou na trhu nestretol. Koncom roku 1968 sa vzťahy v kapele zhoršovali. Napätie rástlo aj počas nahrávania ich eponymného dvojalbumu známeho tiež ako „Biely album“. Napätie sa sa zhoršovalo aj nasledujúci rok počas nahrávania projektu "Let It Be". McCartney o tom hovoril: „Boli sme veľmi negatívni, odkedy pán Epstein zomrel... vždy sme tak trochu bojovali proti [jeho] disciplíne, ale hlúpe už potom bolo bojovať proti takejto disciplíne, ak je naša vlastná“.
V marci 1969 sa McCartney oženil so svojou prvou manželkou Lindou Eastmanovou a v auguste sa páru narodilo ich prvé dieťa, ktoré dostalo meno po Paulovej zosnulej matke Mary. Paul si adoptoval Lindinu dcéru z prvého manželstva Heather. Spoločne s Lindou mali tri deti – Mary Annu, Stellu Ninu a Jamese Louise. Obaja manželia tvrdili, že okrem deviatich dní, keď bol McCartney v roku 1980 v japonskom väzení (za držanie marihuany), boli každý deň spolu. "Abbey Road" bol posledným nahraným albumom skupiny. Martin pri ňom navrhol aby bol „neustále sa rozvíjajúcim hudobným dielom“ a vyzval skupinu, aby pri jeho výrobe uvažovala symfonicky. McCartney súhlasil, Lennon nie. Nakoniec dosiahli kompromis a súhlasili s McCartneyho návrhom: album s jednotlivými skladbami na jednej strane a dlhou prepojenou zmesou na druhej strane vtedajšieho vinylového nosiča. V októbri 1969 sa objavili správy o tom, že McCartney v roku 1966 zomrel pri autonehode a nahradil ho dvojník. To sa však rýchlo vyvrátilo, keď sa na obálke novembrového čísla časopisu "Life" predstavil Paul a jeho rodina, spolu s nápisom „Paul je stále s nami“.
Paul McCartney bol práve uprostred obchodných nezhôd so svojimi spoluhráčmi, keď 10. apríla 1970 oznámil svoj odchod zo skupiny. Dňa 31. decembra 1970 podal žalobu na formálne rozpustenie skupiny a v marci 1971 súd ustanovil správcu, ktorý mal v budúcnosti dohliadať na financie spoločnosti Apple. Anglický súd potom 9. januára 1975 právoplatne zrušil partnerstvo skupiny Beatles. Sporadické spory proti ich nahrávacej spoločnosti EMI, Klein a navzájom však až do roku 1989 naďalej pretrvávali.
1970 – 1981: Wings.
Keď sa The Beatles v rokoch 1969 – 70 rozpadali, McCartney upadal do depresie. Prechádzal krízou a tieto stavy mu pomohla prekonať manželka, ktorá vyzdvihovala jeho skladateľské schopnosti a povzbudzovala ho k ďalšej tvorbe, písaní a nahrávaní nových piesní. Poctu jej vzdal piesňou „Maybe I'm Amazed“,ktoré sa zaoberá jeho stavom po rozpade The Beatles, v slovách jej textu dodáva, že „to bol môj pocit: Možno som ohromený tým, čo sa deje... Možno som muž a možno ty“ si jediná žena, ktorá mi kedy mohla pomôcť; Baby, nepomôžeš mi pochopiť... Možno som ohromený tým, ako si ma vytiahla z času, postavila ma na čiaru, Možno som ohromený spôsobom Naozaj ťa potrebujem.“ a dodal, že „každá milostná pieseň, ktorú píšem, je pre Lindu.“ 
V roku 1970 pokračoval v svojej hudobnej kariére vydaním svojho prvého sólového albumu, "McCartney", ktorý sa dostal na vrchol hudobných rebríčkov v Spojených štátov. Okrem niektorých vokálnych vstupov jeho manželky, Lindy, je "McCartney" albumom dielom jediného človeka, Paul McCartney naň skomponoval piesne, nahral nástroje, ako ich aj sám všetky naspieval. V roku 1971 spolupracoval s manželkou Lindou a hráčom na bicie nástroje, Dennym Seiwellom na svojom druhom albume, ktorý vyšiel pod názvom "Ram". V Spojenom kráľovstve sa tento hudobný nosič dostal na vrchol, v USA bol v rebríčkoch piaty. Singel k tomuto albumu, „Uncle Albert/Admiral Halsey“"," bol v amerických rebríčkoch prvý. Neskôr v tom istom roku sa k McCartneyimu a Seiwellovi pripojil bývalý člen skupiny Moody Blues, gitarista Denny Laine a založili spolu kapelu, ktorú nazvali Wings. McCartney k založeniu skupiny povedal: „Wings boli náročným nápadom... akákoľvek skupina, ktorá by mala byť nútená nasledovať [úspech Beatles], by mala ťažkú ​​prácu ... Našiel som sa v tejto polohe, bola to voľba medzi pokračovaním alebo koncom a ja som hudbu miloval príliš na to, aby som s ňou dokázal prestať.“ V septembri 1971 sa McCartneyovcom narodila dcéra. Dostala meno po Lindiných starých mamách, ktoré mali obidve meno Stella.
Prvé koncertné turné skupiny Wings začalo v roku 1972 po príchode ďalšieho gitaristu Henryho McCullougha. Ich debutové vystúpenie sa konalo pred sedemsto divákmi v sále na University of Nottingham. Po ňom nasledovalo ďalších desať koncertov. Cestovali na ne v dodávke na neohlásené vystúpenia po univerzitách po Veľkej Británii. Ubytovávali sa skromne a vyplácaní boli z hotovosti, ktorú získali zo vstupného od študentov. Na koncertoch sa pritom bránili hraniu repertoáru kapely The Beatles. McCartney neskôr povedal: „Hlavnou vecou, ​​ktorú som nechcel, bolo prísť na pódium, tvárou v tvár všetkým trápnym prvým piatim radov ľudí z tlače s podložkami s paiermi na písanie. Všetci títo ľudia sa na mňa dívali a hovorili: „No, nie je už taký dobrý aký bol.“ Takže sme sa rozhodli ísť na to univerzitné turné, ktoré ma znervóznilo... na konci tohto turné som sa cítil pripravený na niečo iné, a tak sme sa vybrali do Európy.“ Počas siedmich týždňov a 25 koncetov skupiny Wings po Európe, skupina hrala iba repertoár skupiny Wings a piesne zo sólových albumov Paula McCaertneyiho. Jediná skladba, ktorú hrala skupina Wings a bola aj v repertoári kapely The Beatles bol coververzia piesne Little Richarda „Long Tall Sally“. McCartney chcel, aby sa toto turné vyhlo veľkým miestam. Väčšina malých sál, ktoré hrali, mala kapacitu menej ako 3 000 ľudí.
V marci 1973 mali Wings svoj prvý americký singel číslo jedna. Bola to nahrávka „My Love“, ktorá pochádza z ich druhého albumu "Red Rose Speedway", ktorý bol v amerických rebríčkoch číslom jeden a v prvej päťke vo Veľkej Británii. Výsledkom spolupráce McCartneyho s Lindou a s bývalým producentom skupiny Beatles Martinom bola pieseň „Live and Let Die“, ktorá bola ústrednou piesňou pre rovnomenný film zo série príbehov Jamesa Bonda. Táto pieseň nominovaná na Cenu akadémie bola v rebríčkoch USA na druhom a v Spojenom kráľovstve na deviatom mieste. Za orchestrálne aranžmány v skladbe dostal George Martin cenu Grammy. Profesor hudby a skladateľ, Vincent Benitez, označil skladbu za „vzor symfonického rocku“.
Po odchode McCullougha a Seiwella v roku 1973 nahrali McCartneyovci a Laine album "Band on the Run", ktorý bol prvým zo siedmich platinových LP platní kapely Wings. Album bol americkou aj britskou rebríčkovou jednotkou, vlastne prvým ktorý bol v obidvoch týchto hudobných trhoch na vrchole a prvý v histórii časopisu "Billboard" ktorý sa za rôznych okolností umiestnil v ich rebríčkoch trikrát. Bol to jeden z najlepšie predávaných albumov dekády a v britských rebríčkoch sa držal 124 týždňov. Časopis "Rolling Stone" ho označil za jeden z najlepších albumov roka 1973. V roku 1975 získal Paul McCartney a kapela Wings za pieseň „Band on the Run“ cenu Grammy za najlepšiu popovú vokálnu nahrávku a Geoff Emerick získal cenu Grammy za najlepšie technicky zvládnuté nahrávanie hudobného albumu. V roku 1974 bola titulná skladba pre Wings jej druhým americkým singlom číslo jeden. Album obsahoval aj ich prvé top-ten hity: „Jet“ a „Helen Wheels“. Časopis "Rolling Stone" dal album na 413. miesto svojho zoznamu 500 najvlepších albumov všetkých čias. Na úspech albumu "Band on the Run" Wings nadviazali ďalšími albumami "Venus and Mars" (1975) a "Wings at the Speed ​​of Sound" (1976), ktoré sa taktiež dostali na vrcholy hudobných rebríčkov. V roku 1975 sa konalo štrnásťmesačné turné Wings Over the World Tour, ktoré zahŕňalo koncerty v Spojenom kráľovstve, v Austrálii, v Európe a v USA. Na turné po prvýkrát McCartney naživo zahral okrem repertoáru kapely Wings aj piesne od skupiny The Beatles, bolo to týchto päť skladieb: „I've Just Seen a Face“, „Yesterday“, „Blackbird“, „Lady Madonna“ a „The Long and Winding Road“. Po druhej európskej časti turné a systematickom nácviku v Londýne skupina absolvovala ambiciózne turné po amerických športových arénach, z ktorého vznikol ďalší americký rebríčkový vrchol, koncertný trojalbum "Wings over America".
V septembri 1977 sa McCartneyovcom narodilo tretie dieťa, syn, ktorému dali meno James. V novembri sa skladba od Wings „Mull of Kintyre“, ktorej spoluautorom bol aj Laine, veľmi rýchlo stala jedným z najpredávanejších singlov v histórii britskýchj hitparád. Najúspešnejší singel McCartneyho sólovej kariéry dosiahol dvojnásobný predaj jeho predchádzajúceho držiteľa rekordu „She Loves You“. Predalo sa z neho 2,5 milióna kópií a bol držiteľom britského rekordu v predaji až do roku 1984, kedy ho predstihol charitatívny singel „Do They Know It's Christmas?“.
Ďalší album "London Town" (1978) priniesol kapele Wings americký singel číslo jedna („With a Little Luck“) a s ním aj naďalej kapela pokračovala v šnúre svojich komerčných úspechov. Album sa dostal do prvej päťky v USA aj vo Veľkej Británii. Odozva kritík na tento album ale až tak priaznivá nebola a ani McCartney s ním spokojný nebol. Pri nahrávaní albumu "Back to the Egg" (1979) sa v dvoch skladbách predstavila McCartneyho zostava rockovej superskupiny s názvom „Rockestra“. Ku skupine Wings sa pripojili mená hudobníkov ako Pete Townshend, David Gilmour, Gary Brooker, John Paul Jones, John Bonham a ďalší. Aj keď album dostal platinovú certifikáciu, kritika sa k nemu nevyjadrovala priaznivo. Wings dokončili svoje posledné koncertné turné v roku 1979. V Spojenom kráľovstve zahrali dvadsať koncertov, sa konal aj ich koncertný debut piesní Beatles „Got to Get You into My Life“, „The Fool on the Hill“ a „Let it Be“.
V roku 1980 McCartney sám skomponoval, produkoval a aj nahral svoj druhý sólový projekt, "McCartney II", ktorý bol na prvom mieste vo Veľkej Británii a na treťom v USA. Album obsahoval pieseň „Coming Up“, ktorej živá verzia zaznamenaná v škótskom Glasgowe v roku 1979 skupinou Wings bola ich posledným vrcholným hitom. V roku 1981 dostal McCartney pocit, že s Wings v tvorbe dosiahol všetko, čo mohol a rozhodol sa, že je čas na zmenu. Skupina prerušila činnosť v apríli 1981 po tom, čo Laine kvôli nezhodám o autorských honorároch a platoch skončil s nimi spoluprácu.
1982 – 1990.
V roku 1982 Paul McCartney spolupracoval so Stevie Wonderom na výrobe úspešného hitu „Ebony and Ivory“, ktorý mu George Martin produkoval ako záverečný duet na ďalší McCartneyov album "Tug of War". S Michaelom Jacksonom naspieval ďalší duet, „The Girl Is Mine“, ktorý je na albume "Thriller". Singel „Ebony and Ivory“ bol McCartneyovým rekordným v poradí 28. singlom, ktorý sa dostal na prvé miesto rebríčka "Billboard" 100. V nasledujúcom roku spolu s Jacksonom nahrali duet „Say Say Say“, ktorá je tiež McCartneyho americká rebríčková jednotka, ktorá sa nachádza spolu s jeho poslednou britskou jednotkou, titulnou skladbou z albumu toho roka, "Pipes of Peace".
V roku 1984 McCartney produkoval a hral ako herec v muzikáli a aj muzikálovom filme, "Give My Regards to Broad Street". Kritici sa k projektu stavali odmietavo: magazín "Variety" film opísal slovami, že je „bez charakteru, bez krvi a bez zmyslu“; a americký filmový kritik, Roger Ebert, mu dal jednu hviezdičku a dodal: „film môžete pokojne preskočiť a pokračovať priamo k jeho soundtracku“. Tento soundtrack si počínal oveľa lepšie. Dosiahol prvé miesto vo Veľkej Británii a vyprodukoval pre americké hitparády hit „No More Lonely Nights“, v ktorom na sólovú gitaru hrá David Gilmour. V roku 1985 Warner Brothers poverili McCartneyho, aby napísal pieseň pre komediálny celovečerný film "Spies Like Us". Skladbu na ktorej sa podieľal aj Phil Ramone skomponoval a nahral za štyri dni. Paul McCartney sa zúčastnil koncertu Live Aid, na ktorom vystúpil so skladbou „Let It Be“. Technické problémy spôsobili, že jeho spev a klavír boli v prvých dvoch veršoch sotva počuteľné a prerušované škrípaním spätnej väzby. Technici akcie problémy vyriešili, následne sa k McCartneyimu na pódiu pripojil David Bowie, Alison Moyet, Pete Townshend a Bob Geldof a vystúpenie sa skončilo s nadšenou odozvou publika.
V roku 1986 Paul McCartney spolupracoval s Ericom Stewartom na nahrávaní albumu "Press to Play a" bol na ňom spoluautorom viac ako polovici piesní. V roku 1988 vydal McCartney album "Снова в СССР", ktorý bol pôvodne dostupný len v Sovietskom zväze. Na ablume je osemnásť coververzií, ktoré boli nahrané v priebehu dvoch dní. V roku 1989 sa spojil spolu s Gerrym Marsdenom a Holly Johnsonovou, aby pre nadáciu na pomoc obetiam katastrofy v Hillsborough nahrali aktualizovanú verziu skladby „Ferry Cross the Mersey“. V tomto istom roku vydal McCartney album "Flowers in the Dirt", spoločnú nahrávku s Elvisom Costellom, na ktorej s nimi hudobne spolupracoval aj David Gilmour a Nicky Hopkins. McCartney nato založil kapelu, ktorú tvorili on, Linda, Hamish Stuart a Robbie McIntosh, ktorí hrali na gitarách, Paul „Wix“ Wickens na klávesoch a Chris Whitten hral na bicích. V septembri 1989 spolu odštartovali po desiatich rokoch McCartneyove prvé svetové turné. Počas turné vystúpil McCartney 21. apríla 1990 pre najväčšie platiace publikum na štadióne v histórii, keď sa jeho koncertu na štadióne Maracanã v brazílskom Riu de Janeiro zúčastnilo 184 000 ľudí. V tom roku vydal trojalbum "Tripping the Live Fantastic", ktorý obsahuje vybrané časti vystúpení tohto jeho úspešného turné.
1991 – 1999.
Do orchestrálnej tvorby Paul McCartney sa pustil v roku 1991, keď ho Kráľovská filharmónia v Liverpoole požiadala, či by pri príležitosti osláv jej 150. výročia neprispel aj on svojou hudobnou kompozíciou. Na produkcii výsledného diela, "Liverpoolského oratória", spolupracoval so skladateľom Carlom Davisom. Na predstavení hudobného diela, spolu s Liverpoolským kráľovským orchestrom a zborom z Liverpoolskej katedrály, vystúpili operní speváci Kiri Te Kanawa, Sally Burgess, Jerry Hadley a Willard White. Recenzie na projekt boli negatívne. Zvlášť kritickí boli v novinách "The Guardian", kde hudbu opísali ako „prejav strachu zo všetkého, čo sa približuje rýchlemu tempu“, a dodali, že skladba má „malé povedomie o potrebe opakujúcich sa tém, ktoré napokon výsledné spoja dielo do celku“. Noviny v reakcii publikovali list, v ktorom McCartney v diele vymenoval niekoľko častí s rýchlejším tempom a dodal: „História našťastie ukazuje, že veľa dobrých hudobných diel sa súdobej kritike nepáčilo, takže som pokojný... nech ľudia moju prácu posúdia sami.“ V "The New York Times" boli miernejší, keď písali, „V tomto dramatickom zborníku sú chvíle krásy a potešenia... vďaka nevinnej úprimnosti hudby je ťažké ju od jej ambícií odradiť.“ "Liverpoolske oratórium", ktoré sa po premiére v Londýne predviedlo po celom svete, sa dostalo na prvé miesto v britskej hitparáde klasickej hudby, "Music Week".
V roku 1991 v čisto akustických verziách predviedol McCartney na "MTV Unplugged" výber piesní a vydal z predstavenia koncertný album s názvom "Unplugged (The Official Bootleg)". V priebehu 90. rokov McCartney ako hudobné duo „The Fireman“ dvakrát spolupracoval s Youthom z Killing Joke. V roku 1993 títo dvaja vydali spolu prvý album s elektronickou hudbou, ktorý dostal názov "Strawberries Oceans Ships Forest". V roku 1993 vydal Paul McCartney aj rockový album "Off the Ground". Po ňom nasledovalo turné New World Tour, z ktorého vzišiel neskôr ešte v tom istom roku koncertný album "Paul Is Live".
Od roku 1994 si McCartney dal štvorročnú pauzu od svojej sólovej kariéry, keď spolu s Harrisonom, Starrom a Martinom pracovali na projekte Apple's "Beatles Anthology". V roku 1995 pre americkú sieť Westwood One nahral rozhlasovú sériul "Oobu Joobu", ktorú označil za „širokouhlé rádio“. V roku 1995 mu princ Charles odovzdal čestné spoločenstvo na Royal College of Music. McCartney to komentoval, ako „niečo úžasné pre niekoho, kto nečíta hudbu z nôt“.
V roku 1997 vydal McCartney rockový album "Flaming Pie". V piesni z albumu „Beautiful Night“ naspieval vokály a nahral bicie nástroje Ringo Starr. Neskôr v tom roku vydal klasické hudobné dielo "Standing Stone", ktoré sa dostalo v britských a amerických klasických hitparádach na prvé miesto. V roku 1998 vydali "Rushes", druhý elektronický album The Fireman. V roku 1999 vydal McCartney album "Run Devil Run". bol nahrávané jeden týždeň. Spolupracoval s ním na ňom aj Ian Paice a David Gilmour. Šlo predovšetkým o album coververzií s tromi McCartneyho originálnymi skladbami. Takýto album mal naplánovaný roky. Predtým ho k tomu povzbudzovala Linda, ktorá v apríli 1998 zomrela na rakovinu.
V roku 1999 Paul McCartney neohlásene vystúpil na benefičnej akcii „Koncert pre Lindu“. Bolo to na počesť jeho manželky, ktorá zomrela o rok predtým po 29 rokoch manželstva. Koncert sa konal 10. apríla 1999 v Royal Albert Hall v Londýne a usporiadali ho dve jej blízke priateľky, Chrissie Hynde a Carla Lane. Počas roku 1999 pokračoval McCartney v experimentovaní s orchestrálnou tvorbou a vydal svoj tretí hudobný album s klasickou hudbou, ktorý dostal názov "Working Classical".
2000 – 2009.
V roku 2000 spolu so Super Furry Animals a s Youthom vydal McCartney ďalší elektronický album "Liverpool Sound Collage". Technicky pri jeho výrobe vychádzal zo spôsobu kombinácie vytvárania hudby z koláží a z musique concrète, ktorým bol fascinovaný ešte v polovici 60. rokov 20. storočia. Skladbou „Nova“ prispel na album klasickej chorálovej hudby, ktorý mal názov "A Garland for Linda" (2000). Tento album klasickej hudby desiatich súdobých skladateľov bol vo svojom titule venovaný jeho zosnulej manželke a vydala organizácia Garland Appeal, ktorá sa zameriava na boj proti rakovine. V podaní Joyful Company of Singersa pod vedením dirigenta Petra Broadbenta bol nahraný v All Saints Church v Tooting v Londýne..
Po tom, ako sa stal svedkom útokov z letiska JFK zo dňa 11. septembra 2001, bol McCartney inšpirovaný k tomu, aby prevzal vedúcu úlohu pri organizácii koncertu pre New York City. V novembri toho istého roku mu vyšiel aj štúdiový album, "Driving Rain", na ktorom sa nachádza pieseň „Freedom“ napísaná ako reakcia na tieto útoky. V nasledujúcom roku McCartney založil koncertnú skupinu s gitaristami: Rustym Andersonom a Brianom Rayom, klávesistom Paulom „Wixom“ Wickensom a hráčom na bicie nástroje bol Abe Laboriel Jr.. V paríli 2002 začalo ich spoločné turné, Driving World Tour, na ktorom vystúpili v USA, v Mexiku a v Japonsku. Výsledkom z tohto spoločného účinkovania je koncertný dvojalbum, ktorý vyšiel pod názvom "Back in the US" a v roku 2003 vyšiel medzinárodne ako album "Back in the World". Tržba z jednotlivých koncertov bola viac ako dva milióny dolárov za noc, celé turné na vstupenkách zinkasovalo od návštevníkov 126,2 miliónov dolárov. Podľa časopisu "Billboard" to bolo najúspešnejšie koncertné turné roka. Skupina hrá spolu aj naďalej: McCartney hral naživo s Brianom Rayom, Rusty Andersonom, Abe Laborielom Jr. a s Wixom Wickensom už dlhšie, ako koncertoval s kapelou The Beatles.
V júli 2002 sa McCartney oženil s anglickou modelkou, mediálnou osobnosťou, podnikateľkou a aktivistkou Heather Millsovou. V novembri, na prvé výročie smrti Georga Harrisona, vystúpil McCartney na spomienkovom Koncerte pre Georga. Zúčastnil sa Super Bowlu Národnej futbalovej ligy, počas vystúpenia pred zápasom v roku 2002 na Super Bowl XXXVI zahral skladbu „Freedom“ a bol hlavnou hviezdou polčasovej šou Super Bowl XXXIX v roku 2005. Anglická kráľovská heraldická spoločnosť v roku 2002 poctila McCartneyho udelením erbu. Nad hlavným štítom erbu je vták Liver Bird, ktorý je symbolom mesta Liverpool, Vták v pazúroch drží akustickú gitaru. Tieto symboly majú odrážať jeho pôvod v Liverpoole a jeho hudobnú kariéru. Štít obsahuje štyri zakrivené znaky, ktoré pripomínajú chrbáty chrobákov. Pod erbom je motto Ecce Cor Meum, z latinčiny: „Hľa, moje srdce“. V roku 2003 sa McCartneyovcom narodilo dievčatko, Beatrice Milly.
V júli 2005 vystúpil McCartney v Hyde Parku v Londýne na podujatí Live 8. Šou otvoril vystúpením „Sgt. Pepper's Lonely Hearts Club Band“ (s U2) a ukončil ho „Drive My Car“ (s Georgeom Michaelom), „ Helter Skelter“ a „The Long and Winding Road“. V septembri vydal rockový album "Chaos and Creation in the Backyard", na ktorý sám aj nahral väčšinu hudobných nástrojov. V roku 2006 nahral a vydal McCartney album s klasickou hudbou "Ecce Cor Meum". Ďalší rockový album, "Memory Almost Full", vyšiel Paulovi McCartneyimu v roku 2007. V roku 2008 vyšiel zoskupeniu The Fireman tretí album, "Electric Arguments". V roku 2008 mal aj koncert v Liverpole, ktorý sa v tomto roku stal jedným z dvoch Európskych hlavných miest kultúry. V roku 2009 sa po štvorročnej pauze vrátil na turné a odohral na ňom viac ako 80 koncertov. Viac ako štyridsaťpäť rokov po tom, čo sa Beatles prvýkrát objavili v americkej televízii počas "Šou Eda Sullivana", sa McCartney vrátil do toho istého newyorského divadla, aby účinkoval v "Late Show s Davidom Lettermanom". Dňa 9. septembra 2009 spoločnosť EMI, po štvorročnom úsilí v oblasti digitálneho remasterovania vydala hudobnú videohru s názvom The Beatles: Rock Band..
V roku 2009 bol McCartney pozvaný, ako dlhodobo významná osobnosť otvoril nové priestory. Hral na troch vypredaných koncertoch v novopostavenom komplexe Citi Field a v nových priestoroch v štadióne Shea v newyorskom Queense. Neskôr v tom istom roku z vystúpení vyšiel nový koncertný dvojalbum "Good Evening New York City".
2010 – súčasnosť.
V roku 2010 vystúpil McCartney pri otváraní Consol Energy Center v americkom Pittsburghu. V Pitsburghu to bol to jeho prvý koncert od roku 1990 kedy skonštatoval, že pôvodná občianska aréna pri jeho vystúpeniach z logistického hľadiska nevyhovovala. V júli 2011 mal McCartney dva vypredané koncerty v novej newyorskej aréne Yankee Stadium. V recenzii v "New York Times" po prvom koncerte písali, že McCartney „sa nelúči, ale chodí po štadiónoch a hrá svoje koncertné maratóny“. V tom istom roku McCartneya požiadali o spoluprácu na produkcii pre newyorský mestský balet (New York City Ballet). V septembri 2011 bola uvedená jeho prvá tanečná hudobná kompozícia, ktorú skomponoval pre baletného choreografa, Petra Martinsa a ktorá vyšla aj na piatom McCartneyovom klasickom albume pod názvom "Ocean's Kingdom". V roku 2011 sa McCartney oženil s americkou podnikateľkou Nancy Shevellovou. Vo februári 2012 vydal svoj pätnásty štúdiový album, "Kisses on the Bottom", z veľkej časti pozostávajúci z coververzií piesní z tradičnej popovej hudby a jazzu. Bolo to v tom istom mesiaci, v ktorom ho Národná akadémia nahrávacích umení a vied ocenila ako „osobnosť roka MusiCares.“ Bolo to dva dni pred jeho účinkovaním na 54. ročníku udeľovania cien Grammy.
McCartney sa stal hudobníkom s najlepším potenciálom pre tržby z koncertných vystúpení. V máji 2012 hral v Mexico City na dvoch koncertoch pred viac ako sto tisíc návštevníkmi a tržba z týchto vystúpení dosiahla takmer šesť miliónov dolárov. V júni 2012 McCartney vystúpil v závere Diamantového jubilejného koncertu kráľovnej Alžbety, ktorý sa konal pred Buckinghamským palácom. Zahral piesne „Let It Be“ a „Live and Let Die“. Dňa 27. júla 2012 zahral v závere otváracej ceremónie letné olympijských hier 2012, ktoré sa konali v Londýne. Zaspieval piesne „The End“ a „Hey Jude“ a vyzval divákov, aby sa k nemu v speve pripojili. Za toto vystúpenie prijal od organizátorov hier symbolickú jednu Britskú Libru.
Dňa 12. decembra 2012 Paul McCartney vystúpil s tromi bývalými členmi skupiny Nirvana (Krist Novoselic, Dave Grohl a Pat Smear). Bolo to v závere benefičnej akcie , ktorý uvideli približne dve miliardy ľudí na celom svete. Dňa 28. augusta 2013 vydal McCartney titulnú skladbu svojho v tom čase pripravovaného štúdiového albumu "New", ktorý vyšiel v októbri 2013. Dňa 27. januára bol nahraný televízny špeciál programu Eda Sullivana, ktorý stanica CBS odvysielala 9. februára 2014. V šou sa predstavili Paul McCartney a Ringo Starr. Šlo o oslavu skupiny Beatles a ich prelomového vystúpenia v "The Ed Sullivan Show v" roku 1964. Relácia s názvom "" bolo v podaní rôznych umelcov, vrátane McCartneyho a Starra zahraných 22 klasických piesní kapely The Beatles.
V máji 2014 McCartney po infikovaní vírusom zrušil práve naplánované a vypredané turné po Japonsku a turné po USA odložil na október. Turné obnovil 5. júla 2014 trojhodinovým koncertom v Albany v New Yorku. Dňa 14. augusta 2014 vystúpil McCartney na záverečnom koncerte pred jeho zbúraním v Candlestick Park v San Franciscu v Kalifornii. Bolo to to isté miesto, na ktorom The Beatles v roku 1966 odohrali svoj posledný koncert. V roku 2014 McCartney napísal a nahral pieseň „Hope for the Future“ (Nádej pre budúcnosť), záverečnú pieseň pre videohru Destiny. V novembri 2014 vyšiel pod názvom The Art of McCartney „tribute album“ so 42 coververziami McCartneyovych skladieb, ktoré nahrala široká škála umelcov. V tom roku McCartney spolupracoval s americkým rapperom Kanye Westom aj na singli „Only One“, ktorý vydal 31. decembra. V januári 2015 McCartney spolupracoval so speváčkou Rihannou na singli „FourFiveSeconds“. V januári k piesni vyšiel videoklip, a naživo s ním vystúpili 8. februára 2015 na 57. ročníku udeľovania cien Grammy. Paul McCartney, Theophilus London a Allan Kingdom v roku 2015 spolu nahrali singel „All Day“.
Vo februári 2015 vystúpil McCartney s Paulom Simonom v rámci špeciálu "Saturday Night Live 40. výročie". McCartney a Simon na akustických gitarách zahrali prvý verš piesne „I Just Seen a Face“ a McCartney neskôr vystúpil so skladbou „Maybe I'm Amazed“. McCartney naspieval vokály na coververzii piesni „Come and Get It“, nahranú superskupinou Hollywood Vampires, ktorú založil Alice Cooper. Pieseň je na ich debutovom albume vydanom 11. septembra 2015. Dňa 10. júna 2016 vydal McCartney kariérnu kolekciu, kompiláciu jeho tvorby, s názvom "Pure McCartney". Set piesní obsahuje tvorbu z celej McCartneyho sólovej kariéry a práce s Wings a s The Fireman a je k dispozícii v troch rôznych formátoch (2-CD, 4-CD, 4-LP a aj na digitálne stiahnutie). Verzia pre 4 CD obsahuje 67 skladieb, z ktorých väčšina bola v Top 40. McCartney účinkoval aj v dobrodružnom filme z roku 2017 "".
V januári 2017 podal McCartney žalobu na okresný súd v USA proti spoločnosti Sony/ATV Music Publishing, ktorá sa od roku 2018 usilovala o opätovné vzatie vlastníctva jeho podielu na katalógu piesní Lennon-McCartney. Podľa zákona USA o autorských právach môže autor pre diela publikované pred rokom 1978 nárokovať autorské práva pridelené vydavateľovi po 56 rokoch. McCartney a Sony sa v júni 2017o spore neverejne dohodli. Dňa 20. júna 2018 vydal McCartney skladby „I Don't Know“ a „Come On to Me“ zo svojho albumu "Egypt Station", ktorý vyšiel prostredníctvom vydavateľstva Capitol Records dňa 7. septembra. 2018. "Egypt Station" sa stal McCartneyho prvým albumom po 36 rokoch, ktorý sa dostal na vrchol rebríčka "Billboard" 200, ako aj jeho prvým debutom ktorý začal v rebríčku na prvom mieste.
Osemnásty McCartneyho sólový album, "McCartney III", vyšiel prostredníctvom vydavateľstva Capitol Records dňa 18. decembra 2020. Dňa 16. apríla 2021 vyšiel pod názvom "McCartney III Imagined" album „reinterpretácií, remixov a coververzií“.
Hudobný prístup.
McCartney je je z veľkej časti hudobník samouk. Jeho prístup opísal muzikológ Ian MacDonald ako „charakter prirodzene priťahovaný k formálnym aspektom hudby, ktorý je však úplne neučený... technicky „hotové“ dielo vyprodukoval takmer výlučne inštinktom, harmonickým úsudkom. založený hlavne na dokonalej výške tónu a ostrom páre uší... je prirodzený melodik – tvorca melódií, ktoré dokážu existovať mimo svojej harmónie.“ McCartney prirovnal svoj prístup k „primitívnym jaskynným umelcom, ktorí kreslili bez tréningu“.
Prvotné vplyvy.
Medzi najskoršie McCartneyho hudobné vplyvy patria Elvis Presley, Little Richard, Buddy Holly, Carl Perkins a Chuck Berry. Na otázku, prečo The Beatles nezahrnuli Presleyho do skupiny na obrázok obalu albumu "Sgt. Peppe"r, McCartney odpovedal: „Elvis bol príliš dôležitý a príliš vysoko nad ostatnými, aby tam bol... takže sme ho na zoznam nedali. Bol viac než len popový spevák, bol to Elvis The King.“ McCartney uvádza, že pre svoju basovú linku k piesni „I Saw Her Standing There“ priamo použil Berryho „Talking About You“.
Paul McCartney označil Little Richarda za vzor, ktorého spev vo falzete inšpiroval jeho vlastnú vokálnu techniku. Uviedol, že napísal pieseň „I'm Down“ tak, aby v nej mohol svojím spevom napodobniť Little Richarda. V roku 1971 kúpil McCartney autorské práva na katalóg Buddy Hollyho. V roku 1976, pri príležitosti štyridsiateho výročia Hollyho narodenia, McCartney v Anglicku slávnostne založil každoročnú akciu, nazvanú „Buddy Holly Week“. Súčasťou tohto festivalu sú vystúpenia známych hudobníkov, súťaže v písaní piesní, súťaže v kreslení a špeciálne vystúpenia, ktorými si pripomínajú pódiové šou Hollyho kapely The Crickets.
Basová gitara.
Paul McCartney, ktorý je známy predovšetkým tým, že pri hre na gitaru uprednostňuje rôzne typy brnkadiel, no občas sa stane, že gitarové struny rozvibruje aj prstami. Silne ho ovplyvnili umelci z Motownu, najmä štúdiový hráč na basovú gitaru. James Jamerson, ktorého McCartney pre svoj melodický štýl označil za svoj vzor. Ovplyvnil ho aj Brian Wilson (The Beach Boys), komentoval to: „preto, lebo šiel veľmi neobvyklou cestou“. Ďalším jeho obľúbeným basgitaristom je džezový hudobník Stanley Clarke. McCartneyho basgitarovú zručnosť uznávali basgitaristi ako je Sting, Mike Elizondo, ktorý hráva s Dr. Drem a Colin Molding z anglickej kapely XTC.
Počas prvých rokov pôsobenia McCartneyho v skupine The Beatles primárne používal basu Höfner 500/1. Od roku 1965 uprednostňoval pri nahrávaní svoju gitaru Rickenbacker 4001S. Bežne používal zosilňovače Vox, do roku 1967 začal na zosilňovanie používať aj značku Fender Bassman. Na konci 80. a začiatkom 90. rokov používal basgitaru Wal 5-string, ktorá podľa jeho názoru hrá silnejšie znejúce basové linky. Je to v kontraste s oveľa jemnejším Höfnerom, ktorý ho inšpiroval k citlivejšej hre, čo považuje za zásadné pre jeho štýl hrania. Z tohto dôvodu sa okolo roku 1990 k značke Höfner vrátil. Na koncertoch používa pre basovú gitaru zosilňovače Mesa Boogie.
Podľa Iana MacDonalda je pieseň „She's a Woman“ prelomovým bodom, v ktorom sa McCartneyho spôsob hry na basovú gitaru začal dramaticky meniť. Životopisec Beatles, Chris Ingham, označil za pokrokový album "Rubber Soul", kedy McCartneyho hranie zaznamenalo výrazný posun a to najmä v skladbe „The Word“. Вacon a Morgan zhodne nazvali McCartneyho basový groove „vrcholom v hre pop bass a... prvým dôkazom záznamu jeho vážnej technickej schopnosti v hre na tomto nástroji“. MacDonald označil vplyv amerických skladieb „Papa's Got a Brand New Bag“ od Jamesa Browna a „In the Midnight Hour“ od Wilsona Picketta, amerických soulových nahrávok, z ktorých McCartney vstrebával prvky a čerpal inšpiráciu, keď „vydal svoj doteraz najspontánnejší basový part“.
Bacon a Morgan opísali ako príklad basovú linku pre pieseň „Rain“ od The Beatles ako „úžasný kúsok hrania... [McCartney] uvažujúci z hľadiska rytmu aj „basovej linky“... [výber] oblasti krku ... správne vníma, dá mu jasnosť v melódii bez toho, aby bol jeho zvuk pre groove príliš tenký.“ MacDonald u McCartneya identifikoval vplyv indickej klasickej hudby v „exotických melizmách v basovej časti“ v piesni „Rain“ a hru označil za „tak vynaliezavú, že hrozí že zahltí skladbu“. Naopak, uznal McCartneyho basový part v Harrisonovej skladbe „Something“ ako kreatívnu, ale príliš zaneprázdnenú a „príliš rozrušenú“. McCartney pri albume "Sgt. Klub Pepper's Lonely Hearts Club Band" hovorí, že obsahuje jeho najsilnejšiu a najinvenčnejšiu hru na basovú gitaru. Za jej vrchol považuje najmä skladbu „Lucy in the Sky with Diamonds“.
Akustická gitara.
Paul McCartney aj pri hraní na akustickú gitaru primárne používa brnkadlá, no niekedy jej struny rozoznieva aj priamo prstami. Medzi príklady jeho hry na akustickú gitaru na koncertoch skupiny The Beatles patrili interpretácie v skladbách „Yesterday“, „I’m Looking Through You“, „Michelle“, „Blackbird“, „I Will“, „Mother Nature's Son“ a „Rocky Raccoon“. Samotný Paul McCartney za svoju najobľúbenejšiu koncertnú skladbu označil pieseň „Blackbird“ a svoju techniku, ktorou prezentuje jej gitarovú časť opísal nasledujúcim spôsobom: „Mám svoj vlastný spôsob podvádzania pri brnkaní prstami do strún... Vlastne tak trochu vytiahnem na čas dve struny... snažil som sa tým napodobniť folkových hudobníkov.“ Podobnú techniku ​​použil aj v roku 2005 pri skladbe „Jenny Wren“. Na mnohých svojich akustických nahrávkach hrá na gitare Epiphone Texan, no v niektorých prípadoch použil aj Martin D-28.
Elektrická gitara.
Paul McCartney na sólovej gitare hrá aj v niekoľkých skladbách skupiny The Beatles. Je ich viacej, vrátane tej, ktorú MacDonald opisuje ako „prudko kostrbaté sólové gitarové sólo“ v piesni „Drive My Car“. Sólo v tejto skladbe je zahraté na gitare značky Epiphone Casino. McCartney o tomto nástroji povedal: „Keby som si mal vybrať jedinú elektrickú gitaru, bola by to táto.“ McCartney kúpil Casino v roku 1964. Bol motivovaný názorom, že duté telo gitary bude produkovať zvuk s väčšou mierou spätnej väzby. Túto originálnu gitaru si ponechal až dodnes.. Paul McCartney prispel podľa vyjadrenia MacDonalda „prekvapujúcim gitarovým sólom“ do Harrisonovej piesne „Taxman“ a „vrieskajúcou“ gitarou v skladbách „Sgt. Pepper's Lonely Hearts Club Band“ a „Helter Skelter“. MacDonald tiež oceňuje McCartneyho „iskrivo pseudoindické“ gitarové sólo v piesni „Good Morning Good Morning“. McCartney tiež hrá na sólovú gitaru v piesni „Another Girl“.
Počas rokov, kedy hrával s kapelou The Wings mal McCartney tendenciu prenechávať hru na elektrickej gitare iným členom skupiny, jedine na albume "Band on the Run" nahral väčšinu hudobného materiálu, ktorý bol určený pre sólovú gitaru. V roku 1990 na otázku, kto sú jeho obľúbení gitaristi, uviedol mená ako sú Eddie Van Halen, Eric Clapton a David Gilmour, ale dodal, že „Ale aj tak má najradšej Hendrixa“. Na koncertoch Paul McCartney ako primárnu elektrickú sólovú gitaru používa značku Gibson Les Paul.
Okrem týchto gitár je známe, že McCartney používa a vlastní celý rad ďalších elektrických gitár. Ako ďalšiu v poradí zvyčajne uprednostňuje Fender Esquire a jeho následnú inkarnáciu, Fender Telecaster. Na turné s Wings v sedemdesiatych rokoch minulého storočia používal Telecaster v žltej farbe. Vlastní tiež vzácnu gitaru Ampeg Dan Armstrong Plexi, jedinú o ktorej je známe, že je vyrobená pre ľaváka. Tento nástroj je použitý v nahrávke „Helen Wheels“ od skupiny Wings.
Spev.
Paul McCartney je známy svojou speváckou všestrannosťou a širokým rozsahom tenorového spevu, ktorý sa tiahne cez štyri oktávy. Časopis "Rolling Stone" ho dal v svojom zozname najlepších spevákov na jedenáste, čitatelia čassopisu "NME" ho dali na ôsme miesto. Na webovom portáli "Music Radar" ho jeho návštevníci umiestnili na desiate miesto zoznamu „30 najlepších spevákov všetkých čias“. V priebehu rokov Paula McCartneya za toho, kto ich ovplyvnil označili speváci Chris Cornell, Billy Joel, Steven Tyler, Brad Delp (zo skupiny Boston) a Axl Rose.
McCartneyho spev prešiel počas svojej kariéry niekoľkými hudobnými žánrami. Podľa Beniteza, v skladbe „Call Me Back Again“, „McCartney žiari ako bluesový sólový spevák“, kým MacDonald nazýva skladbu „I'm Down“ „klasikou rokenrolu“, ktorá „ilustruje McCartneyho vokálnu a štylistickú všestrannosť“. MacDonald značil skladbu „Helter Skelter“ za ranný pokus o heavy metal a „Hey Jude“ za „pop/rockový hybrid“, pričom poukázal na McCartneyho „použitie melizmu v gospelovom štýle“ v piesni a na jeho „pseudo-soulový krik v závere“. Benitez označil skladby „Hope of Deliverance“ a „Put It There“ ako príklady úsilia McCartneyho v oblasti folkovej hudby, zatiaľ čo muzikológ Walter Everett považuje piesne „When I'm Sixty-Four“ a „Honey Pie“ za pokusy o štýl vaudeville. MacDonald oceňuje „swingový rytmus“ piesne skupiny „Beatles“ s dvadsaťštyri taktovým blues „She's a Woman“ ako „najextrémnejší zvuk, aký doteraz vyrobili“, s McCartneyho hlasom „na okraji“, stlačeným na hornú hranicu jeho hrudného registra a každú chvíľu s hrozbou prasknutia hlasiviek.“ V skladbe „I Got Fe Feeling“ MacDonald popisuje McCarneya ako „nadšeného rockera v strednom tempe“ s „robustným a oduševneným“ vokálnym prejavom a „Back in the U.S.S.R.“ ako „posledný z [Beatles] up-tempových rockerov“, McCartneyho vokálov medzi jeho najlepšími nahrávkami od „Drive My Car“, zaznamenanými o tri roky skôr.
McCartney tiež s vtipom vyskúšal klasický spev, a to v skupine Beatles s rôznymi podobami skladby „Besame Mucho“. Počas svojej kariéry po Beatles experimentoval s rôznymi hudobnými a vokálnymi štýlmi. Skladbu „Monkberry Moon Delight“ označil Jayson Greene zo serveru Pitchfork za „absolútne nespútaný hlasový prejav, Paul si polkne a vzlyká priamo pri vašom vnútornom uchu“ a dodáva, že „by to mohlo byť predstavenie Toma Waitsa súčasnosti“.
Klávesové nástroje.
Na klavír hrá Paul McCartney v niekoľkých piesňach skupiny Beatles. Sú nimi napríklad „She's a Woman“, „For No One“, „A Day in the Life“, „Hello, Goodbye“, „Lady Madonna“, „Hey Jude“, „Martha My Dear“ „Let It Be“ a „The Long and Winding Road“. Podľa MacDonalda je klavírny part v piesni „Lady Madonna“ inšpirovaný Fatsom Dominom a klavírny rytmus v skladbe „Let It Be“ má korene v gospelovej hudbe. MacDonald nazval McCartneyho mellotronový úvod v skladbe „Strawberry Fields Forever“ „integrálnou súčasťou charakteru piesne“. Na Moogov syntetizátor Paul McCartney hrá v piesni „Maxwell's Silver Hammer“ od skupiny The Beatles a v skladbe „Loup (1st Indian on the Moon)“ od skupiny Wings. Skladby skupiny, Wings „With a Little Luck“ a „London Town“, Chris Ingham označil za „plné tých najcitlivejších dotykov popového syntetizátora“.
Bicie nástroje.
V skupine The Beatles Paul McCartney hrá na bicie nástroje v skladbách „Back in the U.S.S.R.“, „Dear Prudence“, „Martha My Dear“, „Wild Honey Pie“ a „The Ballad of John and Yoko“.. Zahral tiež všetky bicie party na svojich sólových albumoch "McCartney", "McCartney II" a "McCartney III", ako aj na albume skupiny Wings "Band on the Run" a väčšinu bicích na ďalšom sólovom albume "Chaos and Creation in the Backyard". Bicie nahral aj v nahrávke „And the Sun Will Shine“ od Paula Jonesa (1968), kapele Steve Miller Band v roku 1969 nahral bicie nástroje v skladbách „Celebration Song“ a „My Dark Hour“, a kapele Foo Fighters v roku 2017 na album "Concrete and Gold" Paul McCartney nahral bicie nástroje v piesni „Sunday Rain“.
Efekty s páskovými slučkami.
V začiatkoch kariéry Paul McCartney spoznal v Londýne Johna Dunbara, britského umelca, zberateľa a galeristu prepojeného na umelecké a hudobné scény kontrakultúry 60. rokov. Priniesol mu magnetofónové pásky, ktoré skompiloval na byte spolu so svojou vtedajšou priateľkou, Jane Asherovou. Bola to zmes rôznych piesní, hudobných diel a komentáre v McCartneyho podaní, ktorú pre neho ako ukážku vo forme demonahrávky vyprodukoval Dick James. McCartney, ktorý bol silne ovplyvnený americkým avantgardným hudobníkom Johnom Cageom, tvoril slučky z pásky tak, že na cievkový magnetofón firmy Brenell s modulovateľnou rýchlosťou a smerom prehrávania nahrával hlasy, gitary a bongá a tieto rôzne zvukové slučkyv rôznych variáciách potom spájal. Výsledné dielo nazýval „elektronickými symfóniami“. Otáčal pásky, zrýchľoval ich a spomaľoval, aby z nich vzišli efekty, ktoré neskôr aj v kapele The Beatles použili v piesňach „Tomorrow Never Knows“ a „The Fool on the Hill“.
Osobný život.
Kreatívne nadanie.
Počas štúdia na školách v 50. rokoch sa Paulovi McCartneyimu darilo aj v iných umeleckých smeroch. Bol učiteľmi uznávaný aj pre svoje výtvarné nadanie, no jeho nedisciplinovanosť v škole negatívne ovplyvňovala výsledky vo vzdelávaní a to obmedzilo aj jeho možnosť dostať sa na oficiálnu umeleckú školu. V 60. rokoch sa venoval vizuálnemu umeniu, zaujímal sa o experimentálnu filmografiu a pravidelne navštevoval filmové, divadelné predstavenia, ako aj koncerty vážnej hudby. Jeho prvý kontakt s londýnskou avantgardnou scénou bol cez umelca Johna Dunbara, ktorý McCartneyho predstavil obchodníkovi s umením Robertovi Fraserovi. Vo Fraserovom byte sa prvýkrát dozvedel o cene umenia. Stretol tam Andyho Warhola, Claesa Oldenburga, Petra Blakea a Richarda Hamiltona. McCartney neskôr kúpil diela René Magritteho, ktorého maľba jablka bola inšpiráciou pre návrh loga hudobného vydavateľstva Apple Records. McCartney sa zapojil aj do obnovenia a propagácie galérie Indica v Mason's Yard v Londýne. Jej spoluzakladateľom bol Barry Miles a v tejto galérii sa John Lennon prvýkrát stretol s Yoko Ono. Miles bol aj pri zakladaní "International Times", undergroundových novín, ktorým McCartney v začiatkoch pomáhal priamou finančnou podporou ako aj poskytovaním interview, ktoré mali za cieľ lákať príjmy od komerčných inzerentov. Miles neskôr napísal aj McCartneyho oficiálny životopis "Many Years from Now" (1997).
O maľovanie sa Paul McCartney začal zaujímať potom ako videl pri práci Willema de Kooninga v jeho ateliéri na Long Islande. Maľovať začal v roku 1983 a prvýkrát svoje práce vystavoval v roku 1999 v galérii v nemeckom meste Siegen. Výstava 70 obrazov predstavovala portréty Lennona, Andyho Warhola a Davida Bowieho. Aj keď sa McCartney pôvodne zdráhal svoje obrazy verejne vystavovať, vybral si nakoniec túto galériu, pretože organizátor podujatia, Wolfgang Suttner, prejavil o McCartneyho výtvarné umenie seriózny záujem. V septembri 2000 bola otvorená prvá výstava McCartneyho obrazov vo Veľkej Británii. Obrazy na 500 plátnach boli predstavené v galérii Arnolfini v anglickom Bristole. V októbri 2000 debutovalo McCartneyho umenie v jeho rodnom meste Liverpool. McCartney povedal: „Bola mi ponúknutá výstava mojich obrazov vo Walker Art Gallery... kde sme s Johnom strávili veľa príjemných popoludní. Takže som z toho skutočne nadšený. Nikomu som nepovedal, že som 15 rokov maľoval a až teraz som s tým vyšiel na denné svetlo“. McCartney je hlavným patrónom Liverpoolskeho inštitútu múzických umení, školy ktorá teraz sídli v budove, ktorú predtým obýval Liverpoolsky chlapčenský inštitút.
Keď bol McCartney malý, jeho matka mu čítala básne a povzbudzovala ho, aby čítal knihy. Otec viedol Paula a jeho brata Michaela k tomu, aby s ním lúštili krížovky vraj preto, aby sa u nich podľa jeho vyjadrenia zvýšila „sila slova“. V roku 2001 Paul McCartney vydal zbierku básní a piesňových textov s názvom "Blackbird Singing" a zorganizoval k nim verejné čítania, ktoré sa konali v Liverpoole a aj v New York City. V predslove knihy píše: „Keď som bol teenager... Mal som obrovskú túžbu mať v školskom časopise uverejnenú báseň. Napísal som preto vtedy niečo hlboké a zmysluplné, no oni mi to okamžite odmietli." Jeho prvú knihu pre deti vydala spoločnosť Faber &amp; Faber v roku 2005. Knižka, ktorá mala názov "High in the Clouds: An Urban Furry Tail", vznikla v spolupráci so spisovateľom Philipom Ardaghom a výtvarníkom Geoffom Dunbarom. Je o veveričke, ktorej lesný dom zbúrali developeri. Paul McCartney a Dunbar niekoľko rokov k nemu urobili materiál pre realizáciu animovaného filmu. Denník "The Observer" ho v svojom článku označil za „antikapitalistickú detskú knihu“. V roku 2018 napísal Paul McCartney spolu s ilustrátorkou Kathryn Durstovou knihu pre deti "Hey Grandude!." V septembri 2019 ju vydalo vydavateľstvo Random House Books. Kniha je o dedkovi, jeho troch vnúčatách a o kúzelnom kompase, ktorý navádza na dobrodružstvá.
V roku 1981 McCartney požiadal Geoffa Dunbara, aby režíroval krátky animovaný film s názvom "Rupert and the Frog Song". Paul McCartney k nemu napísal scenár, bol jeho producentom a nahral aj niektoré hlasy filmových postáv. Jeho pieseň „We All Stand Together“, ktorá sa nachádza na soundtracku k filmu, sa dostala na 3. miesto britského rebríčka UK Singles Chart. V roku 1992 spolupracoval McCartney s Dunbarom na animovanom filme o diele francúzskeho výtvarníka Honoré Daumiera, ktorý im vyniesol cenu BAFTA. V roku 2004 obaja spolpracovali aj na krátkom animovanom filme "Tropic Island Hum". Singel k filmu, „Tropic Island Hum“/„We All Stand Together“, sa vrebríčkoch vo Veľkej Británii dostal na 21. miesto.
Paul McCartney tiež v roku 1985 produkoval a moderoval dokument "The Real Buddy Holly Story". Sú v ňom rozhovory s Keithom Richardsom, s Philom a Donom Everlyovcami, s Hollyho rodinou a s ďalšími. V roku 1995 hosťoval Paul McCartney v epizóde Simpsonovcov nazvanej „Lisa vegetariánka“ a režíroval krátky dokumentárny film o skupine Grateful Dead.
Podnikanie.
Od roku 1989, kedy noviny "The Sunday Times" začali zverejňovať svoj zoznam najbohatších ľudí Spojeného kráľovstva, je v ňom Paul McCartney označovaný za najväčšieho boháča z hudobnej brandže. V roku 2015 bol jeho majetok odhadovaný na 730 milliónov Libier. Okrem účasti v spoločnostiach Apple Corps a MPL Communications, ktoré reprezentujú jeho obchodné záujmy, je vlastníkom významného katalógu vydanej hudby a má prístup k autorským právam na viac ako 25 000 hudobných diel vrátane vydavateľských práv k muzikálom "Guys and Dolls", "A Chorus Line", "Annie" a "Pomáda". V roku 2003 zarobil Paul McCartney 40 miliónov Libier, čo bol v tomto roku v mediálnej brandži v Spojenom kráľovstve najvyšší príjem. V roku 2005 sa jeho ročný príjem ešte vyšplhal na 48.5 milliónov. V roku 2012 McCartneyove On the Run Tour zarobilo 37 milliónov Libier.
Svoju prvú nahrávaciu zmluvu ešte ako člen skupiny Beatles McCartney podpísal v júni 1962 s Parlophone Records, dcérskou firmou spoločnosti EMI. V USA boli nahrávky Beatles distribuované dcérskou spoločnosťou EMI Capitol Records. Na ďalších deväť rokov The Beatles znova podpísali zmluvu s EMI v roku 1967. Potom, čo si v roku 1968 založili vlastnú nahrávaciu spoločnosť Apple Records, boli nahrávky Beatles vydané v reedícii prostredníctvom značky Apple, a to napriek tomu, že ich vlastníkom bolo EMI. Po rozpade skupiny The Beatles bola McCartneyho hudba vydávaná spoločnosťou Apple Records. Bolo to na základe zmluvy o nahrávaní Beatles z roku 1967 s vydavateľstvom EMI, ktorá platila do roku 1976. Po formálnom zrušení partnerstva Beatles v roku 1975, Paul McCartney znova podpísal zmluvu s EMI pre svet a so spoločnosťou Capitol v rámci hudobného trhu v USA, Kanade a Japonska. Ako súčasť tejto dohody získal od spoločnosti EMI vlastníctvo svojho sólového hudobného katalógu. V roku 1979 McCartney podpísal zmluvu s Columbia Records v USA a Kanade. Údajne pri tejto zmluve dostal v svojom odvetví doteraz najlukratívnejšiu nahrávaciu ponuku, pričom svetová distribúcia zostala naďalej v spoločnosti EMI. V rámci svojej dohody spoločnosť CBS ponúkla McCartneymu vlastníctvo spoločnosti Frank Music, vydavateľa katalógu amerického skladateľa Franka Loessera. Predaje albumu Paula McCartneya boli pod úrovňou očakávania CBS a spoločnosť údajne prišla minimálne o 9 milliónov dolárov. Paul McCartney sa v USA v roku 1985 vrátil ku Capitolu a v EMI zostal do roku 2006. V roku 2007 McCartney podpísal zmluvu so spoločnosťou Hear Music a stal sa tak prvým umelcom, ktorý publikoval u tohto vydavateľa. Zostal tam od roku 2012, kedy vydal album "Kisses on the Bottom".
V roku 1963 založil Dick James spoločnosť Northern Songs a cez ňu publikoval skladby dvojice Lennon–McCartney.. McCartney bol pôvodne vlastníkom 20% podielu Northern Songs, z čoho mu po verejnej ponuke akcií v roku 1965 zostalo 15%. V roku 1969 James predal majoritný podiel v Northern Songs spoločnosti Associated Television (ATV), ktorú vlastnil britský majiteľ médií a impresario Lew Grade. Potom, aj keď zostali na základe zmluvy so spoločnosťou ATV do roku 1973, Paul McCartney a John Lennon svoje zvyšné akcie predali. V roku 1972 McCartney znova podpísal zmluvu s ATV na sedem rokov v rámci spoločnej vydavateľskej zmluvy medzi ATV a McCartney Music. Od roku 1979 sa piesne Paula McCartneyho vydávali cez MPL Communications.
McCartney a Yoko Ono sa v roku 1981 pokúsili kúpiť katalóg Northern Songs, ale Grade ich ponuku odmietol. Čoskoro potom materskú spoločnosť ATV Music, Associated Communications Corp., prevzal austrálsky podnikateľ narodený v Južnej Afrike, Robert Holmes à Court, ktorý neskôr v roku 1985 predal ATV Music Michaelovi Jacksonovi. McCartney v priebehu rokov kritizoval Jacksonov nákup a manipuláciu s nahrávkami spoločnosti Northern Songs. V roku 1995 Jackson zlúčil svoj katalóg za údajných 95 miliónov dolárov so spoločnosťou Sony a založil spoločnosť Sony/ATV Music Publishing, v ktorej si ponechal polovičné vlastnícke práva. Spoločnosť Northern Songs bola v roku 1995 formálne rozpustená a jej katalóg bol vložený do katalógu Sony/ATV. McCartney dostáva autorské honoráre, ktorých je spolu asi 33 percent z celkového komerčného výnosu v USA a ktoré sa inde pohybujú od 50 do 55 percent. Dve z prvých piesní Beatles - „Love Me Do“ a „P.S. I Love You“ - boli pred podpisom s Jamesom zverejnené dcérskou spoločnosťou EMI, Ardmore &amp; Beechwood. McCartney získal na ne svoje vydavateľské práva od spoločnosti Ardmore v roku 1978 a sú to jediné dve piesne skupiny Beatles, ktoré vlastní spoločnosť MPL Communications.
Drogy.
Paul McCartney prišiel prvýkrát do styku s drogami v dobách, keď s kapelou The Beatles hrávali po kluboch v Hamburgu. Často vtedy užívali Preludin ktorý ich mal počas dlhého hrania udržiavať pri silách. Marihuanu im dal v roku 1964 prvýkrát skúsiť Bob Dylan. Bolo to v hotelovej izbe v New Yorku. McCartney spomína, že sa vtedy dostal „tak veľmi vysoko“, že „sa nekontrolovateľne chichotal“. Jeho užívanie drôg sa potom stalo návykovým. Podľa Milesa Paul McCartney v piesni „Got to Get You into My Life“ v slovách „iný druh mysle“ priamo odkazuje na konope. Počas natáčania filmu "Help!" McCartney cestou do štúdia v aute fajčieval džointy a počas nakrúcania potom často zabúdal svoje repliky. Režisér Richard Lester spomínal dve atraktívne ženy, ktoré Paula nahovárali na heroín, ale on ho od nich odmietol. Robert Fraser McCartneyimu ponúkol kokaín, ktorý potom užíval počas nahrávania albumu "Sgt. Pepper's Lonely Hearts Club Band" a asi rok potom, no prestal s ním, lebo po jeho užití prepadal do silných melancholických stavov.
Užívanie LSD Paul McCartney spočiatku odmietal. Skúsil ho raz koncom roka 1966, neskôri si jeden „acid trip“ spolu s Johnom Lennonom dopriali v štúdiu v marci 1967, potom ako skončili nahrávanie albumu "Sgt. Pepper's Lonely Hearts Club Band". Neskôr bol Paul McCartney prvým Beatle, ktorý začal o užívaní drôg diskutovať verejne. Vyhlásil vtedy: „Otvorilo mi to oči... [a] urobilo zo mňa lepšieho, čestnejšieho a tolerantnejšieho člena tejto spoločnosti.“ Svoj postoj ku canabisu zverejnil v roku 1967, keď spolu s ostatnými členmi The Beatles a s Epsteinom pridal svoje meno do júlovej reklamy v denníku "The Times", ktorá požadovala jeho legalizáciu, prepustenie tých, ktorí boli za jeho držanie väznení a podporil aj výskum marihuany na jej lekárske použitie.
V roku 1972 uložil švédsky súd McCartneymu pokutu tisíc libier za držanie marihuany. Škótska polícia krátko na to našla na jeho farme rastliny marihuany, čo viedlo v roku 1973 k jeho odsúdeniu za nezákonné pestovanie a k pokute sto libier. V dôsledku jeho obhajovania užívania drôg mu do decembra 1973 americká vláda opakovane zamietala poskytnutie víz. Jeho manželka Linda bola v roku 1975 v Los Angeles zatknutá za držanie marihuany. Vzala vtedy celú vinu na seba a súd obvinenia čoskoro zamietol. V januári 1980, keď skupina Wings odletela do Tokia na cestu po Japonsku, colní úradníci našli v ich batožine približne 5,5 kila kanabisu. Zatkli McCartneyho a uviedli ho do miestneho väzenia, až kým sa japonská vláda nerozhodla, čo ním má robiť. Po desiatich dňoch ho prepustili a deportovali ho z krajiny bez obvinenia. V roku 1984, keď bol McCartney na dovolenke na Barbadose, úrady ho zatkli za držanie marihuany a uložili mu pokutu dvesto dolárov. Po návrate do Anglicka uviedol, že kanabis je menej škodlivý ako legálne návykové látky: alkohol a tabak a že on nimi nikomu neublížil. V roku 1997 Paul McCartney opäť vystúpil na podporu dekriminalizácie marihuany a argumentoval k tomu slovami: „Ľudia aj tak fajčia a robiť z nich pre toto zločincov je nesprávne.“ V roku 2015 s tým, že uviedol, že chce byť dobrým príkladom pre svoje vnúčatá s kanabisom skončil.
Vegetariánstvo a aktivizmus.
Od roku 1975 je Paul McCartney vegetariánom. Po väčšinu 29-ročného manželstva boli vegetariánmi aj spolu s jeho manželkou Lindou. Mäso sa rozhodli prestať konzumovať potom, ako Paul uvidel na poli jahňatá, ako jedia jahňacie mäso. Krátko nato sa z páru stali aktivisti za práva zvierat. V prvom rozhovore po Lindinej smrti sľúbil, že bude v boji za práva zvierat pokračovať a v roku 1999 investoval tri milióny Libier, aby zaistil, že britská značka potravín špecializujúca sa na vegetariánske a vegánske jedlá, Linda McCartney Foods, zostane bez geneticky modifikovaných prísad. V roku 1995 Paul McCartney nahovoril komentár k dokumentárnemu filmu o globálnych dôsledkoch konzumácie mäsa, "Devour the Earth", ktorý napísal Tony Wardle. McCartney je aj podporovateľom organizácie Ľudia pre etické zaobchádzanie so zvieratami (People for the Ethical Treatment of Animals: PETA). Vystupoval v ich skupinových kampaniach a v roku 2009 pre nich McCartney nahovoril video s názvom „Glass Walls“, ktoré sa veľmi kriticky ohradilo voči bitúnkom, mäsovému priemyslu a ich vplyvu na kvalitu života zvierat. McCartney tiež podporuje kampane vedené ďalšími ochranárskymi organizáciami, ako sú Humane Society of United States, Humane Society International, World Animal Protection a David Shepherd Wildlife Foundation.
Po uzavretí manželstva s Heather Millsovou sa k nej Paul McCartney pridal v kampani proti nášľapným mínam a stal sa patrónom spoločnosti Adopt-A-Minefield. Na stretnutí s Vladimirom Putinom, v roku 2003 v moskovskom Kremli, ktoré sa konalo pred koncertom na Červenom námestí, Paul McCartney a Heather Millsová vyzvali Rusko, aby sa ku kampani proti nášľapným mínam pripojilo. V roku 2006 McCartneyovci odcestovali na Ostrov Princa Eduarda, aby na medzinárodnej úrovni poukázali na problém lovu tuleňov. Dvojica sa stretla v programe "Larry King Live" s Dannym Williamsom, vtedajším premiérom Newfoundlandu a v diskusii uviedla, že rybári by mali prestať tulene loviť a namiesto toho začať podnikať kroky na ich ochranu. McCartney podporuje aj kampaň na zvyšovanie informovanosti o globálnej chudobe a na dosiahnutie zmeny politiky vlád nazvanú Make Poverty History.
McCartney sa aktívne zúčastnil niekoľkých charitatívnych nahrávok a akcií, vrátane koncertov pre ľudí z Kambodže, Ferry Aid, Band Aid, Live Aid, Live 8 a výroby charitatívnej nahrávky piesne „Ferry Cross the Mersey“. V roku 2004 daroval pieseň do albumu na podporu „US Campaign for Burma“ na podporu barmskej nositeľky Nobelovej ceny Aun Schan Su Ťij. V roku 2008 daroval pieseň na CD Aid Still Required, ktoré bolo organizované ako snaha získať finančné prostriedky na pomoc pri zotavovaní v juhovýchodnej Ázii po devastácii spôsobenej v cunami v roku 2004.
V roku 2009 McCartney napísal Tenzinovi Gyatsovi, 14. dalajlámovi otázku, „prečo nie je vegetarián“(?). Ako McCartney vysvetlil: „Daljláma mi vtedy odpísal. Povedal:„ Lekári mi hovoria, že musím jesť mäso. ‘A ja som mu opäť odpísal slovami: Viete, nemyslím si, že je to správne... Myslím, že teraz keď sa hovorí..., že svoje bielkoviny môžme získať niekde inde... Jednoducho sa mi to nezdá- dalajláma na jednej strane hlása: „Hej, chlapci, neubližujte vnímajúcim bytostiam... Ach no a ja, mimochodom, mám na večeru svoj stejk.“ V roku 2012 sa McCartney zapojil do kampane proti ťažbe nekonvenčného plynu a ropy (frakovaniu), Artists Against Fracking. Save the Arctic je kampaň na záchranu Arktídy a medzinárodný protest a obnovené zameranie sa proti rozvoj ťažby ropy v Arktíde. Je v nej zapojených viac ako päť miliónov ľudí. Patria sem Paul McCartney, arcibiskup Desmond Tutu a jedenásť nositeľov Nobelovej ceny za mier. V roku 2015, po rozhodnutí britského premiéra Davida Camerona dať poslancom parlamentu voľnosť pri hlasovaní o zmene zákona proti anglickému tradičnému lovu líšok, Paul McCartney vyhlásil: „Britský ľud stojí za touto vládou konzervatívcov v mnohých veciach, ale drvivá väčšina z nás bude bude proti nim, ak sa tento lov opäť obnoví. Je to kruté a zbytočné a stráca to podporu bežných ľudí a milovníkov zvierat, ako som ja.“ Počas pandémie koronavírusu 2019 - 21 McCartney vyzval na zákaz tzv. „čínskych mokrých trhov“ (ktoré predávajú živé zvieratá vrátane tých voľne žijúcich). Vyjadril znepokojenie nad zdravotnými vplyvmi tejto praktiky, ako aj nad takýmto týraním zvierat.
Meditácie.
V auguste 1967 sa v londýnskom hoteli Hilton Paul McCartney stretol s Mahariši Mahéš Jógím. Neskôr odišiel do Bangoru v severnom Walese, aby sa zúčastnil víkendovej iniciačnej konferencie, kde sa spolu s ostatnými členmi kapely The Beatles naučil základy transcendentálnej meditácie. Povedal: „Celý zážitok z meditácie bol veľmi dobrý a stále používam mantru... príde mi to upokojujúce.“ V roku 2009 Paul McCartney a Ringo Starr usporiadali v Radio City Music Hall benefičný koncert, na ktorom vyzbierali tri milióny dolárov pre Nadáciu Davida Lyncha. Nadácia zo zbierky financovala výučbu transcendentálnej meditácie pre rizikovú mládež.
Fotbal.
Paul McCartney verejne priznáva podporu Evertonu no je aj priaznivcom Liverpoolu. V roku 2008 ukončil tieto špekulácie o svojej vernosti, keď povedal: „Dohoda je takáto: môj otec sa narodil v Evertone, moja rodina je oficiálne Evertonská, takže ak príde na zápas v derby alebo finále FA Cupu medzi týmito dvoma, musel by som podporovať Everton. No po koncerte vo Wembley som sa trochu spriatelil s Kennym Dalglishom a tak som si povedal: „Vieš čo? Podporím ich oboch. Aj tak je to všetko Liverpool."
Vzťahy.
"Priateľky".
Dot Rhoneová.
Prvou vážnou priateľkou Paula McCartneyho bola ešte v Liverpoole Dorothy „Dot“ Rhoneová. Stretol sa s ňou v roku 1959 v klube Casbah. Podľa Spitza Rhoneová mala pocit, že McCartney má nutkanie mať ju pod kontrolou. Často pre ňu vyberal oblečenie aj makeup a nahováral ju, aby si nechala narásť blond vlasy a napodobnila štýl účesu, aký v tom čase mala Brigitte Bardotová. Raz to aj skúsila, no výsledok skončil sklamaním. Pri prvej McCartneyho ceste do Hamburgu s kapelou The Beatles, pravidelne si s Rhonou písal. Rhona v roku 1962 sprevádzala Cynthiu Lennonovú potom, ako kapela bola druhýkrát v Hamburgu, keď tam opäť hrali. Pár mal dva a pol ročný vzťah a až do Rhoninho potratu mali zámer, že spolu uzavrú manželstvo. Podľa Spitza po potrate Paul McCartney, keď mal pocit, že je už „bez záväzkov“, zásnuby zrušil.
Jane Asherová.
Paul McCartney sa prvýkrát stretol s britskou herečkou Jane Asherovou dňa 18. apríla 1963. Bolo to po žiadosti fotografa o spolčnú pózu na koncerte The Beatles, ktorý sa konal v londýnskom Royal Albert Hall. Ich vzťah začal hneď po tejto udalosti a už od novembra toho istého roku spolu žili v dome Asherovcov na ulici Wimpole 57 v Londýne. Bývali tam viac ako dva roky, až kým sa pár v marci 1966 nepresťahoval do McCartneyho domu, ktorý sa nachádzal v lodýnskej štvrti St. John's Wood. Počas vzťahu s Asherovou, venoval McCartney svojej priteľke viacero svojich piesní, vrátane „Yesterday“, „And I Love Her“, „You Won't See Me“ a „I'm Looking Through You“, pričom posledné tri boli priamo inšpirované ich milostným vzťahom. Ich vzťah trval päť rokov. Mali v pláne, že sa zoberú, ale Asherová zasnúbenie zrušila potom, ako zistila, že sa Paul McCartney zaplietol s americkou scenáristkou Francie Schwartzovou, ktorá sa vo veku 23 rokov presťahovala do Londýna. Chcela v tom čase svoj scenár predať skupine The Beatles. Pri stretnutí s McCartneym ju, Paul pozval, aby sa presťahovala do jeho londýnskeho domu. Potom nasledovali okolnosti, ktoré jeho vzťah s Asherovou ukončili.
"Manželky".
Linda Eastmanová.
Linda Eastman bola hudobná fanynka, ktorá kedysi povedala: „Všetky moje tínedžerské roky som trávila s uchom na rádiu“. Občas dokonca vynechala školu, aby mohla vidieť umelcov ako Fabian, Bobby Darin a Chuck Berry. Vďaka svojej vášni sa stala populárnou fotografkou, robila fotky s niekoľkými vtedajšími rockovými skupinami, vrátane Jimi Hendrix Experience, Grateful Dead, The Doors ako aj s The Beatles, s ktorými sa prvýkrát stretla na Shea Stadium v roku 1966. Komentovala to takto: „Na začiatku ma zaujímal John. Bol to môj hrdinský Beatle. Keď som ho však stretla, moja fascinácia skoro vyprchala a škonštatovala som, že sa mi páči Paul.“ V skutočnočnosti sa táto dvojica sa prvýkrát osobne zoznámila 15. mája 1967 na koncerte Georgie Fame, ktorý sa konal v klube The Bag O'Nails. Mala vtedy za úlohu fotografovať rockových hudobníkov v Londýne. Ako si Paul spomína: „V noci, keď sme sa s Lindou stretli, som ju zbadal v preplnenom klube a hoci by som bol pri rozhovore s ňou normálne nervózny, uvedomil som si, že musím... V tú noc sa mi začala pozdávať!“ Linda o tomto svojom stretnutí povedala: „Naozaj som bola nehanebná. Bola som tej noci s niekým iným... no a zazrela som na druhej strane miestnosti Paula. Pripadal mi tak krásny, že som sa odhodlala pokúsiť sa ho zbaliť." Dvojica sa zosobášila v marci 1969. O svojom vzťahu Paul povedal: „Zažili sme spolu veľa zábavy...“ Dodáva: „Boli sme blázni. V noci pred svadbou sme sa poriadne pohádali a takmer sme ju odvolali... je zázrak, že sme to dokázali."
Po rozpade skupiny The Beatles dvojica hudobne spolupracovala a v roku 1971 založili kapelu The Wings. Čelili potom posmeškom od niektorých fanúšikov a od kritikov, ktorí spochybňovali zmysel ich existencie. Lind bola z účinkovania s Paulom nervózna. Paul k tomu dodáva: „Porazila tú nervozitu, pustila sa do toho a mala skutočne odvahu“. Paul obhajoval svoje hudobné schopnosti: „Lindu som naučil základy klávesnice... Zaplatila si pár lekcií a naučila sa hrať zopár bluesových vecí... išlo jej to veľmi dobre a vyzeralo to jednoduchšie, než to bolo v skutočnosti... Kritici na ňu poukazovali: „V skutočnosti ani nehrá“ alebo „Pozrite sa na ňu - hrá jedným prstom.“ Ale oni nevedeli, že niekedy hrala na nástroj nazývaný Minimoog, na ktorý bolo možné hrať len jedným prstom. Lebo to bolo monofónne.“ Ešte k tomu dodal: „Mysleli sme si, že sme v tom pre zábavu... bolo to len niečo, čo sme chceli urobiť, takže ak by sme sa zmýlili - nebol by to veľký problém. Nemuseli sme sa obhajovať.“ Bývalý gitarista skupiny Wings McCullough o spolupráci s Lindou povedal: „Pokúsiť sa dať dohromady veci so študentom v kapele, pokiaľ ide o mňa, to nefungovalo“.
Mali štyri deti - Lindinu dcéru Heather (legálne adoptovanú Paulom), Mary, Stellu a Jamesa. Zostali manželmi až do Lindinej smrti. Zomrela v roku 1998 na rakovinu prsníka. Mala vtedy 56 rokov. Potom, čo Linda zomrela, Paul povedal: „Získal som radcu, pretože som vedel, že budem potrebovať pomoc. Bola vynikajúca, najmä v tom, že mi pomohol zbaviť sa svojej viny o prianí, aby som bol vždy dokonalý... v skutočnosti som bol chrapúň. Ale potom som si povedal, počkaj chvíľu. Sme len ľudia. To bolo na našom manželstve krásne. Boli sme len druhmi, ktorí mali spoločné deti.“
Heather Millsová.
V roku 2002 sa McCartney oženil s Heather Millsovou, bývalou modelkou a aktivistkou proti používaniu nášlapných mín. V roku 2003 sa páru narodilo dieťa, dcéra Beatrice Milly, ktoré dostalo mená na počesť Millsovej zosnulej matky a jednej McCartneyho tety. V apríli 2006 sa rozišli a v marci 2008 s mali rozvod. V roku 2004 Paul komentoval nevraživosť médií voči svojim partnerkám: „Britskej verejnosi sa nepáčilo, keď som sa vzdal Jane Asherovej... Oženil som sa s Lindou, rozvedenou newyorkčankou s dieťaťom. Ani to sa im nepáčilo".
Nancy Shevellová.
McCartney sa oženil s Newyorčankou Nancy Shevellovou na civilnom obrade na radnici Marylebone v Londýne dňa 9. októbra 2011. Svadba bola organizovaná skromne. Zúčastnila sa jej len skupina asi 30 príbuzných a priateľov. Dvojica bola spolu vo vzťahu od novembra 2007. Shevellová je viceprezidentkou rodinného dopravného konglomerátu, ktorý vlastní spoločnosť New England Motor Freight. Je aj bývalou členkou predstavenstva newyorkského Metropolitného dopravného úradu. Shevellová je asi o 18 rokov mladšia od McCartneyho. Pred svadbou sa poznali asi 20 rokov. V dávnejších dobách sa bežne stretávali, lebo obaja mali domovy v newyorkskej štvrti Hampton.
"Vzťahy v skupine The Beatles".
John Lennon.
Napriek tomu, že Paul McCartney mal po rozpade skupiny The Beatles s Johnom Lennonom napätý vzťah, začiatkom roku 1974 sa na krátky čas opäť stretli v nahrávacom štúdiu. Bolo to pri nahrávaní albumu, ktorý bol nakoniec známy ako zbierka bootlegov nazvaná "A Toot and a Snore". Okrem dvojice sa popri iných hudobníkoch tohto nahrávania zúčastnila aj Linda McCartneyová, či Stevie Wonder. V neskorších rokoch sa osobné aj kariérne osudy dvojice Lennon-McCartney vyvíjali nezávisle. McCartney sa často pokúšal telefonovať s Lennonom, no mával obavy z jeho reakcií. Počas jedného hovoru mu Lennon povedal: „Všetci ste pizza a rozprávky!“ V snahe vyhnúť sa rozprávaniu o kariére, často hovorili o banálnych témach: o mačkách, deťoch, či o pečení chleba...
Dňa 24. apríla 1976 obaja v Lennonovom dome v Dakote sledovali jednu z častí programu "Saturday Night Live." Počas živého vysielania Lorne Michaels vyslovil ponuku, že dá hotovosť vo výške 3 000 dolárov, ak by sa Beatles do talkshow pripojili. Dvojica vážne zvažovala, že do štúdia SNL, ktoré bolo len o pár blokov ďalej pôjdu, no nakoniec sa predsa len zhodli sa, že je už neskoro. Toto ich spoločné osobné stretnutie bolo posledné. Na televíznej stanici VH1 v roku 2000 odvysielali televíznu fikciu o tejto udalosti, ktorú nazvali "Two of Us". McCartneyho posledný telefonát s Lennonom bol niekoľko dní predtým, ako Lennon a Ono vydali album "Double Fantasy." Ich dialóg bol priateľský. Neskôr o tom McCartney hovoril: „Je pre to mňa utešujúce, pretože som smutný z toho, že sme si nikdy spolu nesadli a nevydiskutovali sme si svoje rozdielne postoje. Našťastie pre mňa bol posledný telefonický rozhovor s Johnom skutočne skvelý a nebol v ňom žiadny konflikt“.
Reakcia na Lennonove zabitie.
V roku 1983 McCartney povedal: „Keby som vedel, že Lennon zomrie, asi by som nebol k nemu tak nevšímavý. Určite by som vynaložil viac snahy, aby som sa pokúsil dostať za jeho „masku“ a mať s ním lepší osobný vzťah.“ Deň potom, čo bol Lennon zabitý, sa Paul rozprával s Yoko Ono a prvá vec, ktorú mu povedala, bolo: „John ťa mal naozaj rád.“ Pri poslednom telefonickom rozhovore, ktorý s ním mal, boli stále najlepší kamaráti. John bol vždy veľmi srdečný človek. To, čo niekedy navonok predvádzal bol blaf. McCartney povedal, že tej noci šiel domov, sledoval so svojimi deťmi správy v televízii a väčšinu večera preplakal. V roku 1997 k udalosti dodal, že Lennonova smrť znervóznila aj zostávajúcich bývalých členov skupiny The Beatles. Uvedomili si totiž, že aj im môže reálne hroziť, že môžu byť zavraždení. V roku 2002 povedal v rozhovore pre časopis "Mojo", že Lennon je pre neho jeden z najväčších hrdinov. V roku 1981 McCartney naspieval vokály na Harrisonovu poctu Lennonovi, pieseň „All Those Years Ago“. Bicie nástroje do skladby nahral Ringo Starr . McCartney v roku 1982 vydal pieseň „Here Today“, ktorú spisovateľ Walter Everett označil za McCartneyho „mrazivú poctu“ k priateľstvu s Johnom Lennonom.
George Harrison.
Po Harrisonovej smrti v novembri 2001 Paul McCartney povedal, že George bol „krásny človek a veľmi odvážny muž, ktorý mal úžasný zmysel pre humor“. Ďalej povedal: „Vyrastali sme spolu a prežili sme spolu toľko krásnych chvíľ. Na to budem stále spomínať. Vždy ho budem mať rád, bol to môj mladší brat." 
Na prvé výročie jeho smrti McCartney zahral v programe vystúpenia, "Concert for George," Harrisonovu skladbu „Something“ na ukulele. Túto verziu piesne potom hrával na mnohých svojich nasledujúcich sólových koncertných turné. Vystúpil aj s piesňami „For You Blue“ a „All Things Must Pass“ a hral na klavíri Claptonove prevedenie Harrisonovej piesne „While My Guitar Gently Weeps“.
Ringo Starr.
Počas nahrávania albumu "The Beatles" ("The White Album") v roku 1968 sa Paul a Ringo pohádali. McCartneyimu sa Nepáčil Starrov výkon pri nahrávaní skladby „Back in the U.S.S.R.“: Hadka medzi nimi vyústila k tomu, že Starr dokonca dočasne kapelu opustil. Starr neskôr o spolupráci s McCartneym povedal: „Paul je nalepší basgitarista na svete. Je však aj veľmi odhodlaný... prísť so svojimi vlastnými predstavami... teda nie je nič neobvyklé, že z času na čas s ním vzniknú hudobné nezhody."
Po rozpade kapely The Beatles, McCartney a Starr spolupracovali na niekoľkých projektoch. Bolo to už v roku 1973, keď McCartney nahral hudobné nástroje a vokály k piesni „Six O'Clock“, ktorú McCartney skomponoval na Starrov sólový album "Ringo". Na tom istom albume McCartney použil aj nástroj na skreľovanie spevu, kazoo, v piesni „You’re Sixteen“ z rovnakého albumu. Starr účinkoval (ako vymyslená verzia seba samého) v roku 1984 v McCartneyho filme "Give My Regards to Broad Street" a hral na bicie nástroje vo väčšine skladieb soundtracku, ktorý k tomuto filmu vyšiel. Sú na ňom aj obnovené verzie niekoľkých piesní skupiny Beatles, ku ktorým písal texty Paul McCartney. Starr nahral bicie a naspieval vokály v piesni „Beautiful Night“, ktorá je na McCartneyho albume "Flaming Pie" (1997). Dvojica znovu spolupracovala v roku 1998 na Starrovom albume "Vertical Man". McCartney k trom piesňam naspieval vokály vokály, k jednej nahral hudobné nástroje. V roku 2009 Paul a Ringo spolu účinkovali „With a Little Help from My Friends“ , na benefičnom koncerte pre Nadáciu Davida Lyncha. V roku 2010 spolupracovali aj na Starrovom albume "Y Not". McCartney nahral basgitaru v piesni „Peace Dream“ a naspieval duet so Starrom v skladbe „Walk with You“ Dňa 7. júla 2010 vystupoval Starr v Radio City Music Hall v New Yorku so svojou skupinou All-Starr Band na koncerte, ktorý sa konal pri príležitosti osláv jeho sedemdesiatych narodenín. Po prídavkoch sa na p´diu prepkavipvo objavila aj Paul McCartney a zahral so Starrovou kapelou pieseň „Birthday“ od kapely The Beatles. Dňa 26. januára 2014 na 56. ročníku udeľovania cien Grammy uviedli McCartney a Starr skladbu „Queenie Eye“, ktorá pochádzal z vtedy nového McCartneyho nového albumu "New". V apríli 2015 Paul McCartney uviedol Ringa Starra do Rokenrolovej siene slávy. V roku 2017 na Starrovom albume Give More Love nahral na basovú gitaru. Dňa 16. decembra 2018 sa Starr a Ronnie Wood pripojili k McCartneymu na pódiu, aby na jeho koncerte v londýnskej O2 Aréne predviedli pieseň „Get Back“. V júli 2019 Starr priešiel na posledný deň McCartneyho turné Freshen Up Tour, kde vystúpil s piesňami „Sgt. Pepper's Lonely Hearts Club Band (Reprise)“ a „Helter Skelter“.
Odkaz.
Úspechy.
Ako člen kapely The Beatles bol Paul McCartney uvedený do Rokenrolovej sieni slávy v roku 1988, ako sólového umelca ho do tejto sieni uviedli v roku 1999. V roku 1979 bol v "Guinnessovej knihe rekordov" uvedený ako „najuznávanejší skladateľ a hudobný interpret“. V tom čase bolo pri jeho mene 60 zlatých platní (43 so skupinou The Beatles, 17 s kapelou The Wings) a, ako člen The Beatles predal viac ako 100 milliónov singlov a 100 milliónov albumov. Ako „najúspešnejší autor piesní“, v rokoch 1962 až 1978 napísal ako spoluautor, či sólovo 43 piesní, z ktorých sa predal milión alebo viac kópií. V roku 2009 "Guinnessova kniha rekordov" opäť uznala Paula McCartneyho za „najúspešnejšieho skladateľa piesní“. V tom čase mal napísaných, či bol v Spojenom kráľovstve spoluatorom 188 nahrávok, z ktorých sa 91 dostalo do Top-10 a 33 sa dostalo na vrchol rebríčkov..
Paul McCartney je autorom alebo spoluautorom 32 singlov, ktoré boli v USA na vrchole rebríčku "Billboard Hot 100": dvadsať je od kapely The Beatles, sedem vydal sólovo, alebo so skupinou Wings, je spolautorom singlu „A World Without Love“, ktorý dostal na vrchol britské popové duo Peter a Gordon, je spoluautorom coververzie skladby „Lucy in the Sky with Diamonds“, ktorú úspešne vydal Elton John, ďalej je spoluatorom skladby „Medley“, ktorá vyšla v rámci holandského kompilačného projektu Stars on 45, je aj spoluautor nahrávky „Say Say Say“, na ktorej spolupracoval s Michaelom Jacksonom a jeden z jeho vrcholných singlov, je aj pieseň, duet „Ebony and Ivory“, ktorý naspieval so Stevie Wonderom. RIAA pri jeho mene certifikuje v Spojených štátoch predaných 15,5 milliónov hudobných nosičov plus ďaľších 10 milliónov, ktoré predala skupina Wings. V Spojenom kráľovstve má Paul McCartney najviac zo všetkých umelcov, dvadsaťštyri singlov, ktoré boli na vrchole rebríčkov: sedemnásť nahral s The Beatles, jeden je jeho sólový a po jednom od skupiny Wings, od Stevieho Wondera, a benefičné nahrávky pre akcie ako boli: Ferry Aid, Band Aid, Band Aid 20 a „The Christians et al.“ Je jediným umelcom, ktorý dosiahol britskú jedničku ako sólista („Pipes of Peace“), duo („Ebony and Ivory“ s Wonderom), trio („Mull of Kintyre“ so skupinou Wings), kvarteto („She Loves You“ s The Beatles), kvinteto („Get Back “, Beatles s Billym Prestonom) a ako súčasť hudobného súboru pre charitu (Ferry Aid).
Jeho skladba „Yesterday“ je jednou z najpreberanejších skladieb v histórii hudby: Podľa údajov z BBC má viac ako 2 200 oficiálne nahratých coververzií. Mediálne je v Spojených štátoch prezentovaná ako „skladba, ktorá, ako jediná od britského autora, bola v americkej televízii a rozhlase odvysielaná viac ako sedem miliónov-krát. Spolu s americkou hudobnou produkciou je treťou v poradí, v zozname najhranejších skladieb všetkých čias. Pre 20. storočie bola v USA označená za najhranejšiu pieseň od britského autora“. 
McCartneyiho skladba „Hey Jude“, ktorá bola v roku 1968 vydaná s kapelou The Beatles, dosiahla v Spojenom kráľovstve historicky najvyššiu predajnosť. V USA sa v prvých deviatich týždňoch na vrchole hitparád, čo je viac ako ktorýkoľvek iný singel skupiny The Beatles. Bol to tiež najdlhší singel, ktorý skupina vydala a so siedmimi minútami a jedenástimi sekundami bol v tom čase najdlhšou skladbou, ktorá bola číslom jeden.. Singel „Hey Jude“ hneď po svojom vydaní dosiahol predaj viac ako päť miliónov kópií a je najpredávanejším singlom od skupiny The Beatles .
V júli 2005 sa McCartneyho vystúpenie s U2 so skladbou „Sgt. Pepper's Lonely Hearts Club Band“ na Live 8 stalo najrýchlejšie vydaným singlom v histórii. Singel bol k dispozícii pre predaj do štyridsiatich piatich minút od jeho záznamu. O niekoľko hodín neskôr, dosiahol vrcholnú pozíciu v oficiálnom rebríčku sťahovania hudobných dát vo Veľkej Británii (UK Official Download Chart). V decembri 2020, vydanie jeho albumu "McCartney III" a jeho následné zaradenie na 2. miesto v americkom rebríčku "Billboard 200", prinieslo McCartneymu úspech ako prvému umelcovi v histórii, ktorý mal v každej z posledných šiestich dekád nový album na prvých dvoch priečkach hudobných rebríčkov.
Ceny a vyznamenania.
Paul McCartney je držiteľom viacerých cien, pôct a vyznamenaní:
Zdroje.
 

</doc>
<doc id="14724" url="https://sk.wikipedia.org/wiki?curid=14724" title="Kráľovstvo nebeské">
Kráľovstvo nebeské



</doc>
<doc id="14725" url="https://sk.wikipedia.org/wiki?curid=14725" title="Nebeské kráľovstvo">
Nebeské kráľovstvo

Nebeské kráľovstvo (Kráľovstvo nebeské) al. Nebeská ríša (po gr. basileia tôn ouranôn) alebo Božie kráľovstvo (po gr. basileia tou theou) je významný pojem židovského a kresťanského náboženstva. 
Pojem treba predovšetkým chápať ako „vládu nebies (Boha)“ a nie ako „kráľovstvo v nebi“.
U židov je to večná ríša spravodlivosti (na konci sveta), ktorá vznikne formou rozsiahleho božieho súdu a viditeľného prevzatia vlády Jahvem. Pôvodne je v Starom zákone pojem myslený ako protiklad cudzej nadvlády (Babylončania, Peržania, Rimania) v Izraeli, ako aj „zabudnutia na“ Boha v Izraeli. Spomenutý Boží súd potrestá narušiteľov Zákona a pohanov, „spravodliví“ však získajú prístup do Nebeského kráľovstva. Ján Krstiteľ ešte používal tento koncept Nebeského kráľovstva.
V Novom zákone a kresťanstve je to naopak stav aktuálny (nie budúci) – nová skutočnosť (vláda Božia) charakterizovaná Božím prísľubom spasenia ľudstva, ktorá začala príchodom Ježiša na svet a ktorá bude dokonaná posledným súdom. Inými slovami ide o stav konečného vykúpenia ľudstva, pretože zmŕtvychvstaním Krista – zosobnenia vlády Božej - sú veriaci „automaticky“ vykúpení.
V rímskokatolíckej teológii pojem môže označovať aj cirkev. Protestanti však veria, že cirkev je len nástroj, ktorým sa Nebeské kráľovstvo prejavuje, a že teda nie je jeho synonymom.

</doc>
<doc id="14726" url="https://sk.wikipedia.org/wiki?curid=14726" title="Woodstock">
Woodstock

Woodstock môže byť:

</doc>
<doc id="14728" url="https://sk.wikipedia.org/wiki?curid=14728" title="Fyzická antropológia">
Fyzická antropológia



</doc>
<doc id="14730" url="https://sk.wikipedia.org/wiki?curid=14730" title="Kultúrna antropológia">
Kultúrna antropológia

Kultúrna antropológia môže byť:
Sociálna antropológia môže byť:
Sociokultúrna antropológia (prípadne sociálna a kultúrna antropológia či kultúrna a sociálna antropológia) je synonymum vyššie uvedeného významu "b-2" alebo "b-3".
Kultúrna/sociálna antropológia v anglosaskom ponímaní.
Základná charakteristika.
Zjednodušene teda možno povedať, že v USA sa na označenie nebiologickej antropológie uprednostňuje označenie kultúrna antropológia a v Spojenom kráľovstve sociálna antropológia (detaily pozri vyššie). Historicky americkú kultúrnu antropológiu a britskú sociálnu antropológiu spájal ich tradičný objekt výskumu - preliterárne spoločnosti (starším názvom: prírodné národy, napr. Indiáni) a ich kultúra.
Na Slovensku sa tieto termíny vo väčšej miere objavili až v 90. rokoch 20. storočia, dovtedy sa skôr hovorilo o samostatných vedách etnografia (národopis), mimoeurópska etnografia, folkloristika, archeológia, lingvistika a podobne.
Vzhľadom na príbuznosť kultúrnej a sociálnej antropológie sa v súčasnosti celosvetovo presadzuje pojem sociokultúrna antropológia ako spoločné označenie.
Dejiny.
Vznik americkej kultúrnej antropológie aj britskej sociálnej antropológie anticipovali v druhej polovici 19. storočia predstavitelia evolucionistickej etnológie a antropológie tým, že rozšírili predmet výskumu klasickej fyzickej antropológie o sociokultúrny rozmer; zostali to však ešte len teoretické výskumy. Zvrat nastal zavedením terénneho výskumu priamo medzi príslušníkmi sledovaných kultúr - v USA ho zaviedli F. Boas a jeho žiaci (trávili čas u Indiánov) a v Spojenom kráľovstve B. Malinowski a A. R. Radcliffe-Brown. Termín "kultúrna antropológia" ako taký sa ale objavuje až v 20. rokoch 20. storočia, výrazne sa ale toto označenie presadilo až v 30. a 40. rokoch.
Americkí antropológovia boli zásadne ovplyvnení širokou definíciou kultúry (britského) antropológa Edwarda Burnetta Tylora, z ktorej urobili ústrednú kategóriu svojich výskumov (zo širokého chápania termínu kultúra pramení aj názov odboru - kultúrna antropológia). Britskí antropológovia naproti uprednostňovali pojem spoločnosť a pod vplyvom (amerického) evolucionistického antropológa Lewisa Henryho Morgana sa zamerali na výskum sociálnej organizácie, inštitúcií a príbuzenských systémov preliterárnych spoločností. Tak vznikla začiatkom 20. storočia v USA kultúrna antropológia, kým v Británii vznikla sociálna antropológia.
Americkí antropológovia chápu pojem kultúra široko a (preto) zastávajú názor, že štúdium sociálnej štruktúry je len čiastkovým pohľadom na kultúru (danej spoločnosti); z toho dôvodu považujú sociálnu antropológiu (teda štúdium sociálnej štruktúry) za subdisciplínu patriacu pod (americkú) kultúrnu antropológiu. Britskí antropológovia naopak skôr považujú kultúrnu antropológiu za súčasť (britskej) sociálnej antropológie.
Po druhej svetovej vojne začali miznúť hranice oddeľujúce americkú kultúrnu antropológiu, britskú sociálnu antropológiu a európsku kontinentálnu etnológiu/etnografiu. Zblíženie americkej a britskej kultúrnej antropológie sa prejavilo v 60. rokoch 20. storočia v neoevolucionistickej antropológii (Leslie A. White) a kultúrnej ekológii (Julian H. Steward), pre ktoré bola typická snaha o syntézu štrukturálnej, funkcionálnej a genetickej explanácie.
Predmet výskumu kultúrnej antropológie.
Tradičným predmetom výskumu kultúrnej antropológie bola miestna kultúra preliterárnych spoločností. Časom sa predmet výskumu rozšíril na jednoduché roľnícke pospolitosti a vyspelé moderné spoločnosti (dnes sú významné smery najmä antropológia mesta a feministická antropológia).
Metódy kultúrnej antropológie.
Základnou metódou kultúrnej antropológie je antropologický terénny výskum založený na pobyte medzi príslušníkmi študovanej spoločnosti. Používajú sa pritom techniky ako zúčastnené pozorovanie, dotazníky, psychologické testy, fotografie, film a pod.
Sociálna antropológia v nemeckom ponímaní.
Sociálna antropológia je disciplína antropológie (obyčajne považovaná za súčasť biologickej, nie sociokultúrnej, antropológie) zaoberajúca sa interakciami medzi biologickou štruktúrou človeka a sociálnymi procesmi. Staršie (alebo skôr staršie) sa zaoberala výskumom antropologických (najmä genetických) rozdielov medzi sociálnymi skupinami (triedami, vrstvami, sociálnymi typmi, národmi), postulovala, že konkrétne sociálne inštitúcie môžu byť dané genetickými vlastnosťami obyvateľstva a diskreditovala sa svojim sociálnym darwinizmom v období nacizmu. Neskôr sa zaoberala skôr sociálnymi výberovými a screeningovými faktormi, ktoré majú biologické dopady. Niekedy zahŕňa aj demografiu. Úzko súvisí so sociálnou biológiou. 

</doc>
<doc id="14731" url="https://sk.wikipedia.org/wiki?curid=14731" title="Pearl Harbor (film)">
Pearl Harbor (film)

Pearl Harbor je film z roku 2001 režiséra Michaela Baya.

</doc>
<doc id="14736" url="https://sk.wikipedia.org/wiki?curid=14736" title="Inkubačná lehota">
Inkubačná lehota

Inkubačná lehota alebo inkubačný čas alebo (jazykovo nevhodne) inkubačná doba môže byť:

</doc>
<doc id="14738" url="https://sk.wikipedia.org/wiki?curid=14738" title="ASCII umenie">
ASCII umenie

ASCII umenie (), umelecký prostriedok spoliehajúci sa pri prezentácii najmä na počítače, pozostáva z obrázkov, poskladaných zo znakov (prednostne z 95 tlačiteľných znakov definovaných v ASCII kóde). Môžu byť vytvorené pomocou ľubovoľného textového editoru. Väčšina príkladov ASCII umenia vyžaduje na prezentáciu typ písma so stálou šírkou znakov(neproporcionálne písmo, aké je napríklad na klasickom písacom stroji). 
ASCII umenie sa používa kdekoľvek je možné text vytlačiť alebo preniesť ľahšie ako grafiku, alebo v niektorých prípadoch, kedy prenos obrázku nie je možný. To záhŕňa písacie stroje, negrafické počítačové terminály, v ranej sieťovej komunikácii (napríklad BBS, e-mail a správy Usenetu). ASCII umenie sa tiež používa v zdrojovom kóde počítačových programov pre reprezentáciu loga firmy alebo produktu, riadenie toku alebo iných diagramov. V niektorých prípadoch je celý kus zdrojového kódu kusom ASCII umenia - napríklad vstupom do dávnejšej súťaže v programovaní v jazyku C je program spočítavajúci čísla, ktorý vizuálne vyzerá ako binárny sčítavač nakreslený pomocou logických portov. Dovedením tohto prostriedku do extrému vznikol ovládač pre populárnu počítačovú hru Quake, ktorý túto hru zobrazuje pomocou ASCII umenia.
Typy a príklady ASCII umenia.
Najjednoduchšie formy ASCII umenia sú kombinácie dvoch alebo troch znakov, vyjadrujúce v texte emócie. Predstavte si tieto príklady otočené o 90 stupňov v smere hodinových ručičiek, čím zíkate ľahšie rozlíšiteľnú podobu týchto emotikon:
 :-) alebo :) úsmev
 :-( mračenie sa
 ;-) žmurknutie
 :-P Ha Ha (vyplazujúc jazyk)
 B-) alebo 8-) cool (slnečné okuliare)
Zložitejšie príklady používajú niekoľko riadkov textu, aby bolo možné nakresliť veľké symboly alebo komplexnejšie postavy. Niektoré bežné príklady:
 (__) 
 (oo) 
 /-------\/ O 
 / | || /o)\ /H\ 
 * ||----|| \(o/ / \
 krava jin/jang osoba
Medzi ľuďmi je veľmi obľúbené pridávať takéto obrázky do svojho podpisu, ktorý je zahrnutý v každom e-maile a príspevku Usenetu.
Niektoré typy tohto umenia ignorujú jednotlivé tvary znakov a používajú ich ako viac alebo menej vyplnené políčka rozličných sklonov, aby tým vytvorili jednoduché prechody:
 _a,
 _yQa.
 _qTWW(
 je`?QX:
 &lt;d+ -3Wm;
 _qos_s%mWw,
 a2?????TWW(
 sd( -?Qm;.
 .amm; .xmWmc
Iný niekedy videný typ vytvára slová použitím len jedného typu znaku pre každé písmeno, napríklad:
 AA HHHHHH HHHHHH OOOOOOOO JJJJJJ !!!
 AAAA HHHH HHHH OOOOOOOOOOOO JJJJ !!!!!
 AAAAAA HHHH HHHH OOOO OOOO JJJJ !!!!!
 AAAAAAA HHHH HHHH OOOO OOOO JJJJ !!!!!
 AAA AAAA HHHHHHHHHHHHHH OOOO OOOO JJJJ !!!!!
 AAAA AAAAA HHHHHHHHHHHHHH OOOO OOOO JJJJ !!!!!
 AAAA AAAA HHHHHHHHHHHHHH OOOO OOOO JJJJ !!! 
 AAAAAAAAAAAA HHHH HHHH OOOO OOOO JJJJ
 AAAA AAAAA HHHH HHHH OOOO OOOO JJJJ !!!
 AAAAAA AAAAAA HHHH HHHH OOOOOOOOOOOO JJJJ !!!!!
 AAAAAAA AAAAAAA HHHHHH HHHHHH OOOOOOOO JJJJ !!!
Ďalším použitím ASCII umenia je vytvorenie jedinečnej typografie:
 ___ __,
 ( / ( o _/_ /
 / __, _ _ `. _ _ , / /_
 _/_(_/(_/ /_(/_ (___)/ / /_(_(__/ /_
 (/
Program Figlet (a iné programy podporujúce jeho štandard) umožňujú návrh a používanie ASCII písem.
 _____ ___ ____ _ _ 
 | ___|_ _/ ___| | ___| |_ 
 | |_ | | | _| |/ _ \ __|
 | _| | | |_| | | __/ |_ 
 |_| |___\____|_|\___|\__|
Metódy generovania ASCII umenia.
Špecializované textové editory sú navrhnuté aby ľahko nakreslili riadky, políčka a vyplnené plochy. Generovanie ASCII umenia pomocou algoritmov je priamočiare. Dobrým príkladom je táto webová aplikácia IMG2TXT. 
Prevod bitmapy do ASCII umenia je špeciálny prípad vektorovej kvantizácie (po anglicky vector quantization). Príklad takéhoto obrázka aj s originálom je uvedený nižšie:
Inou metódou je zjednodušenie obrázku do stupňov šedej s menej ako 8-bitovou presnosťou a následné priradenie znaku každej hodnote, tak, ako to robia niektoré on-line ASCII konvertery.
Viacnásobné znaky.
V 70-tych a začiatkom 80-tych rokov bola populárna metóda tvorenia ASCII umenia pomocou viacnásobne napísaných znakov - intenzita "bodu" sa zvyšovala napísaním viacerých vhodne zvolených znakov cez seba na to isté miesto. Takto sa dosiahla jemnosť, vďaka ktorej bolo možné konvertovať fotografie na tento druh tlače, ktorý sa dal zhotoviť dokonca aj použitím písacieho stroja.
Neskôr popularita tejto techniky upadla, keďže bežným textovým súborom (napr. v e-maili) sa takéto obrázky nedali prenášať; navyše dnešné lacné tlačiarne dokážu tlačiť grafiku a bežný text avšak nedokážu tlačiť viac znakov cez seba. Vznikla však obdoba tejto techniky - tieňované alebo farebné ASCII umenie, kde sa využíva možnosť meniť farby jednotlivých znakov (napr. v HTML). Druhom tejto techniky je ASCII umenie, kde sa využíva jediný znak v rôznych farebných odtieňoch.
Externé odkazy.
ASCII editory.
Editory výhradne určené na vyrábanie ručne-tvorených ASCII obrázkov.
Generátory ASCII umenia.
Nástroje, ktoré prevádzajú bitmapy do ASCII textu alebo inak automaticky generujú ASCII umenie pri minimálnom zásahu užívateľa.

</doc>
<doc id="14739" url="https://sk.wikipedia.org/wiki?curid=14739" title="Inkubačná lehota (medicína)">
Inkubačná lehota (medicína)

Inkubačná lehota alebo inkubačný čas alebo jazykovo nevhodne inkubačná doba je obdobie od vstupu nákazy do organizmu po vypuknutie choroby. Pri infekčných chorobách zohráva veľkú úlohu pri posudzovaní nebezpečnosti infekcie.
Za najnebezpečnejšie sa považujú tie nákazy, ktoré majú dlhú inkubačnú lehotu, lebo to zvyšuje šancu, že nakazený jedinec odcestuje do inej oblasti a rozšíri chorobu, najmä v tom prípade, ak je nakazený jedinec infekčný (môže infekciu rozširovať) už počas inkubačnej lehoty. To znamená, že v období, keď choroba vypukne, lekári a zverolekári tak dostanú prvé varovanie, keď sa môže nainfikovať veľký počet ľudí (zvierat). Typický príklad takejto choroby je inak len málo infekčný AIDS.
Choroby sa rozdeľujú podľa inkubačnej lehoty na:

</doc>
<doc id="14741" url="https://sk.wikipedia.org/wiki?curid=14741" title="Aids">
Aids



</doc>
<doc id="14742" url="https://sk.wikipedia.org/wiki?curid=14742" title="Vírus">
Vírus

Vírus je častica, ktorá preniká do živých buniek a ich materiál používa na svoje rozmnožovanie, a ktorá (v základnej podobe) pozostáva z nukleovej kyseliny (DNA alebo RNA), zabalenej do bielkovinovej schránky (tzv. kapsida) niekedy navyše obalenej lipidovo-bielkovinovým obalom (tzv. lipoidový obal). Vírusy sú obligátne vnútrobunkové parazity; to znamená, že sa môžu rozmnožovať iba vnútri živej bunky, pretože nemajú vlastný proteosyntetický aparát.
Je sporné, či vírusy možno považovať za organizmy v pravom slova zmysle a či ich možno považovať za živé (porovnaj život). Veda o vírusoch sa nazýva virológia.
Terminológia.
Z taxonomického hľadiska rozlišujeme:
K vyššie spomínaným nebunkovcom treba poznamenať, že tvoria spolu s bunkovcami (=bunkové organizmy; lat. Cellulata; t. j. baktérie, archeóny a eukaryoty) taxón nazývaný Biota (=Vitae; t. j. súhrn všetkých organizmov na Zemi).
Niektorí autori obmedzujú výraz vírus len na vírusy napádajúce eukaryotické bunky, zatiaľ čo vírusy infikujúce baktérie a archeóny označujú ako bakteriofágy alebo len fágy; to znamená, že namiesto vírusov hovoria o "vírusoch a bakteriofágoch" . V minulosti sa bakteriofágy dokonca niekedy považovali za organizmy povahou aj zložením úplne odlišné od vírusov. Dnes vo veľkej väčšine textov bakteriofágy považujeme (terminologicky aj vecne) za podskupinu vírusov. Zatiaľ čo v minulosti boli známe len vírusy napádajúce eukaryoty, baktérie a archeóny, v roku 2008 bol objavený prvý vírus, ktorý napáda iné vírusy; dostal všeobecné označenie virofág.
Na označenie jedinej zrelej vírusovej častice sa používa názov virión. Virión je teda vírus v tej podobe, v akej je, keď sa nachádza mimo bunky (tzv. extracelulárna forma vírusu).
Zloženie.
Vírusy (virióny) sa typicky skladajú z týchto častí:
Tvar.
Telo vírusu môže mať viacero tvarov, medzi najznámejšie patria skrutkovitý tvar (helikálny), bičíkatý tvar (komplexný) alebo 20-sten (ikozaedrálny).
Druhy.
Podľa hostiteľa.
vírus:
Podľa typu nukleovej kyseliny.
vírus:
Podľa prítomnosti lipoidového obalu.
vírus:
Podľa spôsobu prenosu.
vírus:
Životný cyklus vírusov.
"Viac v hlavnom článku: Životný cyklus vírusov"
Lytický cyklus.
Ako lytický cyklus sa označuje taký životný cyklus vírusu, pri ktorom nastáva deštrukcia ("lýza") hostiteľskej bunky. Je charakteristický najmä pre bakteriofágy. Cyklus modelových bakteriofágov (fág λ, T4 alebo T7) trvá 20 – 40 minút.
Pokojová fáza.
Vírus prežíva mimo hostiteľskej bunky v podobe kompletného viriónu.
Uvoľnenie.
Celý proces končí lýzou (zánikom) bunky a uvoľnením nových viriónov do prostredia, kde infikujú ďalšie bunky a proces sa opakuje. Bunku a jej štruktúry degraduje vírusový enzým "lyzozým".
Lyzogénny cyklus.
Ako lyzogénny cyklus sa označuje taký životný cyklus vírusu, pri ktorom nenastáva obligátna deštrukcia ("lýza") hostiteľskej bunky. Má sa za to, že je evolučne mladšou formou vírusového životného cyklu, kedy sa vírusy „naučili“ nezabíjať svojho hostiteľa. Fágy, ktoré sa môžu rozmnožovať buď lytickým alebo lyzogénnym cyklom, sa nazývajú lyzogénne fágy alebo temperované fágy.
Latentná fáza.
Po penetrácii prebieha eklipsa lyzogénneho cyklu trochu odlišným spôsobom – spustí sa transkripcia DNA vírusu, ale ako prvé vznikajú represorové proteíny, ktoré zastavia ďalšiu transkripciu vírusovej DNA. Procesom rekombinácie sa vírusová DNA začlení do genetického materiálu bunky a stáva sa jeho súčasťou. Eklipsa sa zastavuje a cyklus vstupuje do latentnej fázy.
Provírus.
Vírus začlenený do DNA hostiteľskej bunky sa nazýva provírus, alebo perzistentný vírus. Keď sa hostiteľská bunka rozmnožuje, kopíruje spolu s vlastným genetickým materiálom aj provírus a odovzdáva ho dcérskym bunkám. Vírus sa tak "de facto" rozmnožuje bez toho, aby zabil hostiteľskú bunku.
Aktivácia.
U provírusov môže dôjsť k spontánnej reaktivácii a k derepresii transkripcie štruktúrnych génov. Latentná fáza sa preruší, dokončí sa eklipsa a dochádza k maturácii viriónov. Provírus vstupuje do lytického cyklu a po deštrukcii hostiteľskej bunky sa uvoľňujú infekčné vírusové častice.
Ochrana proti vírusom.
Prokaryoty.
Baktérie môžu byť rezistentné voči vírusom vďaka mutácii, ktorá blokuje jeden z krokov vírusového cyklu. Veľmi často je to mutácia v nejakom proteíne bunkovej steny, takže vírus „nerozozná“ svojho hostiteľa a nedochádza k absorpcii.
Eukaryoty.
Bunky živočíchov sa pri vírusovej infekcii bránia produkciou interferónov. Interferóny sa uvoľňujú do tkanív a krvného obehu a slúžia ako signál pre zdravé bunky, že inde dochádza k vírusovej infekcii.
Zdravé ľudské telo reaguje na vírusy produkciou antivírusových proteínov interferónov, ktoré zabraňujú prechodu infekcie na susedné bunky. Niektoré vírusy mutujú neprestajne, takže hosťovské telo nie je schopné vyvinúť si permanentnú odolnosť. Príkladmi takýchto vírusov sú HIV spôsobujúci ochorenie AIDS a Lassa mammarenavirus spôsobujúci horúčku Lassa, ktoré pravdepodobne prešli na ľudí z iných cicavcov. Americkí vedci dokázali, že vírusy sa dokážu do ľudskej DNA pevne zabudovať a sú dokonca dedičné. 

</doc>
<doc id="14745" url="https://sk.wikipedia.org/wiki?curid=14745" title="Stanislav Stolárik">
Stanislav Stolárik

Mons. prof. ThDr. PhDr. Stanislav Stolárik, PhD. (* 27. február 1955, Rožňava) je rímskokatolícky diecézny biskup Rožňavskej diecézy.
Biografia.
Biskup Stanislav Stolárik študoval na Rímskokatolíckej cyrilometodskej bohosloveckej fakulte Univerzity Komenského v Bratislave. Dňa 11. júna 1978 bol vysvätený za kňaza. Od roku 1978 pôsobil ako kaplán v Trebišove, od roku 1979 Humennom a od roku 1981 v Prešove. Od roku 1984 pôsobil ako farár a neskôr ako dekan v Obišovciach, od roku 1990 v Čani, od roku 1992 v Humennom, od roku 1995 v Prešove vo Farnosti Kráľovnej pokoja a od roku 2001 až do svojho biskupského menovania v Prešove vo Farnosti sv. Mikuláša. 
Po zmene spoločenských pomerov získal doktorát z teológie na RKCMBF UK v Bratislave. V roku 1988 získal doktorát z filozofie na Filozofickej fakulte Pápežskej teologickej akadémií v Krakowe a na Univerzite Komenského v Bratislave vedecko-akademickú hodnosť "PhD." Na Filozofickej fakulte Prešovskej univerzity v Prešove získal v roku 1999 docentúru v odbore Dejiny filozofie. Dňa 8. februára 2003 mu pápež sv. Ján Pavol II. udelil titul monsignor - kaplán Jeho Svätosti. Za vysokoškolského profesora bol menovaný prezidentom SR 10. apríla 2006 v odbore Dejiny filozofie. 
Dňa 26. februára 2004 bol pápežom sv. Jánom Pavlom II. vymenovaný za pomocného biskupa Košickej arcidiecézy a titulárneho biskupa sídla Barica. Vysvätený za biskupa bol 20. marca 2004 košickým arcibiskupom metropolitom Mons. Alojzom Tkáčom a spolusvätiteľmi kardinálom Jozefom Tomkom a apoštolským nunciom Henrykom J. Nowackym. Zároveň pôsobil aj ako generálny vikár.
Dňa 21. marca 2015 bol pápežom Františkom vymenovaný za diecézneho biskupa Rožňavskej diecézy po prijatí rezignácie diecézneho biskupa Mons. Vladimíra Fila z dôvodu dosiahnutia 75. roku života. Na sviatok sv. Jána Nepomuckého, patróna diecézy dňa 16. mája 2015 bol uvedený do úradu diecézneho biskupa v Katedrále Nanebovzatia Panny Márie v Rožňave košickým arcibiskupom metropolitom Mons. Bernardom Boberom. 

</doc>
<doc id="14748" url="https://sk.wikipedia.org/wiki?curid=14748" title="Banskobystrická diecéza">
Banskobystrická diecéza

Biskupstvo Banská Bystrica alebo Banskobystrická diecéza, v úradnom styku Rímskokatolícka cirkev Biskupstvo Banská Bystrica () je rímskokatolícka diecéza na Slovensku so sídlom v Banskej Bystrici. Na jej čele od 15. decembra 2012 stojí Marián Chovanec.
História.
Územie terajšieho banskobystrického biskupstva bolo pôvodne súčasťou rozsiahleho ostrihomského arcibiskupstva. Vzhľadom na veľkosť tohoto arcibiskupstvo bolo viac pokusov o vyčlenie menších biskupstiev. Úspešne boli zavŕšené v roku 1776 zásluhou cisárovnej Márie Terézie, kedy vzniklo banskobystrické biskupstvo. Jeho utvorenie schválil spolu so spišským a rožňavským biskupstvom pápež Pius VI. 13. marca 1776 bulou "Regalium principum". 
Cisárovná Mária Terézia novovzniknutému biskupstvu dala do vena niekdajšie arcibiskupské panstvo s kaštieľom vo Svätom Kríži nad Hronom (terajší Žiar nad Hronom) a bývalý jezuitský kostol v Banskej Bystrici určila za jeho katedrálu. Patrón katedrálneho kostola sv. František Xaverský sa stal patrónom biskupstva. 
Od 27. júla 2011 do 15. decembra 2012 bola diecéza v stave "sede vacante" z dôvodu smrti diecézneho biskupa Mons. Rudolfa Baláža. Dňa 28. júla 2011 kolégium konzultorov zvolilo podľa noriem Kódexu kánonického práva za dočasného administrátora diecézy generálneho vikára diecézy Mons. Mariána Bublinca.
Do roku 2024 bolo do banskobystrického biskupského úradu vymenovaných pätnásť biskupov. 
Biskupi.
Diecézny biskup.
Aktuálnym diecéznym biskupom je Marián Chovanec. Za biskupa Banskobystrickej diecézy ho vymenoval 20. novembra 2012 pápež Benedikt XVI. Úrad diecézneho biskupa prevzal 15. decembra 2012.
Pomocní biskupi.
V súčasnosti (júl 2024) diecéza nemá pomocného biskupa.
Návšteva pápeža Jána Pavla II..
Svätý Otec Ján Pavol II. celebroval 12. septembra 2003 slávnostnú sv. omšu, pri ktorej otvoril diecéznu synodu Banskobystrickej diecézy.
Sufragánne začlenenie diecézy.
Diecéza bola od svojho vzniku začlenená ako sufragánna diecéza pod Ostrihomskú arcidiecézu. Po rozpade Uhorska a vzniku I. ČSR v roku 1918 vzhľadom na napäté vzťahy medzi Svätou stolicou a vládou trvalo skoro dvadsať rokov, kým sa oficiálne upravilo sufragánne začlenenie diecézy. 2. septembra 1937 Svätá stolica vydala bulu "Ad ecclesiastici regimis" o vonkajšom ohraničení diecéz a vyňala všetky diecézy Slovenska spod príslušnosti pod Ostrihom a Jáger () a podriadila ich priamo Svätej stolici.
V roku 1977 bola diecéza začlenená pod novovytvorenú Trnavskú arcidiecézu (od roku 1995 Bratislavsko-trnavská arcidiecéza). Od 14. februára 2008 patrí Banskobystrické biskupstvo pod novovzniknuté metropolitné Bratislavské arcibiskupstvo.
Dekanáty.
Dekanáty Banskobystrickej diecézy a ich farnosti:

</doc>
<doc id="14749" url="https://sk.wikipedia.org/wiki?curid=14749" title="Bratislavsko-trnavská rímskokatolícka arcidiecéza">
Bratislavsko-trnavská rímskokatolícka arcidiecéza



</doc>
<doc id="14750" url="https://sk.wikipedia.org/wiki?curid=14750" title="Košická arcidiecéza">
Košická arcidiecéza

Arcibiskupstvo Košice alebo Košická arcidiecéza, v úradnom styku Rímskokatolícka cirkev Arcibiskupstvo Košice () je metropolitnou arcidiecézou Východnej provincie rímskokatolíckej cirkvi na Slovensku so sídlom v Košiciach. Bola zriadená 10. augusta 1804. Dňa 31. marca 1995 ju pápež Ján Pavol II. apoštolskou konštitúciou "Pastorali quidem permoti" erigoval na arcidiecézu a zároveň ustanovil Košickú cirkevnú provinciu. Sufragánnymi biskupstvami sa stali Spišské a Rožňavské biskupstvo. 11. júna 2016 bol pápež František vymenovaný za nového pomocného biskupa kňazom Marekom Forgáčom. 
Dekanáty.
Dekanáty diecézy sú v mestách:

</doc>
<doc id="14751" url="https://sk.wikipedia.org/wiki?curid=14751" title="Nitrianska diecéza">
Nitrianska diecéza

Biskupstvo Nitra alebo Nitrianska diecéza, v úradnom styku Rímskokatolícka cirkev Biskupstvo Nitra je rímskokatolícka diecéza na Slovensku so sídlom v Nitre. Je prvou diecézou zriadenou na území Slovenska. Bola zriadená už v roku 880 počas existencie Veľkomoravskej ríše, jej prvým biskupom bol Viching. 
Jej osud po zániku Veľkej Moravy nie je známy, zdá sa, že zanikla. Okolo roku 1110 bola obnovená vyčlenením z Ostrihomského arcibiskupstva. 
V súčasnosti je metropolou Nitrianskej diecézy Bratislavská arcidiecéza. Jej rozloha je , tvorí ju 17 dekanátov.
Dekanáty.
Dekanáty diecézy sú v mestách:

</doc>
<doc id="14752" url="https://sk.wikipedia.org/wiki?curid=14752" title="Rožňavská diecéza">
Rožňavská diecéza

Biskupstvo Rožňava alebo Rožňavská diecéza, v úradnom styku Rímskokatolícka cirkev biskupstvo Rožňava () je rímskokatolícka diecéza na Slovensku so sídlom v Rožňave. Na jej čele je diecézny biskup Stanislav Stolárik. Jej rozloha je 7 000 km². Podlieha pod metropolu Arcibiskupstvo Košice.
História vzniku.
Pápež Pius VI. bulou "Romanus pontifex" z 13.marca 1776 zriadil nové biskupstvá a to: Banskobystrické, Rožňavské a Spišské, ktoré vznikli vyčlenením z Ostrihomského arcibiskupstva. Táto bula vznikla pod vplyvom dekrétu Márie Terézie z 15. januára 1776.
Dekanáty.
Dekanáty diecézy:

</doc>
<doc id="14753" url="https://sk.wikipedia.org/wiki?curid=14753" title="Spišská diecéza">
Spišská diecéza

Biskupstvo Spišské Podhradie alebo Spišská diecéza alebo Spišské biskupstvo, v úradnom styku Rímskokatolícka cirkev Biskupstvo Spišské Podhradie je rímskokatolícka diecéza na Slovensku so sídlom v Spišskom Podhradí, časti Spišská Kapitula. Bola zriadená 13. marca 1776. Jej rozloha je 7 802 km², tvorí ju 14 dekanátov. Podlieha pod metropolu Košice.
História.
Pápež Pius VI. bulou "Romanus pontifex" z 13.marca 1776 zriadil nové biskupstva a to: Banskobystrické, Rožňavské a Spišské, ktoré vznikli vyčlenením z Ostrihomského arcibiskupstva. Táto bula vznikla pod vplyvom dekrétu Márie Terézie z 15. januára 1776.

</doc>
<doc id="14754" url="https://sk.wikipedia.org/wiki?curid=14754" title="Ordinariát ozbrojených síl a ozbrojených zborov SR">
Ordinariát ozbrojených síl a ozbrojených zborov SR

Vojenský rímskokatolícky ordinariát alebo Ordinariát OS a OZ SR bol zriadený 20. januára 2003 Svätou stolicou na základe parciálnej "Zmluvy medzi SR a Svätou stolicou o duchovnej službe katolíckym veriacim v ozbrojených silách a ozbrojených zboroch Slovenskej republiky". Ordinariát je postavený na úroveň diecézy, má pôsobnosť pre celé Slovensko a začal prakticky fungovať 1. marca 2003.
Zriadenie ordinariátu.
Vojenský ordinariát predstavuje výnimočnú formu organizácie rímskokatolíckej cirkvi. Organizačne sú cirkevné inštitúcie obyčajne zriaďované na územnom princípe (diecézy, arcidiecézy, provincie). K vytvoreniu zvláštnych cirkevných štruktúr, vojenských ordinariátov, na ktorých čelo boli ustanovení ordinári s cirkevnou právomocou, pristúpila rímskokatolícka cirkev na základe výnimočného postavenia príslušníkov a zamestnancov ozbrojených zložiek v spoločnosti. Do roku 2005 bolo na celom svete zriadených 34 vojenských ordinariátov.
Zriaďovanie vojenských ordianariátov je zakotvené v ustanoveniach kánonického práva o vojenských duchovných správcoch a v apoštolskej konštitúcii pápeža Jána Pavla II. Spirituali militum curae, ktorá kánonicky upravuje duchovnú službu formou personálnych diecéz (vojenských ordinariátov, ordinariátov OS a OZ a pod.) na čele s vojenskými biskupmi, biskupmi OS a OZ alebo poľnými ordinármi. Podľa kánonického práva katolícki veriaci podliehajúci pod jurisdikciu, teda právomoc ordinára nie sú povinní ju využívať a môžu využívať aj právomoc ordinárov civilných diecéz. Právomoc ordinára neznamená povinnosť pre všetkých príslušníkov bez rozdielu vierovyznania, resp. bez vyznania, podriaďovať sa pôsobeniu ordinára a duchovných ordinariátu. Neznamená ani nijakú diskrimináciu osôb iných vierovyznaní, resp. bez vyznania, či nadradenosť katolíckej cirkvi v tejto oblasti. Tak isto nebráni ani ekumenickej spolupráci duchovných ordinariátu s duchovnými nekatolíckych cirkví, ani slúženiu ekumenických bohoslužieb aj pre príslušníkov nekatolíckych cirkví.
Zriadenie vojenského ordinariátu na Slovensku bolo umožnené na základe Zmluvy medzi SR a Svätou stolicou o duchovnej službe katolíckym veriacim v ozbrojených silách a ozbrojených zboroch Slovenskej republiky, ktorú schválila vláda SR 14. augusta 2002. 28. novembra 2002 zmluvu vo Vatikáne ratifikoval prezident Rudolf Schuster a štátny sekretár Svätej Stolice Angelo kardinál Sodano. Na čelo ordinariátu menoval Svätý Otec Ján Pavol II. 20. januára 2003 biskupa Františka Rábeka.
Štruktúra.
V súčasnosti má ordinariát vo Vikariáte Ozbrojených síl SR 3 dekanáty a 21 kňazov. Vo Vikariáte Ordinariátu OS a OZ SR Ministerstva vnútra SR má 3 dekanáty a 15 kňazov. Vo Vikariáte Zboru väzenskej a justičnej stráže je 5 dekanátov a 18 kňazov.
V r. 2003-2009 bol dočasnou katedrálou Kostol svätých Jána z Mathy a Felixa z Valois v Bratislave. Od roku 2009 je hlavným chrámom ordinariátu Katedrála sv. Šebastiána v Bratislave - Krasňanoch.
Patrónmi ordianariátu sú sv. Florián, sv. Juraj, sv. Martin, sv. Michal a sv. Šebastián.

</doc>
<doc id="14755" url="https://sk.wikipedia.org/wiki?curid=14755" title="Rímskokatolícka cirkev v Slovenskej republike">
Rímskokatolícka cirkev v Slovenskej republike

Rímskokatolícka cirkev v Slovenskej republike, skrátene RKC, je najväčšia kresťanská cirkev na Slovensku, hlásiaca sa ku rímskemu katolicizmu a uznávajúca autoritu rímskeho pápeža. Na území Slovenska je rímsky katolicizmus preukázateľne prítomný od 9. storočia n. l. V roku 2021 sa k nej pri Sčítaní obyvateľstva, domov a bytov hlásilo 3 038 511 veriacich (55,76%). Počet veriacich má v súčasnosti klesajúci charakter.
Organizačne je cirkev rozdelené na dve provincie a osem diecéz plus Ordinariát ozbrojených síl a ozbrojených zborov SR. Od októbra 2009 stojí na čele Konferencie biskupov Slovenska, ktorá združuje tiež biskupov Gréckokatolíckej cirkvi na Slovensku, košický arcibiskup metropolita Bernard Bober.
Dejiny.
Prvé dôkazy o pôsobení cirkvi na území dnešného Slovenska pochádzajú z 9. storočia n.l. z obdobia Veľkej Moravy, o čom svedčia nálezy kresťanských artefaktov na hradisku Valy v Bojnej. Prvý kostol dal v roku 828 vysvätiť v Nitre (v "Nitrave") knieža Pribina (v tom čase pohan) pre svoju kresťanskú manželku. Kostol vysvätil salzburský arcibiskup Adalrám. Prvá diecéza, ktorá vznikla na území Slovenska, je Nitrianska diecéza, ktorá bola zriadená v roku 880 bulou pápeža Jána VIII. "Industriae Tuae" a na jej čelo sa postavil biskup Viching.
Organizácia rímskokatolíckej cirkvi na Slovensku.
Najväčšie územné organizačné jednotky rímskokatolíckej cirkvi na území Slovenska sú slovenské rímskokatolícke provincie. Patrí medzi ne Západná cirkevná provincia so sídlom v Bratislave, Východná cirkevná provincia so sídlom v Košiciach a Vojenský ordinariát so sídlom v Bratislave. 
Počiatky cirkevnej štruktúry na území Slovenska.
Cirkevná organizácia a jej usporiadanie v mnohých krajinách pochádza z čias jej kristianizácie a neraz pomohla zachovať i národné povedomie národa. Dôležitosť vlastnej cirkevnej štruktúry nezávislej od iného štátu pochopil už knieža Rastislav, vládca Veľkomoravskej ríše. Asi v roku 861 sa rozhodol, že definitívne skoncuje s východofranským vplyvom na Veľkej Morave. Obrátil sa preto na pápeža v Ríme s prosbou o zaslanie učiteľov, ktorí by mohli vychovať lokálnych kňazov, aby sa znížil východofranský vplyv v jeho ríši. Pápež nereagoval a tak sa Rastislav obrátil s rovnakou prosbou na byzantského cisára Michala III. Ten mu vyhovel a poslal na Veľkú Moravu vierozvestov Cyrila a Metoda. Metodovi sa podarilo dosiahnuť, že okolo roku 880 bolo v Nitre zriadené samostatné biskupstvo a zároveň pápež vyhlásil Veľkú Moravu za léno Svätej stolice, čo znamenalo, že ríša bola postavená na roveň s Východofranskou ríšou.
Situácia po vzniku Česko-Slovenska.
Cirkevná štruktúra z čias Veľkomoravskej ríše neprežila zánik ríše a vznik ranostredovekého Uhorska. Preto po rozpade Rakúsko-Uhorska v roku 1918 Slovensko netvorilo samostatnú cirkevnú provinciu, pretože banskobystrická, nitrianska a trnavská administratúra patrili do ostrihomského arcibiskupstva. Spišské, rožňavské a košické biskupstvá patrili do jágerského arcibiskupstva. Obidve sídla boli mimo územia Slovenska. Pri vzniku Československa tak vznikli aj problémy týkajúce sa územnej celistvosti jednotlivých biskupstiev, ktorých teritóriom prechádzala nová štátna hranica.
Veľkým problémom na začiatku existencie ČSR bola aj pomaďarčenosť cirkvi na Slovensku. Vysoké cirkevné úrady na biskupských stolcoch, kanonici, dekani, pápežskí kapláni či seminárni predstavení boli poväčšine Maďari alebo pomaďarčení Slováci.
Československá vláda v Prahe dôrazne likvidovala na Slovensku všetko uhorské, či šovinisticky maďarské a obeťou tejto politiky sa stali aj biskupi a niektorí vysokí cirkevní predstavitelia. Ďalší cirkevní predstavitelia odišli aj z vlastného rozhodnutia, lebo nesúhlasili s novým spoločenským poriadkom a poniektorí aj čoskoro zomreli, pretože mali vysoký vek. Tak postupne osireli všetky biskupstvá s výnimkou Košíc. Nitriansky biskup Viliam Batthyány bol vypovedaný, abdikoval a emigroval do Maďarska, kde zomrel 24. novembra 1923. Banskobystrický biskup Wolfgang Radnai bol po krátkom internovaní vypovedaný a zomrel 14. októbra 1935 v Maďarsku. Spišský biskup Alexander Párvy sa zdržiaval v Maďarsku, kde zomrel 24. marca 1919. Rožňavský biskup Ľudovít Balás zomrel v Rožňave 18. septembra 1920. Vláda uvažovala aj o vypovedaní košického biskupa Augustína Fischera-Colbrieho. Napokon však mohol zostať, pretože sa nenašiel žiadny vážny dôvod na jeho vyhostenie. Na dôvažok, kňazi i veriaci si tohto biskupa veľmi vážili. Colbrie sa totiž naučil po slovensky, aby rozumel všetkým svojim veriacim a mohol sa im prihovoriť v ich materinskej reči. On sám sa rozhodol zostať v novej republike.
Svätá stolica chápala túto situáciu a tak pápež Benedikt XV. v tajnom konzistóriu 13. novembra 1920 vymenoval prvých troch slovenských biskupov – Karola Kmeťka pre Nitrianske biskupstvo, Mariána Blahu pre Banskobystrické biskupstvo a Jána Vojtaššáka pre Spišské biskupstvo. Všetkých troch vysvätil 13. februára 1921 v Nitre pápežský nuncius v Prahe Clemente Micara.
Zároveň sa Svätá stolica snažila riešiť aj územné členenie cirkvi na Slovensku. Slovenská časť Ostrihomskej arcidiecézy sa 29. mája 1922 stala apoštolskou administratúrou. Za administrátora so sídlom v Trnave bol vymenovaný Pavol Jantausch, vysvätený za biskupa v roku 1925. Apoštolským administrátorom v Rožňave sa v roku 1925 na krátko stal biskup Jozef Čársky, ktorý bol ešte v tom roku preložený za apoštolského administrátora do Košíc. V roku 1928 bol do Rožňavy vymenovaný za apoštolského administrátora biskup Michal Bubnič. Apoštolskí administrátori v Trnave, Rožňave a Košiciach dostali práva sídelných biskupov a diecézni biskupi v Nitre, Banskej Bystrici a Spišskej Kapitule boli podriadení priamo Svätej Stolici. Tak de facto vznikla kvázi slovenská cirkevná provincia, ktorej biskupi vystupovali ako Biskupský zbor Slovenska, napriek tomu, že nebola oficiálne ustanovená.
Na zriadení oficiálnej samostatnej slovenskej cirkevnej provincie sa mohlo začať pracovať až po podpise dohody medzi Svätou stolicou a ČSR "Modus vivendi" 2. februára 1928. Podľa tejto dohody sa na Slovensku mala zo slovenských diecéz utvoriť slovenská provincia na čele s arcibiskupom. Na základe dohody vznikli štátna a cirkevná komisia, ktoré pracovali na úprave hraníc slovenských diecéz. Svoju prácu ukončili v roku 1933 a Svätej Stolici bol odoslaný delimitačný plán. Apoštolská konštitúcia pápeža Pia XI. "Ad ecclesiastici regiminis incrementum" z 2. septembra 1937 upravila ohraničenie diecéz v súlade s rakúskou a maďarskou hranicou a bola vykonaním úmyslov vyslovených v Modus vivendi. Z území rozdelených diecéz na slovenskej pôde sa stali územia priamo podriadené Svätej Stolici. Tak vznikli samostatné diecézy Košická a Rožňavská a apoštolská administratúra Trnavská. Diecézy na Slovensku boli vyňaté z cirkevných provincií v Maďarsku (Ostrihomskej a Jágerskej). Územie Košickej a Rožňavskej diecézy na maďarskom zvrchovanom území bolo od materských diecéz odpojené a oficiálne zmenené na dočasné apoštolské administratúry. Pápežská konštitúcia predpokladala ustanovenie samostatnej Slovenskej cirkevnej provincie. Konštitúciu uviedol do života apoštolský nuncius Xaver Ritter 12. októbra 1937.
Vývoj Rímskokatolíckej cirkvi na Slovensku počas vlády KSČ.
Zriadenie samostatnej slovenskej provincie prekazila druhá svetová vojna. Onedlho po jej skončení prevzal moc v ČSR komunistický režim, ktorý tvrdo potláčal každú náboženskú aktivitu na svojom území. Najmä v priebehu rokov 19491951 podnikol režim niekoľko veľmi tvrdých zákrokov voči katolíckej cirkvi. V roku 1949 boli prijaté tzv. cirkevné zákony, prostredníctvom ktorých mohla štátna moc cirkev úplne kontrolovať a rozhodovať o tom, ktorí kňazi budú môcť pôsobiť vo farnostiach. Počas tzv. "Barbarskej noci" z 13. na 14. apríla 1950 režim v Akcii K násilne zlikvidoval mužské rehoľné rády. Rovnaký postup s likvidáciou ženských kláštorov sa opakoval 29. augusta 1950 pri Akcii R. Okrem toho režim zorganizoval 28. apríla v Prešove zinscenovaný sobor, tzv. "Prešovský lžisobor" a v Akcii P pristúpil ku zrušeniu celej Gréckokatolíckej cirkvi. Snaha o likvidáciu katolíckej cirkvi v ČSR vyvrcholila v januári 1951, kedy boli pred súd vo vykonštruovanom politickom procese postavení traja katolícki biskupi – spišský biskup Ján Vojtaššák, prešovský gréckokatolícky biskup Pavol Peter Gojdič a trnavský pomocný biskup Michal Buzalka. 15. januára 1951 boli odsúdení na 24 rokov odňatia slobody, resp. na doživotie, za „velezradu a udavačstvo“, ako aj „nepriateľskú politiku voči ľudovodemokratickému režimu“. Rovnako boli neskôr odsúdení v politickom procese aj biskupi Vasiľ Hopko a Štefan Barnáš za údajnú velezradu a vyzvedačstvo na 15 rokov väzenia.
Situácia cirkvi sa zlepšila až po roku 1968, kedy nastalo dočasné uvoľnenie protináboženského útlaku. Napriek tomu aj v 70. a 80. rokoch režim stále zasahoval do možností jednotlivých kňazov pôsobiť v pastorácii. Dohodu s režimom o zriadení samostatnej slovenskej provincie sa podarilo dosiahnuť až v roku 1977, a tak mohol pápež Pavol VI. dňa 30. decembra 1977 splniť dávnu túžbu slovenských katolíckych veriacich a zriadil Slovenskú cirkevnú provinciu. Tým boli definitívne vyriešené vzťahy k územiam diecéz za hranicami ČSSR i diecéz spoza hraníc k farnostiam na slovenskom území. Komunistický režim si neprial posilnenie náboženského ducha obyvateľov v tom smere, aby sa sídlo novej cirkevnej provincie stanovilo v hlavnom meste SSR Bratislava, z toho dôvodu bola za metropolitné sídlo zvolená Trnava. Apoštolská konštitúcia "Praescriptionum sacrosancti" oddelila územie Trnavskej administratúry od Ostrihomskej arcidiecézy a povýšila ju na Trnavskú arcidiecézu. Košická a Rožňavská diecéza boli odčlenené z Jágerskej cirkevnej provincie a podriadené novej, práve vzniknutej Trnavskej cirkevnej provincii. Boli tiež určené hranice slovenských biskupstiev. Apoštolská konštitúcia "Qui divino" ustanovila samotnú provinciu; na jej čele bola za metropolu ustanovená Trnavská arcidiecéza a do provincie patrili sufragánne tieto biskupstvá: Nitrianske, Banskobystrické, Spišské, ktoré boli dosiaľ priamo podriadené Svätej Stolici, a rovnako Rožňavské a Košické biskupstvo. Obe konštitúcie vyhlásil pražský arcibiskup František kardinál Tomášek 6. júla 1978 v trnavskej Katedrále sv. Jána Krstiteľa.
Zmeny v období od pádu komunizmu po súčasnosť.
Ďalšia zmena týkajúca sa organizácie rímskokatolíckej cirkvi na území Slovenska sa udiala v roku 1995. Dňa 31. marca 1995 bola apoštolskou konštitúciou "Pastorali quidem permoti" založená Košická cirkevná provincia. Sufragánnymi biskupstvami sa stali Spišské a Rožňavské biskupstvo. Súčasne došlo k cirkevnoprávnym zmenám i na západnom Slovensku. Trnavská arcidiecéza bola premenovaná na Bratislavsko-trnavskú arcidiecézu a jej sufragánom zostalo Nitrianske a Banskobystrické biskupstvo.
20. januára 2003 bol zriadený Vojenský rímskokatolícky ordinariát na základe Zmluvy medzi SR a Svätou stolicou o duchovnej službe katolíckym veriacim v ozbrojených silách a ozbrojených zboroch Slovenskej republiky. Ordinariát je postavený na úroveň diecézy a má pôsobnosť pre celé Slovensko. Zatiaľ posledné zmeny sa udiali v roku 2008. Hranice biskupstiev patriacich do Západoslovenskej cirkevnej provincie sa upravili 14. februára 2008. Z Bratislavsko-trnavskej arcidiecézy sa vyčlenila Bratislavská arcidiecéza, ktorej arcibiskup sa zároveň stal na úkor toho trnavského arcibiskupom metropolitom, prvým arcibiskupom sa stal Stanislav Zvolenský. Rovnako z území dovtedy náležiacich Nitrianskej a Banskobystrickej diecéze sa vyčlenila nová Žilinská diecéza s biskupom Tomášom Galisom.
Územné rozšírenie cirkvi.
RKC je rozšírená na celom území Slovenska. Historicky až do reformácie bolo prakticky všetko obyvateľstvo územia Slovenska s výnimkou židov rímskokatolícke. Po protireformácii sa rímskokatolícka cirkev znovu stala dominantnou cirkvou Slovenska a od polovice 19. storočia až do začiatku 21. storočia si stabilne udržuje podiel 60-70 % veriacich z celého obyvateľstva. Silné katolícke regióny predstavuje Orava, Kysuce, Šariš a Dolný Spiš či Pohronie okolo Žiaru nad Hronom. Katolicizmus je však prítomný až na výnimky niekoľkých desiatok obcí vo všetkých obciach Slovenska. Najmenší podiel veriacich rímskokatolíkov je v okresoch Medzilaborce (7,3 %), Myjava (13,5 %), Svidník (28,7) a Rožňava (30,4 %).
Súčasná cirkevná organizácia.
Od roku 2008 je funkčný systém 2 cirkevných provincií, deliacich sa na 8 diecéz a ďalej na 107 dekanátov.
Predstavitelia cirkvi.
Najvyššími predstaviteľmi rímskokatolíckej cirkvi na Slovensku sú biskupi, ktorí sú združení v Konferencii biskupov Slovenska (KBS). Slovensko nemá po smrti Mons. Jozefa Tomka žiadneho žijúceho kardinála.
Rehoľné rády a sekulárne inštitúty.
"Pre viac informácií pozri Zoznam mužských rehoľných rádov a združení na Slovensku."
"Pre viac informácií pozri Zoznam ženských rehoľných rádov a združení."
Na Rímskokatolícku cirkev v Slovenskej republike je naviazané tiež fungovanie viacerých mužských a ženských rehoľných rádov a združení, ktoré však pôsobia v štruktúre cirkvi nezávislo a zodpovedajú sa svojim vlastným kongregáciám. Najstarším rádom dokázaným na území krajiny sú benediktíni, ktorí tu zrejme pôsobili ešte pred príchodom sv. Cyrila a Metoda, no preukázateľne na prelome 9. a 10. storočia n.l. K júlu 2016 pôsobilo na Slovensku 29 registrovaných mužských cirkevných rádov, z ktorých 26 bolo viazaných na rímskokatolícku, 1 na gréckokatolícku cirkev (baziliáni) a 1 na obe cirkvi (redemptoristi).
 Na Slovensku rovnako k roku 2020 pôsobilo 43 registrovaných ženských cirkevných rádov, reholí, kongregácií a združení. Z nich tri (redemptoristky, baziliánky a sestry služobnice Nepoškvrnenej Panny Márie) spadajú ku gréckokatolíckej cirkvi, zvyšných 40 k rímskokatolíckej. Rády sa venujú prevažne práci s mládežou a vylúčenými komunitami vo vzdelávacej a sociálne oblasti.
Okrem cirkevných rádov a združení pôsobia na Slovensku tiež viaceré sekulárne inštitúty. Ich členovia z definície "chcú prežívať svoje zasvätenie sa Bohu vo svete zachovávaním evanjeliových rád v kontexte časných štruktúr, aby tak boli kvasom múdrosti a svedkami milosti vo vnútri kultúrneho, hospodárskeho a politického života." Sekulárne inštitúty potvrdil ako novú formu zasväteného života v Cirkvi pápež Pius XII. v roku 1947, aby zasvätení kresťania mohli pôsobiť aj mimo tradičnej sféry kláštorov. Do tejto kategórie sa zaraďujú napr. uršulínky sv. Angely Merici alebo Inštitút Krista Veľkňaza.
Fotogaléria rímskokatolíckych katedrál.
Rímskokatolícka cirkev má na Slovensku 8 katedrál (sídelných chrámov biskupa) a dve konkatedrály v Poprade a v Prešove.
Rímskokatolícke sakrálne stavby a tradície.
"Pre bližšie informácie pozri Zoznam kostolov na Slovensku"&lt;br&gt;
"Pre bližšie informácie pozri Zoznam pútnických miest na Slovensku"
V roku 2017 mala rímskokatolícka cirkev na Slovensku najväčšie zastúpenie kostolov zo všetkých cirkví s počtom 2 627 kostolov (z celkového počtu 4 151 kostolov 63,3 %). V tom neboli zahrnuté iné sakrálne objekty, ktoré nespĺňali definície kostolu podľa danej cirkvi (kaplnky či modlitebne). V Žilinskom kraji je 83,38 % kostolov rímskokatolíckych. V okresoch Čadca, Kysucké Nové Mesto, Námestovo a Tvrdošín sa nachádzajú výhradne rímskokatolícke kostoly. Najstaršie rímskokatolícke kostoly sa datujú do 9. storočia a obdobia Veľkej Moravy, v priebehu storočí sa v ich výstavbe odzrkadlil prakticky každý architektonický sloh prítomný v stredoeurópskom civilizačnom priestore. Slovenským špecifikom je tiež drevená sakrálna architektúra.
Špecifickým typom chrámov v rímskokatolíckej cirkvi sú baziliky minor. Na Slovensku ich ku roku 2019 bolo 15. 
Najmä v období baroka sa rozšíril na Slovensku ďalší druh sakrálnych stavieb špecifický pre katolícku cirkev – kalvárie. Kalvárie plnia okrem náboženského významu tiež krajinno-architektonickú funkciu. Hlavnou časťou kalvárií sú zastavenia krížovej cesty, na začiatku ich bývalo 12, neskôr 14. Zvyčajne sú zakončené kostolom alebo hrobkou Krista ako posledným zastavením.
Pre rímskokatolícke náboženstvo majú význam tiež pútnické miesta. Každá diecéza má viacero pútnických miest, na ktoré sa konajú púte v rôznych obdobiach kalendárneho či cirkevného roka. Najdlhšiu tradíciu majú a najväčšej obľube sa tešia mariánske púte, najmä do Levoče - ku Bazilike Navštívenia Panny Márie na Mariánskej hore a do šaštínskej Baziliky Sedembolestnej Panny Márie. Na levočskej púti na Mariánsku horu v roku 1995 sa pri návšteve vtedajšieho pápeža Jána Pavla II. zúčastnilo 650 000 veriacich, čo je predpokladané najväčšie zhromaždenie v dejinách Slovenska.
Hnutia a spoločenstvá.
Pri RKC fungujú viaceré organizácie, hnutia a spoločenstvá, ktoré sa angažujú v duchovnej, diplomatickej či rodinnej oblasti a práci s mládežou.

</doc>
<doc id="14759" url="https://sk.wikipedia.org/wiki?curid=14759" title="Doba medená">
Doba medená



</doc>
<doc id="14763" url="https://sk.wikipedia.org/wiki?curid=14763" title="Alkoholizmus">
Alkoholizmus

Alkoholizmus alebo etylizmus je závislosť na alkohole (chem. etanole).
Výskyt.
Alkoholová závislosť patrí k najrozšírenejším formám závislostí.
Z dvoch tretín severoamerickej populácie, ktorá konzumuje alkohol, 10% sú alkoholici a 6% skonzumuje viac ako polovicu všetkého alkoholu.
Príčiny.
Príčiny alkoholovej závislosti sa nedajú ľahko vysvetliť. Často sa označuje ako „choroba z nadbytku“, pretože je neznáma medzi domorodými ľuďmi pred tým, ako sú kolonizovaní.
Následky.
Dnes je alkoholizmus hlavný problém verejného zdravia v Severnej Amerike, ktorý stojí každoročne svojich obyvateľov 170 miliárd USD. Alkoholizmus je život ohrozujúca závislosť, ktorá často končí smrťou následkom chorôb orgánov ako pečeň, podžalúdková žľaza alebo obličky, ďalej následkom vnútorného krvácania, degenerácie mozgu, otravy alkoholom alebo samovraždy. Alkoholizmus je tiež hlavný prispievajúci faktor pre úrazy hlavy, dopravné nehody, násilie a prepadnutia, ako aj vedúca príčina neurologických a iných medicínskych problémov (napr. cirhóza pečene).
Neliečená alkoholová závislosť spôsobuje problémy:
Liečba.
Cieľom liečby je úplná abstinencia a dosahuje sa kombináciou farmakologickej liečby, averzívnej liečby (cieľom je dosiahnutie odporu voči droge), psychoterapie a socioterapie (kluby abstinentov a pod.). Môže mať formu ambulantnú či ústavnú. Úspešnosť sa pohybuje v rozmedzí 40 - 60% a je vo veľkej miere podmienená ochotou spolupracovať zo strany pacienta. Liečbu je potrebné v niektorých prípadoch zopakovať.
Alkoholovú závislosť je ťažšie vyliečiť a je značne škodlivejšia než závislosť na väčšine iných návykových látok. Fyzické symptómy pri abstinencii od alkoholu vyzerajú podobne ako symptómy abstinencie od heroínu.

</doc>
<doc id="14766" url="https://sk.wikipedia.org/wiki?curid=14766" title="Vybrané slová">
Vybrané slová

Takzvané vybrané slová sú tie slová domáceho pôvodu v slovenčine (analogicky v češtine), v ktorých sa po obojakých spoluhláskach (čiže po "b", "m", "p", "r", "s", "v", a "z") vo vnútri slova píše „y/ý“ a nie „i/í“. Niekedy sa k obojakým spoluhláskam zaraďuje i "l" () a "f." 
Vybrané slová v slovenčine.
V slovenčine existujú tieto vybrané slová:
Vybrané slová v češtine.
V češtine je písmeno "r" považované za tvrdé (jeho mäkkým variantom je "ř"). Naopak je obojakým písmenom "l", nakoľko čeština nemá písmeno "ľ".

</doc>
<doc id="14767" url="https://sk.wikipedia.org/wiki?curid=14767" title="Karel Kryl">
Karel Kryl

Karel Kryl (* 12. apríl 1944, Kroměříž – † 3. marec 1994, Mníchov, Nemecko) bol český pesničkár a básnik.
Život.
Známy ako „"básnik s gitarou"“, bol jedným z najvýznamnejších predstaviteľov českého protestsongu v rokoch 19681993. Piesne si písal sám, v jeho repertoári boli ako krátke úderné pamfletické piesne, tak aj dlhšie poetické a melancholické skladby. Otec i starý otec boli kníhtlačiarmi. V 50. rokoch bola ich rodinná tlačiareň zlikvidovaná komunistami. Karel Kryl chcel byť spočiatku hrnčiarom po pradedovi, neskôr sa ale celkom oddáva hudbe a poézii. Pieseň „"Nevidomá dívka"“ nahrala a vydala v roku 1968 kapela The Bluesmen s vynikajúcou Hankou Ulrychovou. V ostravskom štúdiu nahral v roku 1968 ďalšiu Krylovu pieseň „"Král a klaun"“ Arnošt Bracháček. Jeho piesne prespievali po roku 1989 mnohí umelci.
Jeho prvá platňa bola vydaná pol roka po invázii vojsk Varšavskej zmluvy do Česko-Slovenska, pričom titulná skladba „"Bratříčku, zavírej vrátka"“ vznikla úplne spontánne v noci 22. augusta 1968 ako okamžitá reakcia na vpád vojsk Varšavskej zmluvy do ČSSR. Karel Kryl odišiel z Česko-Slovenska 9. septembra 1969 na pesničkársky festival, ktorý sa konal na západonemeckom hrade Waldeck. Po dvoch týždňoch sa rozhodol podať žiadosť o politický azyl a v Nemecku tak zostal ďalších 20 rokov.
V roku 1975 sa po poldruharočnom manželstve rozviedol so svojou prvou ženou. Spolupracoval s redakciou rádia Slobodná Európa, najskôr externe, od roku 1983 ako jej stály zamestnanec. Po novembri 1989 sa na čas vrátil späť do vlasti. Vystupoval proti prechmatom politikov, Klausovej ekonomickej reforme a rozdeleniu Česko-Slovenska, ktoré sa ho hlboko dotklo. Karel Kryl zomrel 3. marca 1994 v mníchovskej nemocnici na infarkt myokardu.
Karel Kryl je držiteľom striebornej pamätnej medaily Karlovej univerzity za prínos pre duchovný rozvoj a morálnu podporu národa in memoriam (1994). Bol ocenený "Cenou Františka Kriegla" (1995) a cenou českej Grammy ("Sieň slávy" – 1995) a 28. októbra 1995 mu prezident Václav Havel udelil in memoriam medailu "Za zásluhy II. stupňa".

</doc>
<doc id="14769" url="https://sk.wikipedia.org/wiki?curid=14769" title="Prašník (hradisko)">
Prašník (hradisko)

Prašník je praveké hradisko, ktoré sa nachádza asi v polovici cesty č. 499 medzi obcou Prašník a obcou Košariská, vo východnej časti pohoria Malé Karpaty.
Opis.
Rozkladá sa na ploche . Obkolesujú ho pásy opevnení a vnútorne ho členia do troch areálov. Sever vápencového výbežku na ktorom hradisko stojí obmýva riečka Holeška.
Dejiny.
Najstaršie osídlenie pochádza z neskorej kamennej doby (asi 3000 pred Kr.), kedy tu stálo menšie palisádové opevnenie s obytnou stavbou.
Takmer zaniknuté opevnenie je znovuobývané koncom starej bronzovej doby (asi 1500 pred Kr.). Obyvatelia zdokonaľujú opevnenie prehĺbením priekopy a zvýšením valu, vystuženého drevom.
Rozmach zažíva v neskorej bronzovej dobe. Novo prichádzajúce obyvateľstvo opäť vybudovalo pôvodné opevnenia a rozšírilo hradisko o dva areály. Priekopa zo starej bronzovej doby už nebola obnovená, dokonca tu stálo niekoľko príbytkov. Tie mali konštrukciu z hrabovej guľatiny, husto vypletenú prútím. Steny boli do hladka vymazané hlinou. Domy slúžili iba na prespanie, život sa odohrával na voľnom priestranstve. V hradisku sa našli aj nepriame dôkazy o kovolejárskej dielni. V tomto období možno sledovať aj sociálne vrstvenie v hradisku, keď na akropole boli nájdené dokonalejšie šperky ako v nižšie postavených častiach hradiska. Úpadok bol privodený po požiari z 8. storočia pred Kr.
Na krátky čas ožíva v mladej železnej dobe, keď ho obývali Kelti v druhom, alebo prvom storočí pred Kr. Nezanechali tu však výraznejšie stopy.
Pevnostný systém zdokonalili až Slovania, ktorých nálezy sú doložené v 9. až 10. storočí. Urovnali ruiny opevnenia z neskorej bronzovej doby a postavili kamenný múr, spevnený guľatinou. V druhom areáli boli obydlia čiastočne zahĺbené do skalnatého podložia. Na akropole vyrastajú iba nadzemné kolové stavby.
Pravdepodobne najväčší význam hradisko zažívalo, keď sa na týchto miestach stretali územné záujmy Uhorska a Českého štátu. Po upokojení pomerov stratilo svoj význam a osídlenie sa presunulo na rovinu.
V čase úplného zániku, to je v 11. až 12. storočí, sa objavili prvé známky slovanského osídlenia vo Vrbovom. V západnej časti mesta sa našli polozemnice podobné obydliam z druhého areálu s črepovým materiálom z 12. – 13. storočia. Je možné, že pri vzniku mesta Vrbové stálo práve toto hradisko.

</doc>
<doc id="14770" url="https://sk.wikipedia.org/wiki?curid=14770" title="Jozef Škultéty">
Jozef Škultéty

Prof. dr. Jozef Škultéty (* 25. november 1853, Potok – † 19. január 1948, Martin) bol slovenský literárny kritik, historik, jazykovedec, publicista a prekladateľ. Pochovaný je na Národnom cintoríne v Martine.
Život.
Študoval na slovenskom gymnáziu v Revúcej, po jeho ukončení zložil učiteľské skúšky v Kláštore pod Znievom a stal sa učiteľom na ľudovej škole vo Vrútkach. V štúdiách pokračoval v Budapešti a stal sa budapeštianskym dopisovateľom Národných novín. Potom pracoval na školskom inšpektoráte v Rimavskej Sobote, kde pomáhal pri zostavovaní školských učebníc. 
V roku 1879 odišiel do Martina a stal sa úradníkom novozaloženej českej banky Slávia. Spočiatku spoločne s Vajanským, neskôr sám redigoval obnovené Slovenské pohľady (v rokoch 1881 – 1919). Neskôr bol aj ich vydavateľom. Súčasne bol aj redaktorom Národných novín. Redigoval Slovenskú knižnicu, časopis Muzeálnej slovenskej spoločnosti, Letopis Matice slovenskej a Zborník Matice slovenskej. Za priestupky a politické postoje bol šesťkrát odsúdený. V rokoch 1938-1948 bol aj predsedom Muzeálnej slovenskej spoločnosti.
Písal o významných osobnostiach slovenskej literatúry, pre maďarskú verejnosť vydal stručné "Dejiny slovenskej literatúry". Literatúru pokladal za hlavný prejav národného života ("Stodvadsaťpäť rokov zo slovenského života, O Slovákoch"). Prekladal z ruskej literatúry.
V roku 1939 pri vzniku 1. Slovenskej republiky pomenovali po ňom 2. pešiu divíziu armády SR.
Vzťah k Masarykovi a Hlasistom.
Pre Škultétyho bol charakteristický opatrný prístup k predstaviteľom československej orientácie. Nezúčastnil sa na veľkej Československej národopisnej výstavy v Prahe v roku 1895, kde bolo zo Slovenska 115 účastníkov, do Prahy zavítal až na oslavy storočnice narodenia Františka Palackého v roku 1898. V roku 1887 v Martine pod hlavičkou Živeny zorganizovali výstavu slovenských výšiviek, medzi hosťami zo zahraničia bol aj T. G. Masaryk, s ktorým sa stretli Škultéty aj Vajanský. Masaryk sa potom na Slovensko (do Bystričky) vracal každé leto a redakciu Národných Novín pravidelne navštevoval. Popri zhode v odmietaní Riegrovej pro-uhorskej politiky ostávali rozpory ohľadom Vajanského orientácie na Rusko, ktoré kulminovali Vajanského článkom v Národných Novinách o Masarykových postojoch: 
"...tento pán popísal ľahtikárskym priamo židovsko feuilletonistickým spôsobom nielen neumné, ale žiaľ, i nesvedomité triviálnosti o rusko-poľskej otázke". 
Masaryk Martin a Škultétyho s Vajanským naďalej navštevoval, hoci ich názory sa nezblížili. Svoju motiváciu v liste Kramářovi v r. 1889 vysvetľoval:
"...pro naše plány střízlivé jejich posuzování je nutné. Tak jako vy, soudím i já, proto šel jsem a chodím tam k nim a navazuji osobní styky pro budoucnost. Oni ... nesmějí ani věděti, že je , řekl bych, studujeme, tak jsou nekritičtí a snaha odlišet se od nás literárně, vede je teď k rusismu slovnému i politickému, nebo slovenština není právě než čeština, a kto z ní něco jiného chce dělati, s ní samé to nesvede, ergo - rusism."
Vzájomná nevraživosť sa vystupňovala v r. 1901, keď Škultéty napísal seriál článkov v Národných novinách s názvom "Literatúra a obrodenie".
Škultétyho koncepcia slovenských literárnych dejín.
Hoci Škultéty nikdy nenapísal vlastné dejiny slovenskej literatúry (ak odhliadneme od náčrtu písaného pre maďarské obecenstvo), mal vlastnú koncepciu týchto dejín, ktoré sa v mnohom líšili od Vlčkových, na ktorých spolupracoval. V najucelenejšej podobe ich vyjadril v 1. ročníku Slovenských pohľadov. V Škultétyho ponímaní sa slovenské literárne dejiny začínajú bernolákovcami - jazykovedným dielom Bernoláka a básnickým dielom Hollého. Na nich nadviazal Štúr. Škultéty neprikladal veľký význam česky písanej literatúre v Uhorsku, táto podľa neho neprispela podstatne k slovenským literárnym dejinám. 
Prevrat v r. 1918.
Potom, ako V. Šrobár na sociálno demokratickej manifestácii v Liptovskom Mikuláši 1. mája 1918 prečítal svoju rezolúciu (tzv. Mikulášsku rezolúciu), sa túto spoločne s M. Hodžom a ďalšími účastníkmi budapeštianskeho stretnutia v záujme maximálneho propagandistického účinku snažili rozšíriť do čo najväčšieho počtu tlačových orgánov doma i v zahraničí. J. Škultéty v Národných novinách publikoval text rezolúcie 4. mája, zmenil však kľúčovú Šrobárovu formuláciu a miesto "uhorskej vetvy česko-slovenského kmeňa" uviedol "Slováci" s poznámkou pod čiarou, že toto pomenovanie je v texte rezolúcie ináč označené.
Predseda SNS M. Dula, ktorý rukopis Šrobára Škultétymu odovzdal, písal o tom v liste z 3. mája nasledovne:
""...Dobre som tušil, že J. Šk. bude mať poznámky v otázke publikovania Mikulášskej rezolúcie. Pozastavil sa menovite na dva razy v nej prichodiacom pasuse, v ktorom je reč o "vetve československého kmeňa". On je zajedno tej mienky, že pre ne naša cenzúra pravdepodobne celú rezolúciu strajkne, a za druhé, že také označenie nás Slovákov sa s jeho náhľadom nezrovnáva, pokiaľ on je redaktorom NN ho nepripustí v časopise skrze neho redigovanom užívať."
Škultéty sa zúčastnil dopoludňajšej časti dôvernej porady SNS v Turčianskom Sv. Martine 24. 05. 1918, ale aktívne sa nezapojil do rokovania. V zápisnici je zmienka o tom, ako predseda M. Dula žiada 
"...aby "Národným Novinám" bolo naložené, žeby redakcia rešpektovala uznesenie predsedníctva"" 
a na inom mieste 
"...Národné Noviny, ako orgán strany sa vyzývajú, aby články predsedníctvom doposlané bez premeny uverejňovaly". 
Škultéty sa martinského deklaračného zhromaždenia 30. októbra 1918 ako "českého podniku" nezúčastnil. Jeho meno nefiguruje ani medzi 106 signatármi deklarácie ani medzi členmi výkonného výboru Slovenskej národnej rady, ktorej menoslov uverejnili Národné Noviny 7. novembra 1918. Až v definitívnej zostave Národnej rady, ktorú vytvorili kooptovaním (a jej zoznam bol uverejnený až v r. 1930) sa Škultéty ocitol na 9. mieste za Turiec.
V polovici novembra (12. novembra 1918 čsl. vojská obsadili Turč. Sv. Martin) víta Škultéty udalosti: 
"...Konečne, keď slovenskému národu začínalo byť najhoršie, z lona veľkých udalostí svetovej vojny vychodí československý národ ako jednotný, slobodný štátny celok". 
15. novembra 1918 boli české vojská nútené odstúpiť do Ostravy. Minulé spory s Hodžom a Šrobárom spôsobili, že Škultéty nebol vymenovaný za člena slovenského klubu pražského parlamentu - Revolučného národného zhromaždenia. Jeho rozsiahla erudícia v oblasti slovenskej histórie a slovensko-maďarských vzťahov však bola dôvodom, prečo bol dočasnou čsl. vládou požiadaný (spolu s Fedorom Houdkom a Igorom Hrušovským), aby sa zúčastnil práce parížskej mierovej konferencie, na ktorú odcestoval 11. januára 1919 a na ktorej zotrval do 23. marca 1919.
Od roku 1919 sa (spolu s J. Vlčkom) stal doživotným správcom Matice slovenskej. V rokoch 1921-1923 pôsobil ako pedagóg na Filozofickej fakulte Univerzity Komenského v Bratislave. Na Karlovej univerzite v Prahe mu bol udelený v roku 1921 titul Doktor honoris causa. 14. septembra 1921 bol dekrétom prezidenta Masaryka vymenovaný za prvého profesora v odbore reči a literatúry československej na Univerzite Komenského a prvým slovenským profesorom na Filozofickej fakulte vôbec. Tiež pôsobil na FF UK ako prodekan.
Vzťah k HSĽS.
V r. 1937 Škultéty vstúpil do HSĽS. Na tzv. manifestácii slovenského národa 5. októbra 1938 v Žiline vystupujúc v gardistickej uniforme vyzýval poslancov HSĽS "aby vytrvali na pevnom slovenskom stanovisku", t. j. autonómii. Neskôr, 1. augusta 1940, prijal funkciu podpredsedu štátnej rady (predseda Dr. Viktor Ravasz, podpredseda Škultéty a spišský biskup Vojtaššák).
Vzťah k Vojtechovi Tukovi.
Dobré vzťahy medzi Škultétym a Vojtechom Tukom boli všeobecne známe. V roku 1929 sa v Tukovom procese sám prihlásil za svedka a svedčil v prospech obvineného Tuku. Potom, ako sa Tuka stal predsedom slovenskej vlády, vymenoval 12. decembra 1940 Škultétyho za člena Kultúrnej komisie pri predsedníctve vlády.
Pred národným súdom.
Porážku Slovenského štátu komentoval slovami:
"...Škoda, že pre cudzie záujmy nemôžeme ísť ďalej".
V rokoch 1946-47 stál Škultéty pred národným súdom za kolaboráciu s ľudáckym režimom. Slovenská národná rada vo februári 1947 zastavila stíhanie vtedy 94-ročného Škultétyho vzhľadom na vysoký vek a malú aktivitu, ktorú počas vojny vyvíjal. 
Dielo.
Literárna história:
Vedecké dielo:
Jazykovedné práce:
Edičné práce – spisy:
Iné:
Preklady:
Výbery:

</doc>
<doc id="14787" url="https://sk.wikipedia.org/wiki?curid=14787" title="Inkubačná doba (lekárstvo)">
Inkubačná doba (lekárstvo)



</doc>
<doc id="14788" url="https://sk.wikipedia.org/wiki?curid=14788" title="Inkubačná doba">
Inkubačná doba



</doc>
<doc id="14795" url="https://sk.wikipedia.org/wiki?curid=14795" title="2011">
2011

Rok 2011 (MMXI) bol kalendárny rok, ktorý v súlade s gregoriánskym kalendárom začal v sobotu 1. januára a skončil v sobotu 31. decembra.
Rok 2011 je označený za:

</doc>
<doc id="14796" url="https://sk.wikipedia.org/wiki?curid=14796" title="2012">
2012

Rok 2012 (MMXII) bol priestupný kalendárny rok, ktorý v súlade s gregoriánskym kalendárom začal v nedeľu 1. januára a skončil v pondelok 31. decembra.

</doc>
<doc id="14797" url="https://sk.wikipedia.org/wiki?curid=14797" title="2013">
2013

Rok 2013 (MMXIII) bol kalendárny rok, ktorý v súlade s gregoriánskym kalendárom začal v utorok 1. januára a skončil v utorok 31. decembra.

</doc>
<doc id="14798" url="https://sk.wikipedia.org/wiki?curid=14798" title="2014">
2014

Rok 2014 (MMXIV) bol kalendárny rok, ktorý v súlade s gregoriánskym kalendárom začal v stredu 1. januára a skončil v stredu 31. decembra.
Rok 2014 bol Organizáciou Spojených národov vyhlásený za:

</doc>
<doc id="14803" url="https://sk.wikipedia.org/wiki?curid=14803" title="Charlize Theronová">
Charlize Theronová

Charlize Theronová (* 7. august 1975, Benoni, Južná Afrika) je juhoafrická filmová herečka, držiteľka Oscara za hlavnú úlohu vo filme "Monštrum" (2003). 

</doc>
<doc id="14804" url="https://sk.wikipedia.org/wiki?curid=14804" title="Cholera">
Cholera

Cholera je nebezpečná hnačková infekčná choroba, ktorej pôvodcom je gramnegatívna baktéria "Vibrio cholerae", najčastejšie biotypy "Vibrio cholerae" a "Vibrio El Tor".
Ochorenie bolo prvýkrát vedecky opísané v 16. storočí portugalským lekárom Garciom de Orta. K ďalším vedcom, ktorí mali najväčší podiel na boji s touto chorobou, patrili John Snow, ktorý v roku 1854 prišiel na súvislosť medzi cholerou a pitnou vodou, a Robert Koch, ktorý identifikoval Vibrio cholerae ako mikroorganizmus, ktorý je príčinou choroby. Baktériu však ako prvý izoloval 30 rokov pred Kochom taliansky anatóm Filippo Pacini.
Zdroj, spôsob nákazy a prenos infekcie.
Zdrojom nákazy je výhradne človek – chorý alebo bacilonosič. Človek sa infikuje alimentárnou cestou – pitnou vodou znečistenou výkalmi alebo kontaminovanými potravinami (najčastejšie nedostatočne tepelne upravenými rybami). Infekcia sa len zriedkavo prenáša priamo z človeka na človeka. "Vibrio cholerae" je schopné prežívať vo vode niekoľko rokov, v jedle až 6 týždňov. Doba prežitia rastie s klesajúcou teplotou.
Patogenéza a infekčnosť.
Ak človek skonzumuje dostatočne veľkú dávku vibrií (cca 1 milión baktérií u inak zdravého dospelého; väčšina totiž neprežije nízke pH žalúdočnej šťavy), časť z nich prejde až do tenkého čreva a tu sa začne množiť. Vibrio cholerae produkuje enterotoxín nazývaný choleratoxín, ktorý je príčinou vodnatých hnačiek – človek tak môže strácať až 25 litrov vody denne. Baktéria nepoškodzuje priamo črevnú stenu, ale svojim toxínom pôsobí na reguláciu chloridového kanála, známeho ako CFTR (z anglického "cystic fibrosis transmembrane conductance regulator"). Tento objav viedol k hypotéze, že nositelia génu pre cystickú fibrózu sú chránení pred ťažkými formami infekcie, pretože ich chloridový kanál má porušenú funkciu a nedochádza k tak rýchlej strate tekutín. Vysvetľovalo by to i štatisticky vyšší výskyt cystickej fibrózy v populáciách, ktoré boli v minulosti vystavené epidémiám cholery. Zatiaľ sa však tieto predpoklady nepodarilo dostatočne spoľahlivo experimentálne overiť.
Zistilo sa, že citlivosť človeka na choleru (a ostatné infekčné hnačkovité ochorenia) je do istej miery podmienená jeho krvnou skupinou. Najcitlivejší sú ľudia s krvnou skupinou 0, naopak najodolnejší sú jedinci s krvnou skupinou AB. Medzi nimi – čo sa týka citlivosti na infekciu – sa nachádzajú krvné skupiny A a B, pričom A je o niečo odolnejšia ako B.
Zvýšenú citlivosť na ochorenie majú ďalej ľudia s oslabeným imunitným systémom, so zníženou kyslosťou žalúdočnej šťavy, užívajúci antacidá a podvyživení.
Imunita.
Je prevažne viazaná na sekrečné protilátky dvojakého typu – antibakteriálne (proti samotnému pôvodcovi choroby) a antitoxické (proti toxínu, ktorý produkuje).
Inkubačná doba.
Inkubačná doba je niekoľko hodín až dní.
Klinické príznaky.
Príznaky sú pomerne nešpecifické: kŕčovité bolesti brucha, vodnatá hnačka (až jeden liter za hodinu), horúčka, nevoľnosť a zvracanie. Výsledkom je dehydratácia, rozvrat vnútorného prostredia a acidóza, ktoré sa klinicky prejavujú smädom, svalovými kŕčmi, slabosťou, zníženým turgorom (napätím) kože a vpadnutím očných bulbov. Dochádza k veľkým stratám draslíka, anúrii, cirkulačnému kolapsu a cyanóze. Ochorenie v ťažkých prípadoch končí i smrťou, v dôsledku zlyhania cirkulácie z veľkej straty vody a elektrolytov. Smrť môže nastať v priebehu niekoľkých málo hodín, najmä u oslabených jedincov a detí.
Diagnostika.
Na chorobu treba myslieť u pacientov s vodnatými hnačkami a nedávnou návštevou oblastí s častým výskytom tohoto ochorenia. Dokazuje sa prítomnosťou vibrií v stolici (mikroskopicky a kultivačne) alebo krvnými testami na prítomnosť protilátok.
Prevencia.
Hoci v Európe je cholera v súčasnosti skôr raritným ochorením, znalosť preventívnych postupov je dôležitá najmä pri cestách do krajín tretieho sveta. Účinnú prevenciu predstavuje umývanie rúk, prevarenie vody alebo jej dezinfekcia, dodržiavanie základných hygienických pravidiel pri zaobchádzaní s potravinami.
Ďalšou možnosťou je očkovanie, ktoré však nie je spoľahlivé a účinkuje len na pol roka. Injekčne podávané očkovacie látky, ktoré obsahovali antigény Vibrio cholerae, neboli účinné. Rovnako sa neosvedčila imunizácia deaktivovaným variantom toxínu – tzv. "choleragenoidom". V súčasnosti sa používa kombinovaný imunizačný preparát, obsahujúci inaktivované vibriá i toxín. Užíva sa perorálne.
Sekundárna prevencia (v prípade vypuknutia epidémie) spočíva v nasledovných krokoch:
Liečba a prognóza.
Liečba spočíva v nahradzovaní stratenej vody a minerálov, pretože príčinou smrti býva práve ťažká a rýchla dehydratácia. Pri ľahších prípadoch dostatočným pitím – najlepší je soľno – glukózový roztok vyvinutý na tento účel. Pri ťažších prípadoch s veľkými stratami tekutín je nutné intravenózne doplnenie, nasadzujú sa antibiotiká.
Tetracyklínové antibiotiká skracujú trvanie a zlepšujú priebeh ochorenia. Objavuje sa však čoraz častejšie rezistencia (odolnosť) vibrií na túto skupinu a otázny je aj ich vplyv na celkovú mortalitu.
Úplne rozvinutá neliečená cholera je smrteľná asi v 50 % prípadov, v rozvinutých krajinách pri skorej diagnóze a dostupnosti lekárskej starostlivosti umiera okolo 0,75 % pacientov. Úmrtnosť pri epidémiach v chudobných krajinách sa v posledných 20 rokoch pohybuje medzi 3 – 15 %.
Cholera v histórii.
Prvá dokázateľná epidémia cholery je známa z Indie (6. storočie pred Kr.). Ochorenie má pravdepodobne pôvod na Indickom subkontinente, pričom ako bakteriálny rezervovár slúžila rieka Ganga. Cholera sa šírila pozdĺž obchodných ciest do ďalších oblastí – najskôr do Ruska a neskôr do Európy a Severnej Ameriky. V Európe a Severnej Amerike dnes nepredstavuje zdravotnícky problém, vďaka filtrácii a chlórovaniu pitnej vody.
V minulosti museli lode, kde bol niekto z cestujúcich alebo posádky infikovaný cholerou, vyvesiť žltú vlajku – takéto lode sa nesmeli vylodiť v žiadnom prístave a boli dané do karantény.
Cholera v Uhorsku.
V Uhorsku bola posledná veľká epidémia cholery v lete a na jeseň roku 1892. Množstvo správ o jej šírení bolo v Národných novinách XXIII. Napríklad v čísle 91 a 92 z augusta je článok "Ako chovať sa počas cholery?", z ktorého sa dozvedáme o primitívnych postupoch vtedajšej medicíny, ako ich opisoval vo svojej tvorbe aj Martin Kukučín.

</doc>
<doc id="14808" url="https://sk.wikipedia.org/wiki?curid=14808" title="Chevy Chase">
Chevy Chase

Cornelius Crane "Chevy" Chase (* 8. október 1943, Lower Manhattan, New York, štát New York, USA) je americký herec a držiteľ ceny Emmy.

</doc>
<doc id="14810" url="https://sk.wikipedia.org/wiki?curid=14810" title="Divá kačica (hviezdokopa)">
Divá kačica (hviezdokopa)

Divá kačica (iné názvy: Messier 11, M 11, NGC 6705) je otvorená hviezdokopa v súhvezdí Štít. Objavil ju Gottfried Kirch v roku 1681. Je jednou z najbohatších a najkompaktnejších známych otvorených hviezdokôp. 
Všeobecné informácie.
Hviezdokopa Divá kačica obsahuje približne 2 900 hviezd. Nachádza sa necelé 2° juhovýchodne od hviezdy beta Scuti. Má vejárovitý tvar a asi 500 z hviezd v nej je jasnejších ako 14. magnitúda a najjasnejšie z nich dosahujú 8. magnitúdu, takže sa náznakovo dá objaviť aj poľným ďalekohľadom, ale v plnej kráse ju uvidíme až pomocou malého hvezdárskeho ďalekohľadu. Primerane výkonný ďalekohľad rozlíši aj jednotlivé hviezdy. M 11 sa na rozdiel od mnohých iných otvorených hviezdokôp javí ako pomerne kompaktná. Pri letmom pohľade pripomína nahustenú guľovú kopu, rozloženú na jednotlivé hviezdy. Priemerná priestorová hustota hviezd je 1 200-krát a v najhustejších častiach dokonca 10 000-krát väčšia ako v okolí Slnka Jej vzdialenosť je asi 5 700 svetelných rokov, uhlový priemer 14´, skutočný priemer je 25 ly a jej vek asi 250 až 300 miliónov rokov.

</doc>
<doc id="14811" url="https://sk.wikipedia.org/wiki?curid=14811" title="M11">
M11

M11 môže byť:

</doc>
<doc id="14812" url="https://sk.wikipedia.org/wiki?curid=14812" title="NGC 6705">
NGC 6705



</doc>
<doc id="14814" url="https://sk.wikipedia.org/wiki?curid=14814" title="Činka (hmlovina)">
Činka (hmlovina)

Činka (iné názvy: Messier 27, M 27, Dumbbell, NGC 6853) je planetárna hmlovina v súhvezdí Líška. Je to prvá planetárna hmlovina, ktorá bola objavená. Učinil tak Charles Messier v roku 1764. Je to tiež jedna z najjasnejších planetárnych hmlovín.
Všeobecné informácie.
Hmlovina Činka je od Zeme vzdialená približne 1 250 svetelných rokov. Táto zaujímavá planetárna hmlovina skutočne svojím tvarom vo väčších ďalekohľadoch pripomína činku. Vďaka svojej jasnosti 7,4 magnitúdy a priemeru približne 8 oblúkových minút je ľahko pozorovateľná pomocou ďalekohľadu (binokuláru). Je tiež veľmi vďačným objektom amatérskych pozorovaní. Dá sa však ľahko vidieť aj v ďalekohľadoch s objektívom alebo triédroch asi 3° od hviezdy gama Sagittae. Je to pravdepodobne prstencová hmlovina videná zboku. Jej jasnosť, 7,6 mag. je iba o 0,1 magnitúd menšia ako jasnosť bližšej a väčšej hmloviny Helix (Slimák). Centrálna hviezda tejto hmloviny je modrastý trpaslík s teplotou asi 85 000 °C, ktorý svojím žiarením spôsobuje svietenie okolitého plynu. Má spektrálny typ O7 a jasnosť 13,4 mag. Podľa najnovších výskumov je to pravdepodobne dvojhviezda, ktorá sa však nedá rozlíšiť. Uhlový priemer hmloviny je 8,0´ krát 5,7´, skutočný odhadujeme na dva a pol svetelného roka. Odhaduje sa, že je stará asi 3 000 až 4 000 rokov. Je to tiež obľúbený objekt pre astrofotografov.

</doc>
<doc id="14815" url="https://sk.wikipedia.org/wiki?curid=14815" title="NGC 6853">
NGC 6853



</doc>
<doc id="14816" url="https://sk.wikipedia.org/wiki?curid=14816" title="M27">
M27



</doc>
<doc id="14821" url="https://sk.wikipedia.org/wiki?curid=14821" title="Peter Dubovský (biskup)">
Peter Dubovský (biskup)

 Peter Dubovský, SJ (* 28. jún 1921, Rakovice – † 10. apríl 2008, Ivanka pri Dunaji) bol tajný biskup počas prenasledovania Cirkvi, neskôr pomocný biskup Banskobystrickej diecézy a titulárny biskup sídla Carcabia.
Ľudovú školu navštevoval vo svojom rodisku a meštiansku školu v neďalekom Vrbovom. V roku 1935 začal navštevovať gymnázium v Trnave, pokračoval v Ružomberku a v roku 1944 zmaturoval na gymnáziu v Kláštore pod Znievom. Neskôr vstúpil do Spoločnosti Ježišovej a od roku 1947 začal študovať teológiu a filozofiu na vysokej škole v Brne.
Za kňaza bol vysvätený tajne 24. decembra 1950. Hneď nato ho internovali v koncentračnom tábore v Podolínci, odkiaľ nastúpil na základnú vojenskú službu v Pomocných technických práporoch (PTP). 18. mája 1961 prijal v Prahe tajne biskupskú vysviacku. Najprv odmietol vysvätenie za biskupa, odvolávajúc sa na pravidlá svojej rehole (jezuiti majú zakázané prijímať úrady a funkcie). Z Ríma od pápeža Jána XXIII. prišla stručná odpoveď: „Treba poslúchať!“. Po tomto prijal biskupskú vysviacku z rúk Dominika Kaľatu, takisto tajne vysväteného biskupa. V roku 1962 ho v procese s inými príslušníkmi reholí odsúdili a vo väzení bol do roku 1967. 28. októbra 1967 Dubovský tajne vysvätil Jana Blahu za biskupa, ktorý neskôr vysvätil za biskupa Felixa Mariu Davídka. Verejne sa mohol venovať duchovnej činnosti až od roku 1969, nie však ako biskup, ale len ako kaplán v Nitrianskom Pravne a neskôr ako farár v Novej Lehote (dnes miestna časť Handlovej).
12. januára 1991 ho pápež Ján Pavol II. menoval za pomocného biskupa banskobystrickej rímskokatolíckej diecézy s titulárnym sídlom Carcabia. Od roku 1993 pôsobil ako generálny vikár Banskobystrickej diecézy. Úradu sa zriekol 30. júla 1997 vo veku 76 rokov a stal sa emeritným biskupom.
V rokoch 1991 až 1999 zastával funkciu predsedu Spolku sv. Vojtecha v Trnave. V rokoch 19952000 pôsobil vo funkcii generálneho sekretára Konferencie biskupov Slovenska. Pedagogicky pôsobil na Teologickej fakulte Trnavskej univerzity a na Teologickom inštitúte v Banskej Bystrici – Badíne.
V roku 2005 sa presťahoval do komunity v Ivanke pri Dunaji. V tom istom roku mu udelili v rodnej obci titul „Čestný občan obce Rakovice“.
Zomrel dňa 10. apríla 2008 o 18. hodine v Senioráte Spoločnosti Ježišovej v Ivanke pri Dunaji. Pochovaný bol 16. apríla 2008 v Trnave v krypte pod Katedrálou svätého Jána Krstiteľa.

</doc>
<doc id="14822" url="https://sk.wikipedia.org/wiki?curid=14822" title="Jozef Feranec">
Jozef Feranec

Jozef Feranec (* 14. marec 1910, Pobedim – † 3. máj 2003, Banská Bystrica) bol slovenský emeritný rímskokatolícky biskup, v rokoch 1972 – 1990 diecézny biskup banskobystrickej diecézy.
Životopis.
Narodil sa 14. marca 1910 v Pobedime. Gymnázium navštevoval v Novom Meste nad Váhom, Trnave a Banskej Bystrici. Teológiu študoval v rokoch 1928 – 1932 v Banskej Bystrici. Za kňaza ho 18. decembra 1932 vysvätil banskobystrický biskup Marián Blaha. Po kaplánskych rokoch v Detvianskej Hute, Lovčici-Trubíne, Hriňovej a vo Zvolene sa stal farárom vo Zvolene. Od roku 1938 vo Zvolene vyučoval na zvolenskom gymnáziu náboženstvo a latinčinu. Od roku 1946 do roku 1948 spravoval farnosť Koš, následne sa vrátil do Zvolena, kde pôsobil ako dekan. Po internácii v Močenku v rokoch 1950 – 1952 pôsobil ako farár v Partizánskom, Slovenskom Pravne a Kláštore pod Znievom. V rokoch 1970 – 1973 bol farárom a dekanom v Martine.
Za diecézneho biskupa Banskobystrickej diecézy ho vymenoval pápež Pavol VI. 19. februára 1973. Vysvätený bol 3. marca 1973 v Nitre spolu s Júliusom Gábrišom a Jánom Pásztorom. Hlavným svätiteľom bol neskorší kardinál Agostino Casaroli, architekt východnej politiky Svätej stolice za pontifikátu Jána XXIII. a Pavla VI. Spolusvätiteľmi boli vtedajší apoštolský administrátor pražský František Tomášek a litoměřický biskup Štěpán Trochta, ktorého vymenovanie za kardinála bolo zverejnené o dva dni neskôr. Bola to prvá úradne povolená biskupská vysviacka od roku 1949, pričom v tom čase nebol na Slovensku ani jeden verejne pôsobiaci biskup.
V roku 1973 sa stal predsedom Zboru ordinárov Slovenska. Bol aktívnym členom kolaborantského Združenia katolíckych duchovných "Pacem in terris" až do jeho zániku po novembri 1989, a to aj napriek zákazu združenia Svätou stolicou v roku 1982. Za jeho činnosť v "Pacem in terris" ho prezident ČSSR Gustáv Husák v roku 1985 vyznamenal jedným z najvyšších štátnych vyznamenaní – Radom republiky.Ako poslušný kolaborant s komunistickým režimom vystúpil v Československej televízii proti účasti veriacich na sviečkovej demonštrácii, ktorá sa uskutočnila 25. marca 1988 v Bratislave.
Jeho rezignáciu z dôvodu dovŕšenia kánonického veku prijal pápež Ján Pavol II. 14. februára 1990 a stal sa emeritným biskupom. Zomrel 3. mája 2003 v Banskej Bystrici, pochovaný je vo svojom rodisku v Pobedime.

</doc>
<doc id="14823" url="https://sk.wikipedia.org/wiki?curid=14823" title="Magna charta">
Magna charta

Magna c(h)arta alebo Veľká listina (), na Slovensku tradične známa aj ako Magna charta libertatum alebo Veľká listina slobôd, bol základný zákon anglickej stavovskej monarchie, ktorý 15. júna 1215 podpísal kráľ Ján I. Bezzemok pod nátlakom anglickej šľachty po nepokojoch spôsobených jeho zahraničnou politikou a absolutistickým spôsobom vlády. Obmedzila kráľovu suverénnu moc v prospech šľachty a mešťanov. Ján I. Bezzemok bol krutý a robil všetko vo svoj prospech. Preto sa jeho domovská šľachta a okolité krajiny vzbúrili.
Tento dokument sa stal základom anglického a amerického práva, tvorí základný zákon anglickej stavovskej monarchie. Okrem iného ustanovoval, že žiaden slobodný obyvateľ nesmie byť prenasledovaný alebo zatknutý bez zákonného rozsudku. Zakazoval kráľovi bez povolenia šľachty vyhlásiť mimoriadne dane a považuje sa za začiatok demokracie v Anglicku.
Po formálnej stránke bolo možné Veľkú listinu slobôd rozdeliť na 63 ustanovení, z ktorých každé sa zaoberalo podrobnosťami feudálnej správy a obyčajov. V súčasnosti sa najčastejšie uvádza, že dokument obsahuje 61 ustanovení, pretože v novších edíciách bola časť záverečných ustanovení vynechaná. Články sa týkali napríklad slobôd a postavenia anglickej cirkvi, slobôd a slobodných zvykov miest, právnej úpravy trestného práva a súdnictva atď.
Celkový význam dokumentu spočíval v tom, že ustanovil zárodok anglického parlamentu, za ktorý sa v danom období považovala tzv. Všeobecná rada kráľovstva.
V mnohých významných právnych dokumentoch, ktoré mali pre formovanie ľudských práv nesmierny význam, ako Zlatá bula Ondreja II., anglický Habeas Corpus Act, anglická Listina práv (Bill of Rights) či americké Virginia Bill of Rights a Bill of Rights, sa odrážali tradície Magny Charty Libertatum z roku 1215. 
Po Jánovej smrti regentská vláda jeho syna Henricha III dokument potvrdila. 

</doc>
<doc id="14824" url="https://sk.wikipedia.org/wiki?curid=14824" title="Dante Alighieri">
Dante Alighieri

Dante Alighieri alebo Alighiero, celým menom Durante di Alighiero degli Alighieri, známy aj pod menom Dante (* medzi 21. májom až 21. júnom 1265, Florencia – † 14. september 1321, Ravenna) bol jeden z najvýznamnejších talianskych básnikov a spisovateľov. Je predstaviteľ renesančného humanizmu, a v rámci politického života bol na strane bielych guelfov. Svojimi názormi a dielami prispel aj k rozvoju jazykovedy, talianskeho jazyka a k vývoju politickej filozofie. Jeho najväčšie dielo je "Božská komédia", kde zobrazuje stav duše po smrti v troch zásvetných ríšach: v pekle, očistci a v raji. Pre dejiny politickej filozofie má veľký význam latinsky spis "De monarchia". V Danteho názoroch badať príklon k averroizmu a k svetelnej metafyzike novoplatonizmu.
Dante je vynikajúci predstaviteľ počiatkov renesančnej filozofickej kultúry, ktorého dielo sa stalo základom nového humanistického učenia o človeku. Dante si osvojil výsledky antickej kultúry, arabského myslenia, katolíckej teológie (tomizmus) a averroizmu.
Životopis.
Mladosť a vzdelanie.
Z jeho detstva sa veľa nevie. Pochádzal z nezámožnej mestskej šľachty. Detstvo prežil v rodnej Florencii, kde sa na detskej májovej slávnosti roku 1274 ocitol vedľa rovnako starého dievčaťa, ktorej zjavom bol tak oslnený, že o nej platonicky sníval celý život. Volala sa Beatrice Portinariová. Bola dcérou bankára a zakladateľa florentskej nemocnice Santa Maria Nuova. Neskôr sa vydala za Simona de Bardi. Beatrice, takisto ako dieťa, mu zrejme venovala len čiastočnú pozornosť, pre Danteho bol však tento zážitok duchovným zjavením, ktoré ho ovplyvnilo na zvyšok života. Bola inšpirátorkou jeho poézie.
Dante pravdepodobne navštevoval jednu z rádových škôl vo Florencii (dominikánsku u Santa Maria Novella alebo františkánsku u Santa Croce). Potom študoval filozofiu a teológiu. V rokoch 1285 - 1287 bol na vtedy najslávnejšej a najstarobylejšej európskej univerzite v Bologni. Tu však nezložil žiadne skúšky, nezískal žiadny univerzitný grádus, a zdá sa, že ani veľmi nenavštevoval univerzitné prednášky. Na vtedajšiu dobu dôkladné filozofické vzdelanie získal neskôr až ako štyridsaťročný, keď už ako vyhnanec bol na univerzite v Paríži (jeho štúdium v Paríži je však neisté) a možno i v Padove.
Dosiahol značného vzdelania. Zaoberal sa štúdiom antického, vtedajšieho talianskeho a provensalského básnictva, predovšetkým antická poézia bola jeho vzorom. Po absolvovaní škôl sa oženil s Gemmou Donati, ktorá bola z významného ghibellinského rodu Donati. Zasnúbil sa s ňou už vo veku 11 rokov. Porodila mu minimálne 4 deti.

</doc>
<doc id="14825" url="https://sk.wikipedia.org/wiki?curid=14825" title="Mekka">
Mekka

"Slovo mekka (s malým m) znamená prenesene aj vytúžený cieľ, najmä významné centrum nejakého diania, ktoré je pre veľa ľudí predmetom záujmu a vytúženým cieľom návštevy."
Mekka (slovenský normovaný názov; arab. "Makka", plný názov "Makka al-Mukarrama") je mesto v Saudskej Arábii. Je rodiskom Mohameda a je najdôležitejším pútnickým miestom islamu - pozri kába.
Poloha.
Mekka sa nachádza vo vnútrozemí, 73 km od mesta Džidda, 90 km od pobrežia Červeného mora, v nadmorskej výške 

</doc>
<doc id="14827" url="https://sk.wikipedia.org/wiki?curid=14827" title="Ľudská sexualita">
Ľudská sexualita

Ľudská sexualita je dôležitou súčasťou ľudského bytia počas celého života jednotlivca a zahŕňa pohlavie, rodovú identitu a rodové roly, sexuálnu orientáciu, erotiku, pôžitok, intímnosť a reprodukciu. Sexualita je prežívaná a vyjadruje sa v myšlienkach, predstavách, túžbach, názoroch, postojoch, hodnotách, správaní, sexuálnych praktikách, roliach a vzťahoch. Aj keď sexualita môže zahŕňať všetky tieto dimenzie, nie každý jednotlivec ich prežíva a vyjadruje v úplnosti. Sexualitu ovplyvňuje interakcia biologických, psychologických, sociálnych, ekonomických, politických, kultúrnych, etických, právnych, historických a náboženských či spirituálnych faktorov.
Sexuálna orientácia.
Sexuálna orientácia označuje skutočnú alebo prisudzovanú, citovú a/alebo sexuálnu náklonnosť jedinca k osobám opačného, alebo toho istého pohlavia. Existuje niekoľko druhov sexuálnych orientácií:

</doc>
<doc id="14828" url="https://sk.wikipedia.org/wiki?curid=14828" title="Sexuálna orientácia">
Sexuálna orientácia

Sexuálna orientácia (iné názvy: pohlavná orientácia, sexuálna/pohlavná preferencia, sexuálna/pohlavná inklinácia, ďalšie synonymá pozri v článku sexuálna preferencia) je skutočná (alebo prisudzovaná) emocionálna (afektívna) a/alebo erotická náklonnosť jedinca k osobám opačného alebo toho istého pohlavia. Termíny "...preferencia, ...inklinácia, ...sklon" a pod. uprednostňujú vedci, ktorí tvrdia, že sexuálna orientácia je do istej miery možnosť individuálnej voľby.
Rozoznávame sexuálnu orientáciu:
Najnovšie sa niekedy pridáva ako štvrtá "položka" ešte asexualita.
Väčšina ľudí má heterosexuálnu orientáciu, majú teda výlučné alebo prevažné erotické zameranie na osoby opačného pohlavia. Proces akceptácie svojej menšinovej sexuálnej orientácie sa nazýva coming out.
Jedinec si svoju skutočnú sexuálnu orientáciu vôbec nemusí uvedomovať alebo sa podľa svojej skutočnej sexuálnej orientácie vôbec nemusí správať. Ľudia s akoukoľvek sexuálnou orientáciou si tiež môžu zvoliť sexuálnu abstinenciu.
Sexuálna orientácia sa nesmie zamieňať so sexuálnou identitou a sexuálnym správaním.

</doc>
<doc id="14829" url="https://sk.wikipedia.org/wiki?curid=14829" title="Sexualita">
Sexualita



</doc>
<doc id="14839" url="https://sk.wikipedia.org/wiki?curid=14839" title="Jan Mayen">
Jan Mayen

Jan Mayen je vulkanický ostrov v Severnom ľadovom oceáne, ktorý patrí Nórsku. Ostrov je známy aktívnym stratovulkánom Beerenberg a meteorologickou stanicou.
Geografia.
Jan Mayen sa nachádza približne 500 km od východného pobrežia Grónska, 600 km severovýchodne od Islandu a 1000 km západne od pobrežia Nórska. Ostrov je dlhý 55 km a zaberá rozlohu o veľkosti 373 km². Ľadovce pokrývajú 114.2 km², najmä v okolí sopky Beerenberg. Ostrov je rozdelený na väčšiu severnú časť, Nord-Jan, a na menšiu južnú časť, Sør-Jan. Na severe ostrova sa nachádza Beerenberg, najsevernejšia aktívna sopka na svete a jediná aktívna sopka v Nórsku. Sopka je vysoká 2277 metrov a jej priemer je 15 km. Najvyšší bod južnej časti ostrova je Rudolphtoppen s výškou Severná aj južná časť ostrova je spojená úzkou šijou na ktorej sa nachádzajú najväčšie jazerá ostrova, Nordlaguna (Severná lagúna) a Sørlaguna (Južná lagúna). Na ostrove sa nachádza aj tretie jazero Ullerenglaguna.
Dejiny.
Dejiny ostrova môžu siahať až do 6. storočia, keď ho mohli navštíviť írski mnísi alebo Vikingovia počas vikingskej éry. Tieto domnienky však nemajú žiadne archeologické dôkazy. Prvé potvrdené pozorovanie ostrova vykonal 28. júna 1614 John Clarke z Anglicka, ktorý ho pomenoval "Isabella". Podľa Thomasa Edga je možné, že pred ním ostrov objavili Angličania Henry Hudson a Thomas Marmaduke. Údajne mal Henry Hudson objaviť ostrov v roku 1608 a pomenovať ho "Hudsonove dotyky" (Hudson's Touches alebo Hudson's Tutches) a Thomas Marmaduke v roku 1612 ako "Trinity Island". Neexistujú však žiadne kartografické ani písomné dôkazy o týchto objavoch. Krátko po Clarkovi dorazili na ostrov holandskí veľrybári, ktorí ho pomenovali "Jan Mayen" podľa kapitána Jana Jacobszoona Maya.
V 17. storočí sa ostrov stal hlavnou základňou pre holandských veľrybároch. Na ostrove bolo vybudovaných niekoľko sídiel ktoré slúžili na extrakciu oleja z veľrybieho tuku. V období vrcholiaceho lovu veľrýb žilo na ostrove počas leta viac ako 1000 mužov. Dôsledkom rozsiahleho lovu bolo takmer úplne vyhynutie veľrýb v okolí. Lov veľrýb vo vodách Jan Mayenu skončil do roku 1650. Ostrov bol po ukončení veľrybárskych operácií opustený na ďalších 230 rokov. 
V rokoch 1882 – 1883, počas prvého Medzinárodného polárneho roku, pôsobila na ostrove rakúsko-uhorská expedícia. Expedícia zriadila stanicu pri zátoke Maria Muschbukta a ako prvá dokázala na Jan Mayene úspešne prezimovať. Počas ročného pobytu uskutočnila rozsiahly vedecký výskum a mapovanie ostrova.
Na začiatku 20. storočia objavili nórski lovci na Jan Mayene bohatú lovnú oblasť polárnych líšok. V nasledujúcich rokoch tu zimovalo viacero poľovníckych výprav, pričom niektoré sa vrátili s rekordnými úlovkami. Intenzívny lov však spôsobil kolaps miestnej populácie, a s jej vyhynutím na ostrove skončil aj lov líšok.
Pokrok v meteorológii a potreba spoľahlivej predpovede počasia viedli v roku 1921 k založeniu prvej meteorologickej stanice na ostrove. Počas 20. storočia bola niekoľkokrát presťahovaná, no v prevádzke zostala nepretržite od svojho vzniku, s výnimkou obdobia Druhej svetovej vojny.
Ostrov sa stal 27. februára 1930 súčasťou Nórskeho kráľovstva. 
Počas Druhej svetovej vojny zohral ostrov Jan Mayen strategickú úlohu predovšetkým v oblasti meteorológie .Údaje o počasí mali veľký význam pre plánovanie námorných a leteckých operácií oboch bojujúcich strán. V septembri 1940 však bola meteorologická stanica na ostrove evakuovaná a jej zariadenia boli zničené, aby sa zabránilo jej prípadnému využitiu nemeckými silami. Na jar 1941, s podporou Spojeného kráľovstva a nórskej exilovej vlády, bola meteorologická stanica znovu zriadená vo vnútrozemí ostrova (v oblasti Jøssingdalen). Spolu s meteorológmi bola vysadená aj malá nórska vojenská posádka, ktorá mala chrániť zariadenie. Nemecká strana sa niekoľkokrát pokúsila získať prístup k ostrovu. Tieto pokusy však boli neúspešné. Nemecké lietadlá opakovane prelietavali ponad ostrovom, pričom dochádzalo k sporadickej streľbe z oboch strán, avšak bez obetí. Dve nemecké lietadlá sa počas vojny zrútili na svahoch hory Beerenberg a iných častiach ostrova v dôsledku zlých poveternostných podmienok a navigačných chýb. V roku 1943 zriadila americká pobrežná stráž na ostrove základňu s krycím názvom "Atlantic City," ktorá sa venovala odpočúvaniu a sledovaniu nepriateľskej rádiovej komunikácie. Stanica fungovala v tesnej blízkosti nórskej posádky a zostala v prevádzke až do roku 1946, keď bola podľa dohody s nórskou vládou v exile odovzdaná späť pod nórsku správu. Po vojne Nóri prevzali objekty opustenej americkej základne a dočasne ich využívali pre meteorologické účely.
V 50. rokoch 20. storočia vybudovala nórska armáda na južnej časti ostrova stanicu Olonkinbyen, ktorá bola pomenovaná po polárnikovi Gennadijovi Nikitičovi Olonkinovi. Jej hlavným účelom bolo zabezpečovať prevádzku americko-nórskeho navigačného systému LORAN-C (Long Range Navigation), využívaného predovšetkým námorníctvom a letectvom počas studenej vojny. V roku 1962 sa do Olonkinbyenu presunula aj nórska meteorologická stanica, ktorá dovtedy fungovala v starších a menej vhodných objektoch. Od tohto obdobia je Olonkinbyen trvalo obývaný a slúži ako hlavná nórska základňa na Jan Mayene.
Príroda.
Fauna.
Faunu Jan Mayenu tvoria predovšetkým morské vtáky, ktoré hniezdia na strmých útesoch a svahoch ostrova. Medzi najrozšírenejšie druhy patria fulmar ľadový ("Fulmarus glacialis"), alka hrubozobá ("Uria lomvia") a čajka trojprstá ("Rissa tridactyla"). Ostrov nemá žiadne pôvodné suchozemské cicavce. Vo vodách Jan Mayenu sa však často vyskytujú veľryby, ako napríklad vráskavec obrovský ("Balaenoptera musculus"), vráskavec myšok ("Balaenoptera physalus") a kosatka dravá ("Orcinus orca"). Z tuleňov sa v oblasti objavujú najmä tuleň krúžkovaný ("Pusa hispida") a tuleň grónsky ("Pagophilus groenlandicus").
Flóra.
Veľká časť povrchu Jan Mayenu je bez vegetácie a tvorí ju prevažne tmavý sopečný piesok a skaly. Miestami sa však nachádzajú rozsiahle porasty machov a lišajníkov. Cievnatých rastlín je len málo; rastú tu viaceré druhy lomikameňov ("Saxifraga") a púpav, z ktorých niektoré sú endemické.
Správa a obyvateľstvo.
Trvalú populáciu Jan Mayenu tvorí personál Nórskych ozbrojených síl a Nórskeho meteorologického inštitútu. Na ostrove zvyčajne prezimuje 18 ľudí. Počas letných mesiacov sa počet obyvateľov môže dočasne zvýšiť, najmä pri údržbe zariadení. Personál sa strieda dvakrát ročne – v apríli a októbri – a pobyt trvá spravidla šesť mesiacov alebo jeden rok. V minulosti vojenský personál zabezpečoval prevádzku navigačného systému LORAN-C, ktorý bol definitívne ukončený v roku 2015. Meteorologická stanica a aj bývalý vysielač LORAN sa nachádzajú niekoľko kilometrov od hlavnej osady Olonkinbyen, kde žijú všetci členovia posádky.
Dopravu na ostrov zabezpečujú vojenské transportné lietadlá C-130 Hercules, ktoré prevádzkujú Nórske vzdušné sily. Lietadlá pristávajú na štrkovej dráhe letiska Jan Mayensfield. Zásobovanie ostrova prebieha počas leta prostredníctvom nákladných lodí. Keďže Jan Mayen nemá prístav, lode musia kotviť pri pobreží a tovar sa vykladá pomocou člnov. Ojedinele sem zavítajú aj výletné lode. Ak to poveternostné podmienky dovolia, turisti sú vysadení na breh pomocou menších člnov.
Ostrov nemá žiadne využiteľné prírodné zdroje. Ekonomické aktivity sú tvorené len zamestnancami nórskej meteorologickej stanice a rádiostanice umiestnenej na ostrove.
Jan Mayen je integrálnou súčasťou Nórska. Od augusta 1994 spadá pod správu guvernéra (fylkesmann) kraja Nordland, pričom niektoré právomoci boli postúpené veliteľovi miestnej vojenskej stanice.

</doc>
<doc id="14840" url="https://sk.wikipedia.org/wiki?curid=14840" title="Ostrov Man">
Ostrov Man

Ostrov Man (angl. "Isle of Man", ), staršie Ostrov Man, korunná dependencia (angl. "Isle of Man, Dependency of the Crown") je samosprávna britská korunná dependencia ležiaca na rovnomennom ostrove v Írskom mori medzi Írskom a Spojeným kráľovstvom. Formálne nie je súčasťou Spojeného kráľovstva.
Hlavou štátu je britský kráľ Karol III., ktorý je nositeľom titulu Lord of Mann. Lord of Mann je reprezentovaný viceguvernérom, jedine zahraničné vzťahy a obranná politika sú plne v právomoci britskej vlády.
Osídlenie ostrova sa datuje už spred roku 6500 pred Kr. Ako jeden zo šiestich keltských národov bol pod kultúrnym vplyvom Gaelov už od 5. storočia. Postupne sa vytvárala mančina, patriaca do goidelskej podskupiny keltských jazykov. V roku 627 Edvin z Northumbrie dobyl ostrov spolu s väčšinou Mercie. V 9. storočí sa tu začali usádzať Normani. V roku 1266 sa ostrov stal súčasťou Škótska. Po období striedania sa vlády škótskych a anglických kráľov, sa ostrov v roku 1399 dostal do feudálneho lordstva anglickej koruny. Lordstvo sa opätovne začlenilo pod britskú korunu v roku 1764, ale ostrov sa nikdy nestal súčasťou Veľkej Británie ani jej nasledovníka Spojeného kráľovstva a udržal si svoj status samosprávnej korunnej dependencie.
Dejiny.
Stúpajúca hladina mora odrezala ostrov od susedných ostrovov okolo roku 8000 pred Kr. Nálezy naznačujú, že osídľovanie ostrova prebiehalo po mori niekedy pred rokom 6500 pred Kr. Prví obyvatelia žili v malých chatrčiach, živili sa lovom a rybolovom. Používali malé nástroje vyrobené z pazúrikov alebo kostí, pár ich bolo nájdených blízko pobrežia ostrova. 
Neolit znamenal začatie poľnohospodárstva, lepšie kamenné nástroje a začiatky hrnčiarstva V tomto období sa začali na ostrove objavovať megalitické monumenty.
Počas doby bronzovej boli veľké spoločné hrobky staviteľov megalitov nahradené malými mohylami. Mohyly doby bronzovej zanechali dlhotrvajúce stopy v krajine.
Doba železná znamenala začiatok keltského kultúrneho vplyvu. Veľké pevnosti sa objavili na vrcholoch kopcov a menšie zase pozdĺž pobrežných útesov. Okolo 5. storočia n. l., kultúrne vplyvy z Írska a migrácia začali proces gaelizácie a vznik mančiny, ktorá zostala v úzkom spojení s írčinou a škótskou gaelčinou.
Vikinské osídlenie ostrova sa datuje na koniec 8. storočia. Vikingovia založili Tynwald a zaviedli územné delenie, ktoré dodnes existuje.
Geografia.
Ostrov Man sa nachádza v strede severnej časti Írskeho mora,približne rovnako vzdialený od ostrovov Veľká Británia a Írsko. Najbližšia zem je južné Škótsko. Samotný ostrov je dlhý a široký (v najširšom mieste). Rozloha ostrova je . Okrem samotného ostrova Man zahŕňa politicky aj niekoľko malých ostrovov v blízkosti: sezónne obývaný Calf of Man, St Patrick's Isle a St Michael's Isle. Pričom posledné dva menované sú spojené s ostrovom Man stálymi cestami/hrádzami.
Vrchy severu a juhu sú oddelené údolím v strednej časti ostrova. Krajný sever je výnimočne rovinatý. Jediný vrch na ostrove je vyšší ako  – Snaefell s nadmorskou výškou Podľa starých povrávok je možno z vrcholu uvidieť šesť kráľovstiev: Mann, Škótsko, Anglicko, Írsko, Wales a kráľovstvo nebeské.
Obyvateľstvo.
Podľa sčítania 2011 má ostrov Man 84 497 obyvateľov, pričom v hlavnom meste – Douglase – žije 27 938 obyvateľov. Ekonomicky aktívne obyvateľstvo predstavuje 44 609 ľudí.
48,1 % obyvateľov ostrova sa tu narodilo. 7,5 % sa narodilo mimo Britské ostrovy.
Náboženstvo.
Najsilnejšie je na ostrove Man kresťanstvo. Najväčšia kresťanská cirkev je anglikánska. Pôsobia tu taktiež metodisti, katolíci a iní kresťania. Žijú tu tiež moslimovia a židia. 

</doc>
<doc id="14841" url="https://sk.wikipedia.org/wiki?curid=14841" title="Charta 77">
Charta 77

Charta 77 bola občianska iniciatíva a neformálne spoločenstvo politickej opozície v normalizačnom Česko-Slovensku, nazvaná podľa svojho prvého dokumentu – "Prohlášení Charty 77" z 1. januára 1977. Kritizovala „politickú a štátnu moc“ za nedodržiavanie ľudských a občianskych práv, k čomu sa ČSSR zaviazala pri podpise Záverečného aktu Konferencie o bezpečnosti a spolupráci v Európe v Helsinkách v roku 1975.
Charta vydala celkovo 598 dokumentov, prevažne upozorňujúcich na porušovanie ľudských práv a náboženských slobôd. Chartu reprezentovali traja hovorcovia, ktorí overovali pravosť zverejnených dokumentov. Trestom za angažovanie bolo prenasledovanie tých, ktorí prehlásenie Charty podpísali, alebo s ňou spolupracovali. Aj z tohto dôvodu sa signatári Charty (chartisti) nazývali aj disidenti. Do roku 1989 podpísalo Chartu približne 1 883 signatárov, z ktorých bolo menej ako 50 zo Slovenska (najznámejší z nich boli Dominik Tatarka, Miroslav Kusý, Miklós Duray a Hana Ponická, ktorá však Chartu podpísala až v decembri 1989).
Význam.
Hoci deklarovaným zámerom autorov Charty bolo, aby signatári reprezentovali rôzne povolania, politické postoje i náboženské vyznania, fakticky spoločenstvo okolo Charty tvorili takmer výhradne ľavicoví intelektuáli z pražského prostredia, často bývalí členovia komunistickej strany. Po Nežnej revolúcii v roku 1989 sa viacerí signatári Charty 77 výrazne zapojili do verejného života (napríklad Václav Havel).
Charta 77 je dnes historikmi považovaná za jednu z najvýznamnejších akcií odporu voči režimu v období normalizácie po roku 1968, čo je však spôsobené aj faktom, že v čase jej vzniku a pôsobenia žiadne ďalšie viditeľné organizované opozičné akcie proti režimu prakticky neexistovali. Skutočný vplyv Charty na dianie v krajine bol obmedzený tým, že počet signatárov Charty bol vzhľadom k celkovému počtu obyvateľov malý, a zároveň ich pôsobenie bolo cenzúrované a k občanom sa dostávalo najmä prostredníctvom vysielania „štvavých vysielačiek“ Slobodná Európa a Hlas Ameriky. Podiel na slabom povedomí obyvateľstva o dianí okolo Charty malo aj vysoko intelektuálske prostredie, ktoré sa okolo Charty utvorilo.
Tým, že nezískala výraznejšiu podporu obyvateľstva sa Charta 77 zásadne líšili od poľského odborového hnutia Solidarita, ktoré sa čoskoro po svojom vzniku v roku 1980 stalo masovým a vyzvalo komunistický režim k boju o politickú moc a neskôr aj prispelo k jeho pádu.
Vznik.
Jedným z podnetov vzniku Charty 1977 bol represívny postup mocenských orgánov proti undergroundovej skupine The Plastic People of the Universe. Taký postup (zadržanie) bol možný preto, že v ČSSR sa v praxi nikdy nepristupovalo k dodržiavaniu ľudských práv tak, ako s k tomu zaviazal prezident Gustáv Husák svojím podpisom pod Záverečný akt Konferencie o bezpečnosti a spolupráci v Európe (KBSE) v Helsinkách v roku 1975. Organizátori začali v decembri 1976 zhromažďovať podpisy občanov rôzneho politického aj profesijného zamerania pod vyhlásenie Charty 77. Text vyhlásenia poukazoval na to, že pakty podpísané v Helsinkách (Medzinárodný pakt o občianskych a politických právach, Medzinárodný pakt o hospodárskych, sociálnych a kultúrnych právach), ktoré boli v októbri 1976 zverejnené v Zbierke zákonov, nie sú dodržiavané a reálne tak platia iba na papieri.
Prvých 242 signatárov text podpísalo už koncom decembra 1976 na samostatných kartičkách s textom „Súhlasím s vyhlásením Charty 77 z 1.1.1977.“ Jeden z nich neskôr svoj podpis odvolal. Ďalšie podpisy napriek represiám pribúdali (väčšinou to boli listy, ktoré boli zhromažďované hovorcami). Viacej ich bolo z Česka ako zo Slovenska. Do konca roka 1989 Chartu podpísalo 1 889 signatárov. Mená signatárov boli priebežne zverejňované v podpisových dokumentoch, vydávaných hovorcami Charty. Nie všetky podpisové lístky sa však k hovorcom dostali. Straty, zničenia kartičiek, zásahy Verejnej bezpečnosti (VB) a Štátnej bezpečnosti (ŠtB) spôsobili, že identitu tejto skupiny signatárov bolo možné čiastočne zrekonštruovať až dodatočne, po roku 1989.
Reakcia.
Hoci samotný text vyhlásenia Charty nezverejnilo v januári 1977 žiadne oficiálne česko-slovenské médium, režim voči nemu spustil ostrú kampaň. Rudé právo uverejnilo 12. januára 1977 vyhlásenie pod názvom "Ztroskotanci a samozvanci". Na 28. januára 1977 boli do Národného divadla v Prahe pozvaní národní umelci, herci a iné osobnosti známe z kultúrneho života. Na zhromaždení prečítala herečka Jiřina Švorcová vyhlásenie česko-slovenských výborov umeleckých zväzov "Za nové tvorivé činy v mene socializmu a mieru", ktoré vyjadrovalo lojalitu komunistickému režimu. Prítomní (a neskôr ďalší) podpisom vyjadrovali súhlas s týmto prejavom, čo dostalo názov anticharta.
ŠtB realizovala v rokoch 19781984 operáciu s krycím názvom Akcia Asanácia ("„Akce Asanace“"), v rámci ktorej zastrašovala a šikanovala nepohodlné osoby, najmä signatárov Charty 77 a snažila sa ich donútiť vysťahovať sa z Česko-Slovenska. Pri akcii boli používané rôzne formy psychického aj fyzického nátlaku a vydierania. V rámci akcie boli k emigrácii nútení napr. Milan Hlavsa, Vratislav Brabenec, Jaroslav Hutka, Svatopluk Karásek, Václav Malý, Karol Sidon alebo Pavel Landovský, pričom časť z nich na emigráciu pristúpila. Celkovo opustilo Česko-Slovensko až 280 signatárov Charty, tzn. približne 15%.
Činnosť.
Charta 77 si vytýčila za cieľ viesť konštruktívny dialóg s politickou a štátnou mocou. Upozorňovala najmä na rôzne konkrétne prípady porušovania ľudských práv, viedla ich dokumentáciu a tiež navrhovala riešenia.
Počas dobu svojej existencie sa vyjadrila k radu spoločenských problémov, ako napríklad k diskriminácii v zamestnaní a povolaní, ku slobode cestovania, ku stavu životného prostredia, k právam veriacich občanov a stavu rádov, stavu ekonomiky, problematike dôchodcov, k toxikománii a mnohým ďalším. Niekoľkokrát tiež žiadala amnestiu pre konkrétnych uväznených politických väzňov.
Od roku 1978 vydávala nezávislá skupina signatárov časopis Informácie o Charte 77 („Infoch“). V ňom boli publikované dokumenty Charty 77, vyjadrenia Výboru na obranu nespravodlivo stíhaných (VONS) a informácie o samizdatových novinkách. Časopis bol nezávislý nielen od štátnej moci, ale aj od samotnej Charty 77. Avšak úzko spolupracoval s jej hovorcami.
Nadácia Charty 77.
Na podporu Charty 77 bola v Štokholme v roku 1978 založená "Nadácia Charty 77", v novembri 1989 presťahovaná do Česko-Slovenska a po jeho rozdelení bola tiež rozdelená na slovenskú a českú nadáciu.
Hovorcovia.
Navonok bola skupina reprezentovaná hovorcami Charty 77, ktorí ručili za pravosť dokumentov, vydávaných v jej mene. Každý rok bola určená trojica hovorcov, celkovo sa v tejto funkcii počas činnosti Charty vystriedalo 44 rôznych osôb. Boli vyberaní tak, aby zastupovali čo možno najširšie spektrum Charty, v ktorej sa miešali rôzne filozofické, politické a spoločenské názory. Hovorcovia patrili k najviac prenasledovaným signatárom.
Na Slovensku.
Počty uvádzaných slovenských signatárov sa pohybujú v rozsahu 3642, tzn. približne len 2 % z celkových 1 889 signatárov. Článok "Akcia „KNIHA“ : Charta 77 na Slovensku" historika ÚPN Petra Baluna, vydaného v roku 2007 v periodiku "Pamäť národa" uvádza s odvolávkou na súkromný archív Miroslava Lehkého, jedného z trojice hovorcov Charty 77 v roku 1990, zoznam 36 signatárov. Publikácia "Charta 77" historika a zakladateľa Ústavu soudobých dějin ČSAV Viléma Prečana z roku 1990 uvádza 38 signatárov. Slovenský historik žijúci v Prahe a jeden z prvých signatárov Charty Ján Mlynárik uvádza, že v zozname chýbajú najmenej štyria pražskí Slováci a ich celkový počet je aspoň 42.
Počet slovenských signatárov nielenže nikdy nedosiahol ani päťdesiatku, väčšina prvých slovenských signatárov navyše žila v Prahe alebo to boli slovenskí Česi. Na Slovensku okolo Charty 77 nikdy nevzniklo žiadne funkčné zoskupenie, zostalo to na jednotlivcoch, ktorých komunistická represívna moc oveľa ľahšie izolovala.
Dôvody, prečo Charta nenašla na Slovensku širšiu odozvu zhŕňa ďalší slovenský signatár z roku 1977, marxistický filozof Miroslav Kusý, nasledovne:
S viacerými Kusého argumentami sa stotožňuje aj Ján Budaj, ktorý podobne ako ďalší slovenskí odporcovia režimu s rozširovaním Charty na Slovensku pomáhal, hoci nebol signatárom. "„Nenadchol ma "[základný dokument Charty]", pretože nebol proti komunistickému režimu. Bola to síce opozícia, ale zasadzujúca sa za dodržiavanie zákonov režimu... Charta vracala do hry aj svet vyhnancov a exulantov, ku ktorým sme sa naučili chovať ako k mŕtvym. Bola to ‚svet vracajúca hra‘ s hrdinským pátosom – ale signatárovi dávala nulovú šancu pokračovať v ilegalite, v undergounde. A to bolo to, čo som robil v roku 1977 práve ja – a nemienil som prestať!“" Povedal Budaj.Chartu pokladá z veľkej časti za dielo pražských ľavicových intelektuálov (hoci ich režim označoval ako „pravicových oportunistov“) a reformných komunistov. Vznik Charty zároveň pre jej charakter považuje za moment, kedy sa začal rozchod oboch národných komunít (Čechov a Slovákov) do vlastných štátov.
Ján Čarnogurský naopak považuje časť uvedených argumentov za mýty.
Podrobnejší rozbor vzťahu Charty 77 a Slovenska spracoval historik Vilém Prečan v príspevku "Charta 77 na Slovensku aneb Slovensko a Charta 77", vydanom v roku 2007 v Česko-slovenskej historickej ročenke.
Zánik.
V roku 1992 bola činnosť Charty 77, ktorá sa stala v 70. – 80. rokoch centrom opozície v Česko-Slovensku, oficiálne ukončená.
Kontroverzie a konšpiračné teórie.
Publicista a bývalý politický väzeň Miroslav Dolejší publikoval v roku 1990 konšpiračnú teóriu, podľa ktorej bola Charta 77 založená ako slobodomurárska lóža a ovládali ju Židia, slobodomurári a komunisti. V auguste 1991 v rozhovore povedal, že celú analýzu (Analýza 17. listopadu a změn ve východní Evropě v roce 1989) napísal za päť dní a že podkladom k niektorým tvrdeniam mu boli materiály ministerstva vnútra, ku ktorým sa dostal, keď bol v roku 1990 členom občianskej komisie, ktorá preverovala pracovníkov ŠtB.
Chartista a disident Jiří Wolf obvinil vedúcich predstaviteľov Charty, že spreneverovali zahraničnú finančnú pomoc.

</doc>
<doc id="14842" url="https://sk.wikipedia.org/wiki?curid=14842" title="De Mairanova hmlovina">
De Mairanova hmlovina

De Mairanova hmlovina (tiež známa ako Messierov objekt 43 alebo NGC 1982) je oblasťou H II v súhvezdí Orión. Objavil ju Jean Jacques d’Ortous de Mairan pred rokom 1731. Je súčasťou Hmloviny Orión (M42), od ktorej ju oddeľuje pás prachu nazývaný "Rybia papuľa". 
M43 leží v tesnej blízkosti M42 a má tiež jej žiarivo červenú farbu. Severne od M43 sa nachádza reflexná hmlovina NGC 1977.

</doc>
<doc id="14843" url="https://sk.wikipedia.org/wiki?curid=14843" title="M43">
M43



</doc>
<doc id="14844" url="https://sk.wikipedia.org/wiki?curid=14844" title="NGC 1982">
NGC 1982



</doc>
<doc id="14845" url="https://sk.wikipedia.org/wiki?curid=14845" title="Jasličky (hviezdokopa)">
Jasličky (hviezdokopa)

Jasličky (iné názvy: Messier 44, M 44, Messierov objekt 44, NGC 2632, Úľ, Včelí roj, Praesepe) je otvorená hviezdokopa v súhvezdí Rak. Poznal ju už Aratus v roku 260 pred Kr. Od Zeme je vzdialená približne 577 svetelných rokov a je viditeľná voľným okom. Jej vek sa odhaduje na 730 miliónov rokov. 
Pri pohľade voľným okom sa javí ako rozmazaná hmlistá škvrna. Dobrý zrak rozlíši niekoľko jasnejších hviezd. V triédri alebo amatérskom ďalekohľade napočítame cez 50 hviezd. Najväčšie ďalekohľady zachytia cez 2300 hviezd, z ktorých jasnejšie majú asi 6 mag. Hviezd do siedmej magnitúdy je asi 11, do desiatej 80 a do sedemnástej je ich 350. Najjasnejšiu hviezdou je epsilon Cancri s jasnosťou 6,3 mag. Väčšina hviezd má žltú alebo oranžovú farbu. Mnohé z nich sú dvojhviezdy alebo viacnásobné hviezdy. Je to pomerne stará otvorená hviezdokopa. Jej vek určený pomocou HR-diagramu je približne 600 mil. rokov. Za tú dobu celkom stratila prach a plyn, z ktorého vznikla.
K hviezdám hviezdokopy patrí zákrytová premenná TX Cancri, niekoľko premenných hviezd typu delta Scuti a epsilon Cancri s výraznými spektrálnymi čiarami kovov.
Jej uhlový priemer je 1,5°, čo je trojnásobok priemeru Mesiaca. Skutočný priemer hviezdokopy je približne 13 svetelných rokov, spolu s výbežkami jej celkový priemer predstavuje takmer 40 svetelných rokov. Jej celková jasnosť je 3,7 mag, je od nás vzdialená 525 – 580 ly a približuje sa k nám rýchlosťou 33 km/s. Táto otvorená hviezdokopa sa pohybuje smerom k bodu, ktorý leží na rozhraní súhvezdí Orión a Jednorožec.
Po oboch stranách hviezdokopy Jasličky sú hviezdy delta a gama Cancri nazývané Oslíci (latinsky Asellus). Južný Oslík (Asellus Australis) je presne na ekliptike, takže ho Slnko raz za rok zakryje. Druhý Oslík (Asellus Borealis) nachádza na severnej strane hviezdokopy.

</doc>
<doc id="14846" url="https://sk.wikipedia.org/wiki?curid=14846" title="NGC 2632">
NGC 2632



</doc>
<doc id="14847" url="https://sk.wikipedia.org/wiki?curid=14847" title="M44">
M44



</doc>
<doc id="14848" url="https://sk.wikipedia.org/wiki?curid=14848" title="Slnečnica (galaxia)">
Slnečnica (galaxia)

Galaxia Slnečnica (iné názvy: Špirálová galaxia M63, Messier 63, Messierov objekt 63, M 63, NGC 5055) je špirálová galaxia v súhvezdí Poľovné psy. Objavil ju Pierre Méchain v roku 1779. Galaxia Slnečnica vytvára spolu s Vírovou galaxiou a niekoľkými menšími galaxiami skupinu; takzvanú Skupinu M51.

</doc>
<doc id="14849" url="https://sk.wikipedia.org/wiki?curid=14849" title="M63">
M63



</doc>
<doc id="14850" url="https://sk.wikipedia.org/wiki?curid=14850" title="NGC 5055">
NGC 5055



</doc>
<doc id="14852" url="https://sk.wikipedia.org/wiki?curid=14852" title="Malá činka">
Malá činka

Hmlovina Malá činka (tiež známa ako Planetárna hmlovina M76, Messierov objekt 76, NGC 650 alebo NGC 651) je planetárna hmlovina v súhvezdí Perzeus. Objavil ju Pierre Méchain v roku 1780.
Všeobecné informácie.
Hmlovina dostala dve NGC čísla, pretože sa predpokladalo, že ide o dvojitú hmlovinu s dvomi zložkami vo vzájomnom kontakte. NGC 651 je však len severná časť hmloviny nasledujúca južnú. Svojím výzorom pripomína Hmlovinu Činka v Líške. Uhlovo je asi o polovicu menšia a viac než dvakrát vzdialenejšia ako hmlovina Činka.

</doc>
<doc id="14853" url="https://sk.wikipedia.org/wiki?curid=14853" title="M76">
M76



</doc>
<doc id="14854" url="https://sk.wikipedia.org/wiki?curid=14854" title="NGC 650">
NGC 650



</doc>
<doc id="14855" url="https://sk.wikipedia.org/wiki?curid=14855" title="NGC 651">
NGC 651



</doc>
<doc id="14857" url="https://sk.wikipedia.org/wiki?curid=14857" title="Hlavná postupnosť">
Hlavná postupnosť

Hlavná postupnosť Hertzsprung-Russellovho diagramu je krivka, okolo ktorej sa v diagrame nachádza väčšina hviezd. Hviezdy umiestnené na tomto páse sa nazývajú hviezdy hlavnej postupnosti alebo trpasličie hviezdy. Najchladnejšie trpaslíky sú červené trpaslíky. 
Táto línia je zdôrazňovaná, pretože tak spektrálny typ, ako aj svietivosť, závisia na hmotnosti hviezdy iba v nultom rade, ak spaľuje vodík – čím takmer všetky hviezdy trávia väčšinu svojho „aktívneho“ života.
Pri bližšom pohľade sa dá spozorovať, že hlavná postupnosť nie je presná čiara, ale že je trochu rozptýlená. Existuje veľa dôvodov pre túto neostrosť, najdôležitejším z nich je stále nespoľahlivosť pozorovaní, ktorá je ovplyvňovaná predovšetkým vzdialenosťou daných hviezd, ale na ktorú majú dopad aj nevysvetlené dvojhviezdy.
Dokonca aj dokonalé pozorovania by viedli k neostrej hlavnej postupnosti, pretože hmotnosť napokon nie je jedinou vlastnosťou hviezd. Chemické zloženie spojené so stupňom vývoja tiež mierne posúva hviezdu po hlavnej postupnosti, rovnako ako blízke spoločnice, rotácia alebo magnetické polia a ďalšie. V skutočnosti existujú hviezdy s veľmi nízkym obsahov kovov (podtrpaslíky), ktoré sa nachádzajú hneď pod hlavnou postupnosťou, aj keď spaľujú vodík, a takto vyznačujú dolnú hranicu neostrosti hlavnej postupnosti zásluhou chemického zloženia.
Astronómovia občas hovoria o hlavnej postupnosti nultej éry (alebo "zero"-"age" "main sequence," ZAMS). Je to čiara vypočítaná počítačovými modelmi, kde sa nachádzajú hviezdy, keď začínajú vlastnú vodíkovú fúziu.
Hviezdy zvyčajne vstúpia na hlavnú postupnosť a vystúpia z nej v momente ich zrodu, resp. začiatku ich zániku.
Slnko je hviezda hlavnej postupnosti už asi 4,5 miliardy rokov a zostane ňou ďalších 4,5 miliardy rokov. Keď sa v jadre minú zásoby vodíka, zväčší sa a stane sa z neho červený obor.
Údaje hlavnej postupnosti.
Uvedená tabuľka uvádza typické hodnoty vlastností hviezdy hlavnej postupnosti. Hodnoty svietivosti, polomeru a hmotnosti sú v jednotkách Slnka. Skutočné hodnoty jednotlivých hviezd sa môžu meniť v rozmedzí 20-30%. Farby hviezdnych tried udávajú približnú reprezentáciu fotografickej farby hviezdy.

</doc>
<doc id="14858" url="https://sk.wikipedia.org/wiki?curid=14858" title="Woodstock (New York)">
Woodstock (New York)

Woodstock je mesto ležiace v severnej časti štátu New York v USA. Podľa údajov z roku 2000 má 6 241 obyvateľov.
Mesto je známe hlavne tým, že podľa neho bol pomenovaný známy hudobný festival Woodstock, ktorý sa uskutočnil vo vzdialenosti niekoľko kilometrov od mesta na farme v mestečku Bethel.

</doc>
<doc id="14859" url="https://sk.wikipedia.org/wiki?curid=14859" title="Woodstock Music and Art Fair">
Woodstock Music and Art Fair

Woodstock Music and Art Fair, skrátene Woodstock bol hudobný festival, ktorý sa konal od 15. do 18. augusta 1969 na poliach patriacich farme Maxa Yasgura pri mestečku Bethel v štáte New York, USA. Miesto konania festivalu sa nachádzalo asi 65 kilometrov od mesta Woodstock. Tento festival, ktorý bol propagovaný ako „Výstava Sviatku veku vodnára: 3 dni mieru a hudby“, alternatívne aj Woodstock Rock Festival (Rockový festival vo Woodstocku), nakoniec prilákal viac ako 460 000 návštevníkov. Napriek zamračenému počasiu a občasným dažďom, na pódiu festivalu vystúpilo tridsaťdva umelcov. Toto podujatie, ktoré sa stalo synonymom kontrakultúry 60. rokov, patrí medzi najväčšie hudobné festivaly uskutočnené v histórii populárnej hudby.
Festival sa stal všeobecne považovaný za kľúčový moment v histórii populárnej hudby, ako aj za určujúce podujatie pre Silent generation (1925 – 1945) a generáciu Baby boomerov (1946 – 1964). Význam podujatia umocnil viac ako trojhodinový dokumentárny film z roku 1970, ktorý režíroval Michael Wadleigh, sprievodný soundtrackový album a pieseň od Joni Mitchell, ktorá sa stala hitom hudobných skupín Crosby, Stills, Nash &amp; Young a Matthews Southern Comfort. 
Po skončení festivalu boli na jeho 10., 20., 25., 30., 40. a 50. výročie konané festivaly, ktoré mali pripomínať jeho veľkoleposť a význam. V roku 2004 tento festival zaradil časopis "Rolling Stone" na 19. miesto svojho zoznamu „50 momentov, ktoré zmenili históriu rock and rollu“. V roku 2017 bolo miesto konania festivalu zaradené dofederálneho amerického Národného registra historických miest (NRHP).

</doc>
<doc id="14877" url="https://sk.wikipedia.org/wiki?curid=14877" title="Hertzsprungov-Russellov diagram">
Hertzsprungov-Russellov diagram

V stelárnej astronómii Hertzsprungov-Russellov diagram (zvyčajne označovaný skrátene ako H-R diagram alebo HRD) zobrazuje matematický vzťah medzi absolútnou hviezdnou veľkosťou, svietivosťou, hviezdnou klasifikáciou a povrchovou teplotou hviezdy. Bol navrhnutý približne v roku 1910 Ejnarom Hertzsprungom a Henrym Russellom.
Hertzsprungov-Russellov diagram je sústava pravouhlých súradníc v rovine. Diagram opisuje dva ekvivalentné pohľady. Jedným je hľadisko pozorovateľa, ktoré zaznamenáva vzťah farebným indexom hviezdy na jednej osi a absolútnou hviezdnou veľkosťou na druhej osi. Tieto dve veličiny môžu byť odvodené z pozorovaní. Druhý, pohľad teoretika, zaznačuje teplotu hviezdy na jednej osi a svietivosť hviezdy na osi druhej. Tieto dve veličiny je možné vypočítať z počítačových modelov.
Presná transformácia z jednej osi na druhú nie je triviálna a závisí na použitých modeloch a ich parametroch (ako vek a zloženie). Pozri napríklad práce Sekiguchiho a Fukugitu ohľadom transformácií medzi B-V farebným indexom a teplotou.
H-R diagram sa používa na definovanie rozdielnych typov hviezd a na porovnanie teoretických predpovedí hviezdneho vývoja pomocou počítačových modelov so skutočnými pozorovaniami hviezd.
Pohľad na diagram odhaľuje, že hviezdy majú tendenciu spadať iba do určitých oblastí diagramu. Najsilnejšie sú hviezdy zastúpené na diagonále, vedúcej z ľavého horného rohu (horúce a jasné) do dolného pravého rohu (chladnejšie a menej jasné), nazývanej hlavná postupnosť. Hlavná postupnosť je tiež označovaná rímskou číslicou V. Na hlavnej postupnosti ostávajú hviezdy 90% obdobia svojho života a všetky spaľujú ľahký vodík na hélium. Vľavo dole v diagrame možno nájsť bielych trpaslíkov. Sú to vyhasínajúce degenerované jadrá hviezd s nízkou svietivosťou. Nad hlavnou postupnosťou sú červení obri a nadobri. Červení nadobri predstavujú záverečné vývojové štádiá hviezd hlavnej postupnosti a v ich jadrách je typické spaľovanie hélia na uhlík a kyslík. Slnko sa nachádza na hlavnej postupnosti so svietivosťou 1, čo predstavuje absolútnu hviezdnu veľkosť (magnitúdu) približne 5. Mimo týchto vymedzených oblastí sa hviezdy nachádzajú len vtedy, ak práve z hľadiska vývoja prechádzajú do inej oblasti.
Slnko sa v tomto diagrame nachádza v blízkosti stredu, na hlavnej postupnosti. Hviezdy s najväčšou absolútnou magnitúdou ako napríklad Rigel alebo Deneb sa nachádzajú v ľavom hornom rohu, málo žiarivé hviezdy ako Proxima Centauri alebo Barnardova hviezda v pravom spodnom rohu.
Vývoj hviezd na HR diagrame.
Povrchová teplota hviezdy a tým pádom aj jej umiestnenie na H-R diagrame závisí od vnútornej stavby hviezdy. Pokiaľ sa vnútorná stavba nemení, jej bod na diagrame zostáva stále na rovnakom mieste. Toto je typické pre hviezdy hlavnej postupnosti, ktorých teplota aj svietivosť ostávajú počas dlhého obdobia takmer nemenné. Aj Slnko je na hlavnej postupnosti, preto ostáva stále na rovnakom mieste približne v blízkosti stredu diagramu, posunuté k jeho pravému spodnému okraju. Vývojové zmeny sa prejavujú posuvom pozdĺž takzvanej vývojovej dráhy. 
Hviezdy malých hmotností.
V bode 1 sa v mezihviezdnom zárodočnom mračne začína tvoriť hviezda (často sa blízko seba rodí viac hviezd a vznikajú tak dvojhviezdy, viacnásobné hviezdy či dokonca hviezdokopy). Táto fáza trvá najviac niekoľko sto miliónov rokov.
Naberaním hmoty zo zárodočného mračna dochádza k gravitačnému zmršťovaniu, ktoré zvyšuje teplotu protohviezdy. Vďaka tomu sa začnú jadrové reakcie a protohviezda sa stáva hviezdou. K tejto premene dochádza na tzv. Hyashiho línii (bod 2). Avšak z dôvodu pomalého pohybu fotónu od stredu hviezdy k povrchu sa prvé žiarenie dostane na povrch až za niekoľko miliónov rokov. V tom čase sa „odfúkne“ väčšina zostávajúceho zárodočného oblaku, z ktorého sa za niekoľko sto miliónov rokov môžu vytvoriť planéty.
Vo hviezde sa postupne vyrovnáva tlak plynu a gravitácia a zostupuje na hlavnú postupnosť (bod 3). Stabilná hviezda na hlavnej postupnosti strávi väčšinu svojho aktívneho života. Žiarivý výkon hviezdy je úmerný tretej mocnine hmotnosti – to znamená, že čím je hviezda hmotnejšia, tým rýchlejšie spaľuje svoju hmotu a jej život je kratší. Čím je hmotnejšia, tým je jej teplota a žiarivosť väčšia a tým je hviezda bližšie k ľavému hornému koncu hlavnej postupnosti. 
V tejto fáze sa nachádza Slnko, ktoré tu zotrvá ešte približne 5 miliárd rokov.
Keď hviezda spáli všetky svoje zásoby jadrového paliva (vodíka), začne sa vplyvom vlastnej gravitácie rútiť, čo zapríčiní ďalšie zvýšenie teploty. Zahrievaním sa v jadre opäť zapália jadrové reakcie a začne sa spaľovať hélium. Hviezda sa tým opäť rozopne a ochladne (bod 4). Väčší povrch však preváži úbytok teploty a hviezda žiari s omnoho väčšou intenzitou – žiarivý výkon v tomto období hviezdy je úmerný štvrtej mocnine hmotnosti. V tejto dobe je hviezda o hmotnosti 1 "MS" stará približne 10 miliárd rokov a ďalších asi 5 miliárd rokov v tejto fáze zostane.
Po vyčerpaní všetkého hélia už v hviezde nemôžu pre jej nízku hmotnosť začať ďalšie jadrové reakcie a hviezda sa začne gravitačne zmršťovať. Hviezda odhodí svoje vonkajšie vrstvy a v jej zvyšných častiach dôjde ku gravitačnému zrúteniu do tzv. bieleho trpaslíka (bod 5).
Tým, že sa všetka zostávajúca hmota hviezdy zrúti do priemeru maximálne len niekoľko tisíc kilometrov, sa zvýši hustota a teplota a biely trpaslík preto dlhý čas žiari aj bez priebehu jadrových reakcií. 
Biely trpaslík chladne veľmi pomaly, a preto hviezdy v tomto stave zostávajú bezo zmeny bilióny rokov.
Poznámka: 
Hviezdy stredných a veľkých hmotností.
V bode 1 sa v medzihviezdnom zárodečnom mračne začína tvoriť hviezda (často sa rodí viac hviezd a vznikajú tak dvojhviezdy, viacnásobné hviezdy či dokonca hviezdokopy). Tato fáza trvá najviac niekoľko sto miliónov rokov.
Naberaním hmoty zo zárodočného mračna dochádza ku gravitačnému zmršťovaniu, ktoré zvyšuje teplotu protohviezdy. Vďaka tomu sa zažnú termojadrové reakcie a protohviezda sa stáva hviezdou. K tejto premene dochádza na tzv. Hyashiho línii (bod 2). Avšak z dôvodu pomalého pohybu fotónov od stredu hviezdy (kde vznikli) k povrchu sa prvé žiarenie dostane von až za niekoľko miliónov rokov. V tom čase sa „odfúkne“ väčšina zostávajúceho zárodočného oblaku, z ktorého sa za niekoľko sto miliónov rokov môžu vytvoriť planéty.
Vo hviezde sa postupne vyrovnáva tlak plynu a gravitácia a hviezda zostupuje na hlavnú postupnosť (bod 3). Stabilná hviezda na hlavnej postupnosti strávi, podobne ako v predchádzajúcom prípade, väčšinu svojho aktívneho života. Žiarivý výkon hviezdy je úmerný tretej mocnine hmotnosti – to znamená, že čím je hviezda hmotnejšia, tým rýchlejšie spaľuje svoju hmotu a jej život je kratší. Hviezda s hmotnosťou 10 "MS" zotrvá na hlavnej postupnosti približne 150 miliónov rokov.
Keď hviezda spáli všetky svoje zásoby jadrového paliva (vodík), začne pod vplyvom vlastnej gravitácie kolabovať, čo zapríčiní ďalšie zvýšenie teploty. Zahrievaním sa v jadre opäť zažnú jadrové reakcie a začne sa spaľovať hélium. Hviezda sa tým opäť rozopne, jej povrch ochladne a dostane sa do oblasti obrov (bod 4). Väčší povrch však preváži úbytok teploty a hviezda žiari s oveľa väčšou intenzitou – žiarivý výkon v tomto období hviezdy je úmerný štvrtej mocnine hmotnosti. V tejto fáze hviezda s hmotnosťou 10 "MS" zotrvá maximálne rádovo desiatky miliónov rokov. Po vyčerpaní všetkého hélia hviezda v dôsledku svojej hmotnosti opäť začne kolabovať a tým aj zvyšovať teplotu v jadre. Následkom toho sa zapáli ďalšie jadrové palivo – uhlík. Hviezda zväčší svoje rozmery a žiarivosť a v HR diagrame sa dostáva do oblasti nadobrov (bod 5).
Po vyčerpaní uhlíkového jadrového paliva hviezda začne znova gravitačne kolabovať. Rázová vlna však narazí na malé jadro a odrazí sa späť. Obrovské sily rozmetajú plynnú atmosféru hviezdy a hviezda opúšťa hranice HR diagramu a stáva sa tzv. supernovou (bod 6) intenzitou žiarenia rovnej niekoľkým miliónom sĺnk.
Po niekoľkých rokoch zostane na mieste hviezdy zrútené jadro s veľkosťou len niekoľko kilometrov s hmotnosťou minimálne 1,4 "MS". Hustota takéhoto jadra je obrovská – rádovo 1017 kg/m3. Takáto obrovská hustota rozdrví aj jadrá atómov a vzniká tak tzv. neutrónová hviezda obklopená medzihviezdnym mračnom, pozostatkom supernovy, ktoré bolo v predchádzajúcich fázach rozmetané do okolia. Niektoré neutrónové hviezdy s veľkým magnetickým poľom a vysokými otáčkami sú pozorovatelné ako tzv. pulzary.
Kým od zrodu hviezdy do tejto fázy uplynulo približne 250 miliónov rokov, neutrónová hviezda zostane v tomto stave niekoľko triliónov rokov.
Poznámka: 
Najhmotnejšie hviezdy.
V bode 1 sa v medzihviezdnom zárodočnom mračne začína tvoriť hviezda (často sa rodí viac hviezd a vznikajú tak dvojhviezdy, viacnásobné hviezdy či dokonca hviezdokopy). Tato fáza trvá najviac niekoľko sto miliónov rokov. Ďalší vývoj je rovnaký ako v predchádzajúcich dvoch prípadoch. Naberaním hmoty sa zvyšuje teplota protohviezdy až napokon dôjde k zapáleniu termojadrových reakcií (bod 2) a hviezda zostúpi na hlavnú postupnosť (bod 3). Hviezda s hmotnosťou 50 "MS" zotrvá na hlavnej postupnosti približne 100 miliónov rokov.
Keď hviezda spáli všetky svoje zásoby jadrového paliva (vodík), začne pod vplyvom vlastnej gravitácie kolabovať, čo zapríčiní ďalšie zvýšenie teploty. Zahrievaním sa v jadre opäť zažnú jadrové reakcie a začne sa spaľovať hélium. Hviezda sa tým opäť rozopne, jej povrch ochladne a dostane sa do oblasti obrov (bod 4). Väčší povrch však preváži úbytok teploty a hviezda žiari s oveľa väčšou intenzitou – žiarivý výkon v tomto období hviezdy je úmerný štvrtej mocnine hmotnosti. V tejto fáze hviezda s hmotnosťou 10 "MS" zotrvá maximálne rádovo desiatky miliónov rokov. Po vyčerpaní všetkého hélia hviezda v dôsledku svojej hmotnosti opäť začne kolabovať a tým aj zvyšovať teplotu v jadre. Následkom toho sa zapáli ďalšie jadrové palivo – uhlík. Hviezda zväčší svoje rozmery a žiarivosť a v HR diagrame sa dostáva do oblasti nadobrov (bod 5).
Po vyčerpaní uhlíkového jadrového paliva hviezda začne znova gravitačne kolabovať. Pretože hmotnosť hviezdy je veľká, zažnú sa ďalšie jadrové reakcie ťažších prvkov, ako je uhlík. Hviezda ešte zväčší svoj objem a posúva sa na HR diagrame do bodu 6. Kolobeh jadrových reakcií prestane až vznikom železného jadra (železné jadro má totiž najúspornejšie riešenú stavbu atómového jadra a nemôže byť zapojené do žiadnej termojadrovej reakcie). Tento stav nastáva pre hviezdu s hmotnosťou 50 "MS" vo veku približne 180 miliónov rokov.
Gravitačný kolaps, ktorý nasleduje po vypálení všetkého jadrového paliva, je ukončený približne po ďalších 20 miliónoch rokov. Kvôli obrovskej hmotnosti hviezdy prevážia gravitačné sily nad ostatnými silami držiacimi hmotu pohromade a hviezda sa zrúti sama do seba a opúšťa HR diagram ako čierna diera (bod 7). V tejto fáze čierna diera vydrží mnoho miliárd rokov, teoreticky až do chvíle, kým za Hawkingovým procesom úplne nevyparí (čo by však nastalo za oveľa dlhšiu dobu, než je predpokladaná dĺžka existencie vesmíru).
Poznámky: 

</doc>
<doc id="14884" url="https://sk.wikipedia.org/wiki?curid=14884" title="Progres 2">
Progres 2

Progres 2 je česká rocková skupina, ktorá pochádza z Brna. Vznikla v roku 1968 pod názvom Progress Organization. Od roku 1977 vystupuje pod názvom Progres 2.
Tvorili ju Zdeněk Kluka (bicie), Pavel Váně (spev, gitara), Jan Sochor (klávesové nástroje) a Emanuel Sideridis (basová gitara).
Premiéru mali v brnianskej Redute 3. apríla 1969.
V roku 1978 mal koncertnú premiéru "Dialog s vesmírem", ktorý bol vôbec prvou rockovou operou v Česko-Slovensku. Album s rovnakým názvom vydalo hudobné vydavateľstvo Panton ako LP v roku 1980. Skladba "Planeta Hieronyma Bosche II." z tohto albumu má zaujímavo vystavané gitarové sólo. Časť textu skladby mala kapela zakázané nahrať na album a tak bol nahradený tajomným mumlaním.

</doc>
<doc id="14886" url="https://sk.wikipedia.org/wiki?curid=14886" title="Ejnar Hertzsprung">
Ejnar Hertzsprung

Ejnar Hertzsprung (* 8. október 1873, Kodaň, Dánsko – † 21. október 1967, Roskilde) bol dánsky astronóm, chemik, člen dánskej a holandskej akadémie vied, riaditeľ observatória v Leidene. Spolu s Henrym Russellom vynašli Hertzsprung-Russellov diagram (1911).
Hoci bol vyštudovaný chemický inžinier, Hertzsprung spravil kariéru ako astronóm špecializujúci sa na fotografické pozorovania hviezd. V roku 1913 vypočítal vzdialenosť k Malému Magellanovmu mraku pomocou cefeíd, ktorá sa používa dodnes na meranie galaktických a medzigalaktických vzdialeností.
Pracujúc nezávisle, obaja, Hertzprung aj Russell, objavili graf, v ktorom je svietivosť hviezd zobrazená v závislosti na ich povrchovej teplote. Počas návštevy Spojených štátov v roku 1910, Schwarzschild, Hertzprungov priateľ a kolega, spoznal Russella, ktorý vo svojich výskumoch došiel k rovnakým záverom. Práca Hertzsprunga a Russella bola prvýkrát vydaná v grafickej forme v roku 1911 ako Hertzsprung-Russellov diagram. Dnes je diagram základnou časťou pozorovateľných dôkazov, ktorú musí teória vývoja hviezd vysvetliť.
Hertzsprungov katalóg hviezdnych farieb a svetelností z roku 1922 odhalil neprítomnosť jasných hviezd stredných farieb medzi postupnosťou obrov a hlavnou postupnosťou v H-R diagrame, dnes nazývanú Hertzsprungova medzera.
Objavil dve planétky: 1702 Kalahari (7. júl 1924) a 1627 Ivar (25. september 1929), ktorá patrí do skupiny Amor.
Uznania.
Ceny
Pomenované po ňom

</doc>
<doc id="14890" url="https://sk.wikipedia.org/wiki?curid=14890" title="Čechomor">
Čechomor

Čechomor je česká hudobná skupina hrajúca české, moravské a slovenské ľudové piesne v rockovom aranžmáne.
História.
Skupina vznikla v roku 1988 ako folkové združenie s názvom Prvá Českomoravská nezávislá hudební společnost. Prvú zostavu tvorili Jiří Beránek (spev a husle), František Černý (spev a gitara), Jiří Michálek (harmonika) a Antonín Svoboda (husle). Prvý album Dověcnosti vyšiel na prelome rokov 1990 a 1991. V roku 1994 začala skupina pozvoľna prechádzať z akustického poňatia zvuku na elektrický. Do skupiny prišiel nový bubeník Martin Rychta a Michal Pavlík, ktorý v skupine stále pôsobí a bol oslovený aj huslista Karel Holas.
Skupina sa rozhodla pre skrátenie mena na "Českomoravská hudební společnost" a pod týmto názvom vydala v roku 1996 album Medzi horami.
V roku 2002 bol uvedený do kín film Rok ďábla režiséra Petra Zelenku, v ktorom účinkovali spolu s Jaromírom Nohavicom, Karlom Plíhalom a britským hudobníkom Jazom Colemanom. Film získal Českého leva za najlepšiu hudbu k filmu.
Jaz Coleman skupine produkoval v roku 2001 prelomový symfonický album Proměny.
Stálym hosťom skupiny je speváčka Lenka Dusilová.

</doc>
<doc id="14893" url="https://sk.wikipedia.org/wiki?curid=14893" title="Zjednotenie (logika)">
Zjednotenie (logika)



</doc>
<doc id="14894" url="https://sk.wikipedia.org/wiki?curid=14894" title="Slovo">
Slovo

Slovo môže byť:

</doc>
<doc id="14895" url="https://sk.wikipedia.org/wiki?curid=14895" title="Slovo (jazykoveda)">
Slovo (jazykoveda)

Slovo je základná stavebná jednotka jazyka, nesie význam a pozostáva z jednej alebo viacerých morfém. Slová je možné kombinovať do slovných spojení, viet a súvetí. Slovo pozostávajúce z viac ako jednej morfémy sa nazýva zložené slovo. Slovo je základným prostriedkom jazykovej komunikácie. Môže mať lexikálny a gramatický význam.
Lexikálny význam pomenúva (vychádzajúc zo sémantického trojuholníka), osoby, zvieratá, veci, deje, činnosti, stavy a podobne. Ide vlastne o obsah slova.
Gramatický význam znamená, že pri slove sa dajú určiť gramatické kategórie v závislosti od určeného slovného druhu. Ak sa dá určiť lexikálny aj gramatický význam slova ide o plnovýznamové slovo. Ak sa pri nejakom slove nedajú určiť iba gramatické kategórie ide o neplnovýznamové slovo. Takéto slovo vyjadruje možnosť vstúpiť do gramatických vzťahov pri jazykovej komunikácii. 
Pri tvorbe akéhokoľvek textu ako jazykového komunikátu je dôležité uvedomiť si význam jednotlivých slov, aby vzniknuté texty dostatočne odrážali zámer autora s ktorým vstupoval ku tvorbe textu. Súčasne musia vzniknuté texty plniť určitú úlohu v jazykovej komunikácii.
Delenie slov.
Slová môžeme triediť podľa viacerých kritérií. Priradenie jednotlivých slov do daných skupín súvisí s vývinom jazyka a z toho vyplývajúcej dynamiky slovnej zásoby).
Podľa významu sa slová delia na: 
Pri jednovýznamovom slove sa v súlade s teóriou F. de Saussura premieta v našom vedomí iba jeden pojem, ktorý spájame s daným slovom. Pri viacvýznamovom slove sa s jednou konkrétnou lexikálnou jednotkou spája viacero pojmov v našom vedomí. 
Podľa vzťahu medzi významami sa slová delia na: 
Podľa zaradenosti do štýlu sa slová delia na:
Podľa spisovnosti sa slová delia na: 
Nespisovné slová prichádzajú do slovnej zásoby z jednotlivých oblastí Slovenska – tzv. nárečové slová (napr. firangh, trotoar) a z jednotlivých sociálnych skupín – tzv. slang, žargón (napr. vercajg, vakácie), argot (napr. čierny psychiater = obušok, spievať = priznať sa), profesionalizmy (napr. vrchný = vrchný čašník, čierne = čierne pivo, hobľovačka, mláťačka). 
Podľa pôvodu slov, miesta vzniku sa slová delia na: 
Viaceré slová v súčasnosti sú považované za domáce pochádzajú z iných jazykov, ale zdomácneli natoľko, že ich cudzí pôvod dnes nevnímame. Ide o tzv. zdomácnené slová. Patria sem aj slová zo základnej slovnej zásoby (napr. frajer, bifľovať sa). 
Podľa doby vzniku sa slová delia na: 
Podľa citového zafarbenia, citovej príznakovosti sa slová delia na:
Pri využívaní slov v jazykovej komunikácii je dôležitým faktorom prenášanie významu slov na iné slová kvôli štylistickému ozvláštneniu prejavu, jeho významovej naplnenosti a podobne. Nejde pritom výhradne len o texty patriace do umeleckého štýlu. Tento jav sa vyskytuje napríklad pri publicistických textoch a podobne.
Prenášanie významu slov sa môže uskutočňovať pomocou: metafory, metonymie.

</doc>
<doc id="14900" url="https://sk.wikipedia.org/wiki?curid=14900" title="Kontextovo závislá gramatika">
Kontextovo závislá gramatika



</doc>
<doc id="14901" url="https://sk.wikipedia.org/wiki?curid=14901" title="Deep Purple">
Deep Purple

Deep Purple je britská hardrocková hudobná skupina, ktorá vznikla v Londýne, Anglicku v roku 1967. Napriek tomu, že v priebehu ich kariéry kapela prechádzal v svojom repertoári rôznymi hudobnými žánrami, je v prvom rade považovaná za priekopníkov heavy metalu a moderného hard rocku. 
Pôvodne vznikli ako skupina, ktorá mala blízko k progresívnemu a ku psychedelickému rocku, ako kapela hrajúca tvrdú rockovú hudbu sa Deep Purple prejavili v roku 1970, kedy vydali svoj album "Deep Purple in Rock". Spolu s Led Zeppelin a Black Sabbath, boli Deep Purple označovaní ako „nesvätá trojica britského hard rocku a heavy metalu zo začiatku až polovici 70. rokov 20. storočia“. Po ich koncerte v londýnskom Rainbow Theatre z roku 1972 boli v roku 1975 zapísaní do "Guinessovej knihy rekordov" ako „najhlasnejšia kapela sveta“ . Celosvetovo Deep Purple predali viac ako 100 miliónov albumov. 
Členovia Deep Purple prešli v svojej zostave niekoľkými zmenami. Na osem rokov, od roku 1976 do roku 1984, sa skupina rozpadla. Jediným jej stálym členom je bubeník Ian Paice. Prvé štyri zostavy, ktoré boli v rokoch 1968–1976, sú oficiálne označené ako Mark I (1968–1969), Mark II (1969–1973), Mark III (1973–1975) a Mark IV (1975–1976). Mark I pozostával zo zakladajúcich členov Deep Purple, Ritchie Blackmore (gitara), Rod Evans (spev), Jon Lord (klávesy), Ian Paice (bicie) a Nick Simper (basgitara). Zostava Mark II bola komerčne najúspešnejšia. Evansa a Simpera nahradili Ian Gillan a Roger Glover. V zložení Mark III bol Gillan a Glover nahradený za Davida Coverdala a Glenna Hughesa, zatiaľ čo v zostave Mark IV Blackmora nahradil Tommy Bolin. Skupina sa rozišla v júli 1976, Bolin o päť mesiacov neskôr zomrel na predávkovanie drogami. 
Skupina Deep Purple sa v roku 1984 opäť zišla v svojej najúspešnejšej zostave Mark II. Nahrali spolu dva štúdiové albumy a účinkovali až do roku 1989, kedy Gillana nahradil Joe Lynn Turner. V roku 1992 sa Gillan do Deep Purple vrátil. V nasledujúcom roku od nich definitíne odišiel Ritchie Blackmore, ktorého dočasne nahradil Joe Satriani, potom na dlhú dobu hral v Deep Purple na gitare nový člen, Steve Morse. V roku 2002 od kapely „odišiel do dôchodku“ klavesista Jon Lord, nahradil ho Don Airey a skupina Deep Purple mala najdlhšiu dobu, t.j. dvadsať rokov kedy účinkovala v jednej stabilnej zostave. Bolo to dovtedy, kým v roku 2022 Morse neoznámil svoj odchod z kapely. Krátko po jeho odchode jeho miesto zaujal gitarista Simon McBride. V súčasnosti je teda kapela Deep Purple v zložení: Paice, Glover, Gillan, Airey a McBride. 
V programe "Greatest Artists of Hard Rock" vysielanom na televíznom kanáli VH1 sa Deep Purple umiestnili na 22. mieste, a anketa na digitálnej rozhlasovej stanici Planet Rock ich zaradila na 5. miesto medzi „najvplyvnejšími kapelami všetkých čias“. Na World Music Awards v roku 2008 skupina získala ocenenie za mimoriadne zásluhy, Legend Award. Kapela Deep Purple (konkrétne Blackmore, Lord, Paice, Gillan, Glover, Coverdale, Evans a Hughes) bola v roku 2016 uvedená do Rokenrolovej siene slávy. 
História skupiny.
Obdobie pred vznikom (1967 – 68).
V roku 1967 sa bubeník Chris Curtis, ktorý bol členom kapely The Searchers obrátil na londýnskeho biznismana Tonyho Edwardsa s nápadom, že by chcel manažovať nápad s hudobnou skupinou, ktorá by nemala stálych členov, ale jej zostava by sa menila podľa aktuálneho hudobného trendu. Bol by to akýsi projekt kolotoča superskupiny hudobníkov. Inšpirovaný týmto plánom Edwards spolu so svojimi dvoma obchodnými partnermi Johnom Colettom a Ronom Hirem (Hire-Edwards-Coletta – HEC Enterprises) sprostredkovali na tento projekt finančnú podporu.
Prvým hudobníkom, ktorý bol pre zostavu vytypovaný bol hráč na organ Hammond, Curtisov spolubývajúci, Jon Lord. Lordov hudobný vkus bol silne ovplyvnený klasickou hudbou. Hrával spolu so spevákom Arthurom (Artom) Woodom (bratom člena The Rolling Stones, Ronnie Wooda) a bubeníkom Keefom Hartleyom v zoskupení Art Woods. Lord, spolu s basgitaristom Nickom Simperom a bubeníkom Carlom Littleom, vtedy hral v aj v sprievodnej kapele vokálnej skupiny The Flower Pot Men (predtým účinkovala pod názvom Ivy League). Simper bol predtým členom zoskupenia Johnny Kidd and the Pirates. V roku 1966 mali autonehodu, pri ktorej sa Kidd zabil. Keď im dvom Lord povedal, že bol pozvaný do projektu Roundabout, Simper s Littlom mu poradili Ritchieho Blackmora, ktorého Lord nikdy predtým nestretol. Simper poznal Blackmora od začiatku 60. rokov, kedy debutoval s jeho prvou skupinou, The Renegades, a približne v rovnakom čase bola na hudobnej scéne aj jedna z Blackmoreových prvých kapiel, The Dominators. 
Blackmore v tom čase hrával v Hamburgu. Združenie HEC ho presvedčilo, aby pricestoval na konkurz. Blackmore mal dobré referencie štúdiového hudobníka, bol tiež členom Outlaws. Doporučili ho aj hudobníci ako boli Screaming Lord Sutch a Neil Christian. Chris Curtis mal dosť nevyspytateľné správanie a životný štýl. Bol často pod vplyvom užívania LSD, čo mohlo spôsobiť, že náhle záujem o Roundabout stratil, čím nakoniec vyprovokoval HEC k tomu, aby ho zo skupiny vylúčili. Dvojica Lord a Blackmore sa zdala pre HEC ako zaujímavý výber, preto presvedčili Ritchieho, aby sa z Hamburgu aj druhýkrát vrátil a aby spolu s Jonom pokračovali v nábore, pričom si ponechali Tonyho Edwardsa ako svojho manažéra. Lord presvedčil na miesto basgitaristu Nicka Simpera. Pri bicích nástrojoch sa nezhodovali, či si ponechajú Carla Littlea, alebo Bobbyho Woodmana, ktorého preferoval Jon Lord. Woodman hrával predtým pod menom Bobbie Clarke, v kapele Vince Taylor's Play-Boys.
V marci 1968 sa Lord, Blackmore, Simper a Woodman presťahovali do Deeves Hall, vidieckeho domu v South Mimms, Hertfordshire. V dome bol najnovší zosilňovač Marshall a, na Lordovu žiadosť, im manažment zabezpečil aj organ Hammond C3. Podľa Simpera na konkurze mali „desiatky“ spevákov. Bol medzi nimi aj Rod Stewart, či a Woodmanov kamarát Dave Curtiss. Zostavu kolotoča hudobníkov napokon doplnili: spevák Rod Evans a hráč na bicie Ian Paice. Obidvaja boli hudobníkmi z kapely The Maze. Blackmore videl 18-ročného Paicea v roku 1966 na turné s Maze v Nemecku a bol ohromený jeho bubnovaním. Skupina Paiceho vzala narýchlo, lebo Woodman bol nespokojný s výberom speváka. Počas krátkeho turné po Dánsku a Švédsku v apríli, na ktorom vystupovali ako Roundabout. Nové meno kapely, Deep Purple navrhol Blackmore. Inšpiroval ho názov obľúbenej piesne jeho starej mamy, „Deep Purple“, ktorú napísal džezový hudobný skladateľ Peter DeRose. Druhým návrhom po Deep Purple bol názov „Concrete God“, ktorý sa im zdal príliš drsný na to, aby sa ujal.
Mark I (1968–1969) albumy: "Shades of Deep Purple, The Book of Taliesyn" a "Deep Purple".
V máji 1968 sa skupina presťahovala do Pye Studios (patriaci spoločnosti Pye Records). Štúdio pri londýnskom víťaznom oblúku, Marble Arch obsadili, aby nahrali svoj debutový album "Shades of Deep Purple", ktorý vyšiel v Amerike v júli u Tetragrammaton Records a v septembri v Británii u EMI Records. Výrazne v tom čase boli ovplyvnení kapelou Vanilla Fudge. Podľa Blackmoreho slov mali ambície stať sa ich „klonom“. 
V Severnej Amerike mali Deep Purple úspech s coververziou piesne „Hush“ od Joea Southa. Do septembra 1968 sa táto skladba dostala na 4. miesto v "Billboard" Hot 100 v USA a na 2. miesto v kanadskom rebríčku časopisu "RPM". Vďaka tomu sa album "Shades of Deep Purple" v rebríčku popových albumov "Billboardu" vyšplhal na 24. miesto. Nasledujúci mesiac boli Deep Purple pozvaní, aby počas americkej časti turné k albumu "Goodbye" sprevádzali skupinu Cream.
Druhý album skupiny, "The Book of Taliesyn", bol nahraný rýchlo po prvom. V Severnej Amerike vyšiel v októbri 1968 a súčasne s ním nasledovalo koncertné turné. Album obsahoval „Kentucky Woman“ od Neila Diamonda, ktorý sa dostal do Top 40 v USA (38. miesto v rebríčku časopisu "Billboard") aj v Kanade (21. miesto v rebríčku "RPM") aj keď predaje albumu neboli také výrazné: 54. miesto v USA, 48. miesto v Kanade. V domovskej krajine Deep Purple album "The Book of Taliesyn" nevyšiel až do nasledujúceho roka a rovnako ako jeho predchodca, ani tento v rebríčku UK Albums Chart výraznejšie nebodoval.
Začiatkom roku 1969 skupina vydala nealbumový singel „Emmaretta“. Pomenovaný bol po Emmarette Marksovej, herečke v tom čase účinkujúcej v muzikále "Hair", o ktorú mal Evans záujem. Do marca toho istého roku skupina dokončila nahrávanie svojho tretieho albumu, "Deep Purple". Na ňom sa nachádza skladba „April“, ktorá obsahuje sláčikové a dychové nástroje. Tento výber je podmienený Lordovým záujmom o klasických hudobných skladateľov ako je Bach a Nikolaj Rimsky-Korsakov. Tento album bol posledným nahrávaním zostavy Deep Purple Mark I. Severoamerická nahrávacia spoločnosť Deep Purple, Tetragrammaton, odložila vydanie albumu "Deep Purple" až po skončení amerického turné skupiny v roku 1969. Toto, rovnako ako nevýrazná propagácia takmer skrachovaného vydavateľstva, spôsobili, že sa album nepredával najlepšie. Krátko po vydaní albumu "Deep Purple", koncom júna 1969, padlo vydavateľstvo Tetragrammaton. Jeho majetok nakoniec prevzala spoločnosť Warner Bros. Records, ktorá počas 70. rokov vydávala aj nahrávky Deep Purple publokované v USA.
Počas amerického turné v roku 1969 sa Lord a Blackmore stretli s Paiceom. Mali víziu, že by sa kapela mohlo posunúť bližšie k tvrdšiemu rocku. Keďže sa Evans a Simper zhodli, že sa do takéhoto žánru nehodia rozhodli sa o tom, že by v lete mohlo dôjsť k ich výmene. Paice k tomu dodal: „Zmena musela prísť. Ak by neodišli, kapela by sa úplne rozpadla." Simper aj Blackmore si všimli, že Rod Evans už bol jednou nohou z kapely von. Simper povedal, že sa Evans v Hollywoode stretol s dievčaťom a chcel by sa stať hercom. Blackmore to vysvetlil reálnejšie: „Rod len chcel odísť do Ameriky a ostať tam žiť." Evans v USA potom založil kapelu Captain Beyond a Simper v Anglicku skupinu Warhorse.
Mark II (1969–1973): "Concerto for Group and Orchestra", "In Rock", "Fireball", "Machine Head", "Made in Japan" a "Who Do We Think We Are".
Skupina Deep Purple Mark II vznikla v lete roku 1969 v Hanwell Community Center v západnom Londýne. Pri hľadaní nového speváka mal Blackmore vytipovaného 19-ročného speváka Terryho Reida. Hoci sa Terrymu ponuka zdala „lichotivá“, bol viazaný exkluzívnou nahrávacou zmluvou so svojím producentom Mickie Mostom a viac mu záležalo na jeho sólovej kariére. 
Blackmore preto nemal inú možnosť, len pokúsiť sa hľadať inde. Skupina dostala tip na speváka Iana Gillana z kapely Episode Six, ktorá mala síce vo Veľkej Británii vydaných niekoľko singlov, no nejaký výrazný komerčný úspech s nimi nedosiahla. Bubeník Episode Six, Mick Underwood, ktorý bol starým Blackmoreov známym ešte z čias účinkovania v skupine The Outlaws, Ianovi Gillanovi a basgitaristovi Rogerovi Gloverovi kapelu potom predstavil. Podľa vyjadrenia Nicka Simpera „Gillan by bez Glovera do Deep Purple nešiel." Týmto sa efektívne zlikvidovala skupina Episode Six. Underwood mal dlho potom z toho pocit viny. Trvalo to takmer desať rokov, až kým ho Gillan koncom sedemdesiatych rokov nenaverboval do svojej novej post-Purpleovskej kapely. Podľa Blackmorea sa Deep Purple zaujímal iba o Gillana a nie o Glovera, ale Glovera si na odporúčanie Iana Paicea nakoniec ponechali. Prišiel na skúšku a bol z neho ich basgitarista. Pôvodne sme ho nechceli zobrať, kým Paicey nepovedal: „Je dobrý basgitarista, tak si ho nechajme.ja som povedal, že dobre." povedal Ritchie Blackmore o prijímaní Rogera Glovera.
Nová zostava Deep Purple, fanúšikmi je nazývaná aj „Deep Purple Mark II“, nahrala svoju prvú skladbu s názvom „Hallelujah“ (autori: Roger Greenaway, Roger Cook). V čase nahrávania si Nick Simper stále myslel, že je členom kapely a zavolal Johnovi Colettovi, aby sa informoval o dátumoch nahrávania piesne v štúdiu. Vtedy zistil, že pieseň je už hotová a basovú gitaru do nej nahral Roger Glover. Zostávajúci pôvodní členovia Deep Purple potom poverili vedenie, aby oficiálne informovalo Simpera, že bol nahradený a v kapele skončil. Napriek televíznym vystúpeniam, ktoré singel propagovali, pieseň „Hallelujah“ bola v Spojenom kráľovstve prepadákom. Blackmore pre britský týždenný hudobný denník "Record Mirror" povedal, že skupina „potrebuje mať komerčnú nahrávku v Británii“ a pieseň opísal ako „niečo medzi tým“ – bol to len kompromis medzi typom nahrávky, aký by kapela normálne hrala a verejným komerčným materiálom.
V septembri 1969 skupina získala tak veľmi potrebnú publicitu v Spojenom kráľovstve potom, ako nahrala projekt "Concerto for Group and Orchestra." Bol to trojdielny epos, ktorý Jon Lord zložil ako sólový projekt a ktorý skupina odohrala v Royal Albert Hall v Londýne s Kráľovským filharmonickým orchestrom, ktorý dirigoval Malcolm Arnold. Popri "Days of Future Passed" od Moody Blues a "Five Bridges" od kapely The Nice šlo o jednu z prvých spoluprác medzi rockovou kapelou a klasickým hudobným orchestrom. Tento koncertný album sa stal prvým hudobným nosičom Deep Purple Mark II, ktorý ale v hudobnom rebríčku Veľkej Británii zároveň nezaznamenal akýkoľvek úspech. 
Gillan i Blackmore neboli veľmi nadšení tým, že skupina dostala označenie „skupina hrajúca s orchestrami“. Obaja mali pocit, že koncert bol len rozptýlením, ktoré im obmedzovalo snahu rozvíjať hard-rockový štýl, ktorý pôvodne hrať chceli. Lord tiež koncom roku 1970 napísal "Gemini Suite", ďalšiu spoluprácu v kombinácii orchester/skupina. Táto nahrávka vyšla až v roku 1993. V roku 1975 Blackmore k tomu uviedol, že si myslel, že projekt "Concerto for Group and Orchestra" nebol zlý, no nahrávka "Gemini Suite" bola hrozná a veľmi nesúrodá. Roger Glover neskôr poznamenal, že sa Jon Lord v prvých rokoch ich spolupráce v kapele javil ako ich líder.
Krátko po vydaní orchestrálneho albumu pre Deep Purple Mark II začalo naplánované turné a následné nahrávanie. Počas tohto pokračujúceho hektického obdobia si najbližšie štyri roky kapela dala len minimálne pauzy na oddych. 
Druhý album a prvý štúdiový album z éry zostavy Mark II, vydaný v roku 1970, bol "In Rock". . Jeho názov, po orchestrálnych nahrávkach, poukazoval na to, že sú rocková kapela. Dizajn obalu, ktorý graficky podporil ich rockové smerovanie, bol zjavne inšpirovaný horou Mount Rushmore. Na albume sú nahrávky ich známych diel a úspešných skladieb zo živých vystúpení, ako „Speed King“, „Into The Fire“ a „Child in Time“. Skupina nahrala mimo albumu aj svoj prvý Top-Ten hitparádový hit v Spojenom kráľovstve s názvom „Black Night“. Súhra medzi Blackmoreovou gitarou a Lordovými skreslenými organmi, spojenými so silne znejúcim vokálom Iana Gillana a údernou rytmickou linkou Glovera s Paicem sa stala jedinečnou hudobnou značkou, ktorá spojila hudobný štýl kapely Deep Purple aj v ich ďalších spoločných hudobných projektoch. Zároveň sa táto zostava výrazne odlíšila od predošlých albumov nahraných zostavou označenou ako Mark I. Spolu s albumom "Led Zeppelin II" od kapely Led Zeppelin a "Paranoid" od skupiny Black Sabbath je "In Rock" považovaný za súčasť diel, ktoré kodifikovali vznik heavy metalového hudobného žánru.
O vzniku albumu Blackmore povedal, že jemu hranie s klasickými orchestrami stačilo, Jon mal ku klasike bližšie. Skúsili hrať teraz rock a rozhodli sa preto, v čom sú lepší. Albumu "In Rock" sa darilo dobre najmä v Spojenom kráľovstve, kde sa dostal na 4. miesto, zatiaľ čo singel „Black Night“ sa dostal na 2. miesto v UK Singles Chart a kapela túto skladbu predviedla naživo v programe televízie BBC, "Top of the Pops". Okrem zvyšovania predaja v Spojenom kráľovstve si skupina vytvárala meno aj ako koncertujúca skupina. Vychádzalo im to najmä s ohľadom na množstvo ich vystúpení a na improvizačné schopnosti Blackmora a Lorda. Lord k tomu povedal „Boli sme ovplyvnení džezom, staromódnym rokenrolom, a vychádzali sme aj z klasiky. Ritchie a ja sme si navzájom vymieňali hudobné žarty a výzvy. Niečo zahral on, a ja som sa na to musel chytiť tak, aby som sa mu vyrovnal. Tento spôsob hudobnej komunikácie dodal kapele vtip. Boli sme v napätí, čím budeme v hraní nasledovať. nevedeli to diváci a v deviatich prípadoch z desiatich sme to netušili ani my!"
Druhý spoločný album s názvom "Fireball" zostave Deep Purple Mark II vyšiel v lete roku 1971. Album sa dostal v britskom rebríčku albumov na prvé miesto. Titulná skladba vyšla aj ako singel. Počas nahrávania albumu vznikol aj jeho ďalši singel „Strange Kind of Woman“, ktorý na britskej verzii albumu nebol. Táto skladba nahradila v americkej edícii albumu "Fireball" nahrávku „Demon's Eye“. Skladba „Strange Kind of Woman“ sa stala ich druhým singlom, ktorý bol v UK v Top 10 (dostala tam na 8. miesto).
Už počas niekoľkých týždňov od vydania albumu "Fireball" skupina predvádzala skladby plánované pre ďalší album. Na koncertnom turné vznikla v autobuse smerujúcom na predstavenie v Portsmouthe na popud jedného novinára skladba „Highway Star“. Dňa 24. októbra 1971, počas americkej časti turné "Fireball", mala skupina hrať v Auditorium Theatre v Chicagu, keď Ian Gillan dostal hepatitídu. Skupina musela hrať bez neho, pričom set spieval basgitarista Glover. Ďalšie termíny koncertov museli byť v USA zrušené a kapela odletela domov.
V decembri roku 1971 skupina Deep Purple odcestovala do Montreux vo Švajčiarsku, kde zrealizovala nahrávanie svojho ďalšieho albumu s názvom "Machine Head". Na nahrávanie, ktoré malo najprv prebiehať v kasíne v Montreux, kapela použila mobilné nahrávacie štúdio požičané od skupiny Rolling Stones. Požiar, ktorý vtedy vznikol v jednom zo zábavných komplexov počas koncertu Franka Zappu a jeho Mothers of Invention bol inšpiráciou pre vznik jedného z najväčších hitov kapely Deep Purple a rockovú klasiku s názvom „Smoke on the Water“. Kasíno pri tomto požiari zhorelo do tla. Album "Machine Head", s výnimkou hudobnej skladby „Smoke on the Water“, bol preto neskôr nahratý na chodbe v neďalekom prázdnom hoteli Grand Hôtel de Territet. Pieseň „Smoke on the Water“ bola nahratá v prázdnom divadle s názvom The Pavillon ešte predtým, ako ich z tohto divadla pre priveľký hluk posťažnosti obyvateľov vyhodili policajti. O nahrávke „Smoke on the Water“ Blackmore pre BBC Radio 2 uviedol: „Celú vec sme urobili asi v štyroch záberoch, pretože sme to museli stihnúť. Polícia nám pritom búchala na dvere. Vedeli sme, že je to polícia, ale mali sme v tejto sále dobrý zvuk Pobudili sme všetkých susedov asi na päť míľ v okolí Montreux, pretože hudba sa cez hory ozývala. Práve som dohral poslednú časť riffu, keď dnu vtrhli policajti a rázne zavelili 'musíte skončiť'.
Pokračujúc v progresívnom hudobnom smerovaní z predchádzajúcich dvoch albumov, album "Machine Head" vyšiel koncom marca 1972 a stal sa jedným z najslávnejších albumov kapely. Bol to druhý album skupiny, ktorý bol v Spojenom kráľovstve číslom 1, zatiaľ čo v Severnej Amerike sa skupina etablovala dosiahnutím 7. pozície v USA a číslom 1 bol album aj v Kanade. Album "Machine Head" patrí k najslávnejším projektom skupiny. Jeho skladby „Highway Star“, „Space Truckin'“, „Lazy“, či „Smoke on the Water“ sú všeobecne známe a kapela ich na koncertoch s nadšenou odozvou publika hráva dodnes. Aj keď Deep Purple Mark II v podstate existovali dokopy iba tri a pol roka, mali za sebou sedem regulárnych štúdiových albumov.
V januári 1972 sa skupina opäť vrátila na turné po USA. Potom zamierila do Európy a v marci zas pokračovala v USA. Počas pobytu v Amerike sa hepatitídou tentoraz nakazil Blackmore. Skupina sa pokúsila o jedno vystúpenie vo Flinte v štáte Michigan bez gitaristu, potom skúsili najať Ala Koopera, ktorý s kapelou aj skúšal, než to definitívne vzdal. Na svoje miesto navrhol gitaristu kapely Spirit, Randyho Californiu. California odohral so skupinou jedno vystúpenie 6. apríla v Quebecu, no zvyšok tohto turné bol tiež nakoniec zrušený.
Skupina sa vrátila do USA koncom mája 1972, aby podnikla svoje tretie turné po Severnej Amerike (z celkového počtu štyroch v tom roku). V roku 1972 absolvovali štyri koncertné turné po Amerike a v auguste turné po Japonsku. Počas japonského turné vydali špeciálny koncertný dvojalbum, ktorý mal byť pôvodne iba pre japonský trh. Tento dvojalbum dostal názov "Made in Japan". Jeho celosvetové vydanie sa okamžite stalo hitom a v piatich krajinách vrátane USA dosiahol platinový status. Dodnes je "Made in Japan" od kapely Deep Purple jedným z najpopulárnejších a najpredávanejších živých albumov rockovej hudby.
Zostava Deep Purple Mark II pokračovala ďalej v práci na ďalšom ich spoločnom albume s názvom "Who Do We Think We Are" (1973). Je na ňom aj nahrávka skladby „Woman from Tokyo“. Album sa dostal v britskej hitparáde na 4. miesto, v americkom rebríčku bol na 15. mieste, pričom status zlatej certifikácie dosiahol rýchlejšie ako ktorýkoľvek dovtedy vydaný album kapely Deep Purple. Medzi jej člemi ale v tomto období narastalo napätie a bolo na nich viditeľné vyčerpanie. V mnohých smeroch sa skupina stávala obeťou vlastného úspechu. Vďaka úspechu projektov "Machine Head" a "Made in Japan" sa spolu s albumom "Who Do We Think We Are" stala v Spojených štátoch v hodnotení roku 1973 kapela Deep Purple najpredávanejšou hudobnou skupinou
V jednom rozhovore v roku 1984 Ian Gillan pripustil, že kapela bol manažmentom tlačená do toho aby dokončila album a vyšla s ním na turné v období keď si jej členovia zúfalo potrebovali oddýchnuť. Celé napätie vyvrcholilo počas ich druhého turné po Japonsku v lete roku 1973, kedy pod Blackmoreovým tlakom Gillan skupinu opustil. Roger Glover bol zo skupiny vytlačený spolu s Gillanom. V rozhovoroch neskôr Lord nazval koniec Mark II, keď bola kapela na svojom vrchole, „najväčšou hanbou v histórii rokenrolu. Boh vie, čo by sme urobili počas nasledujúcich troch alebo štyroch rokov. Písanie nám vtedy šlo od ruky tak veľmi dobre...“
Mark III (1973–1975): albumy "Burn" a "Stormbringer".
Glenna Hughesa skupina najala na miesto basgitaristu/speváka z kapely Midlands. Hughes predtým hrával aj so skupinou Trapeze. Podľa Paicea, Glover jemu a Lordovi niekoľko mesiacov pred jeho oficiálnym ukončením povedal, že chce zo skupiny odísť, a tak sa začali zúčastňovať koncertov na Trapeze. Po získaní Hughesa diskutovali o pokračovaní v štvorčlennej zostave, pričom Hughes by bol basgitarista a hlavný spevák. Myslel si, že spievať mal pôvodne aj s Paulom Rodgersom zo skupiny Free, no Rodgers v tom čase rozbiehal svoj projekt, kapelu Bad Company. Konkurzy na miesto speváka kapely ale pokračovali. Do úvahy prichádzali dvaja kandidáti: Škót Angus Cameron McKinlay a David Coverdale. Nakoniec sa zhodli na Coverdaleovi, ktorý bol neznámym spevákom zo Saltburnu v severovýchodnom Anglicku. Blackmoreovi sa páčil jeho mužný bluesovo zafarbený hlas.
V novej zostave kapela Deep Purple pokračovala v roku 1974. "Burn", prvý album zostavy Deep Purple Mark III, vyšiel s veľkým úspechom vo februári 1974. V Spojenom kráľovstve bol album tretí, v USA bol v rebríčku na deviatom mieste. Bol druhým, po "Machine Head", ktorý sa dostal v rebríčkoch USA tak vysoko. Po jeho vydaní nasledovalo celosvetové turné. Titulná skladba, ktorá otvára album a otvárala väčšinu koncertov počas éry fungovania zostavy Mark III a IV, bola vedomým úsilím skupiny prijať progresívne rockové hnutie, ktoré v tom čase spopularizovali kapely ako Yes, King Crimson, Emerson, Lake &amp; Palmer, Genesis a Gentle Giant. Ďalšou pozoruhodnou piesňou z albumu, ktorá dávala kapele priestor aj na pompézne koncertné improvizácie, bola skladba „Mistreated“.
Deep Purple Mark III sa v čase ich existencie vydali na jarné turné. Dňa 13. marca 1974 hrali v Madison Square Garden v New Yorku a o štyri dni neskôr v Nassau Coliseum. Dňa 6. apríla 1974 hrala na slávnom festivale California Jam v Ontáriu v Kalifornii. Pred viac ako 200 tisícovým publikom tam vtedy účinkovali rockoví giganti 70. rokov ako sú Black Sabbath, Eagles, Emerson, Lake &amp; Palmer, Earth, Wind &amp; Fire, Seals and Crofts, Rare Earth a Black Oak Arkansas. Časti z podujatia boli cez vysielaciu spoločnosť ABC prenášané ďalším divákom. Počas šou Blackmore polial svoje zosilňovače benzínom a zapálil ich, čím vyrobil na javisku dieru. O mesiac neskôr, 22. mája, bolo zaznamenané v Gaumont State Cinema v Kilburn v Londýne vystúpenie skupiny a neskôr vydané v roku 1982 ako koncertný album "Live in London".
Štýl kapely v zostave Mark III bol ovplyvnený speváckou harmóniou Hughesa s Coverdaleom a mal funkový aj bluesový nádych. Tieto vplyvy boli ešte citeľnejšie z ďalšieho albumu z konca roku 1974, ktorý vydali pod názvom "Stormbringer". Okrem titulnej nahrávky, sú na ňom aj rádiové hity: „Lady Double Dealer“, „The Gypsy“ a hlavne „Soldier Of Fortune“ (v Česko-Slovensku vyšla v roku 1976 podaní Jiřího Schelingera jej coververzia s názvom „Šípková Růženka“). Album dosiahol 6. miesto v Spojenom kráľovstve a 20. miesto v americkom rebríčku časopisu "Billboard".. Napriek tomuto úspechu Blackmore nevnímal nové smerovanie hudobného štýlu skupiny Deep Purple pozitívne. O albume "Stormbringer" sa vyjadroval ironicky a komentoval ho slovami:„Nemám rád funky a soul.“ Počas leta 1975 bol zostavený nový živý album "Made in Europe", poskladaný z troch vystúpení na turné k albumu "Stormbringer", no mal byť vydaný až koncom roka 1976. Výsledkom Balckmoreových názorov nakoniec bolo, že 21. júna 1975 spolu s Ronnie James Diom založil svoju novú skupinu s názvom Ritchie Blackmore's Rainbow, neskôr, po vydaní prvého albumu, zjednodušene nazvanou Rainbow.
Mark IV (1975–1976): "Come Taste the Band".
Po Blackmoreovom odchode skupina najprv uvažovala o svojom rozpustení, ale napokon sa rozhodla nájsť si iného gitaristu a pokračovať ďalej. Uvažovali nad menami ako Clem Clempson (Colosseum, Humble Pie), Zal Cleminson (The Sensational Alex Harvey Band), Mick Ronson (The Spiders From Mars), či Rory Gallagher, no nakoniec na Blackmoreovoe miesto prišiel gitarista Tommy Bolin, ktorý pochádzal z amerického stredozápadu. Existujú najmenej dve verzie príbehu o Bolinovom nábore: Coverdale tvrdí, že on bol tým, kto navrhol Bolina vyskúšať. „Vošiel. Bol, tenký ako hrable, vlasy mal sfarbené do zelena, žltej a modrej farby s perím. Vedľa neho sa krčilo úžasné havajské dievča v háčkovaných šatách, pod ktorými nemalo na sebe nič. Tommy si zapojil gitaru do štyroch 100-wattových Marshallov. a práca bola jeho." Ale v rozhovore publikovanom "Melody Maker" z júna 1975 Bolin tvrdil, že prišiel na konkurz na Blackmoreho odporúčanie. 
Bolin bol členom mnohých kapiel z konca 60-tych rokov: Denny &amp; The Triumphs, American Standard a v roku 1974 pôsobil v undergroundovej kapele Zephyr, ktorá vydala tri albumy v rokoch 1969 až 1972. Potom z ničoho nič nahradil gitaristu Joea Walsha v kapele James Gang. V Amerike sa takáto zmena považovala za porovnateľné riziko s odvahou nahradiť post gitaristu v kapele Deep Purple. S kapelou James Gang Bolin nahral dva albumy: "Bang" (1973) a "Miami" (1974). Ešte významnejším podnetom pre voľbu Bolina bola referencia, že sa Bolin v roku 1973 podieľal na nahrávaní albumu "Spectrum" z roku 1973 od džez-rockového hudobníka Billyho Cobhama. Na tomto albume jeho hru počul David Coverdale, ktorý ho aj kapele odporučil. Hral tiež s hudobníkmi ako bol Dr. John, Albert King, Alphonse Mouzon, či s kapelami Good Rats a Moxy. V období keď bol prijatý za člena kapely Deep Purple, Bolin pracoval na svojom sólovom albume "Teaser". 
Výsledkom spolupráce novej zostavy kapely bez Blackmorea, nazvanej aj Deep Purple Mark IV, bol v roku 1975 album "Come Taste the Band". Na tomto albume sú niektoré skladby, na ktorých sa podieľal aj Tommy Bolin: napr. „Dealer“ a „Getting Tighter“, „Oved to G“, no najznámejšou nahrávkou albumu je pieseň „You Keep on Moving“. Napriek rozpačitým recenziám a stredne úspešným predajom (19. miesto v Spojenom kráľovstve a 43. miesto v USA) zbierka jeho skladieb znovu oživila kapelu a priniesla do ich hardrockového zvuku nový extrémny funk. Je v ňom silne cítiť rozhodujúci Bolinov vplyv a s podporou Hughesa s Coverdaleom tento nový gitarista kapely Deep Purple skomponoval veľkú časť materiálu ktorý bol na albume vydaný. 
Napriek Bolinovmu talentu začali vychádzať na povrch jeho osobné problémy s tvrdými drogami. Počas turné "Come Taste the Band" mnohí fanúšikovia otvorene vypískali jeho neschopnosť hrať sóla na porovnateľnej úrovni s Ritchie Blackmoreom., pričom bolo zjavné, že Bolinovi fyzicky bráni jeho závislosť. V tom čase, ako po rokoch priznal v rozhovoroch Hughes, Bolin trpel závislosťou na kokaíne. Dochádzalo u neho k výpadkom, ktoré mali fatálny dopad na prezentáciu kapely hlavne počas koncertných vystúpení. Počas nahrávaní koncertného albumu "Last Concert in Japan", ktorým chcel ich hudobný vydavateľ nadviazať na úspech albumu "Made in Japan". Bolin strácal pod vplyvom drôg koncentráciu, rozchádzal sa v koncepte a na vystúpeniach sa stávalo, že spoločná hra kapely s gitaristom pod vplyvom drôg vyústila do hudobného chaosu. Bolin býval na pódiu labilný a neprofesionálny. Celé to vyvrcholilo na koncerte v Liverpool Empire, kedy Bolin nedokázal držať s kapelou tempo a po tom ako sa publikum začalo dovolávať Blackmorea stuhol a so slzami v očiach z pódia odišiel. Ich oficiálny rozchod bol nakoniec zverejnený v júli 1976, pričom vtedajší manažér, Rob Cooksey, vydal vyhlásenie: „Skupina spolu ako Deep Purple už nebude nahrávať a ani vystupovať“. 
Bolin potom pokračoval v nahrávaní svojho druhého sólového albumu "Private Eyes". Dňa 4. decembra 1976, po vystúpení v Miami na podporu Jeffa Becka, bol Bolin jeho priateľkou a kolegami z kapely nájdený v bezvedomí. Nakoľko ho nedokázali zobudiť, urýchlene zavolali záchranárov, no bolo už neskoro. Oficiálnou príčinou jeho smrti bola viacnásobná intoxikácia drogami. Bolin mal vtedy 25 rokov.
Rozpad kapely (1976–1984).
Po rozpade kapely Deep Purple mala väčšina jej členov značný úspech v množstve ďalších skupín, či vlastných sólových projektov. Jon Lord v tomto období pracoval na projekte nahrávania skladby pre štvorčlennú rockovú kapelu a Maďarský symfonický orchester. Po skončení nahrávania sa spojil s Tonym Ashtonom a založil zoskupenie Paice, Ashton &amp; Lord. 
Glen Hughes sa vrátil do kapely Trapeze. Skupinu Rainbow, založil a hral v nej medzi rokmi 1975 – 1984, Ritchie Blackmore a od roku 1979 sa k nemu pripojil aj Roger Glover. Skupinu Whitesnake, ktorá účinkuje od roku 1978 po súčasnosť, založil David Coverdale. Jon Lord bol vo Whitesnake do roku 1984 a Ian Paice v rokoch 1979 až 1982. 
Ďalšia kapela, ktorá mala názov po svojom frontmanovi, Gillan, pôsobila v rokoch 1978–1982. Ian Gillan sa tiež od konca roku 1982 do začiatku roku 1984 pripojil ako spevák a nahral jeden štúdiový album s kapelou Black Sabbath. Neskôr v 80. rokoch bol nakrátko v Black Sabbath aj Glenn Hughes. 
Aj keď kapela Deep Purple neexistovala, mala v sebe určitý mystický status, koncom 70. a začiatkom 80. rokov jej vychádzali reedície ich albumov, rôzne fanúšikmi zostavené kompilácie a koncertné albumy. To podnietilo množstvo promotérskych pokusov prinútiť kapelu k jej obnoveniu, najmä po oživení hardrockového hudobného trhu koncom 70. a začiatkom 80. rokov. V roku 1980 sa objavila aj koncertná verzia kapely s Rodom Evansom, ktorý na konci roku 1973 opustil Captain Beyond. Bol jediným jej členom ktorý kedy bol v Deep Purple. Všetko nakoniec vyústilo úspešným súdnym konaním zo strany legitímnych členov Deep Purple. Za neoprávnené používanie mena bolo súdom Evansovi nariadené zaplatiť škodu vo výške 672 000 USD.
Mark II: znovuobnovenie (1984–1989), albumy "Perfect Strangers" a "The House of Blue Light".
V apríli 1984, osem rokov po zániku Deep Purple, došlo k úplnému (a aj legálnemu) opätovnému stretnutiu v „klasickej“ zostave, Mark II z rokov 1969 – 1973: Jon Lord, Ian Paice, Ritchie Blackmore, Ian Gillan. a Roger Glover. Reformovaná kapela podpísala celosvetovú zmluvu s vydavateľstvom PolyGram, pričom v USA albumy vydávala značka Mercury Records, v Spojenom kráľovstve a v ostatných krajinách to bol a Polydor Records. 
Nový spoločný album tejto zostavy, "Perfect Strangers", bol nahraný vo Vermonte a vyyšiel v októbri 1984. Album bol komerčne úspešný, v Spojenom kráľovstve bol na 5. mieste v rebríčku UK Albums Chart a v americkom "Billboard" 200 bol dvanásty. Album obsahoval single a nové koncertné stálice, skladby „Knockin' At Your Back Door“ a „Perfect Strangers“. "Perfect Strangers" sa stal druhým albumom Deep Purple, ktorý získal platinu v USA. Prvým bol "Machine Head". V roku 1986 by v USA splnil kritériá pre platinovú certifikáciu album "Made in Japan" a v tom istom roku sa stal album "Machine Head" dvojnásobne platinový.
Po albume nasledovalo reunion turné, ktoré začalo v Austrálii a prešlo sa naprieč svetom do Severnej Ameriky a potom do nasledujúceho leta prešlo do Európy. Finančne bolo turné tiež mimoriadne úspešné. V USA toto turné v roku 1985 prekonalo všetkých ostatných umelcov okrem Brucea Springsteena. Po návrate domov v Spojenom kráľovstve sa skupina v júni 1985 stala hlavným účinkujúcim festivalu Knebworth Fayre, kde počas prívalového dažďa hrali pred 80-tisíc fanúšikmi, ktorí sa brodili v 15-centimetrovom bahne.
Po "Perfect Strangers" Deep Purple Mark II vydali v roku 1987 ďalší album nazvaný "The House of Blue Light", po ktorom nasledovalo ďalšie podporné svetové koncertné turné, ktoré bolo prerušené potom, ako si Blackmore na pódiu zlomil prst. Stalo sa mu to keď sa snažil chytiť gitaru, ktorú počas hrania vyhodil do vzduchu. V roku 1988 vyšiel nový koncertný album "Nobody's Perfect", ktorý bol zložený z niekoľkých nahrávok z koncertov tohto turné. Vo Veľkej Británii bola zostavou Mark II na oslavu dvadsiateho výročia Deep Purple v roku 1988 vydaná aj nová verzia skladby „Hush“.
Mark V (1989–1992): album "Slaves and Masters".
V roku 1989 bol z kapely vyhodený Ian Gillan. Bolo to potom, ako sa opäť sa zhoršili jeho vzťahy s Blackmoreom. Názorovo sa rozchádzali aj v tom, ako si predstavujú hudobné smerovanie kapely. Pôvodne mal Gillana v kapele nahradiť frontman skupiny Survivor, Jimi Jamison. Po dvoch týždňoch rokovaní s kapelou však Jamison oznámil, že sa k Deep Purple pripojiť nemôže. Dôvodom boli komplikácie s jeho nahrávacou spoločnosťou Scotti Brothers Records. Nakoniec, po konkurze niekoľkých vychytených kandidátov, ako napríklad Briana Howea (White Spirit, Ted Nugent, Bad Company), Douga Pinnicka (King's X), Austrálčanov Jimmyho Barnesa (Cold Chisel) a Johna Farnhama (Little River Band), Terryho Brocka (Strangeways, Giant) a Normana "Kala" Swana (Tytan, Lion, Bad Moon Rising) sa kapela zhodla na Joeovi Lynn Turnerovi, ktorý bol predtým spolu s Blackmoreom a s Gloverom členom kapely Rainbow. 
Táto zostava, označená ako Mark V, spolu nahrala len jeden album, "Slaves and Masters" (1990), a väčšinu roka 1991 absolvovala svetové koncertné turné. Album dosiahol mierny úspech, dostal sa na 45. miesto v Spojenom kráľovstve a na 87. miesto v americkom rebríčku časopisu "Billboard". Niektorí fanúšikovia a kritici mali pocit, že hudba zostavy Mark V bola štýlovo bližšie k skupine Rainbow ako k Deep Purple.
Druhé spojenie Mark II (1992–1993) a zostava Mark VI (1993–1994): album "The Battle Rages On...".
Po dokončení turné sa skupina pustila do práce na ďalšom albume. Na začiatku nahrávania bol Turner nútený odísť. V roku 1993 bolo 25. výročie založenia kapely Deep Purple. Hlavne z tohto dôvodu Lord, Paice a Glover, ako aj nahrávacia spoločnosť, chceli aby bola pri oslave tohoto jubilea zostava Mark II, v ktorej účinkoval Ian Gillan. Hoci Blackmore uprednostňoval Turnera, napokon ustúpil po tom, čo požiadal a nakoniec aj dostal na svoj bankový účet 250 000 dolárov. V roku 1993 Deep Purple Mark II dokončili a vydali na hudobný trh svoj ďalší, dosť výstižne nazvaný album, "The Battle Rages On..."("Bitka zúri ďalej..."). 
Blackmore aj naďalej s rozhodnutím o spojení zostavy Mark II nesúhlasil. Vytváralo to medzi ním a zvyškom kapely, no najmä Gillanom, zvýšené napätie. Medzi spormi najviac vynikalo, že Gillan prerobil väčšinu z materiálu, ktorý bol s Turnerom pre nový album už napísaný. Blackmore mal pocit, že Gillanove prepisy pôvodných verzií boli na úkor ich melodickosti. Kapela začala svoje európske turné, ktoré vyšlo v roku 1994 na koncertnom albume "Come Hell or High Water". Z turné bolo s rovnakým názvom zverejnené aj koncertné domáce video, z vystúpenia v Birminghame v Anglicku, na ktorom bolo vidieť veľmi nespokojného Blackmorea, ktorý veľa gitarových partov nepredviedol a v jednom momente z neznámych príčin hodil na kameramana pohár vody. Kompletná show bola nakoniec vydaná v roku 2006 ako "Live at the NEC". Táto snímka bola rýchlo stiahnutá po tom, čo sa Gillan verejne ohradil, nakoľko mal pocit, že skupinu neukazuje v tom najlepšom svetle. Komentoval to slovami:„Bol to jeden z najhorších bodov môjho života, vlastne životov nás všetkých." 
Blackmore opustil kapelu Deep Purple druhý a už poslednýkrát po koncerte, ktorý sa konal v novembri 1993 vo fínskom hlavnom meste Helsinky. Pre uskutočnenie nasledovných plánovaných vystúpení v Japonsku bol po Blackomreovom odchode kapelou najatý gitarista Joe Satriani, ktorý v decembri v roku 1994 s kapelou zostal aj na ich európskom letnom turné. Dostal vtedy od skupiny návrh, aby sa k nim pripojil natrvalo. Aj keď sa Satriani vyjadril, že mu kapela hudobne perfektne sadla, nakoniec mu jeho záväzky vyplývajúce zo zmluvy s Epic Records v jej prijatí zabránili. 
Ako Satrianiho nástupcu skupina potom v auguste 1994 jednohlasne vybrala bývalého gitaristu kapiel Dixie Dregs/Kansas, Američana Steva Morseho.
Zostava Mark VII (1994–2002): "Purpendicular" a "Abandon".
Morseov príchod kapelu kreatívne oživil a v roku 1996 vydali nový album s názvom "Purpendicular", na ktorom siedma verzia zostavy kapely Deep Purple predvádza širokú škálu hudobných štýlov. V polovici 90. rokov sa na hudobnej scéne presadzoval žáner post-grunge a tak ani nebolo prekvapením, že tento projekt v americkom rebríčku Billboard 200 tentoraz výrazne neuspel. V roku 1997 vyšiel skupine nový koncertný album "Live at The Olympia '96". S prerobeným zoznamom skladieb sa Deep Purple počas zvyšku 90. rokov vybrala na koncertné turné, ktoré pre publikum táto kapela, ako osvedčená hudobná stálica, odohrala s komerčným úspechom. V roku 1998 Deep Purple vydali svoj druhý, už tvrdšie znejúci album "Abandon" a pokračovali v koncertoch. 
V roku 1999 Jon Lord s pomocou holandského muzikológa a hudobného skladateľa, Marca de Goeija, nanovo vytvoril pôvodne stratenú partitúru diela "Concerto for Group and Orchestra". V septembri 1999 kompozíciu opäť uviedli v Royal Albert Hall, tentoraz ju pod taktovkou Paula Manna odohral Londýnsky symfonický orchester. Súčasťou koncertu boli aj piesne zo sólovej kariéry každého člena, ako aj krátky set skladieb skupiny Deep Purple. Z tejto akcie potom vyšiel v roku 2000 album "In Concert with The London Symphony Orchestra". 
V roku 2001 bol vydaný box set "The Soundboard Series", ktorý obsahoval koncerty z Austrálskeho turné v roku 2001 a dva koncerty z Tokia v Japonsku. 
Veľkú časť nasledujúcich rokov strávila skupina Deep Purple na turné. Pokračovali takto až do roku 2002, kedy zakladajúci člen Jon Lord, ktorý bol fakticky spolu s Paicem jediným členom vo všetkých verziách kapely, oznámil že sa s kapelou v dobrom rozchádza, aby sa mohol venovať osobným projektom (najmä práci s hudobnými orchestrami). Svoj Hammond organ Jon Lord prenechal svojmu náhradníkovi, rockovému klávesovému veteránovi Donovi Aireymu, ktorý predtým, ešte v roku 2001, pomohol raz kapele Deep Purple, keď mal Jon Lord zranené koleno. Airey predtým v rokoch 1979 až 1982 účinkoval s Gloverom v skupine Rainbow. Okrem toho mal Airey za sebou spoluprácu v kapelách ako sú Black Sabbath, či Whitesnake, ale hral aj s Ozzym Osbourneom.
Mark VIII (2002–2022): "Bananas", "Rapture of the Deep", "Now What?!", "Infinite", "Whoosh!" a "Turning to Crime".
V roku 2003 teraz už ôsma verzia kapely Deep Purple vydala prvý spoločný album "Bananas". Po tomto prvom albume po piatich rokoch sa vybrali na jeho podporné koncertné turné. V tom čas hudobné vydavateľstvo EMI Records s nimi odmietlo predĺžiť zmluvu. Dôvodom mohla byť nesplnená očakávaná úroveň predaja hudobných nosičov. V reále album "In Concert with The London Symphony Orchestra" mal vyšší predaj, než "Bananas". 
V júli v roku 2005 Deep Purple vystúpili na koncerte Live 8 v Park Place (Barrie, Ontario) a v októbri toho istého roku im vyšiel ďalší štúdiový album "Rapture of the Deep", po ktorom nasledovalo Rapture of the Deep Tour. Albumy "Bananas" aj "Rapture of the Deep" produkoval Michael Bradford. V roku 2009 Ian Gillan povedal, že „Predaj nahrávok síce neustále klesá, no ľudia sú ochotní veľa platiť za lístky na koncert." Okrem toho Gillan uviedol: „Nemyslím si, že šťastie prichádza s peniazmi."
Deep Purple v roku 2011 absolvovali koncertné turné po 48 krajinách. Na turné Songs That Built Rock Tour využívali 38-členný orchester a mali koncert aj v londýnskej O2 Aréne. Až do mája 2011 sa členovia kapely nevedeli zhodnúť na tom, či urobiť nový štúdiový album. Mali pocit, že by sa to už asi naozaj neoplatilo. Roger Glover mal ale názor, že Deep Purple by nový štúdiový album urobiť mali „aj keď ich to bude stáť peniaze“. 
Začiatkom roku 2011 David Coverdale a Glenn Hughes v programe na TV stanici VH1 povedali, že by Deep Purple Mark III radi spojili pri niektorej správnej príležitosti, akou by mohol byť napríklad niektorý benefičný koncert. 
Moray McMillin, ktorý bol hlavným zvukovým inžinierom počas deviatich rokov turné vtedajšej kapely, zomrel vo veku 57 rokov v septembri 2011.. Po mnohých európskych stretnutiach na ktorý skúšali skladať nové piesne, sa členovia Deep Purple rozhodli, že budú do leta 2012 nahrávať, a oznámli, že svoj nový štúdiový album vydajú v roku 2013. Steve Morse oznámil francúzskemu magazínu "Rock Hard", že nový štúdiový album bude produkovať Bob Ezrin.
Dňa 16. júla 2012 zomrel v Londýne vo veku 71 rokov spoluzakladajúci člen skupiny a ich bývalý hráč na klávesové nástroje, Jon Lord. V decembri 2012 Roger Glover uviedol, že skupina dokončila práce na 14 skladbách pre nový štúdiový album, pričom 11 alebo 12 z nich má byť na albume, ktorý vyjde v roku 2013.. Dňa 26. februára 2013 bol oznámený názov devätnásteho štúdiového albumu kapely, "Now What?!". Album bol nahraný a zmixovaný v Nashville, Tennessee a vyšiel dňa 26. apríla 2013. Je na ňom aj skladba „Vincent Price“, pomenovaná po hororovom hercovi, ktorý v minulosti spolupracoval aj s Gillanom a s Gloverom.
Dňa 25. novembra 2016 skupina Deep Purple ohlásila "Infinite", názov svojho nového, dvadsiateho štúdiového albumu, ktorý vyšiel dňa 7. apríla 2017. Na podporu albumu Deep Purple začali dňa 13. mája 2017 v Bukurešti v Rumunsku svoje The Long Goodbye Tour. V čase ohlásenia turné v decembri 2016 Ian Paice pre web Heavyworlds povedal, že to „môže byť posledné veľké turné“. Turné opísal ako dlhé a povedal: „Neurobili sme si žiadne náročné, plány na rýchle striedanie vystúpení, lebo je zrejmé, že nemôžete ísť na turné v takom tempe, ako keď ste mali 21 rokov. Je to čoraz ťažšie. Ľudia majú v živote iné veci, ktoré si vyžadujú čas, ale nikdy nehovor nikdy." Dňa 3. februára 2017 vydali Deep Purple video verziu piesne „Time for Bedlam“, prvej skladby z nového albumu a prvú novú skladbu Deep Purple za takmer štyri roky..
Dňa 29. februára 2020 bola online vydaná nová skladba „Throw My Bones“ pre nový album "Whoosh!" , ktorému bolo naplánované vydanie na jún toho istého roku. Vydanie plnohodnotného albumu bolo z dôvodu pandémie COVID-19 potom preložené na 7. augusta 2020. Recenzia v britskom hudobnom týždenníku "NME" uviedla, že album neznel ako súčasná hudba roku 2020, ale dodala, že „je to dobrá vec“. Gillan v rozhovore 4. augusta 2020 potvrdil, že on a ani ostatní členovia Deep Purple odísť do dôchodku aktuálne neplánujú. Dňa 6. októbra 2021 to kapela ja prakticky potvrdila, tým že oznámila plánované vydanie svojho nového albumu s nahrávkami rôznych coververzií, ktorý má názov "Turning to Crime", ktorý napokon vyšiel 26. novembra 2021.
Mark IX (2022–súčasnosť): "=1".
V marci 2022 Steve Morse oznámil, že si po tom, čo jeho manželke diagnostikovali rakovinu musí dať od kapely pauzu. Skupina, ktorá sa len krátko predtým vrátila ku koncertným vystúpeniam, pokračovala v turné so Simonom McBrideom, ktorý predtým účinkoval v kapele Sweet Savage. Simon spočiatku len zastupoval Morseho, ktorý v tom momente oficiálne členom kapely naďalej zostával. Dňa 23. júla 2022 bola zverejnená správa, že Morse s hraním natrvalo končí, lebo sa chce sústrediť na starostlivosť o svoju manželku bojujúcu s rakovinou. Neskôr v septembri sa McBride stal oficiálnym členom kapely Deep Purple.
V júni 2022 Gillan oznámil, že skupina po skončení turné "Whoosh!" plánuje pracovať na svojom dvadsiatom treťom štúdiovom albume. Na deň 19. marca 2024 bolo naplánované turné, ktoré dostalo názov "=1 More Time". V Európe je špeciálnym hosťom tohto turné kapela Jefferson Starship, na britskej časti je hosťom kapela Reef. Premiéra nového štúdiového albumu, ktorý je dvadsiaty tretí a prvý s McBrideom, bola vtedy určená na leto 2024. Dňa 24. apríla 2024 bol zverejnený jeho názov "=1" a dátum vydania bol upresnený na 19. júl 2024. Je to piaty album Deep Purple, ktorý produkoval Bob Ezrin. Pilotný singel tohto albumu, „Portable Door“, vyšiel dňa 30. apríla 2024.
Odkaz kapely a jej vplyvy.
Deep Purple sú spolu s kapelami Led Zeppelin a Black Sabbath oficiálne uvádzaní ako priekopníci hard rockového a heavy metalového hudobného žánru. BBC uvádza, že tvoria „nesvätú trojicu“ britského hard rocku a heavy metalu počas zlatého veku týchto žánru v období 70. rokov. Skupina je citovaná, že ovplyvnila množstvo rockových a metalových kapiel, vrátane takých ako sú Metallica, Judas Priest, Queen, Aerosmith, Van Halen, Alice in Chains, Pantera, Bon Jovi, Europe, Rush, Motörhead a mnoho kapiel novej vlny britských heavymetalových kapiel ako napr. Iron Maiden, či Def Leppard.. 
Basgitarista a hlavný skladateľ Iron Maiden, Steve Harris, uvádza, že „tvrdý zvuk“ jeho kapely bol inšpirovaný skladbami kapiel „Black Sabbath a Deep Purple s trochou Led Zeppelinu“. Podľa slov Joe Elliota, speváka z kapely Def Leppard v roku 1971 boli dôležité len tri kapely: Led Zeppelin, Black Sabbath a Deep Purple. Zakladateľ kapely Van Halen, Eddie Van Halen, označil gitarový ríf v skladbe „Burn“ za jeden zo svojich najobľúbenejších. Gitarista skupiny Queen, Brian May, nazval Ritchieho Blackmora za „priekopníka a technicky neuveriteľného – nepredvídateľného vo všetkých možných smeroch...nikdy ste nevedeli, čo bude, keď ste sa išli pozrieť na kocert Párplov“. Bubeník Metallicy, Lars Ulrich, hovorí: „Keď som mal deväť rokov, u mňa to bolo všetko iba o Deep Purple. Môj najobľúbenejším [albumom] je stále "Made in Japan"." Album "Stormbringer" z roku 1974 bol prvou nahrávkou, ktorú vlastnil Till Lindemann, spevák nemeckej Neue Deutsche Härte kapely Rammstein.
Hoci je hudba Deep Purple stabilne kategorizovaná do hard rocku a heavy metalu, často obsahovala prvky progresívneho a blues rocku. Toto vyprovokovalo kanadského novinára Martina Popoffa, aby raz nazval kapelu „referenčným bodom žánru v metale bez kategorizácie“.
V roku 2000 boli Deep Purple v programe televízie VH1 umiestnení na 22. mieste zoznamu „Stovky najväčších umelcov hard rocku“. Na udeľovaní cien World Music Awards z roku 2008 kapela získala cenu Legend Award. V roku 2011 na "Classic Rock" Awards 2011 v Londýne získal Deep Purple ocenenie Innovator Award. Čitateľská anketa časopisu "Rolling Stone" v roku 2012 označila album "Made in Japan" za šiesty najlepší koncertný album všetkých čias. 
V rámci osláv 40. výročia albumu "Machine Head" (1972) bol v roku 2012 vydaný album . Túto poctu originálnemu albumu nahrali hudobníci a kapely, ako sú Iron Maiden, Metallica, Steve Vai, Carlos Santana, The Flaming Lips, Black Label Society, vokalista skupiny Papa Roach, Jacoby Shaddix, Chickenfoot (bývalí členovia skupiny Van Halen: Sammy Hagar a Michael Anthony, gitarista Joe Satriani a Chad Smith z Red Hot Chili Peppers) a superskupina Kings of Chaos (spevák Def Leppard Joe Elliott, Steve Stevens a bývalí členovia Guns N' Roses Duff McKagan a Matt Sorum).
V roku 2007 boli Deep Purple jedným z hlavných umelcov vo štvrtej epizóde série BBC/VH1 "Seven Ages of Rock" – epizóde, ktorá sa zamerala na heavy metal. V máji 2019 skupina od Britskej akadémie skladateľov a autorov získala cenu Ivor Novello Award za medzinárodný úspech.
Rokenrolová sieň slávy.
Skupina Deep Purple bola nominovaná do Rokenrolovej siene slávy dvakrát, v rokoch 2012 a 2013, no napriek tomu, že sa umiestnili na druhom mieste v hlasovaní verejnost a získali od fanúšikov viac, ako pol milióna hlasov, výbor Rokenrolo siene ich nakoniec neuviedoll. Nad neuvedenie sa pozastavovali osobnosti, ako Gene Simmons (skupina Kiss), či Geddy Lee (Rush), Steve Lukather ( Toto), Slash (Guns N' Roses, Velvet Revolver), James Hetfield, Lars Ulrich a Kirk Hammett (Metallica), či Chris Jericho (Fozzy). 
Až v októbri roku 2015 potom, ako skupinu Deep Purple umiestnili na vrchol zoznamu v aprílovej ankete o hudobníkoch, ktorí by mali byť uvedení do Siene slávy v roku 2016 čitatelia časopisu "Rolling Stone", bola kapela nominovaná tretíkrát. V decembri 2015 bola kapela vyhlásená za členov Siene slávy pre rok 2016, pričom sa v tejto správe uvádzalo: „Nezačlenenie skupiny Deep Purple do siene je priepastná diera, ktorá sa teraz musí zaplniť“ s dodatkom, že spolu s ďalšími predstaviteľmi, ktorými sú kapely Led Zeppelin a Black Sabbath, skupina Deep Purple tvorí „Svätú trojicu hardrockových a metalových kapiel.“ 
Kapela bola napokon oficiálne uvedená dňa 8. apríla 2016. Sieň slávy oznámila, že ako uvedení členovia boli zaradení: Ian Paice, Jon Lord, Ritchie Blackmore, Roger Glover, Ian Gillan, Rod Evans, David Coverdale a Glenn Hughes. Uvedení neboli: Nick Simper, Tommy Bolin, Joe Lynn Turner, Joe Satriani, Steve Morse a Don Airey. Zo siedmich žijúcich menovaných členov sa uvedenia zúčastnilo päť: nezúčastnil sa Blackmore, neprišiel ani Evans, ktorý pred viac ako tromi desaťročiami z hudobnej scény zmizol. Keďže Lord zomrel v roku 2012, ocenenie v jeho mene prevzala jeho manželka Vickie.

</doc>
<doc id="14903" url="https://sk.wikipedia.org/wiki?curid=14903" title="Teória automatov">
Teória automatov

Teória automatov je časť informatiky zaoberajúca sa strojmi s konečným počtom stavov. Skúma ich matematickou reprezentáciou (automat, Turingov stroj).
Konečný automat je definovaný množinou stavov, počiatočným a konečným stavom, prechodovou funkciou a abecedou. Ku každému konečnému automatu existuje gramatika (vytvára slová). Gramatika je jednoznačne definovaná neterminálmi, terminálmi, pravidlami a počiatočným neterminálom. Automat sa dá zapísať tabuľkou, graficky alebo matematickou funkciou.
Príklad na gramatiku (napíše slovo abababab...)
príklad na gramatiku (napíše nepárne číslo v binárnej sústave)

</doc>
<doc id="14910" url="https://sk.wikipedia.org/wiki?curid=14910" title="Pirelli">
Pirelli

Pirelli &amp; C. SpA je nadnárodná spoločnosť sídliaca v Miláne, Taliansku.
V roku 1872 ju v Miláne založil Giovanni Battista Pirelli. Vo svojich začiatkoch sa zameriavala na gumu a odvodené procesy. Jej aktivity sa stále koncentrujú na výrobu pneumatík a káblov (pre energetiku a telekomunikácie).
V roku 2004 boli pneumatiky Pirelli použité pre Subaru a ďalších pretekárov vo World Rally Championship.
V 50. rokoch 20. storočia Alberto Pirelli schválil postavenie slávneho mrakodrapu v Miláne v oblasti, kde sa nachádzala prvá továreň v 19. storočí: pozri Pirellone.

</doc>
<doc id="14913" url="https://sk.wikipedia.org/wiki?curid=14913" title="Michelin">
Michelin

Michelin (celý názov: "Manufacture Française des Pneumatiques Michelin", „Francúzska továreň na pneumatiky Michelin“) je francúzska spoločnosť zaoberajúca sa výrobou pneumatík sídliaca v Clermont-Ferrand vo francúzskom regióne Auvergne.
Známa je aj svojou sériou charakteristických zelených pozdĺžnych a podrobných cestovných sprievodcov a cestovných máp, svojím historickým emblémom Bibendum (po anglicky "Michelin Man") a hodnoteniami, ktoré udeľuje drahým reštauráciám ("Michelin stars").

</doc>
<doc id="14915" url="https://sk.wikipedia.org/wiki?curid=14915" title="Veľká koralová bariéra">
Veľká koralová bariéra

Veľká koralová bariéra (staršie "Veľká útesová bariéra"; nesprávne "Veľký koralový útes, Veľký bariérový útes"; po ) je najväčšia sústava koralových útesov a ostrovčekov na Zemi. Skladá sa z 2 900 individuálnych korálových útesov rôznych typov a 900 ostrovov a množstvo lagún. Toto územie pokrýva spolu viac ako 20 tisíc kilometrov štvorcových.
Opis.
Nachádza sa v Koralovom mori pri severovýchodnom pobreží Queenslandu v Austrálii. Je dlhá približne , široká 2 až 150 km a možno ju vidieť z vesmíru. Dĺžka útesu je približne rovnaká ako celé západné pobrežie USA. Od pobrežia je vzdialená väčšinou 8 – 180 km. 
Ekológia.
Súčasný korálový útes sa začal formovať pred 6 až 8 tisíc rokmi. Útes je skvelým príkladom biodiverzity a pretrvávajúcej ekologickej a biologickej evolúcie. Miestny ekosystém sa vyvíjal tisíce rokov. Veľké množstvo miestnej fauny a flóry je jedinečnej. Odhaduje sa, že tu žije viac ako 10 tisíc druhov, niektoré sú doteraz nepomenované. Tento koralový útes je najväčšia konštrukcia postavená živými tvormi.
Žije tu šesť druhov morských korytnačiek ("Chelonia mydas, Natator depressus, Lepidochelys livacea, Eretmochelys imbricata, Caretta caretta, Dermochelys coriacea"), štrnásť druhov morských hadov, deväť pozemských hadov a 31 druhov jašterov. Z morských cicavcov je známy dugong morský, delfín čínsky a "Orcaella heinsohni". Počas migrácie sa tu objavuje vráskavec dlhoplutvý a vráskavec minke.
Zaujímavým živočíchom sú tiež dugongy, alebo takzvané morské kravy.
Postupný zánik.
Od konca 19. storočia sa teplota vody zvyšuje, s čím je spojené tiež aj blednutie koralov. Koraly tak prichádzajú o symbiotické riasy, ktoré im zabezpečujú prirodzenú výživu, bez ktorej vymierajú. Ak by sa však situácia s globálnym otepľovaním zlepšila, koraly majú schopnosť regenerácie. 
V posledných rokoch však vedci zaznamenali prírastok koralov na dvoch tretinách plochy útesu. Ide o najväčší prírastok za posledných 40 rokov. 
Ochrana.
V roku 1975 tu vznikla na ploche rezervácia The Great Barrier Reef Marine Park. V roku 1981 bola zaradená medzi biosférické rezervácie UNESCO. Nachádza sa tu aj viac ako 30 historických vrakov rovnako aj staré majáky. Obidve rezervácie nepokrývajú útesy v Torresovom prielive.

</doc>
<doc id="14918" url="https://sk.wikipedia.org/wiki?curid=14918" title="Darwin">
Darwin

Darwin môže byť:

</doc>
<doc id="14919" url="https://sk.wikipedia.org/wiki?curid=14919" title="Apple (rozlišovacia stránka)">
Apple (rozlišovacia stránka)

Apple () môže znamenať:

</doc>
<doc id="14922" url="https://sk.wikipedia.org/wiki?curid=14922" title="Máj 2005 na Slovensku">
Máj 2005 na Slovensku

2005 : január - február - marec - apríl - máj - jún - júl - august - september - október - november - december- →
"pozri zoznam mesiacov podľa rokov pre podrobnejší zoznam."
Udalosti v minulosti.
2005: január február marec apríl máj

</doc>
<doc id="14923" url="https://sk.wikipedia.org/wiki?curid=14923" title="Staroslovenčina (19. storočie)">
Staroslovenčina (19. storočie)

Staroslovenčina bola adaptovaná čeština s niektorými znakmi slovenčiny, ktorú na radu Jána Kollára zaviedla Viedeň na území Slovenska roku 1849 ako úradný jazyk do nižších zložiek verejnej správy, súdnictva a školstva (vyučovací jazyk na ľudových a čiastočne stredných školách) ako odmenu Slovákom za pomoc Viedni pri porážke Maďarov v revolúcii 18481849. Jazyk sa neujal pre svoju umelosť, nezrozumiteľnosť pre Slovákov a nerešpektovanie slovenského jazykového stavu.
Jej jazykovú príručku vypracoval Andrej Radlinský pod názvom "Prawopis slowenský s krátkou mluwnicí" (1850). Oficiálne sa jazyk používal do roku 1859, ale prakticky sa prestal používať po Hattalovej kodifikácii roku 1852 (hodžovsko-hattalovská jazyková reforma).
Špecifiká.
Základnými znakmi, ktorými sa od češtiny používanej v českých krajinách líšila, boli:

</doc>
<doc id="14925" url="https://sk.wikipedia.org/wiki?curid=14925" title="Desperado">
Desperado

"Desperado je aj názov druhého albumu skupiny The Eagles."
Desperado je film amerického režiséra hispánseho pôvodu Roberta Rodrigueza z roku 1995 v hlavných úlohach s Antoniom Banderasom ako El Mariachi a Salmou Hayek ako kráskou Caroline. Je to príbeh osamelého muzikanta, ktorý sa chce pomstiť miestnému drogovému bossovi za smrť svojej milej.
Predchodcom filmu bol El Mariachi, poloamatérska Rodriguezova snímka, vyrobená za sedemtisíc dolárov a pokračovaním bol film "Vtedy v Mexiku", ktorý vyšiel pár rokov nato. Tieto tri filmy tvoria "Mexickú trilógiu".
Dvere do filmového sveta otvorila Rodriguezovi spoločnosť Columbia Pictures. Táto zaradila do svojej distribucii El Mariachiho, ktorý kritika hodnotila ako štýlovo čistý a diváci sa na ňom dobre bavili. Po tomto úspechu nasledoval slávny Desperado nakrútený s rozpočtom sedem miliónov dolárov.

</doc>
<doc id="14926" url="https://sk.wikipedia.org/wiki?curid=14926" title="Traffic – Nadvláda gangov">
Traffic – Nadvláda gangov

Traffic – Nadvláda gangov je film režiséra Stevena Soderbergha z roku 2000 ocenený Oscarom za réžiu, scenár, strih a vedľajšiu úlohu pre Benicia del Tora (policajt Javier Rodriquez).

</doc>
<doc id="14927" url="https://sk.wikipedia.org/wiki?curid=14927" title="Slovinky">
Slovinky

Slovinky sú obec v okrese Spišská Nová Ves v Košickom kraji.
Polohopis.
Obec leží v úzkej doline pozdĺž Slovinského potoka uprostred ihličnanov a bukov severnej časti Slovenského rudohoria. V blízkosti sa nachádza známe lyžiarske stredisko Plejsy. Krasové údolie Poráčskej doliny patri medzi chránené oblasti Slovenska. 
Prírodné podmienky.
Geomorfológia.
Pôdne jednotky:
Susedné obce.
Gelnica, Helcmanovce, Krompachy, Mníšek nad Hnilcom, Olcnava, Poráč, Prakovce, Spišské Vlachy, Švedlár
Vodné toky.
Cez Slovinky preteká Poráčsky potok, Slovinský potok a potok spod Ostrého vrchu (1 082,0 m n. m.), ktoré sa zlievajú približne v strede obce. Poračský potok pramení v Poračskej doline. Slovinský v Lacemberskej doline.
Symboly obce.
Obec má vlastnú vlajku a erb.
 "V zelenom neskorogotickom štíte zlatý sv. Juraj ako rytier na koni, kopijou zabíjajúci čierneho draka. V horných rohoch štítu je sprevádzaný dvomi zlatými kolmými kladivkami."
Boj sv. Juraja s drakom symbolizuje odveký boj dobra so zlom. Banícke kladivká upozorňujú na hlavné zamestnanie obyvateľov Sloviniek a ich počet naznačuje, že dnešné Slovinky vznikli z dvoch obcí. Farba štítu – zelená a farba draka - čierna predstavujú typické farby baníkov. Sfarbenie zlatou, resp. žltou farbou pri hlavnej figúre a kladivkách možno chápať ako prejav úcty k patrónovi miestneho chrámu i k práci miestnych baníkov, ktorá im po stáročia poskytovala živobytie.
Je odvodená z farieb erbu, pričom rešpektuje zásady i slovenskej vlajkovej tvorby. Pozostáva z troch pozdĺžnych pruhov v poradí: žltý, čierny, zelený, pričom bočné pruhy majú oproti strednému dvojnásobnú šírku. Vlajka má na konci dvojitý zástrich, ktorý siaha do 1/3 listu vlajky.
Je kruhová. Stred pečate vypĺňa erbové znamenie bez štítu. Kruhopis znie: OBEC SLOVINKY. Začiatok a koniec textu môže byť oddelený štylizovanou ružičkou.
Dejiny.
Banícka a drevorubačska obce začína písať svoju históriu už v roku 1368 pod názvom Villa Abakuk. Roku 1460 sa už uvádzali dve obce. V 16.-18. storočí boli prevrstvené rusínskymi prisťahovalcami. V 15. storočí sa odčlenili Vyšné Slovinky, aby sa v roku 1943 opäť spojili s Nižnými Slovinkami v jednu obec Slovinky. Známe boli ťažbou medi a striebra a v 19. storočí aj ťažbou železa. V súčasnosti je rudné baníctvo v útlme a ako pamiatka na slávnu banícku minulosť ostalo len niekoľko zrekonštruovaných a verejnosti sprístupnených banských spojov a posledný vyťažený vagónik medenej rudy.
Obyvatelia poľnohospodári, uhliari a v 18. a 19. storočí aj baníci, ktorí pracovali v železorudných a medených baniach. V roku 1917 až 1920 došlo v obci k mnohým štrajkom a demonštráciám baníkov zamier, proti nedostatočnému zásobovaniu a proti prepúšťaniu z práce. Ide o hromadnú dedinu. 
Obec patrila spočiatku pod správu richnavského hradného panstva, ktorého sa roku 1460 zmocnil Imrich Zápoľský. Práve z toho istého roku pochádza aj dokument svedčiaci o existencii už dvoch obcí s názvom Zlowinka. Od roku 1550 sa v písomnostiach stretávame s pomenovaním Vyšné Slovinky a od roku 1555 aj s Nižnými Slovinkami.
Po Zápoľských sa hlavným zemepánom richnavského panstva a teda aj Sloviniek stali Turzovci. Krátky čas okolo polovice 16. storočia patrili Ondrejovi Bátorimu. Po vymretí Turzovcov a veľkých majetkových sporoch sa dostali definitívne do majetku Čákiovcov, majiteľov Spišského hradu. Títo ich vlastnili až do zrušenia poddanstva v roku 1848.
Obyvateľstvo Sloviniek tvorili väčšinou baníci, uhliari a drevorubači. Čiastočne sa zaoberali aj roľníctvom a dobytkárstvom. V 18. storočí sa Slovinky preslávili aj mediarskou hutou sv. Mikuláša, ktorá patrila Združeniu hornouhorských ťažiarov. V druhej polovici 19. storočia medenorudné baníctvo a hutníctvo v Slovinkách upadlo a ťažba sa obmedzila väčšinou len na železnú rudu.
Pôvodným obyvateľstvom Sloviniek boli pravdepodobne Slováci. V priebehu 16. storočia sa tu prisťahovalo veľké množstvo rusínskeho obyvateľstva, ktoré prinieslo aj zmenu náboženského charakteru oboch obcí. Ujal sa gréckokatolícky východný obrad.
Chrám a fara v Slovinkách existovali už v prvej polovici 14. storočia. Nevedno, či pôvodné patrocínium chrámu bolo totožné so sv. Jurajom, mučeníkom, ktorý je ako patrón miestneho chrámu doložený iba od konca 16. storočia. Je dosť možné, že zmena patrocínia súvisela s príchodom rusínskeho gréckokatolíckeho obyvateľstva, keďže práve u nich je tento patrón bojovníkov jazdcov veľmi obľúbený. Súčasný klasicistický chrám zasvätený sv. Jurajovi bol postavený až v rokoch 1799-1808.
Politika.
Obyvateľstvo.
Jazykové a etnické zloženie.
údaje: Štatistický úrad Slovenskej republiky
Náboženské zloženie.
údaje: "Sčítanie obyvateľov, domov a bytov SR v roku 2001"
Kultúra a zaujímavosti.
Kultúra.
O zachovanie ľudových tradícii sa stará predovšetkým folklórny súbor Slovinka a detský folklórny súbor Slovinočka, ktoré pravidelne vystupujú na augustových folklórnych slávnostiach.
Občianska vybavenosť.
Farský úrad.
Gréckokatolícky: * Administrátor farnosti: Tomáš Mikunda (od 2016 - súčasnosť)
Pravoslávny: * Duchovný správca: Miroslav Guba (od 2019 - súčasnosť)
Rímskokatolícky: * Filiálka rímskokatolíckej farnosti Krompachy
Šport.
Je ideálnym miestom na oddych i aktívny pobyt turistov, ktorým okolité lesy ponúkajú množstvo značených turistických chodníkov, ktoré sa v zime využívajú ako trasy pre bežky. V blízkosti sa nachádza známe lyžiarske stredisko Plejsy, a v samotnej obci funguje 300 m dlhý lyžiarsky vlek. Športovcom sa núka udržiavané futbalové ihrisko i telocvičňa ZŠ, novinkou sú povoznícke služby ponúkajúce jazdy kočom, alebo relaxačné jazdy na koni pre deti i dospelých. Rybári si prídu na svoje v bystrinách miestnych potokov a ak rybárske šťastie nepraje, sú k dispozícii i dva chovné rybníky v Lacimberskej a Poráčskej doline. V doline sa nachádza turistická ubytovňa - Čierny bocian, ku ktorej okrem miestnej komunikácie vedie i náučný chodník.

</doc>
<doc id="14933" url="https://sk.wikipedia.org/wiki?curid=14933" title="Staroslovienčina">
Staroslovienčina

Slovienčina (iné názvy: staroslovienčina, staroslovančina, stará cirkevná slovančina, staroslovenčina, stará slovenčina) је najstarší slovanský spisovný jazyk. Spisovná norma vznikla na základe macedónskeho nárečia (kultivovaná macedónčina) používaného v okolí Solúna v 9. storočí. S určitými zmenami sa používa dodnes, nie už však ako živý jazyk, ale ako bohoslužobný jazyk katolíckych cirkví byzantského obradu (gréckokatolíckych) a pravoslávnych cirkví.
Staroslovienčina sa nesmie zamieňať s praslovančinou. Zatiaľ čo z praslovančiny, ktorej hypotetickú podobu možno len odhadovať, sa vyvinuli všetky slovanské jazyky, staroslovienčina je už súčasťou jednej z troch vývojových vetiev, ktoré z praslovančiny vychádzajú – južnoslovanskej vetvy. Všeobecne sa však predpokladá, že v dobe vzniku prvých písomností v staroslovanských jazykoch v 9. storočí sa tieto ešte od seba výraznejšie neodlišovali.
Názov.
Pôvodný názov bol словѣньскъь ѩзъıкъ - "slověnьskъjь językъ" (vyslov: slovänɪskʊjɪ jẽzykʊ; výslovnosť ě,ь,ъ nie je istá).
Od 18. storočia sa používa označenie "cirkevná slovančina" (čiže stará aj nová), neskôr "cirkevnoslovančina", potom vznikol názov "stará slovančina" až napokon roku 1837 Slovák Pavol Jozef Šafárik prvýkrát použil - z dnešného pohľadu v každom ohľade nesprávny - termín "nárečj starobulharské" (starobulharčina), ktorý sa v Bulharsku (z vlasteneckých dôvodov) používa dodnes. S tým však nesúhlasil ďalší smer výskumu, ktorý tento jazyk označil za "staroslovinčinu", teda pôvodnú verziu slovinčiny. Neskôr bolo aj toto odmietnuté a presadil sa neutrálny názov "cirkevná slovančina". V Česku je však viac rozšírený názov "staroslověnština", na Slovensku prv z toho odvodené „staroslovienčina“, dnes niekedy aj „slovienčina“, hoci technicky správny názov je (staro)slovänčina či (staro)slovenčina, pretože pomocný transliteračný znak ě neznamená -ie-, ale -ä- alebo -e-. 
Názov "staroslověnština" bol špeciálne vytvorený v Prahe preto, aby sa v češtine nepoužíval názov "staroslovenština" (staroslovenčina), ktorý sa v tom čase dal chápať aj ako stará slovinčina (jazyk Slovincov) alebo stará slovenčina (jazyk Slovákov).
Označenie staroslovienčina sa väčšinou používa na pomenovanie jazyka v 9. a 10. storočí a niekedy dokonca len k písomným pamiatkam Veľkej Moravy. Termínom "cirkevná slovančina" (teda nie stará cirkevná slovančina) sa na rozdiel od toho pomenúva neskorší jazyk, resp. neskoršia podoba tohto jazyka z obdobia, kedy sa už odlišoval od živých slovanských jazykov. I tak však existoval ako spisovný jazyk mnohých slovanských národov a štátov a aj po vzniku spisovných jazykov jednotlivých slovanských národov sa ďalej používal a podnes používa ako bohoslužobný jazyk.
Dejiny.
Staroslovienčina má zo všetkých slovanských jazykov najstaršie písomné pamiatky, a to z 9. storočia. Bolo to najmä zásluhou vierozvestcov, svätých Cyrila a Metoda, ktorí do nej ešte pred svojím príchodom na Veľkú Moravu preložili množstvo cirkevných kresťanských textov. Išlo najmä o tieto diela:
Konštantín (Cyril) napísal v staroslovienčine Proglas, čo je predslov k Svätému písmu. Rozdiely medzi jednotlivými jazykmi ešte neboli také veľké ako v súčasnosti a preto aj obyvatelia Veľkej Moravy rozumeli staroslovienčine, ktorej základy boli v juhoslovanskom dialekte.
Po páde Veľkej Moravy staroslovienčinu ako bohoslužobný a úradný jazyk z jej územia vytlačila latinčina (azda s výnimkou východného Slovenska), staroslovienčina sa však udržala na Balkáne a v Bulharsku nahradila ako liturgický jazyk gréčtinu (aj vďaka úsiliu svätého Klimenta Ochridského). S byzantským obradom sa ďalej šírila do Srbska, Rumunska a na Kyjevskú Rus. Z Kyjevskej Rusi sa ďalej rozšírila do Ruska. Od 11. storočia sa už zvykne hovoriť o cirkevnej slovančine.
Staroslovienčina (resp. neskôr cirkevná slovančina) v týchto krajinách dlho pôsobila aj ako úradná reč (najmä pri písomnom styku), podobne ako latinčina v katolíckej Európe, keďže národné jazyky ešte nemali svoje spisovné normy. V každej krajine však podliehala miestnym vplyvom, ako vo výslovnosti, tak i pravopise. Napríklad: nosovky, ktoré existovali v praslovanskom jazyku i pôvodnej staroslovienčine, sa dodnes uchovali len v poľštine. V pôvodnej staroslovienskej abecede sú im venované znaky Ѧ (ę) a Ѫ (ą) (malý a veľký jus). V ruskej cirkevnej slovančine sa malý jus vyslovuje „ja“ (ako analógia k hláskovým zmenám u podobných slov v ruštine), veľký jus sa viac menej vytratil.
U staroslovienskych a cirkevnoslovanských písomných pamiatok sa teda rozlišuje, odkiaľ pochádzajú. Rozlišujeme napr. srbskú, chorvátsku, bulharskú (používala sa aj na území Rumunska) či ruskú redakciu. Vzhľadom k rastúcemu politickému vplyvu Ruska v 18. storočí má dnes najväčšiu prestíž ruská redakcia, ktorá ovplyvňuje aj súčasné používanie slovienčiny (resp. jej novšej formy: cirkevnej slovančiny) na Balkáne.
Rozšírenie.
Starú cirkevnú slovančinu (staroslovienčinu) už niekoľko storočí žiadny národ nepoužíva ako materinský jazyk. Jej nástupca, cirkevná slovančina, sa používa v súčasnosti len ako bohoslužobný jazyk v gréckokatolíckej a pravoslávnej cirkvi v rôznych slovanských krajinách (a do 18. storočia aj na území Moldavska a Valašska). Používatelia jazyka (klérus a veriaci) však jazyk používajú prevažne pasívne a obmedzene. V minulosti sa cirkevná slovančina používala aj ako literárny a úradný jazyk, a to aj na východnom Slovensku (ako úradný jazyk sa používala výhradne v cirkevnom prostredí).
Abeceda a výslovnosť.
Konštantín (Cyril) pre slovienčinu vytvoril na podklade gréckej abecedy hlaholiku. Tá sa používala na Veľkej Morave, do 11. storočia v Ochride (Bulharsko) a dalmátskych ostrovoch (Chorvátsko); veľmi ojedinele ešte aj v 14. storočí (napr. Sázavský kláštor v Čechách v Česku). Najdlhšie sa však používala v Chorvátsku aj napriek tomu, že tam prevládalo rímskokatolícke vierovyznanie a latinka.
Približne o polstoročie neskôr vznikla v Bulharsku cyrilika, ktorú vytvorili pravdepodobne Cyrilovi žiaci v Preslave.
Táto bola praktickejšia, pretože jej písmená boli jednoduchšie a navyše sa viac podobali gréckym písmenám, podľa ktorých boli vytvorené; grécku abecedu totiž vtedajší bulharskí duchovní dobre ovládali. Staroslovienčina/cirkevná slovančina, ktorá sa z Bulharska šírila do ostatných slovanských krajín, bola od 11. storočia písaná výhradne cyrilikou. Vďaka tomu sa cyrilika presadila u väčšiny spisovných jazykov pravoslávnych krajín.

</doc>
<doc id="14934" url="https://sk.wikipedia.org/wiki?curid=14934" title="Infinitezimálny počet">
Infinitezimálny počet



</doc>
<doc id="14936" url="https://sk.wikipedia.org/wiki?curid=14936" title="Nula">
Nula

Nula môže byť:

</doc>
<doc id="14938" url="https://sk.wikipedia.org/wiki?curid=14938" title="Robert Rodriguez">
Robert Rodriguez

Robert Anthony Rodríguez (* 20. jún 1968, San Antonio, Texas, USA) je americký filmár a hudobník. Veľa svojich filmov natáča a produkuje v Mexiku a rodnom Texase.
Rodriguez v roku 1992 režíroval film "El Mariachi", ktorý bol komerčne úspešný a zarobil 2 milióny dolárov s rozpočtom len 7000 dolárov. Film mal dve pokračovania: "Desperado" a "Vtedy v Mexiku" "(Once Upon a Time in Mexico)." V roku 1996 režíroval film "Od súmraku do úsvitu" "(From Dusk Till Dawn)" a vytvoril jeho rovnomennú televíznu adaptáciu (2014 – súčasnosť). Rodriguez spolu-režíroval krimi thriller, "Sin City" (adaptovaný podľa rovnomennej komiksovej série) a jeho pokračovanie, "Sin City: A Dame to Kill For". Tiež režíroval filmy "Spy Kids", "Fakulta (The Faculty)", ako aj "Dobrodružstvá na planéte detí (The Adventures of Sharkboy and Lavagirl in 3-D)", "Grindhouse: Planéta Teror (Planet Terror) a Machete."
Je priateľ častého spolupracovníka a filmára Quentina Tarantina, ktorý založil produkčnú spoločnosť A Band Apart. Rodriguez bol istý čas tiež jej členom. V decembri 2013 Rodriguez spustil svoj vlastný káblový kanál s názvom El Rey.

</doc>
<doc id="14939" url="https://sk.wikipedia.org/wiki?curid=14939" title="Chetiti">
Chetiti

Chetiti (jednotné číslo: Chetit; iné názvy: Nésiti, Néšiti; staršie: "Het"("h")"iti", "Hettiti" či nevhodne "Chatti" (resp. "Hatti"); v slovenských prekladoch Biblie aj: Hetejci, Chetejci, synovia Hetovi, Chetovi synovia, v Kralickej Biblii: "Hetejští") boli staroveký indoeurópsky kmeň v dnešnej Anatólii. V širšom zmysle pojem Chetiti (resp. jazykové varianty) zahŕňa nielen Nésitov (teda Chetitov v užšom zmysle), ale aj im jazykovo a etnicky príbuzných Luvijcov a Palajcov. Jazykom Nésitov bol indoeurópsky jazyk chetitčina (nésitčina).
Chetiti vybudovali v 2. tisícročí pred Kr. Chetitskú ríšu. Hlavným mestom Chetitskej ríše bolo Chattušaš ("Boğazköy", dnes Boğazkale). Vrcholové obdobie dosiahla Chetitská ríša v období 14. storočia pred Kristom.
Vplyv.
Indoeurópske západoanatólske skupiny (Luvijci) kolonizovali grécke územia ešte pred Grékmi a pravdepodobne od nich Gréci potom preberali kultúrne výdobytky. 
"Chetovi synovia" sú uvádzaní aj v biblii, ktorá tak dokladá ich prítomnosť až v Kanaáne. 
O vojenskej zdatnosti Chetitov svedčí okrem zaujatia tak „lukratívneho“ územia ako je Malá Ázia aj rovnocenné zápolenie s vojskami egyptských faraónov (bitka pri Kadeši a prvá zachovaná mierová zmluva) ako aj dobytie Babylonu. 
Elitou ich vojska bola bojová vozba (ľahké dvojkolesové vozy ťahané koňmi).
O chetitského princa sa zaujímala ako o budúceho manžela a vládcu Egypta aj regentka Egypta (pravdepodobne sama Nefertiti). Nakoniec bol zabitý na ceste do Egypta.
Ich obrovský význam je aj v oblasti spracovania kovov. Tieto poznatky si buď priniesli z pravlasti (oblasť Kaukazu je kolískou metalurgie)alebo dodatočne získali susedskými vplyvmi. Chetiti sa považujú za priekopníkov metalurgie železa a od nich sa táto znalosť ďalej rozširuje.
Zaujímavá je aj ich architektúra. Fortifikačná architektúra využíva obrovské kamene, podobne ako mykénska architektúra.
Jazyk.
Spoločný jazyk indoeurópskych kmeňov v Anatólii dnes voláme praanatólčina a hovorili ňou snáď ešte pred príchodom do Malej Ázie. Praanatólčina sa rozdelila na chetitčinu a západnú praanatólčinu, z ktorej vznikli: lýdčina, luvijčina (hieroglyfická a klinopisná), palajčina a kárčina. Z hieroglyfickej luvijčiny sa vyvinula lykijčina (uvádzaná aj ako milijčina). Chetitské písmo spolu s chetitským jazykom rozlúštil Bedřich Hrozný. 
Náboženstvo.
Chetitské náboženstvo malo indoeurópsky pôvod - hlavným bohom bol boh búrky Tešub. Bolo však silne synkretické a spájalo prvky protochetitského aj neskôr prevzatého churritského a semitského náboženského materiálu. Chetitský spoločenský systém obsahoval isté „demokratické“ prvky (pravdepodobne zvyšky vojenskej demokracie), nezvyklé v orientálnom despotickom prostredí. Takisto väčšie boli aj práva žien.
Dejiny.
Chattijské obdobie.
Koncom 4. tisícročia pred Kr. strednú Anatólu osídlili neindoeurópske kmene. V 3. tisícročí, presnejšie asi okolo 2200 - 2000 pred Kr. do oblasti Chatti prišli do indoeurópske kmene pričom meno Chattijci-Chetiti sa prenieslo na všetky tieto kmene a najmä na Nésitov. O územie Chetitov, ale aj Sýrie, mala pre jeho prírodné bohatstvo záujem aj Staroakaddská ríša.
Obdobie prvej chetitskej dynastie (2000 - 1740 pred Kr.).
V tomto období dôležitú úlohu zohrávajú asýrski obchodníci, ktorí si pri chetitských sídlach zakladajú svoje obchodné stanice. Práve od nich sa dozvedáme o Chetitoch, keďže nemali ešte vlastné písmo. Pramene vravia, že Chetiti a asýrski obchodníci sa navzájom rešpektovali.
Chetiti žili v mestských štátoch, ktoré boli obohnané hradbami. Na ich čele bol panovník, ktorý sústreďoval vo svojich rukách všetku moc. Postupne sa začali prejavovať tendencie o zjednotenie jednotlivých mestských štátov.
Ďalší vývoj pozri v článku Chetitská ríša.

</doc>
<doc id="14940" url="https://sk.wikipedia.org/wiki?curid=14940" title="Chetitská ríša">
Chetitská ríša

Chetitská ríša (iné názvy: ríša Chetitov, Ríša Chetitov, (ríša) Chatti) bol staroveký štát Chetitov v Malej Ázii v 18. až 13. storočí pred Kr.
Okolo roku 2000 pred Kr. prišli Chetiti do strednej Anatólie a vytvorili niekoľko samostatných kniežatstiev. Asi v roku 1800 pred Kr. kráľ z Kuššara Pitchana so synom Anittašom dobyl mesto Néšaš a urobil z neho svoje sídlo. Dobyl aj Zalpu, Purušchandu, Šalatuvaru a Chattušaš.
Po zjednotení Cheticie kráľ Labarna dobyl západnú Cilíciu. Jeho syn Labarna II. preniesol hlavné mesto do Chattušaša a prijal meno Chattušiliš I. Za jeho vlády sa ríša rozšírila o mestá Arzava a Alalach. Nepodarilo sa mu však dobyť Aleppo, ktoré ovládol až jeho následník a vnuk Muršiliš I. asi v roku 1609 pred Kr. Vtedy Chetiti získali aj severnú Sýriu a mestá Ugarit a Karchimiš. Asi v roku 1594 pred Kr. Muršiliš dobyl a vyplienil Babylon a zvrhol z trónu slávnu dynastiu Chammurapiho. Za toto víťazstvo vďačil spojenectvu s Churittmi. Muršiliša zavraždili švagrovia Chantiliš a Zidantaš. Chantiliša zavraždil Zidantaš a jeho zavraždil vlastný syn Ammunaš. Ammunaša dal potom zavraždiť Chuzzijaš, kráľ z mesta Chakmeša. Potom sa na trón dostal Telipinuš, ktorý vydal zákon o nástupníctve, podľa ktorého má právo na trón priame kráľovo potomstvo. Okolo roku 1460 pred Kr. sa dostal na trón Tutchalijaš II., ktorý úspešne bojoval v Sýrii a Mezopotámii. Jeho syn Chattušiliš II. stratil Kizvatnu. Za vlády Tutchalijaša III. na ríšu zaútočili z východu Kaškovia a z juhu kráľ z Arzavy. Počas týchto vojen bolo zničené aj hlavné mesto Chetitskej ríše Chattušaš.
Po zvrhnutí kráľa Arnuvandaša II. asi v roku 1375 pred Kr. sa na trón dostal syn Tutchalijaša III. Šuppililiumaš I. S novou armádou zaútočil do srdca ríše Mitanni. Keď zvíťazil, na trón dosadil syna porazeného kráľa, ktorého oženil so svojou dcérou. Takto sa zmocnil aj štátu Chajašša. Po týchto víťazstvách sa mu do ruky dostal list od Tutanchamonovej vdovy Anchesenamon. Ponúkala mu svadbu s jedným z jeho synov. Šuppililiumaš súhlasil a poslal jej svojho syna, ktorého však cestou zavraždili.
Na egyptsko-chetitských hraniciach v Sýrii dochádzalo ku konfliktom už za faraóna Setchiho I. a Muršiliša II. Rozhodujúcu bitku zviedli až ich synovia Ramesse II. a Muvatalliš. Táto bitka sa odohrala pri najväčšej chetitskej pevnosti v Sýrii Kadeš. Po nerozhodnej bitke pri Kadeši sa Ramesse II. vzdal plánu na zničenie chetitskej ríše a uzavrel s Muvatallišovým nástupcom Chattušilišom III. "zmluvu o večnom mieri a priateľstve" a oženil sa s jeho dcérou. Táto zmluva je najstaršou dochovanou mierovou zmluvou v dejinách.
Syn Tutchalijaša IV. Arnuvandaš IV. sa stretol s novými nepriateľmi zo západu: Achájcami. Jeho syn Šuppiluliumaš II. v roku 1200 pred Kr. nastúpil na trón, bol to posledný chetitský veľkokráľ. Keď zo západu prišli tzv. morské národy, bola ríša Chetitov zničená. Zvyšné štáty Chetitov pripravili o samostatnosť Asýrčania. Posledná chetitská pevnosť Karchemiš bola dobytá v roku 717 pred Kr. asýrskym kráľom Šarrukínom (Sargonom II).

</doc>
<doc id="14942" url="https://sk.wikipedia.org/wiki?curid=14942" title="Cytológia">
Cytológia

Cytológia (gréc. "cytos" – bunka, lat. "logos" – veda) je veda skúmajúca štruktúru a funkcie živých buniek, je súčasťou histológie. Bunka je najmenšia funkčná jednotka organizmu, ktorá sa podieľa na stavbe tkanív. Medzi jej súčasťami je rovnovážny, ale dynamický vzťah, prejavujúci sa navonok základnými životnými procesmi: látkovou premenou, rastom, rozmnožovaním a dráždivosťou.
Dejiny cytológie.
Počiatky cytológie siahajú viac ako 300 rokov do minulosti a sú úzko späté s vynálezom mikroskopu, ktorý umožnil objav a štúdium bunky. Anglický fyzik Robert Hooke (1635 – 1703) uskutočnil svoje prvé pozorovania vlasnoručne zhotoveným primitívnym mikroskopom v roku 1665. Vo vzorke korkového dreva pozoroval malé komôrky, ktoré mu pripomínali bunky včelieho plástu, podľa ktorých ich aj pomenoval "celluly" – bunky. Hoci Hook ako prvý pozoroval bunky, nerozumel ešte ich funkcii ani stavbe.
Holanďan Antoni van Leeuwenhoek (1632 – 1723) zostrojil dokonalejší mikroskop s dvomi konvexnými šošovkami zasadenými do mosadzných platničiek tak, aby sa dali pridržať blízko oka. Takto bol schopný dosiahnuť až 300-násobné zväčšenie, neporovnateľne prekračujúce možnosti Hookeovho mikroskopu a objavil dovtedy neznámy svet mikroorganizmov. V roku 1674 podal prvý presný opis červených krviniek.
Prvý opis bunkového jadra v živočíšnej bunke (konkrétne vo vtáčom vajci) uverejnil v roku 1825 Jan Evangelista Purkyně (1787 – 1869). Jadro v rastlinnej bunke opísal Robert Brown (1831).
Základy klinickej cytológie, tak ako ju poznáme dnes, položil Muller v roku 1838, kedy publikoval dielo "On the nature and structural characteristics of cancer and those morbid growths that may be confused with it" ("O povahe a štruktúre rakoviny a zhubného rastu s ňou súvisiaceho"). Na rozdiel od svojich predchodcov, ktorí pozorovali zdravé bunky, Muller bol schopný rozoznať nádorové bujnenie a dokázal odlíšiť bunky karcinómu a sarkómu.
Ani významné objavy však neposkytovali vedcom dostatočné množstvo informácií na pochopenie významu bunky ako základnej stavebnej a funkčnej jednotky všetkých organizmov. Vlastnú bunkovú teóriu formulovali až v roku 1838 botanik Matthias Schleiden (1804 – 1881) a zoológ Theodore Schwann (1810 – 1882). Išlo o zovšeobecnenie predstáv o stavbe buniek ako základných jednotiek živých organizmov, o ich rozmnožovaní, ontogenetickom vývine a úlohe pri vzniku mnohobunkových organizmov. Takmer súčasne na zjazde prírodopiscov v Prahe (1837) predniesol svoju teóriu o analógii medzi živočíšnou a rastlinnou bunkou Purkyně. Neskôr roku 1839 pomenoval základnú živú hmotu protoplazma. Zatiaľčo Schwann považoval za hlavnú bunkovú štruktúru membránu, Purkyně kládol dôraz na cytoplazmu a jadro.
Grécky vedec Georgios N. Papanikolaou objavil význam fixácie vzoriek za vlhka a vyvinul techniku farbenia buniek v mikroskopickom preparáte. Zaoberal sa estrogénovým cyklom cicavcov a vyšetroval bunkové vzorky z vagíny morčiat. V roku 1941 publikoval spolu s Trautom článok o význame cytologického vyšetrenia vagíny v diagnostike rakoviny maternice. Táto práca sa neskôr stala podkladom pre preventívne skríningové testy na odhalenie včasných štádií rakoviny maternice.
V roku 1851 zaznamenala cytológia ďalší krok vpred, keď bola použitá ako diagnostická metóda. Angličan Dr. Walshe vtedy napísal v súvislosti s rakovinou pľúc: „"if the cancer had softened, the microscopic characters of that product may be found sometimes in sputa"”.
Odvtedy zaznamenala cytológia prudký rozvoj, najmä vďaka objavom nových metód štúdia bunky. Pomocou elektrónového mikroskopu je možné pozorovať objekty (bunkové organely a pod.) menšie ako 0,2 nm, čo je oproti klasickému svetelnému mikroskopu až 1000-násobné zväčšenie. S rozvojom poznatkov v oblasti chémie sa sústredila pozornosť na chemické zloženie buniek, čím sa cytológia začala postupne stávať experimentálnou disciplínou, na rozdiel od pôvodne deskriptívnej disciplíny zameranej na pozorovanie a opis.
Rozvoj cytológie viedol vo viacerých biologických disciplínach k štúdiu organizmov na bunkovej úrovni (botanika, zoológia). Neskôr nastal vďaka spolupráci biológov, chemikov a fyzikov posun až na molekulárnu úroveň, čo znamená novú éru v cytológii a v celej biológii – vznik molekulárnej biológie.

</doc>
<doc id="14944" url="https://sk.wikipedia.org/wiki?curid=14944" title="Chetitskí panovníci">
Chetitskí panovníci



</doc>
<doc id="14945" url="https://sk.wikipedia.org/wiki?curid=14945" title="Zoznam vládcov Chetitov">
Zoznam vládcov Chetitov

"Všetky roky sa rozumejú pred Kr."
Odlišné zoznamy chetitských vládcov možno nájsť v anglickej a nemeckej wikipédii.

</doc>
<doc id="14955" url="https://sk.wikipedia.org/wiki?curid=14955" title="Inverzný prvok">
Inverzný prvok

Nech je daná binárna operácia formula_1 na množine "M". Nech e je jej neutrálny prvok. Hovoríme, že prvok formula_2 je inverzným k a vzhľadom na operáciu formula_1, ak platí:
V prípade, že platí len rovnosť formula_5 hovoríme o ľavom inverznom prvku a podobne, ak platí len formula_6 o pravom inverznom prvku.

</doc>
<doc id="14956" url="https://sk.wikipedia.org/wiki?curid=14956" title="Základná veta algebry">
Základná veta algebry

Základná veta algebry tvrdí, že každý polynóm stupňa aspoň prvého s komplexnými koeficientami má v telese komplexných čísel aspoň jeden koreň.
Formálne: Nech
formula_1
kde koeficienty"a"0, ..., "a""n"−1 sú reálne alebo komplexné čísla, potom existuje formula_2 také, že formula_3. Pomocou vety o delení polynómov z toho triviálne vyplýva nasledujúca ekvivalentné tvrdenie: potom existujú (nie nutne rozličné) komplexné čísla "z"1, ..., "z""n" také, že
formula_4 a teda každý polynóm nad formula_5 sa úplne rozkladá na lineárne činitele nad formula_5.
Toto ukazuje, že pole komplexných čísel je na rozdiel od poľa reálnych čísel algebraicky uzavreté. Dôsledkom je, že súčin všetkých koreňov sa rovná (−1)"n" "a"0 a súčet všetkých koreňov sa rovná -"a""n"−1.

</doc>
<doc id="14957" url="https://sk.wikipedia.org/wiki?curid=14957" title="Fundamentálna veta algebry">
Fundamentálna veta algebry



</doc>
<doc id="14958" url="https://sk.wikipedia.org/wiki?curid=14958" title="Príbovce">
Príbovce

Príbovce sú obec na Slovensku ležiaca v okrese Martin v Žilinskom kraji, v bývalej Turčianskej župe, geograficky v regióne Turiec.
Polohopis.
Vodné toky.
V obci sa vlieva Blatnický potok do rieky Turiec.
Hospodárstvo.
V Príbovciach sídli slovenská firma TTS Martin vyrábajúca elektrické zdrojové agregáty a kogeneračné jednotky značky Martin Power. Vo výrobni v Príbovciach sa vyrábajú stroje pre domáci aj zahraničný trh. Agregáty značky Martin Power vyrobené v Príbovciach používajú jednotky OSN na svojich misiách po celom svete (napr. Afganistan, Golanské výšiny, Eritrea, Východný Timor).

</doc>
<doc id="14960" url="https://sk.wikipedia.org/wiki?curid=14960" title="Soľanka (chémia)">
Soľanka (chémia)

Soľanka je roztok chloridu sodného, jeho zdrojom sú prírodné ložiská. Chlorid sodný s malým podielom anorganických solí, kuchynskú soľ z neho získame varením.

</doc>
<doc id="14961" url="https://sk.wikipedia.org/wiki?curid=14961" title="Jedlá soľ">
Jedlá soľ



</doc>
<doc id="14962" url="https://sk.wikipedia.org/wiki?curid=14962" title="NaCl">
NaCl



</doc>
<doc id="14966" url="https://sk.wikipedia.org/wiki?curid=14966" title="Marsyas (skupina)">
Marsyas (skupina)

Marsyas je česká folkrocková skupina. Ako trio začala vystupovať v roku 1973, v rôznom zložení aktívne pôsobila do roku 1988, neskôr príležitostne až do súčasnosti.
Názov skupiny bol inšpirovaný satyrom Marsyasom z gréckej mytológie, ktorý vyzval boha Apolóna na súboj v hre na píšťalku a po porážke bol za živa zvlečený z kože. Na motívy tejto báje vznikla tiež jedna z najúspešnejších piesní skupiny, "Marsyas a Apollón".
Aranžmány boli inšpirované Neilom Youngom (formáciami Buffalo Springfield a Crosby, Stills, Nash &amp; Young). Okrem pôvodných autorských skladieb otextovali aj skladby od Boba Dylana, Jamesa Taylora, Joni Mitchell a iných folk-rockových hudobníkov.

</doc>
<doc id="14967" url="https://sk.wikipedia.org/wiki?curid=14967" title="Gary Moore">
Gary Moore

Gary Moore, celým menom Robert Wiliam Gary Moore (* 4. apríl 1952, Belfast, Severné Írsko – † 6. február 2011, Estepona, Španielsko) bol severoírsky gitarista a spevák hrajúci blues-rock.
Životopis.
Ako jedenásťročný začal hrať na gitare a šestnásťročný sa stal členom dublinskej skupiny Skid Row. Po odchode zo skupiny, založil v roku 1973 Gary Moore Band a vydal debutový album "Grinding Stone". O rok neskôr sa stal členom Thin Lizzy a nahral s nimi album "Night Life". Potom sa pripojil ku skupine Colosseum II a v druhej polovici sedemdesiatych rokov s nimi vydal platne "Strange New Flesh" a "Electric Savage". 
V roku 1978 sa osamostatnil, nahral album "Back on the Streets" na ktorom sa spevácky spolupodieľal spevák, gitarista a basák Phil Lynott z Thin Lizzy. V roku 1979 sa titulnou piesňou a baladou „Parisienne Walkways“ z tohto albumu dostal prvýkrát do hitparád. Po albume "Back on the Streets" sa opäť vrátil do skupiny Thin Lizzy a spolupracoval na "Black Rose". Nasledovalo turné po USA, ktoré ukázalo, že aj keď hudobne hardrocková skupina dobre ladí s keltsko-írskou melodickou gitarou Garyho Moora, jej divokosť a občasné drogové úlety mu nevyhovujú. Keď nezhody medzi nimi vyvrcholili, Moore sa schválne nedostavil opakovane na tri koncerty a dostal hodinovú výpoveď od manažéra skupiny.
Začiatkom osemdesiatych rokov zostavil kapelu "G-Force" a vydal rovnomenný album, ktorý nebol príliš úspešný. Znova začal hrať sólovo, v roku 1982 nahral "Corridors of Power", potom nasledoval "Victims of the Future". V roku 1985 naposledy spolupracoval s Philom Lynottom na protivojnovej skladbe "Out in the Fields", ktorá sa nachádza na melodickom albume s írskymi hudobnými motívmi "Run for Cover". 
Začiatkom deväťdesiatych rokov sa Gary Moore vrátil k hudbe, ktorá ho formovala už v dospievaní, k blues, rockovému hudobnému základu. V roku 1990 nahral bluesový album "Still Got the Blues", nasledovali "After Hourse" a "Blues Alive". Po týchto albumoch sa spojil s hudobníkmi z niekdajšieho tria Cream bubeníkom Gingerom Bakerom a spievajúcim basgitaristom Jackom Brucom. Pod názvom BBM (podľa začiatočných písmen ich priezvisk) vydali v roku 1994 album "Around the Next Dream". Z roku 1995 pochádza sólový album "Blues For Greeny", ktorým vzdal úctu vtedy ťažko chorému Petrovi Greenovi zakladateľovi a vedúcemu skupiny Fleetwood Mac.
Smrť.
Gary Moore zomrel na infarkt srdca vo veku 58 rokov, dňa 6. februára 2011, v skorých hodinách. V tom čase bol na dovolenke v hoteli Kempinski v meste Estepona v Španielsku so svojou priateľkou.

</doc>
<doc id="14969" url="https://sk.wikipedia.org/wiki?curid=14969" title="Saxon (hudobná skupina)">
Saxon (hudobná skupina)

Saxon je britská heavymetalová hudobná skupina, ktorá vznikla roku 1976 v Bansley, South Yorkshire zo skupiny „Son Of a Bitch“. Ako líder novej vlny britského heavy metalu sa táto skupina dostala začiatkom 80. rokov medzi prvých 40 najúspešnejších skupín tohto žánru a okúsila úspech nielen v Európe, ale aj v Japonsku.
Hneď prvým albumom "Saxon" z roku 1979 sa táto skupina zapísala do hudobných dejín ako "heavymetalová star". Saxon dodnes pravidelne koncertuje a vydáva albumy. 

</doc>
<doc id="14971" url="https://sk.wikipedia.org/wiki?curid=14971" title="SELECT">
SELECT



</doc>
<doc id="14972" url="https://sk.wikipedia.org/wiki?curid=14972" title="Select (SQL)">
Select (SQL)

SQL príkaz SELECT vracia množinu (result set) záznamov z jednej alebo viacerých tabuliek.
Používa sa na výber jedného alebo viacerých riadkov z jednej alebo viacerých tabuliek v databáze. Vo väčšine aplikácií je codice_1 najpoužívanejším Data Manipulation Language (DML) príkazom. Uvedením dotazu codice_1 špecifikuje používateľ opis požadovanej množiny výsledkov (result set), ale "nešpecifikuje", aké fyzické operácie sa vykonajú na jej výber z databázy. Preklad dotazu na optimálny plán je ponechaný na SRBD databázového systému, presnejšie na optimalizátor dotazov.
Medzi bežne používané kľúčové slová vzťahujúce sa na SELECT patria:
Príklady.
Pre tabuľku T dotaz codice_7 vráti všetky prvky všetkých riadkov tabuľky.
S rovnakou tabuľkou dotaz codice_8 vráti prvky stĺpca C1 všetkých riadkov tabuľky — v terminológii relačnej algebry sa vykoná "projekcia".
S rovnakou tabuľkou dotaz codice_9 vráti prvky stĺpca C1 všetkých riadkov tabuľky, kde sa hodnota stĺpca C1 rovná "1" — v terminológii relačnej algebry sa vykoná "výber", pretože je použité kľúčové slovo WHERE.

</doc>
<doc id="14973" url="https://sk.wikipedia.org/wiki?curid=14973" title="Si">
Si

Si, si alebo SI môže byť:
SI môže byť:
Si môže byť:
.si alebo .SI môže byť:

</doc>
<doc id="14975" url="https://sk.wikipedia.org/wiki?curid=14975" title="Protestantizmus">
Protestantizmus

Protestantizmus alebo protestantstvo (príslušník sa nazýva protestant) je jedna z troch najväčších vetiev kresťanstva (popri katolíctve a pravosláví), ktorá vznikla v 16. storočí z európskej reformácie. 
História.
" Pre bližšie informácie pozri Reformácia " 
Smery protestantizmu.
Najdôležitejšie sú:
Niekedy k protestantom bývajú zaradzovaní i anglikáni. 
Dejiny pomenovania.
Pomenovanie nevzniklo z dôvodu „protestovania voči niečomu“ ale odkazuje na podanie protestu (právnický termín označujúci odvolanie) voči záverom Špajerského ríšskeho snemu.
Roku 1529 sa na podnet cisára (Svätej rímskej ríše nemeckého národa) Karla V. zišiel v Špajeri (Speyer v Nemecku) ríšsky snem. Cisár vzniesol rezolútne požiadavky na skončenie politiky ústupkov voči luteránom, predovšetkým zrušenie pravidla "Cuius regio, eius religio" (Čie panstvo, toho náboženstvo) a dôsledné presadenie wormského ediktu (o. i. fyzická likvidácia Martina Luthera a jeho nasledovníkov). Reakciou bol rovnako silný protest 6 ríšskych kniežat (vrátane Jana Saského, Juraja Brandenbursko-Ansbachského a Filipa Hesenského „Veľkolepého“) a 14 ríšskych miest. Týmto protestom bol legitimizovaný odpor voči cisárskej autorite ako takej.
Tento príklad slúži na ilustráciu dôležitosti prepojenia svetskej a duchovnej moci počas reformácie.

</doc>
