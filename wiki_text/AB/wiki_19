<doc id="190266" url="https://sk.wikipedia.org/wiki?curid=190266" title="Ján Šprlák-Uličný">
Ján Šprlák-Uličný

Ing. arch. Ján Šprlák-Uličný (* 26. november 1933, Hladovka – † 27. január 1993, Košice) bol slovenský architekt.
Životopis.
Pochádzal z maloroľníckej rodiny a mal troch súrodencov. Hladovka bola v tom čase chudobná, rázovitá goralská obec na Hornej Orave blízko poľských hraníc.
Už v detstve sa začalo prejavovať jeho výtvarné cítenie. Náhodné stretnutia s maliarmi, ktorí chodili na Oravu maľovať, ho ovplyvnili natoľko, že sám začal maľovať svoje prvé skice a akvarely. Silné folklórne tradície tejto goralskej oblasti, goralská hudba, piesne a hlavne tanec, boli jeho druhou veľkou láskou, ktorej upísal svoju mladosť. Sám bol výborným tanečníkom a od tanečníka sa vypracoval až na choreografa goralských tancov v miestnych súboroch na Orave a neskôr počas štúdií v súbore Technik v Bratislave. Napriek týmto veľkým záľubám zmysel svojho bytia našiel v architektúre, ktorej venoval najväčšiu časť svojho života.
Stredoškolské vzdelanie získal na gymnáziu v Trstenej, neskôr študoval od roku 1953 na fakulte architektúry SVŠT v Bratislave. Po ukončení štúdia v roku 1959 začal pracovať v Stavoprojekte v Košiciach. Od roku 1974 sa ateliér odčleňuje od ŠPTU a prechádza ku Športprojektu. Architekti Kaločay, Dubinská, Vargová, Pásztor, Zahatňanský, Poradovský a Drahovský doplnili ateliér. Arch. Greč sa stáva vedúcim ateliéru, preberá povinnosti vedúceho a svojou majestátnou postavou je záštitou v rokovaniach s investormi. V roku 1980 odišiel zo Športprojektu. Po krátkom pobyte na pobočke Stavoprojektu v Poprade pracuje v Košiciach. Od roku 1981 okrem projekčnej činnosti pracuje vo výbore MOZSA Košice, KV- ZSA Košice a zvolený je za kandidáta ÚV ZSA. Je členom výboru MV ČSZTV. Na stavebnej fakulte v Košiciach vedie diplomové práce a je stálym členom komisií pri štátnych záverečných skúškach. V roku 1985 odchádza pracovať na Útvar hlavného architekta mesta Košíc ako námestník hlavného architekta D. Jurániho.
V tejto funkcii zotrval do 30. júna 1988. Okrem povinností vyplývajúcich z funkcie sa intenzívne venuje aj projektovej činnosti. V júni 1988 odchádza do funkcie vedúceho projektov zameraných na školy rôzneho stupňa, telocvične, kryté plavárne a iné účelové objekty. V septembri 1990 sa jeho aktívna činnosť náhle prerušila. Silne podlomené zdravie mu už neumožnilo vrátiť sa do aktívneho života. Na invalidnom dôchodku bol až do januára 1993.
Tvorba.
Počas jeho začiatkov v Stavoprojekte prišiel do Košíc pracovať aj prof. ing. arch. Eugen Kramár, a v jeho skupine mal príležitosť pracovať na zaujímavých atypických stavbách. V tomto období projektoval napr. okrskové centrum v Rožňave, učňovské stredisko inžinierskych stavieb v Košiciach alebo reštauráciu v obchodnom spoločenskom centre na košickom sídlisku Luník II, kde vzniklo jedno z prvých obchodno-spoločenských centier v novo sa formujúcom obytnom súbore Košice – Terasa. Súbor horizontálnych hmôt vytvára intímny polouzavretý priestor s fontánou a pozdĺžny peší koridor. Neskôr toto centrum dobudoval o Kino Družba – prvé panoramatické kino v Košiciach.
V roku 1970 získal možnosť realizácie jedného z najvýznamnejších a najkrajších areálov na Slovensku. Architekt Eugen Kramár založil združené projektové ateliéry, v ktorých vznikol za Šprlákovej asistencie Areál snov. Od roku 1970 po odchode prof. Kramára do Bratislavy prevzal vedenie košického ateliéru. Z tohto obdobia pochádzajú jeho projekty obchodného centra v Michalovciach, obchodného domu Šíravan, Domu nábytku, Domu potravín Slovakotex a iné práce. V roku 1971 bol jeho súťažný návrh na riešenie areálu pre Folklórny festival vo Východnej ocenený ako najlepší a odporučený na realizáciu. Projektu a prácam na areáli Folklórneho festivalu vo Východnej venoval veľa času a energie. S určitými prestávkami sa celých 10 rokov snažil o to, aby sa aj tento projekt dočkal svojej realizácie. Projektoval aj iné areály pre folklórne festivaly – v Detve a Terchovej.
V roku 1975 dostáva príležitosť na 15-dňový študijný pobyt v Poľsku a o rok neskôr vo vtedajšom Sovietskom zväze. Tieto pobyty boli zamerané na športové stavby a najväčší dojem naňho urobili zimné športové komplexy v Alma-Ate. V roku 1975 bol spracovaný na základe štúdie investičný zámer a štúdia súboru stavieb. V roku 1977 bola projektová úloha posudzovaná štátnou expertízou. V roku 1979 bol vypracovaný úvodný projekt a niektoré objekty rozpracované na úrovni vykonávacieho projektu.
Od roku 1980 spolupracuje s investorom – Osvetovým ústavom v Bratislave – na zaradení plánovanej výstavby do realizácie, no z finančných dôvodov sa neuskutočnila. V roku 1980 bolo centrum v Michalovciach doplnené o objekt zdravotníckeho a kultúrneho zariadenia. V tom istom roku projektoval veľký komplex budov na námestí Osloboditeľov, kde sa dnes nachádza hotel Centrum. Aj na tomto objekte, ako na mnohých predošlých spolupracoval s projektantmi oceľových konštrukcií z VŠŽ. Jeho vrodený zmysel a cit pre konštrukciu vzbudzoval u každého statika presvedčenie o reálnosti a účelnosti architektonického zámeru.
V Levoči po výstavbe internátnej učňovskej školy pre mládež s chybami zraku realizoval panoramatické kino, spojené s náročnou rekonštrukciu objektu na námestí a úpravou viacerých objektov na predajne. Pre Košice sa vtedy projektovali teoretické ústavy a dielne SAV, niekoľko administratívnych budov a mnohé rekonštrukcie objektov v historickom centre.
V roku 1984 kolektív Športprojektu pristupuje k riešeniu ponukovej štúdii olympijských športovísk v Jasnej a v Smokovci a ubytovacích zariadení na Podbanskom. V podtatranskej oblasti sa začínajú projektovať zimné štadióny. V tomto období sa zameriaval hlavne na stavby športového charakteru: krytú plaváreň v Košiciach, základnú školu v Spišskej Novej Vsi, v Humennom a v Levoči, ale vytvoril tiež ďalšie významné projekty, ako sú napr. Štátna banka v Košiciach, Štátna banka v Poprade, Dom služieb v Prešove, AB justičných zložiek, komplex budov Zboru nápravnej výchovy v Košiciach, turistický hotel v Herľanoch, Dom potravín v Humennom a iné.
Samostatnou kapitolou v jeho živote boli stavby cirkevného zamerania, kde cítil veľkú príležitosť a zodpovednosť súčasne, pri projektovaní objektov tak nevšedných svojím obsahom, náplňou a súčasne možnosťami. Projektoval rímskokatolícky kostol v Koškovciach, budovu farského úradu v rodnej Hladovke alebo viaceré domy smútku, a to vrátane interiérových riešení. Kostol v Michaľanoch je v hrubej stavbe postavený podľa jeho projektu. Už sa mu nedostávalo dosť síl na interiérové riešenia. I keď na túto stavbu chodil už s veľkými zdravotnými problémami, bola pre neho návšteva na stavbe vždy vzpruhou a dodávala chýbajúce sily.
Po roku 1985 projektoval napr. radové rodinné domy Prefa, areál vodných športov na sídlisku Nad jazerom v Košiciach, pripravil projekty celkového ukončenia Všešportového areálu a tiež vypracoval projekt hokejovej haly. Vypracoval ešte projekt na nadstavbu bungalovov na Štrbskom Plese, niekoľko projektov školských stavieb, návrh na objekt Farského úradu v Lefantovciach, štúdiu hotela na Štrbskom Plese a zúčastnil sa súťaže na rímskokatolícky kostol Košice – Terasa.
Tak ako bol avantgardný v presadzovaní nových konštrukčných riešení, technických vymožeností, tak najmä v prípade rodinných domov uplatňuje vytríbený cit pre materiál, vracia sa k zmyslu tvaru, účelnosti, materiálu a intimity priestoru, ktoré mu boli dané do vienka z prenádhernej drsnej oravskej zeme.
Princíp jeho tvorby.
Vychádzal z ducha moderny, tak ako každý architekt v začiatkoch svojej tvorby. Bol však vždy vzdialený manierizmu, schematickej univerzalite, amerikánskemu ošiaľu, ale aj lacnej módnosti. Dal vždy na vedomie vlastné tvarovacie a kompozičné schopnosti, zmysel pre správnu tektonickosť a artikulačnú mieru, aby hľadal prejav vlastnej kultúrnej sily. Vždy sa vedel dobre dívať a mal správne vidiny. Rád sa do nich ponáral, aby ho podnecovali zvládnuť idey a obsah čo najkrajšie a najpravdivejšie. Bol sociálne citlivý, ako dobrý Oravčan i svojsky fundovaný. Nebol nacionalista, ale dobrý vlastenec. Vo svojej tvorbe predviedol ako rozumie životnému prostrediu v prírodných, vidieckych, ale aj mestských štruktúrach. Vedel si erudovane vážiť minulosť, historické prostredie a objekty v ňom. Videl kultúru pôdorysov a priestorov v čo najpresvedčivejšej obsahovej naplnenosti, ktorú sa snažil podať vyspelou fantáziou čo najživšie. Každú koncepciu svedomite vyriešil a dopracoval do podrobností – až do pôsobivého interiérového dotvarovania a doplnenia. Jeho intelekt zakódovanej filozofii púšťal tvorivosť cez kresliarske schopnosti i modelačnú pohotovosť. Aj keď v čase normalizačného schematizmu nemal ideálne spoločensko-politické podmienky, vedel sa v krásnom procese architektonickej tvorby napriek neprajnostiam vtedajšieho života zorientovať. Nalinajkovaný industrializmus v architektúre vnucoval svoj modus materiálnej kultúry účelovosti, ale Šprlák si ho svojsky upravoval pre vlastné cesty. Vo funkcionalistickom rozlete si vždy vecne spracovával každú ideu, rozvíjal a pridával jej vzletnosť. Funkcionalizmus prežíval tak, že účelové myslenie mal za svoju výtvarno-tvorivú metódu pre krásu pluralistických foriem života. V širokom zábere jeho tvorivého intelektu dokázal vytvoriť veľa užitočného pre národ a ukážkovo predviedol, že bol absolútnym architektom. Vo vyprodukovanej komplexnosti nachádzame v ňom všestranného architekta so správnym odborno-spoločenským oprávnením, akých potrebujeme viac do kultúrneho poslania v našej dobe. Množstvo jeho tvorivých výsledkov, ktorými dával dobro pre druhých, zostáva trvalým vkladom a dejinným dokumentom súčasnosti.
Kultúrny prínos Šprlákovho intelektu zostane v tvorivom regióne zapísaný zlatými písmenami.
Architektúra sa mu stala povolaním, pred ktorým ustupovalo všetko ostatné v živote. Sám nepoznal obmedzenia pracovným časom a bohužiaľ, nerešpektoval ani obmedzenia vyplývajúce z fyzických možností.

</doc>
<doc id="190274" url="https://sk.wikipedia.org/wiki?curid=190274" title="Jaroslav Žák">
Jaroslav Žák

Jaroslav Žák (* 28. november 1906 – † 29. august 1960) bol český profesor, spisovateľ, novinár a scenárista. 
Životopis.
V roku 1929 absolvoval Filozofickú fakultu Karlovej univerzity, kde vyštudoval latinčinu a francúzštinu. Pôsobil ako stredoškolský profesor v Prahe, v roku 1932 v Dvore Králové, potom odišiel do Liptovského Mikuláša a v rokoch 1936 - 1946 pôsobil v Jaroměři. Od roku 1945 pracoval ako lektor Československého filmu a ako novinár a od roku 1952 pracoval v zdravotníckej dokumentácii.
Tvorba.
Literárna tvorba.
Vo svojej literárnej tvorbe sa zameriaval na humoristické prózy zo študentského a trampského prostredia. V denníku Svobodné slovo publikoval na pokračovanie román "Ve stínu kaktusu" reflektujúci súdobú situáciu v Česko-Slovensku. Satira sa pochopiteľne nestretla s porozumením u vtedajšieho režimu a kritici označili Žáka za „tvorcu bez zodpovednosti, ktorý kazí mladú inteligenciu recesiou“. Čoskoro bol vylúčený zo syndikátu spisovateľov, prepustený z Barrandova a bola mu znemožnená ďalšia publikačná činnosť. Diela "Konec starých časů" a "Na úsvitě nové doby", zosmiešňujúce prevrat vo februári 1948, napísal bez nádeje na ich publikovanie. Pred rokom 1958 publikoval pod cudzími menami.
Filmová tvorba.
Meno Jaroslava Žáka sa dnes spája predovšetkým s „filmami pre pamätníkov“. Podľa jeho populárnych kníh "Študáci a kantoři" (sfilmované pod názvom "Škola základ života") a "Cesta do hlubin študákovy duše" Žák napísal (spolu s režisérom filmov Martinom Fričom) filmové scenáre. Tieto filmy (často reprízované televíznymi stanicami) si obľúbili generácie divákov.

</doc>
<doc id="190275" url="https://sk.wikipedia.org/wiki?curid=190275" title="Moskovská Rus">
Moskovská Rus

Moskovská Rus (rus.: Московская Русь – "Moskovskaja Rus", Московия – "Moskovija") alebo Moskovský štát je názov ruského štátu s centrom v Moskve vzťahujúci sa na obdobie od konca 15. do 17. storočia. Používal sa v listinách a v historickej literatúre 16. – 20. storočia. Do roku 1547 Moskovskej Rusi zodpovedá aj názov Moskovské veľkokniežatstvo (14. storočie - 1547) a od roku 1547 názov cárske Rusko, Rusko či Ruské cárstvo.

</doc>
<doc id="190276" url="https://sk.wikipedia.org/wiki?curid=190276" title="Igor Vasiljevič Kurčatov">
Igor Vasiljevič Kurčatov



</doc>
<doc id="190277" url="https://sk.wikipedia.org/wiki?curid=190277" title="Igor Kurčatov">
Igor Kurčatov



</doc>
<doc id="190281" url="https://sk.wikipedia.org/wiki?curid=190281" title="Mies van der Rohe Award">
Mies van der Rohe Award



</doc>
<doc id="190286" url="https://sk.wikipedia.org/wiki?curid=190286" title="Bizen (provincia)">
Bizen (provincia)

Provincia Bizen () bola stará japonská provincia na ostrove Honšú, na území ktorej sa dnes rozkladá juhovýchodná časť prefektúry Okajama. Provincia Bizen hraničila s provinciami Mimasaka, Harima a Biččú. 
Pôvodným centrom provincie Bizen bolo v súčasnom meste Okajama. Od dávnych čias bola provincia Bizen jedným z hlavných centier Japonska na výrobu mečov Katana. 
Dejiny.
V 3. mesiaci 6. roku "éry Wadó" (713), bola oblasť Bizen administratívne oddelená od provincie Mimasaka (美作国). V tom istom roku, "Daijō-kan" Cisárovnej Gemmei pokračoval v organizovaní aj ďalších katastrálnych zmien v provinčných mapách z obdobia Nara.
V ére "Wadō" 6, bola provincia Tanba (丹波国) oddelená od provincie Tango (丹後国) a provincia Hjúga (日向国) odtrhnutá od provincie Ósumi (大隈国). V ére "Wadō" 5 (712), provincia Mucu (陸奥国) bola odtrhnutá od provincie Dewa (出羽国).
V období Muromači vládol provincii Bizen klan Akamacu z Mimasaka, ale v období Sengoku sa stal dominantným klan Urakami, ktorý sa usadil v meste Okajama. Ten bol neskoršie nahradený klanom Ukita, a Hideie Ukita bol jedným z regentov vymenových Hidejošim Tojotomim pre svojho syna. Za pomoc v bitke pri Sekigahare proti Ukitaovi a ďalším regentom, boli územia patriace Ukitaovi v provinciách Bizen a Mimasaka, pridelené Iejasuom Tokugawom do držby Hideakimu Kobajakawa.
Provincia Bizen prešla počas obdobia Edo viacerými rukami, kým sa včlenila do súčasného systému prefektúr.

</doc>
<doc id="190288" url="https://sk.wikipedia.org/wiki?curid=190288" title="Eliška Krásnohorská">
Eliška Krásnohorská

Eliška Krásnohorská (vl. menom Alžběta Pechová) (* 18. november 1847, Praha – † 26. november 1926, Praha) bola česká poetka, libretistka, spisovateľka a prekladateľka.
Životopis.
Zaoberala sa emancipačným hnutím, bola členkou "Ženského výrobního spolku českého", ktorý založila Karolína Světlá, a bola redaktorkou "Ženských listů".
Tvorba.
Prispievala do časopisu "Osvěta", kde sa zaoberala literárnou kritikou. Jej poézia nepatrí k príliš kvalitnej - dá sa o nej povedať, že je veľmi zviazaná s dobou vzniku.

</doc>
<doc id="190290" url="https://sk.wikipedia.org/wiki?curid=190290" title="Ósumi (provincia)">
Ósumi (provincia)

Provincia Ósumi () bola stará japonská provincia, na území ktorej sa dnes rozkladá východná časť prefektúry Kagošima. Provincia Ósumi hraničila s provinciami Hjúga a Sacuma. 
Starobylé hlavné mestom provincie Ósumi bolo neďaleko súčasného mesta Kokubu. V období Sengoku a Edo bola provincia riadená klanom Šimazu zo susednej provincie Sacuma a tak sa v nej nevytvorilo väčšie administratívne centrum.
V oblasti Ósumi sa vyvinul vlastný miestny dialekt. Hoci Ósumi je dnes súčasťou prefektúry Kagošima, tento dialekt sa líši od jazyka, ktorým sa hovorí vo veľkomeste Kagošima. Pozoruhodná je hrdosť na tradičnú poéziu písanú v dialektoch Ósumi a Kagošima.
Japonský prvý satelit, "Osumi", bol pomenovaný po provincii.
Dejiny.
V 3. mesiaci 6. roku "éry Wadó" (713), bola oblasť Ósumi administratívne oddelená od provincie Hjúga (日向国). V tom istom roku, "Daijō-kan" Cisárovnej Gemmei pokračoval v organizovaní aj ďalších katastrálnych zmien v provinčných mapách z obdobia Nara.
V ére "Wadō" 6, bola provincia Tanba (丹波国) oddelené od provincie Tango (丹後国) a provincia Mimasaka (美作国) odtrhnutá od provincie Bizen (備前国). V ére "Wadō" 5 (712), provincia Mucu (陸奥国) bola odtrhnutá od provincie Dewa (出羽国).

</doc>
<doc id="190291" url="https://sk.wikipedia.org/wiki?curid=190291" title="Jiří Žáček">
Jiří Žáček

Jiří Žáček (* 6. november 1945, Chomutov) je český spisovateľ, prekladateľ, zberateľ a tvorca aforizmov. 
Životopis.
Detstvo a školské roky prežil v Strakoniciach. Vyštudoval priemyselnú školu stavebnú (19591963) a stavebnú fakultu ČVUT v Prahe (19631970). Po trojročnej praxi na vodohospodárskej správe v Benešove u Prahy dezertoval od inžinierstva k literatúre. Do roku 1991 pracoval ako redaktor nakladateľstva Československý spisovatel, necelý polrok v nakladateľstve Carmen, v rokoch 19921994 v časopise Vlasta. Odvtedy je spisovateľom na voľnej nohe. V roku 2011 dostal v Bratislave za svoje básnické dielo Cenu Jána Smreka. Žije v Prahe, je ženatý a má dve deti.
Tvorba.
Jeho básne niekedy majú veľmi blízko k aforizmom, vyznačujú sa ľahkosťou a zmyslom pre humor a paródiu.

</doc>
<doc id="190292" url="https://sk.wikipedia.org/wiki?curid=190292" title="Tango (provincia)">
Tango (provincia)

Provincia Tango () bola stará japonská provincia, na území ktorej sa dnes rozkladá severná časť prefektúry Kjóto ležiaca pri Japonskom mori. Provincia Tango hraničila s provinciami Tadžima, Tanba a Wakasa. 
V rôznych časoch boli hlavnými mestami provincie Maizuru a Mijazu.
Dejiny.
V 3. mesiaci 6. roku "éry Wadó" (713), bola oblasť Tango administratívne oddelená od provincie Tanba (丹波国). V tom istom roku, "Daijō-kan" Cisárovnej Gemmei pokračoval v organizovaní aj ďalších katastrálnych zmien v provinčných mapách z obdobia Nara.
V ére "Wadō" 6, bola provincia Mimasaka (美作国) oddelená od provincie Bizen (備前国) a provincia Hjúga (日向国) odtrhnutá od provincie Ósumi (大隈国). V ére "Wadō" 5 (712), provincia Mucu (陸奥国) bola odtrhnutá od provincie Dewa (出羽国).

</doc>
<doc id="190294" url="https://sk.wikipedia.org/wiki?curid=190294" title="Tadžima (provincia)">
Tadžima (provincia)

Provincia Tadžima () je bývalá japonská provincia, na ktorej území sa dnes rozkladá severná časť prefektúry Hjógo. Provincia Tadžima hraničila s provinciami Harima, Inaba, Tanba a Tango.
Starobylé hlavné provinčné mesto sa nachádzalo neďaleko súčasného Hidaka, hoci dôležité hradné mesto bolo postavené v Izuši. Po väčšinu obdobia Sengoku táto oblasť bola pod vládou klanu Jaman, ktorý sa podrobil Nobunagaovi Oda.
Hoči Tadžima už nie je v súčasnosti politický útvar, veľa japoncov žijúcich v tejto oblasti je stále silne identifikovaných s jej názvom a históriou.
Najväčšia pozoruhodnosť Tadžimy je hovädzie Kóbe, miestne známe aj ako hovädzie Tadžima, z hovädzieho dobytku Tadžima. Provincia je tiež známa svojim množstvom onsen (horúcimi japonskými prameňmi), plážami a niekoľkými lyžiarskymi oblasťami. Jej hlavné priemyselné odvetvia sú lesníctvo, rybárstvo, poľnohospodárstvo a turizmus.

</doc>
<doc id="190297" url="https://sk.wikipedia.org/wiki?curid=190297" title="Wakasa (provincia)">
Wakasa (provincia)

Provincia Wakasa () bola stará japonská provincia, na území ktorej sa dnes južná časť prefektúry Fukui. Je tiež známa ako ako Reinan (嶺南). 
Starobylé hlavné mesto provincie bolo v meste Obama, ktoré sa následne stalo aj hlavným hradným mestom v období Edo.
Provincia Wakasa hraničila s provinciami Ečizen, Ómi, Tanba, Tango a Jamaširo. 
Dejiny.
Pred "obdobím ricurjó" (7.-8. storočie), bola provincia Wakasa súčasťou štátu Jamato. Veľa svätýň a kláštorov bolo založených počas tohto obdobia. 
Veľa kláštorov v oblasti Wakasa, ako Wakasahime (Obama) a Kehi (Curuga), bolo dôležitých v období Jamato. Kvôli prevahe kláštorov je Obama niekedy nazývaná aj "Nara pri mori".
Provincia Wakasa tiež poskytovala ryby a ďalšie plody mora pre štát Jamato a preto bola nazývaná aj "krajina potravy".
Od "obdobia ricurjó" až do obdobia Edo, boli ryby z Wakasa, najmä makrely, dopravované do miest Nara, alebo Kjóto. V období Edo bolo mesto Curuga základňou lodí "Kitamaebune]', ktoré spájali Osaku s Hokurikuom a Ezom na severe.
Elektrárne.
V súčasnosti je v oblasti Wakasa päť atómových elektrární a je nazývaná aj "downtown atómových elektrární".

</doc>
<doc id="190302" url="https://sk.wikipedia.org/wiki?curid=190302" title="Sado (provincia)">
Sado (provincia)

Sado () bola stará japonská provincia až do konca 19. storočia, keď sa súčasťou prefektúry Niigata. Provincia sa nachádzala na rovnomennom ostrove Sado, pri pobreží prefektúry Niigata (resp. provincie Ečigo).
Sado je jedným z najodľahlejších území Japonska a tak sa stalo často miestom exilu šľachty a aristokracie, keď sa dostala do nemilosti. Ľudia boli tu tiež posielaní do baní na striebro a zlato. V období Kamakura bola provincia priradená klanu Honma z Honšú a jeho nadvláda nad Sado pokračovala aj do roku 1589, keď ostrov prevzal Kagekacu Uesugi z provincie Ečigo. Tokugawaský šóguni si neskoršie vytvorili zo Sado vlastné léno (po Sekigahare) a prevzali priamu vládu nad jeho baňami. 
V súčasnosti je celý ostrov mestom Sado.

</doc>
<doc id="190303" url="https://sk.wikipedia.org/wiki?curid=190303" title="MiniSD">
MiniSD

miniSD karta je výmenné a prenosné pamäťové zariadenie na použitie s mobilným telefónom, digitálnym fotoaparátom, MP3 prehrávačom alebo s iným druhom prenosných prístrojov.
Prvýkrát ju uviedla spoločnosť SanDisk na výstave CeBIT 2003, čím sa stala ďalšou malou pamäťovou kartou, podobne ako Memory Stick Duo a xD-Picture Card.
Karta miniSD bola uvedená ako menšie rozšírenie štandardnej SD karty. Nové karty boli navrhnuté hlavne na použitie v mobilnom telefóne, obyčajne obsahujú v dodávke aj miniSD adaptér, ktorý zabezpečuje kompatibilitu so štandardným slotom typu SD.
Kartu vyrábajú rôzne spoločnosti pod rôznymi značkami, pričom sú navzájom kompatibilné.
Tieto karty sa často nesprávne zamieňajú za microSD, čo je iná ešte menšia obmena. Karty microSD je možné použiť v zariadeniach miniSD pomocou adaptéra, nie však naopak.

</doc>
<doc id="190305" url="https://sk.wikipedia.org/wiki?curid=190305" title="Suó (provincia)">
Suó (provincia)

Provincia Suó () bola bývalá japonská provincia, na ktorej území sa dnes nachádza východná časť prefektúry Jamaguči. Suó hraničila s provinciami Aki, Iwami a Nagato.
Starobylé provinčné hlavné mesto bolo v Hófu. Provincii Suó vládol po väčšinu obdobia Muromači klan Óuči, ktorý postavil hrad v Jamaguči, ale v období Sengoku bola dobytá klanom Móri, ktorý ju ovládal na diaľku skoro počas celého obdobia Edo.

</doc>
<doc id="190306" url="https://sk.wikipedia.org/wiki?curid=190306" title="Širibeši (provincia)">
Širibeši (provincia)

Provincia Širibeši () bola bývalá japonská provincia na ostrove Hokkaidó, ktorá existovala iba krátko. Jej rozloha zodpovedala súčasnej podprefektúre Širibeši bez okresu Abuta, no so severnou časťou podprefektúry Hijama. 
Provincia vznikla 15. augusta 1869 zo 17 okresov. V roku 1872 pri sčítaní ľudu bola populácia provincie 19 098. V roku 1882 boli provincie na Hokkaidó zrušené.

</doc>
<doc id="190307" url="https://sk.wikipedia.org/wiki?curid=190307" title="Tešio (provincia)">
Tešio (provincia)

Provincia Tešio () bola bývalá japonská provincia na ostrove Hokkaidó, ktorá existovala iba krátko. Jej rozloha zodpovedala súčasnej podprefektúre Rumoi a severnej polovici podprefektúry Kamikawa.
Provincia vznikla 15. augusta 1869 zo 6 okresov. V roku 1872 pri sčítaní ľudu bola populácia provincie 1 576. V roku 1882 boli provincie na Hokkaidó zrušené.

</doc>
<doc id="190308" url="https://sk.wikipedia.org/wiki?curid=190308" title="Sanuki (provincia)">
Sanuki (provincia)

Provincia Sanuki () bola stará japonská provincia na ostrove Šikoku, na ktorej území sa dnes rozkladá prefektúra Kagawa. Provincia hraničila s provinciami Awa a Ijo. Cez úžinu Naruto hraničila tiež s provinciou Awadži. Administratívne bola začlenená do Nankaidó. Osídlená bola 7. storočí a pôvodne pozostávala zo severovýchodnej časti Šikoku a ostrovov Awaku vo Vnútornom mori.
Predpokladá sa, že starobylé hlavné mesto provincie sa nachádzalo neďaleko súčasného moderného mesta Sakaide, ale ešte nebolo objavené. Takamacu sa vyvinulo ako hlavné sídlo provincie v stredoveku. 
V období Sengoku, provincii Sanuki vládol klan Mijoši. Klan Mijoši bol napadnutý klanom Čósokabe z provincie Tosa a stratil provinciu Sanuki. Nakoniec Čósokabe prehral v bitke proti Hidejošimu Tojotomimu a Sanuki pripadla jeho mužom. 
V období Edo bola provincia Sanuki rozdelená na päť častí; tri han v Takamacu, Marugame, Tadocu, časť v priamej držbe šógunov a časť Cujama, ktorej hlavná časť bola na Honšú. Ostrovy Naošima a Šódošima boli oddelené od provincie Bizen a pripojené k provincii Sanuki.

</doc>
<doc id="190311" url="https://sk.wikipedia.org/wiki?curid=190311" title="Mafiáni (film)">
Mafiáni (film)

"Mafiáni (angl. Goodfellas)" je film režiséra Martina Scorseseho z roku 1990 na základe knihy Nicholasa Pileggiho, "Wiseguy", skutočného príbehu o živote gangstera Henryho Hilla v období medzi rokmi 1955 do 1980.
Dej.
Henry Hill (Ray Liotta) už od svojho detstva obdivoval a idolizoval členov mafiánskej rodiny Lucchesiovcov, ktorá pôsobila v jeho susedstve v Brooklyne. Kvôli túžbe po lepšom živote pre nich začne v skorom veku pracovať a prestane chodiť do školy. Henry sa stáva prínosom pre rodinu, a spoznáva Jamesa "Jimmyho" Conwaya (Robert De Niro), rešpektovaného mafiána, ktorý zbožňuje únosy kamiónov, a Tommyho DeVita (Joe Pesci), horkokrvného a sociopatického zlodeja.
Henry je zatknutý policajtmi pre predaj kradnutých cigariet, ale vďaka konexiám jeho šéfov ho sudca prepúšťa na slobodu. Vtedy sa naučí dve najdôležitejšie životné lekcie: nikdy neudávať svojich priateľov, a vždy pri policajtoch držať hubu.
Paul "Paulie" Cicero (Paul Sorvino), lokálny vodca rodiny, sa ujíma Henryho, ktorý spolu s Jimmym a Tommym začína podnikať väčšie akcie. V roku 1967 prepadnú Air France terminál Medzinárodného letiska Johna F. Kennedyho, a unikajú s 420 tisícami dolárov. Svoj úspešný a pohodlný život mafiánov si často užívajú v podniku Copacabana, kde Henry spoznáva Karen (Lorraine Bracco), židovku z Five Towns, ktorú si neskôr vezme za ženu. Karen spočiatku trápia Hernyho zločinecké aktivity, ale netrvá dlho kým ju zvedie ich vzrušujúci život plný výhod.
Billy Bats (Frank Vincent), mafián z rodiny Gambinov, je 11. júna 1970 prepustený z väzenia a oslavuje v bare, kde je aj Henry, Jimmy a Tommy. Billy tu začína zosmiešňovať a ponižovať Tommyho pre jeho minulosť čističa topánok, za čo naňho neskôr Tommy, s pomocou Jimmyho, zaútočí a zabije. Všetci vedia, že za vraždu vysokopostaveného mafiána im hrozí smrť, a tak prenesú Billyho telo v kufri Henryho auta do lesa a tam ho zakopú. O šesť mesiacov neskôr sa Jimmy dozvie, že na mieste hrobu sa bude stavať, a tak musia vykopať rozložené pozostatky a presunúť ich na iné miesto.
Henry si nájde milenku Janice Rossi (Gina Mastrogiacomo), a kúpi jej byt. Karen sa však dozvie o ich afére a skúša konfrontovať Janice, a potom sa Henrymu vyhráža revolverom. Po vášnivej hádke Henry odchádza z domu a začne žiť s Janice. Po istom čase ho ale navštívi Paulie, a povie mu aby sa vrátil domov ku svojej manželke potom čo preňho vybaví jednu prácu. Paulie posiela Henryho a Jimmyho na Floridu, kde majú vymáhať dlhy jedného gambléra. To sa im podarí potom čo ho surovo zbijú a vyhrážajú sa mu tým, že ho v zoo hodia levom. Ukáže sa ale, že gamblér má sestru, ktorá pracuje v FBI, a ona na Henryho a Jimmyho pošle políciu. Obaja sú zadržaní a odsúdení na 10 rokov do väzenia.
Aby mohol finančne zabezpečiť svoju rodinu, Henry začne z väzenia predávať drogy. Po jeho skorom prepustení v roku 1978, aj napriek varovaniu od Paulieho, rozširuje svoje dílerské aktivity, a presvedčí Jimmyho a Tommyho aby sa k nemu pridali. Ešte v tom istom roku sformujú skupinu zločincov a spoločne podniknú na letisku Johna F. Kennedyho "lúpež Lufthansa," najväčšiu lúpež v dejinách USA, a uniknú s korisťou 6 miliónov dolárov. Väčšina účastníkov lúpeže ale nepočúva Jimmyho varovania, že by nemali kupovať drahé veci aby na seba neprilákali pozornosť polície, a tak ich Jimmy dá zabiť.
Rodina Gambinov sa dozvedá, že Tommy je zodpovedný za vraždu Billyho Batsa. Paulie naplánuje vraždu Tommyho, aby predišiel konfliktu medzi rodinami. Tommymu je povedané, že rodina sa ho rozhodla povýšiť, no keď príde na miesto kde sa údajne má konať ceremónia, je zastrelený. Jimmyho a Henryho správy o jeho smrti ničia, ale vedia, že s tým nemôžu vôbec nič robiť.
11. mája 1980 sa Henry, teraz už paranoik zničený nespavosťou a závislosťou na kokaíne, snaží zorganizovať predaj drog s jeho spolupracovníkmi z Pittsburghu, ale je zatknutý agentmi protidrogovej jednotky. Keď je pustení z väzenia vďaka peňažnej kaucii, dozvedá sa od Karen že ich rodina je úplne bez peňazí, lebo všetok ich kokaín v hodnote 60 tisíc dolárov spláchla do záchoda, aby ich nenašli agenti FBI pri prehliadke domu. Henry požiada o pomoc Paulieho, ktorý je naňho ale nahnevaný za to, že nepuslúchol jeho varovania a zaplietol sa do obchodu s drogami. Paulie mu nakoniec dá 3200 dolárov a ukončí s nim všetky vzťahy.
Keď si Henry uvedomí, že Jimmy sa ho chystá zavraždiť zo strachu, že ho udá policajtom, rozhodne sa vstúpiť s rodinou do programu na ochranu svedkov. Na súde svedčí proti Pauliemu, Jimmymu a celej organizácii, a začne žiť obyčajný život v normálnom svete.
Titulky vysvetľujú čo sa s hlavnými postavami stalo potom. Henry bol raz zatknutý za predaj drog, ale od roku 1987 zostal čistý. Po 25 rokoch manželstva sa Henry a Karen rozviedli. Paulie zomrel vo väzení v roku 1988, vo veku 73 rokov, na ochorenie dýchacích ciest. Jimmy si v roku 1990 stále odpykával 20-ročný trest vo väzení.

</doc>
<doc id="190312" url="https://sk.wikipedia.org/wiki?curid=190312" title="Secure Digital">
Secure Digital

Secure Digital (skratka SD) je pamäťová karta používaná v prenosných zariadeniach, ako sú napríklad digitálne fotoaparáty, prenosné počítače, GPS navigácie, PDA a mobilné telefóny. Formát SD je najrozšírenejším formátom pamäťových kariet, a je de facto nepísaným štandardom v tejto oblasti.
Konštrukcia.
Ako elektronické záznamové médium sa používa flash pamäť. SD karty boli pôvodne vytvorené na základe formátu Multi Media Card (MMC), rozmerovo sú však hrubšie a majú viac kontaktov. Disponujú technológiou DRM, málo sa však používa. Zvyčajné rozmery sú 32 x 24 x 2,1 mm, môžu byť aj tenšie, napríklad 1,4 mm ako MMC karty. Tieto karty na rozdiel od MMC môžu mať malý postranný prepínač na ochranu proti nechcenému zápisu. Pokiaľ je nastavený na LOCK, nie je možné na kartu nič ukladať ani uložené dáta meniť (v karte sa elektricky nič neprepína, mechanickú polohu musí snímať čítacie zariadenie). Karty sú vyrobené tak, že nie je možné ich opačné zasunutie do slotu. Kontakty karty sú chránené pred dotykom zapustením, obvykle sú pozlátené. 
Karta sa vyrába vo viacerých rozmerových vyhotoveniach - ako SD, miniSD a microSD. Kapacita SD karty je v súčasnosti štandardne 8MB - 2GB (horná hranica je daná používanou FAT 16, ktorá nedokáže adresovať pamäťový priestor väčší ako 2GB). V súčasnosti sa objavujú aj SD karty s kapacitami väčšími (až 8GB), nevyhovujú však štandardu SD. Jej nástupcom je SDHC karta (SD High Capacity), ktorá je rozmerovo rovnaká, v kapacitách od 2GB - 32GB (horná hranica teoreticky 2TB), je však spätne nekompatibilná s kartami SD. Zásadný rozdiel je v adresovaní SDHC kariet (SDHC používa adresovanie sektoru oproti adresácii bajtu pri SD karte). Zariadenia majúce SDHC slot môžu použiť SD kartu, nie však naopak. SD karty sú štandardne formátované ako FAT 16. Neštandardné SD karty s kapacitou väčšou ako 2GB používajú FAT 32), takéto karty sa však dajú používať len v zariadeniach podporujúcich SDHC, alebo takých ktoré SD karty s FAT 32 dokážu čítať. Použitie takýchto kariet v zariadeniach striktne dodržiavajúcich štandard SD nie je možné. 
Rýchlosť.
Podľa maximálnej rýchlosti čítania SD kariet sa karty vyrábajú v troch rýchlostných pásmach, označovaných ako násobky rýchlosti čítania CD-ROM, čiže násobky 150 kB/s (1x = 150 kB/s). Základné karty majú čítaciu rýchlosť cca 6x štandardu CD-ROM (čiže 900 kB/s). Vysokorýchlostné (high-speed) karty sa vyrábajú s čítacou rýchlosťou okolo 66x (10 MB/s), a tretie rýchlostné pásmo označované ako "profi" alebo "high-end" dosahuje rýchlosť čítania 133x a vyššiu. Maximálna rýchlosť zápisu nie je s touto rýchlosťou totožná a dosahuje 60-80% rýchlosti čítania. Mnohé zariadenia, ako napríklad kamery, alebo fotoaparáty so záznamom videa priamo vyžadujú použitie vysokorýchlostných kariet. Pracovná frekvencia kariet (takt udáva čítacie zariadenie) je 25 MHz pre bežné karty, a 50 MHz pre vysokorýchlostné a profi karty.
SDHC.
SDHC (Secure Digital High Capacity) je formát SD kariet štandardu SDA 2.0. Je to pamäťová karta vychádzajúca zo štandardných SD kariet. Rozmery (24 mm × 32 mm × 2.1 mm), tvar a umiestnenie kontaktov je rovnaké, kapacitne sa vyrábajú od 2 GB čo bol limit pre FAT16 SD kariet (teoretická maximálna hranica pre SDHC je 2.05 TB). SDHC používa súborový systém FAT32 (štandardom pri SD bola FAT16). Zásadný rozdiel je v adresovaní SDHC kariet (SDHC používa adresovanie sektoru oproti adresácii bajtu pri SD karte). Z tohto dôvodu SDHC karty (napriek rozmerovej zhode) nemôžeme použiť v zariadeniach s SD slotom. Opačná kompatibilita je možná – SD kartu môžeme použiť v SDHC zariadeniach.
Dnešné kapacity SDHC sa pohybujú 2 – 32 GB. (4 - 32 GB pre micro SDHC). Sú predovšetkým určené pre nové generácie multimediálnych zariadení, ktoré ako záznamové média používajú vysokokapacitné pamäťové karty, napr. videokamery, PDA alebo mobilné telefóny.
SDHC karty podľa triedy rýchlostí. (SD Speed Class Ratings) definuje minimálnu rýchlosť zápisu na prázdnu SDHC kartu:
SDHC pamäťové karty SDHC HS (high speed) majú maximálnu rýchlosť zápisu 6MB/s, a trvalú rýchlosť zápisu 4 MB/s. SDHC karty podporujú CPRM autorskoprávnu ochranu (DRM)
SDXC.
Organizácia SD Association štandardizujúca pamäťové karty oznámila vznik nového štandardu pre Secure Digital karty - SDXC (Secure Digital Extended Capacity), ktorý umožňuje výrazne zvýšiť kapacitu a prenosovú rýchlosť SD kariet. 
SDXC je mechanicky a elektricky kompatibilný s SD kartami. Disponuje súborovým systémom exFAT (Microsoft). exFAT (inak známy ako FAT64) sa používa vo WindowsCE 6.0, podporuje ho Windows XP, Vista, Server 2007 / 2008. Maximálna kapacita sa zvyšuje z limitu 2GB pre SD, 32GB pre SDHC na 2 TB. Prvé vyrábané karty začínajú na kapacite 64GB (Panasonic). 
Maximálna prenosová rýchlosť akcelerovaného SDIO rozhrania je zatiaľ stanovená na 300 MB/s. 
Použitie kariet je zrejmé - videokamery s vysokým rozlíšením, nové digitálne fotoaparáty, náhrada pevných diskov v notebookoch a netbookoch a pod.

</doc>
<doc id="190314" url="https://sk.wikipedia.org/wiki?curid=190314" title="Hiát">
Hiát

Hiát môže byť:

</doc>
<doc id="190317" url="https://sk.wikipedia.org/wiki?curid=190317" title="David Chase">
David Chase

David Chase (vlastným menom "David DeCesare", * 22. august 1945, Mount Vernon, New York, USA) je americký scenárista, režisér a producent. Jeho najznámejším dielom je vysoko oceňovaný seriál z produkcie HBO, Sopranovci, za ktorý získla niekoľko cien Emmy.
Externé odkazy.
 

</doc>
<doc id="190319" url="https://sk.wikipedia.org/wiki?curid=190319" title="Teroristický útok">
Teroristický útok



</doc>
<doc id="190326" url="https://sk.wikipedia.org/wiki?curid=190326" title="Gustave Flaubert">
Gustave Flaubert

Gustave Flaubert [güstav flobér] (* 12. december 1821, Rouen, Francúzsko – † 8. máj 1880, tamže) bol francúzsky spisovateľ, predstaviteľ naturalizmu.
Študoval právo v Paríži, ale pre epileptické záchvaty školu nedokončil. Keďže bol finančne zabezpečený, mohol si dovoliť pracovať na vidieku a každé dielo niekoľkokrát prepracovávať.
Odmietal manželstvo ako prejav meštiactva, rovnako ako každodenné problémy. Žil samotárskym životom. Mal celoživotnú platonickú lásku (jeho poradkyňa), bola staršia o 11 rokov. 
Svoju literárnu kariéru začal už na škole, na jeho prvú publikovanú práca sa v časopise "Le Colibri" objavila malá recenzia (1837). V dielach rozvíja realistickú tvorbu. Bol schopný vo filozofickej a psychologickej analýze – vynikal v nich.
Veľa cestoval – navštívil Taliansko, Tunisko a Blízky východ. Bol odsúdený za pohoršenie verejnej mravnosti. Zomrel vo svojom dome na mŕtvicu.
Príbeh Emy Bovaryovej, ženy dedinského lekára, ktorá túži po niečom veľkom. To jej život v malom meste neumožňuje, a tak východisko hľadá v milostných pletkách. Ani tie ju však časom neuspokojujú, pretože túži po stále čerstvej láske, ktorá ani nie je v skutočnom živote možná. Pri prvom náraze s realitou, keď je konfrontovaná s dôsledkami svojich činov, situáciu nezvládne a spácha samovraždu. Vynikajúca psychológia postáv, do Emy (Bovaryovej) vložil Flaubert veľa zo seba.
Dielo.
pozn.: súčasne vzniká pojem "bovarizmus" = útek z reálneho sveta k iluzórnemu (literárny typ je pani Bovaryová).

</doc>
<doc id="190328" url="https://sk.wikipedia.org/wiki?curid=190328" title="Türkiye Cumhuriyeti Devlet Demiryolları">
Türkiye Cumhuriyeti Devlet Demiryolları

Türkiye Cumhuriyeti Devlet Demiryolları (skr. "TCDD", doslova "Železnice Tureckej republiky") je štátna spoločnosť prevádzkujúca železnice v Turecku.
Založená bola v roku 1927.
TCDD v súčasnosti prevádzkujú trate rozsahu vyše 10 991 kilometrov (2008).
Vysokorýchlostné trate a vlaky.
V Turecku je budovaná vysokorýchlostná trať pre prevádzku rýchlosťou 250 km/h. Pre ich obsluhu zakúpili TCDD 12 súprav radu HT650 (založených na súpravách radu 120 RENFE) zakúpených od španielskeho výrobcu CAF. Každá súprava má 6 vozňov; v prípade potreby je možné spojením 2 súprav vytvoriť 12-vozňový vlak.
Výstavba trate Ankara - Konya (300 km) začala v r. 2006. Cestovný čas 70 minút je projektovaný pre túto trať, ktorá bude napojená na trať Ankara - Eskişehir v Polatlı. 
Trať zo Sincan, pri Ankare do Inonu, západne od Eskişehir dlhá 206 km bola sprevádzkovaná 13. marca 2009, je časťou 533 km dlhej trate Ankara - Istanbul s plánovaným sprevádzkovaním v r. 2012.
Výstavba trate Ankara - Yozgat - Sivas (466 km) začala v r. 2008.
Ďalšie projektované vysokorýchlostné trate:

</doc>
<doc id="190329" url="https://sk.wikipedia.org/wiki?curid=190329" title="Tcdd">
Tcdd



</doc>
<doc id="190331" url="https://sk.wikipedia.org/wiki?curid=190331" title="Wisława Szymborská">
Wisława Szymborská

Wisława Szymborská (; * 2. júl 1923, Prowent, Poľsko – † 1. február 2012, Krakov) bola poľská poetka, esejistka, literárna kritička a prekladateľka francúzskej literatúry, laureátka Nobelovej ceny za literatúru za rok 1996. Je spoluzakladateľkou Spolku poľských spisovateľov (1989), členka Poľskej akadémie vied a umení (1995) a nositeľka Rádu bielej orlice.
Od roku 1929 žila Wisława Szymborska v Krakove, kde v roku 1945 debutovala v denníku "Dziennik Polski" básňou "Szukam słowa". V roku 1952 vydala vo vydavateľstve "Czytelnik" svoju prvú básnickú zbierku "Preto žijeme" a v tom istom roku sa stala členkou Zväzu poľských spisovateľov. V rokoch 1953 - 1966 viedla básnickú rubriku týždenníka "Życie Literackie" a v rokoch 1967 - 1981 vydávala rubriky "Lektury nadobowiązkowe", ktoré písala až do roku 2002. V roku 1983 začala spolupracovať s "Tygodnikom Powszechnym". Od roku 1988 bola členkou "PEN Clubu" a od roku 2001 čestnou členkou Americkej akadémie umenia a literatúry.
Ocenenie.
V roku 2011 obdržala na Waweli z rúk poľského prezidenta Bronisława Komorowského najvyššie poľské štátne vyznamenanie Rad bielej orlice ('Order Orła Białego').

</doc>
<doc id="190332" url="https://sk.wikipedia.org/wiki?curid=190332" title="Wisława Szymborska">
Wisława Szymborska



</doc>
<doc id="190338" url="https://sk.wikipedia.org/wiki?curid=190338" title="Irokézska liga">
Irokézska liga



</doc>
<doc id="190339" url="https://sk.wikipedia.org/wiki?curid=190339" title="Jean Baptiste Poquelin">
Jean Baptiste Poquelin



</doc>
<doc id="190340" url="https://sk.wikipedia.org/wiki?curid=190340" title="Zelená žaba">
Zelená žaba

Zelená žaba je termálne kúpalisko v Trenčianskych Tepliciach.
Brniansky architekt Bohuslav Fuchs svojim dielom výrazne prispel k vytvoreniu obrazu kúpeľného mesta Trenčianske Teplice viacerými realizáciami. Okrem dostavby kúpeľnej dvorany je to v prvom rade cenené architektonické dielo - funkcionalistická stavba letného termálneho kúpaliska "Zelená žaba".
Základná myšlienka autorovho urbanistického návrhu mesta bola snaha o zatraktívnenie polohy mesta rozšírením kúpeľov do nových slnečných polôh na terase južného svahu Teplickej vrchoviny.
Z jeho odvážneho návrhu sa však realizovala len malá časť - kúpalisko Zelená žaba.
Kúpalisko je príkladom dokonalej symbiózy architektúry a prírody, do ktorej je včlenená. Navzájom tvoria harmonický celok, pričom architektúra tu prírodnému prostrediu neubližuje, skôr ho obohacuje. Funkčne plnohodnotná stavba je považovaná za vrchol organického funkcionalizmu na Slovensku a sám autor ju považoval za jednu z dvoch svojich najmilších diel.
Poloha.
Sezónne termálne kúpalisko stojí na zalesnenom južnom svahu Teplickej vrchoviny, dokonale sa vyrovnávajúc so živelne modelovaným terénom. Autor nezabudol ani na možnosť pôsobivého výhľadu, ktorý determinuje rozmiestnenie hmôt objektu.
Dispozičné riešenie.
Návrh obsahoval tri objekty, ktoré boli realizované etapovite.
Hlavný - "objekt č.I" - tvorí výraznú dominantu komplexu. Je štvorpodlažný a slúži na stravovacie, obslužné a prevádzkové účely. Boli tu priestory vyhradené pre holičstvo, kaderníctvo, kaviareň s kuchyňou, vináreň, kancelárie, hygienické zariadenie, strojovne, skladové a pomocné priestory. K štvorpodlažnej stavbe sa z ľavej strany pripája terén opisujúca krivka dvojpodlažného ramena so šatňami. 
Z opačnej strany sa rozprestiera vodná plocha otvoreného plaveckého bazéna s rozmermi 33,3 x 12 m.
Samostatne stojaci "objekt č.II." tvoril kolkáreň. Pred rokom 1975 bol však zbúraný s odôvodnením, že je pre prevádzku kúpaliska ani nie nefunkčný či neužitočný, ale skôr nadštandardný, a preto nežiaduci.
"Objekt č.III." je tvorený detským kruhovým bazénom s vlastnými sprchami a ihriskami.
Kompozičné riešenie.
Reakciou na plasticitu terénu bola dynamická kompozícia architektúry. Terén sa stal determinantom výškového kolísania hmôt hlavného objektu. Krivka dvojpodlažných kabínok sa stala hlavným znakovým prvkom kompozície. Vyjadruje citlivé narábanie s okolitým prostredím a zároveň dosahuje maximálny účinok použitím najjednoduchších prostriedkov. Dynamika a plastickosť stavby je podporená celodennou hrou svetla a tieňa, ktorý dopadá na jednotlivé plochy fasády.
Konštrukčno-stavebné riešenie.
Rovnako citlivý prístup bol použitý aj pri výbere materiálov a farebnosti. Okrem betónu, kovu a skla je tu využitý aj prírodný materiál - drevo a hrubo opracovaný kameň. Autor akoby aj tu chcel naznačiť dôležitosť spätosti s prírodou a prepracúva ju do najmenších detailov.
Terasy a pavlače lemujúce celé južné priečelie sú podopierané valcovitými stĺpmi. Nenápadnosť zábradlia terás a subtílnosť konštrukčných prvkov striedajúcich sa plochých platní a tenkých stĺpov sú zárukou vzdušnosti a ľahkosti konštrukcie. Konštrukcia je čistá a dokonale čitateľná. Autor vo svojom riešení prikladal veľký dôraz na kvalitnú technologickú realizáciu, pretože si uvedomoval nemalý význam faktora času pre existenciu architektúry. Najmä ak ide o architektúru vsadenú do prírodného prostredia, kde sa jeho pôsobenie prejavuje oveľa výraznejšie. O kvalite prevedenia stavby svedčí fakt, že napriek jej vyše 70-ročnej existencii, si doposiaľ vyžiadala len minimálne zásahy. Dodatočne bol pristavaný oporný múr, ktorý mal zabrániť zosuvu lomovej steny. Priebežne boli realizované nové nátery kovových a drevených prvkov, ktoré čiastočne pozmenili pôvodnú farebnosť objektov.
V budovaní športových stavieb v medzivojnovom období sa zrkadlí snaha rozvíjať v ľuďoch telesnú i duševnú kultúru, plynúca z potrieb rehabilitácie spoločnosti najmä v povojnových rokoch. Kúpalisko Zelená žaba je medzníkom vo funkcionalistickej tvorbe na Slovensku, pretože ako jedna z mála úspešne experimentuje s väzbou na zložité terénne podmienky, čo sa odzrkadlilo v jej organickosti. 
Je to „"vzdušná, farebne výrazná, plasticky bohatá architektúra... symbioticky spätá s prírodným prostredím"“.

</doc>
<doc id="190351" url="https://sk.wikipedia.org/wiki?curid=190351" title="Born Again">
Born Again



</doc>
<doc id="190354" url="https://sk.wikipedia.org/wiki?curid=190354" title="Obchodný dom">
Obchodný dom

Obchodný dom (väčší sa najmä pre niektoré štáty alebo zastarano nazýva aj magazín) je subjekt, predovšetkým jeho predajná budova, ktorý uskutočňuje maloobchodný predaj. Z architektonického hľadiska je to samostatný typologický druh, zaraďujúci sa do skupiny občianskych budov. 
Existujú dva základné druhy obchodných domov: "plnosortimentné" a "špecializované obchodné domy". Poskytujú čo najúplnejšiu ponuku spotrebiteľského tovaru všetkých hlavných sortimentných skupín.
Viac ako storočná história budovania a existencie obchodných domov vytvorila všeobecne uznávané zásady pre fungovanie i projektovanie obchodných domov. Taktiež vývoj a uplatňovanie nových foriem predaja podnietila vznik viacerých vývojových modifikácií obchodných domov: samoobslužný obchodný dom, klasický obchodný dom.
Klasický obchodný dom.
Klasický obchodný dom má jednotnú organizáciu riadenia a prevádzky. Podľa predajnej plochy rozdeľujeme obchodné domy na:
Do sortimentálnej náplne plnosortimentálneho obchodného domu patrí komplexná ponuka potravín (pre všetky veľkostné kategórie), stravovacie služby (občerstvenie pre všetky veľkostné typy, reštaurácie pre stredné a veľké typy), nepotravinársky tovar (pre veľkostné všetky typy) s výnimkou nábytku, ktorý sa nepredáva v najmenších veľkostných typoch.
Pre obchodný dom sú typické nasledujúce prevádzkové a dispozičné princípy:
Rozmiestnenie hlavných prevádzkových celkov obchodného domu:
Spôsob inkasa je väčšinou decentralizovaný podľa sortimentných úsekov a skupín tovaru.
Hlavné druhy služieb, poskytovaných obchodnými domami sú: rozvážková služba, poradenská služba, opravy, skladanie a úpravy kúpeného tovar, úschovňa, atď.
Vertikálna doprava návštevníkov v obchodných domoch je vykonávaná veľkokapacitnými rýchlovýťahmi a eskalátormi. Schodiská sú využívané najmä na pohyb návštevníkov smerom dolu a ako únikové cesty.
Jav, ktorý má na tvorbu obchodný domov veľký vplyv je časová nerovnomernosť návštevníkov. Tá sa prejavuje v tzv. predajných špičkách. Praktickým opatrením na eliminovanie nepriaznivého pôsobenia tohto javu je dostatočné nadimenzovanie plôch pre pohyb a pobyt návštevníkov ako na jednotlivých podlažiach, tak aj vo vertikálnych komunikáciách.
Samoobslužné obchodné domy.
Pri charakteristike samoobslužného obchodného domu je potrebné uviesť, že ide iba o modifikáciu klasického obchodného domu s veľkostným rozmedzím približne 4000 až 6000 m2 predajnej plochy. Nové prvky jeho koncepcie ale nie je možné uplatniť u klasického typu, lebo to neumožňujú jeho priestorové a stavebno-technické podmienky.
Základ stavebno dispozičného riešenia koncepcie samoobslužného obchodného domu tkvie v tom, že objekt je rozdelený na hlavnú halovú časť (obvykle na viacerých podlažiach), ktorá slúži len na predaj a skladovanie, a ostatné časti, v ktorých sú umiestnené vertikálne komunikačné jadrá návštevníkov, zamestnancov a ostatné pomocné prevádzky. Toto riešenie umožňuje vysoký stupeň flexibility medzi predajnými a skladovacími plochami i vo vnútri týchto plôch. Ďalším novým prvkom je zavedenie tzv. etážových samoobslúh, tzn. vždy jednej veľkej samoobsluhy v rámci celého predajného podlažia obchodného domu.
Sústredeným zoskupením vertikálneho komunikačného jadra do blízkosti hlavného vchodu sa vytvoria stavebné i dispozičné predpoklady pre uplatnenie uzavretej samoobsluhy v rámci celého podlažia. Hlavné zásady predaja tovaru touto samoobslužnou formou:
V súčasnosti sú obchodné domy na ústupe. Oveľa častejšie sa stretávame s novodobými typmi predaja, ako sú napr. hypermarkety, supermarkety a rozsiahle nákupné centrá, či čím ďalej, tým viac obľúbený nákup cez internet. Vývoj ide nezastaviteľne ďalej, no aj napriek tomu ostanú obchodné domy výrazným prvkom architektúry našich miest. Typickým príkladom je napríklad sieť obchodných domov Prior, či obchodný dom Dunaj (prvý obchodný dom na Slovensku) v Bratislave. 

</doc>
<doc id="190361" url="https://sk.wikipedia.org/wiki?curid=190361" title="Drôtené lano">
Drôtené lano

Drôtené lano je druh lana, ktoré je vyrobené z viacerých kovových vlákien.
Laná z prírodných materiálov sa používali už v staroveku. Používali sa na dvíhanie nákladov a v námorníctve. Potreba pevnejších lán nastala až koncom osemnásteho storočia s rozvojom priemyslu a hlavne s rozvojom banského priemyslu. Keďže sa kopalo v stále väčšej hĺbke boli na laná kladené väčšie požiadavky, čo sa už nedalo zvládať len zmenou hrúbky lana. Laná z prírodných materiálov mali obmedzenú životnosť a hlavne nízku bezpečnosť.
História.
Na európskom kontinente bolo ako prvé vyrobené a použité lano v nemeckých strieborných baniach v Clausthale (pohorie Hartz) (1834). Prvé laná boli tvorené navzájom skrútenými kovanými drôtmi, ktoré tvorili prameň. Z troch prameňov potom bolo stočené lano. Technológia bola prevzatá z výroby konopných lán. Laná sa stáčali ručne. Tieto laná sa tiež nazývali Albertove. (William Albert vrchný banský radca ktorý použitie lán presadil). Keďže drôty mali relatívne veľký priemer, tak aj prierez lana bol veľký a lano bolo málo ohybné. Laná však napriek tomu mali výhodu, že vo vlhkom banskom prostredí netleli, mali vyššiu pevnosť a oproti reťaziam sa neroztrhli „bez varovania“
Už v roku 1836 bolo oceľové lano v prevádzke na Slovensku, a to na šachte Kristián v Banskej Štiavnici. V roku 1837 bola na šachte Piarg v Banskej Štiavnici zriadená prvá továreň na výrobu oceľových lán na základe podnetu komorného grófa Schweitzera. Laná sa najprv vyrábali ručne, od roku 1840 bol v prevádzke stroj na výrobu prameňov, ktorý si dal v tom istom roku patentovať viedenský mechanik Wurm. Dĺžka prvých lán bola len niekoľko desiatok metrov. Vývoj techniky výroby oceľových lán pokračoval pomerne rýchlo a už v roku 1850 bolo pre potreby železničnej prevádzky vyrobené lano o dĺžke ..
V tomto období ako i v nasledujúcich rokoch 19. i 20. storočia až po súčasnosť sa vývoj lán nesie v znamení zlepšenia strojového vybavenia na výrobu lán, zlepšenia vlastností materiálov použitých na laná a zlepšenia konštrukcie lán.
Materiál na výrobu lana.
Na výrobu lán sa používajú tri základné komponenty 
Lanový drôt.
Na výrobu mechanicky namáhaných lán najčastejšie používa oceľ. Farebné kovy sa používajú, len ak lano má viesť elektrický prúd.
Základnou časťou lana je drôt ktorého vlastnosti ovplyvňujú aj vlastnosti a kvalitu výsledného oceľového lana. Drôt pre oceľové laná je vyrábaný z nelegovaných uhlíkových ocelí triedy 12 (obsah C je v rozmedzí 0,42 – 0,6 %.
Na kvalitu drôtu má vplyv:
Ak sa používa lano vo vonkajšom prostredí, tak sa povrchovo protikorózne upravuje (zinkuje), alebo sa použije nerezové lano.
Vložka lana.
Nazýva sa tiež duša lana. Úlohou vložky lana je vytvárať pevnú, ale zároveň pružnú podložku pre pramene lana, ktoré sú okolo vložky špirálovo stáčané. Vložka zabraňuje radiálnemu posúvaniu a bočným tlakom prameňov a súčasne vypĺňa priestor medzi prameňmi. Ďalšími úlohami vložky sú zabezpečovanie kruhového prierezu oceľového lana a zásobovanie lana mastivom.
Materiálom vložky lana bývajú najčastejšie rôzne plastové materiály (Bariflex, Polypropylén...). Sú odolné voči vyšším teplotám, majú väčšiu odolnosť proti oteru a v porovnaní s prírodnými materiálmi používanými v minulosti lepšiu pevnosť v ťahu. Vložka musí mať poréznu štruktúru, kvôli absorbovaniu dostatočného množstva mastiva. V niektorých prípadoch je vložka lana kovová. Je to najmä v prevádzkach s teplotami nad 60 °C a vtedy, keď je požadovaná väčšia nosnosť lana pri danom priereze. Mazacia časť je potom vložená medzi vnútorné lano a jeho oplet vo forme prameňov. Tieto laná sú tuhšie.
Mazivo lana.
Mazivo chráni lano pred koróziou, znižuje vzájomné trenie medzi drôtmi a prameňmi, znižuje trenie medzi lanom a kladkou a zabraňuje vnikaniu nečistôt a vody dovnútra lana.
Požadované vlastnosti.
Mazivá sa vyrábajú podľa účelu použitia lana, zvláštne mazivá sa používajú na domazávanie lán v prevádzke.
Konštrukcia lana.
Je daná hlavne vzájomným usporiadaním drôtov v prameni ako aj prameňov samotných. Základné konštrukcie sú definované v STN 02 43xx. Ak nie je definované inak, údaje sa týkajú oceľových lán.
Smer vinutia lán.
Laná môžu byť navinuté pravotočivo, alebo ľavotočivo. (podobne ako závit). Podobne aj pramene lán môžu byť vinuté ľavotočivo, alebo pravotočivo. 
Ak sa na ľavotočivé laná použijú ľavotočivé pramene, tak sú to jednosmerne, resp. súbežne vinuté laná. Majú vysokú ohybnosť, vysokú životnosť, ale sú náchylné na rozmotávanie.
Ak sa na ľavotočivé laná použijú pravotočivé pramene, alebo naopak, tak sú to protismerne vinuté laná. Sú stabilnejšie voči rozmotávaniu.
Jednopramenné laná.
Jednopramenné laná sú laná zložené z jedného prameňa, s jadrom, alebo bez jadra. STN 02 431x.
Jednopramenné laná sa používajú ako výplň lán (jadro), nosné lano, bovden. Obvykle mávajú 719 drôtov.
Štandardné laná.
Laná vinuté klasickým spôsobom – malým počet hrubších drôtov rovnakého prierezu. Dobrá odolnosť voči oderu, nízka ohybnosť, jednoduchá a lacná výroba. STN 02432x, DIN 3050, 3060. Obvykle sa vyrábajú ako šesťpramenné. 
Používajú sa ako montážne laná, lyžiarske vleky, signálne, na kotvenie a podobne, lanové dráhy a lanovky, ťažné lana, ťažné pre lanovky, posunovacie, výťahové, vrtné zdvíhadlové, rýpadlové, žeriavové, lodné, vlečné a podobne.
Laná typu SEAL.
Lana vinuté súbežným spôsobom. Pramene majú vonkajšiu vrstvu drôtu väčších priemerov. Sú odolnejšie proti oteru než lano STANDARD. Laná majú menšiu ohybnosť, a však veľmi dobre znášajú rázové zaťaženie. Ohybnosť sa niekedy vylepšuje drôtmi menších priemerov v prvej a druhej vrstve. STN 02 434x, 02 435x, DIN 3058, DIN 3062.
Príklady využitia lana: výťahové, žeriavové, rýpadlové, vrtné, ťažné, dôlne a lanovky, pre ťažké prepravné podmienky.
Laná typu Hercules.
Viacdrôtové laná, rádovo stovky drôtov. Laná vinuté klasickým spôsobom s väčším počtom drôtov vo viacerých prameňoch. Laná sú značne ohybné a prakticky málo točivé. STN 02437x, DIN 3070.
Príklady využitia lana: Tieto laná sa používajú pre špeciálne žeriavy a všade tam, kde je bremeno zavesené na jednom priereze lana bez jeho vedenia. V určitých prípadoch tiež ako nosné laná osobných lanoviek a laná ťažné pri hĺbení.
Laná typu Warrington.
Šesť a osempramenné laná. Laná vinuté súbežným spôsobom. Vrstva je tvorená prameňmi so striedavo drôtmi väčšieho a menšieho priemeru, čím sa dosiahlo lepšie využitie prierezu. Sú odolné voči oteru a jadro z tenších drôtov zaisťuje dostatočnú ohybnosť i pri pomerne malom počte drôtov. STN 02 4347, 02 4352, DIN 3059.
Príklady využitia lana: žeriavové, ťažné laná pre lanové dráhy, lyžiarske vleky, banské laná a lanovky, vrtné, výťahové...
Laná s trojbokými prameňmi.
Pramene lana nie sú ukladané do kruhu, ale do trojuholníka. Lepšie sa tým využije profil prierezu lana.
Laná z tvárneného drôtu.
Zvláštnu skupinu oceľových lán tvoria laná z tvárnených drôtov. Drôty sú vytvarované tak, aby ich zložením bol maximálne využitý prierez lana a dotyková plocha lana. Laná majú hladký povrch, zvýšenú odolnosť proti únave a veľmi nízke krútenie. Ich hlavnou výhodou je lepšie využitie prierezu prameňa, aj celého lana, Laná majú vyššiu tuhosť. Laná s tvárnenými prameňmi vykazujú oproti lanám s kruhovými prameňmi o 12 – 20% vyššiu minimálnu únosnosť pri tom istom priemere lana, nízke predĺženie lana (elongáciu), vysokú odolnosť voči priečnym tlakom a oderu a dobrú spoluprácu s vodiacimi kladkami.
Používajú sa všade tam, kde klasické laná. Používajú sa ako náhrada tam, kde záleží na priemere lana pri danej nosnosti (plnší prierez) a hladkosti povrchu lana.
Antikorové laná.
Vyrábajú sa rovnakými postupmi, ako klasické laná, s tým rozdielom že drôt je antikorový. Antikorový drôt má horšie mechanické vlastnosti (hlavne ohybnosť), ako klasický drôt z uhlíkovej ocele (je krehkejší), a hlavne jeho cena je rádovo vyššia.
Používajú sa v korozívnom prostredí (agresívne slané prostredie, dlhotrvajúce poveternostné podmienky (kotviace a zaisťovacie laná), laná inštalované pod vodou...), kde nestačí klasické lano, alebo lano z oceľového galvanicky pozinkovaného drôtu.
Laná pre elektrickú rozvodnú sieť.
Hliníkové laná.
Vyrábajú sa z hliníka, ktorý má dobrú elektrickú vodivosť. Pretože samotný hliníkový drôt má nízku pevnosť v ťahu, homogénne hliníkové drôty sa používajú len pre malé prierezy. Pre väčšie prierezy majú hliníkové laná ako jadro použité oceľové lano, ktoré je jeho nosnou časťou. EN 50182, STN 024210, DIN 48201
Používajú sa pre vysokonapäťové rozvody (stožiarové) ako vodič. Ak by lano malo mať väčší prierez, použije sa súbežne viacero lán.
Medené laná.
Používajú sa len ako vodiče (prepájacie laná tam, kde musí byť zabezpečený prenos veľkého prúdu pri zabezpečení ohybnosti). Ak musí byť použitý medený vodič ako nosný, má oceľové jadro, alebo nosné oceľové lanko v spoločnom obale kábla. Často sa používa s kombinácii s inými materiálmi, ktoré zabezpečujú nosnosť (zapletanie spolu s plastovými vláknami). Vyrábajú sa do priemeru cca 150 mm2.
Ak nemajú vonkajšiu izoláciu, tak sa väčšinou cínujú.
Špeciálne prípady.
Príklady špeciálnej konštrukcie lán:
Označovanie normalizovaných lán.
Laná sa označujú technickou normou a doplnkovým číslom
Príklad označovania: 12 STN 02 4324.45
Číslo pred STN – menovitý priemer lana
Prvá číslica za číslom normy – menovitá pevnosť drôtu
Druhá číslica za číslom normy – povrchová úprava drôtov, smer a spôsob vinutia
Priemer lana.
Pretože priemer lana je tvorený n-počtom vrchných prameňov, tak prierez lana je tvorený takmer n-uholníkom. Správne odmeraný menovitý priemer lana sa kontroluje ako najväčšia vzdialenosť vrcholov n-uholníka a nie ako najmenšia vzdialenosť strán n-uholníka.

</doc>
<doc id="190362" url="https://sk.wikipedia.org/wiki?curid=190362" title="Georgij Stepanovič Šonin">
Georgij Stepanovič Šonin

Georgij Stepanovič Šonin (; * 3. august 1935, Roveňky – † 7. apríl 1997, Hviezdne mestečko) bol sovietsky kozmonaut. 
Zúčastnil sa na misii Sojuz 6. Vo vesmíre celkovo strávil skoro 5 dní.

</doc>
<doc id="190363" url="https://sk.wikipedia.org/wiki?curid=190363" title="Georgij Šonin">
Georgij Šonin



</doc>
<doc id="190364" url="https://sk.wikipedia.org/wiki?curid=190364" title="Georgij S. Šonin">
Georgij S. Šonin



</doc>
<doc id="190370" url="https://sk.wikipedia.org/wiki?curid=190370" title="Prírodný materiál">
Prírodný materiál

Prírodný materiál je materiál získaný z prírody bez úprav, ktoré by zásadne menili jeho vlastnosti.
Príklady:

</doc>
<doc id="190371" url="https://sk.wikipedia.org/wiki?curid=190371" title="Skrútenie">
Skrútenie

Skrútenie (skrúcanie) alebo stočenie (stáčanie) alebo zakrútenie (zakrúcanie) alebo zatočenie (zatáčanie) alebo otočenie (otáčanie) alebo skrútnutie alebo zvrtnutie (zvŕtanie) môže byť:
Skrútenie (skrúcanie) alebo stočenie (stáčanie) alebo zakrútenie (zakrúcanie) alebo zatočenie (zatáčanie) môže byť:

</doc>
<doc id="190372" url="https://sk.wikipedia.org/wiki?curid=190372" title="Tvárnenie">
Tvárnenie

Tvárnenie (starší názov lisovanie) je technologický proces spracovania materiálu, pri ktorom dochádza k zmene jeho tvaru pôsobením sily, bez odberu triesok. Výrobný pochod, ktorý využíva tvárnenie sa nazýva technológia tvárnenia (starší názov lisovacia technika). Výsledkom tvárnenia je výtvarok. 
Práca, ktorá sa pri tvárnení spotrebuje, sa nazýva deformačná práca. Jej veľkosť všeobecne závisí od veľkosti tvárnenej súčiastky, pevnosti a húževnatosti materiálu a stupňa tvárnenia. Pri tvárnení kovov sa musí prekročiť medza pružnosti, ale nesmie sa prekročiť medza pevnosti. Na tvárnenie sú vhodné tvárne materiály, teda také, ktoré majú relatívne nízku medzu pružnosti voči medzi pevnosti. 
Teplota tvárnenia.
Dôležitú úlohu zohráva teplota tvárnenia. Zvyšujúca sa teplota tvárnenia má vplyv na nasledovné vlastnosti:
Naopak, pri tvárnení za studena dochádza vplyvom vytvorených deformácií v štruktúre kovu k jeho deformačnému spevneniu.
Rozdelenie tvárnenia podľa teploty.
Podľa teploty tvárnenia sa tvárnenie rozdeľuje na:
Niektorí autori rozlišujú aj tvárnenie za poloohrevu .
V literatúre sa uvádzajú aj empirické hodnoty:
Ďalšie rozdelenie tvárnenia.
Základné rozdelenie podľa prevládajúceho spôsobu deformácie je:
Podľa charakteru tvárniacich síl:
Tvárnenie kovov.
Pri tvárnení kovov norma STN 22 6001 rozoznáva nasledovné základné práce:
Špeciálne spôsoby tvárnenia.
Pri špeciálnych spôsoboch tvárnenia sa používajú namiesto kovových nástrojov iné druhy nástrojov a prostredí:
Tvárniace stroje a nástroje.
Valcovanie sa vykonáva pomocou valcov, ktoré sú uložené v tzv. valcovacej stolici. Valcovacie stolice sa zvyčajne usporiadajú vo väčšom počte do valcovacích tratí.
Strojové kovanie sa vykonáva na bucharoch, lisoch alebo špeciálnych kovacích lisoch. Pri zápustkovom kovaní sa používa špeciálny nástroj - zápustka.
Tvárniacich nástrojov pre ostatné operácie existuje mnoho druhov. Väčšinou sa nazývajú podľa názvu operácie: strihadlá, ohýbadlá, tlačidlá, razidlá a pod. Základné rozdelene tých nástrojov, ktoré pracujú na zdvihy je podľa počtu úkonov na jeden pracovný zdvih:
Materiály tvárniacich nástrojov.
Tvárniace nástroje sa vyrábajú z nástrojových ocelí, v rámci ktorých existujú samostatné triedy: 
Výber materiálu určuje najmä či ide o tvárnenie za studena alebo za tepla, ďalej hrúbka a pevnosť tvárneného materiálu a typ tvárniacej práce.
Valce valcovacích stolíc sa vyrábajú z tvrdenej liatiny.:

</doc>
<doc id="190373" url="https://sk.wikipedia.org/wiki?curid=190373" title="Študentský domov Jura Hronca">
Študentský domov Jura Hronca

Študentský domov Jura Hronca je vysokoškolský internát Slovenskej technickej univerzity (STU) v Bratislave na Bernolákovej ulici č. 1.
Navrhli ho architekti ing.arch. Ľudovít Jendreják, ing.arch. Ferdinand Konček, ing.arch. Iľja Skoček, ing.arch. Ľubomír Titl a ing.arch. Georg Thursunov v roku 1960 a realizácia prebehla v rokoch 1961 – 1967. Za architektonický návrh dostali cenu Dušana Jurkoviča.
Internát Jura Hronca, študentmi nazývaný aj „Bernolák“, bol v období narastajúceho počtu vysokoškolských študentov v Bratislave, a teda naliehavej potrebe ich ubytovania. 2. novembra 1966 za účasti rektora STU (vtedajšej Slovenskej vysokej školy technickej - SVŠT) Jozefa Trokana a ďalších hostí slávnostne odovzdali do užívania objekty výstavby tretej etapy (internát vrátane bazéna a športovísk). Samotná budova internátu bola postavená už v roku 1965, keď v lete 1965 poslúžila aj na evakuáciu ľudí, ktorým hrozila povodeň na Dunaji.
Prvotné štúdie.
Boli zadaním pre študentov Stavebnej fakulty SVŠT, na Katedre architektonickej tvorby. Tie boli následne spracované pracovníkmi KPÚ pre bytovú výstavbu v Bratislave. Internát bol prvý z plánovanej výstavby nových ubytovacích zariadení pre študentov v Bratislave.
Poloha.
Internátny komplex je projektovaný na kapacitu 2 000 študentov na malom pozemku v centre mesta Bratislava ohraničenom Legionárskou, Radlinského, Bernolákovou ulicou a Kmeťovým námestím.
Poloha internátu bola determinovaná najmä rozširujúcim sa vysokoškolským areálom na Námestí slobody, vtedajšom Gottwaldovom námestí. Vzhľadom na pomerne malú parcelu cca a veľké investičné nároky mali projektanti neľahkú úlohu čo najefektívnejšie využiť daný priestor. Vznikla tak zaujímavá hmotová kompozícia efektne vyjadrujúca vnútornú dispozíciu. Predpokladaný vysoký rozptyl ubytovaných študentov pri vstupe do budovy je šikovne riešený umiestnením do málo frekventovanej ulice.
Kompozičné riešenie.
Hlavná hmota je riešená ako výšková budova s fasádou tvorenou pravidelným rastrom okien. Tá je priestorovo členená na dve rovnocenné časti, ktoré spája subtilná hmota presklenej chodby na každom podlaží, vyvolávajúcej pocit premostenia medzi oboma časťami. Prepojenie je vzdušné, odľahčujúce ťažkopádnu hmotu ubytovacích traktov. V hmotách stavby sa uplatňuje výšková gradácia. Nižšie objekty sú situované do ulice Radlinského a tým uvoľňujú hustú zástavbu v okolí dopravného uzla Račianske mýto.
Dispozičné riešenie.
Lôžková časť je umiestnená vo výškovej budove. Jej dispozičné riešenie je ovplyvnené použitím panelového systému BA, vtedy požadovaného dodávateľom pre krátky čas na výstavbu. Izby sú riešené formou obytných buniek s predsienkou, samostatným hygienickým jadrom a samotnou izbou s 2 až 3 lôžkami.
Administratíva a služby sú v dvojpodlažnej časti, ktorá prepája výškovú budovu s nízkopodlažnou. V nej je sústredená spoločenská a športová funkcia.
V suteréne sa nachádza priestor kuchyne, gymnastická telocvičňa, vodné hospodárstvo, šatne a vstup do plavárenskej časti.
Prízemie zahŕňa vstupný vestibul, veľkú telocvičňu s rozmermi 18 x , plavecký bazén s rozmermi 12,5 x , priestory vstupnej haly do plavárenskej časti, sprchy, saunu, prvú pomoc, bufet, jedáleň s kapacitou 500 stoličiek, terasu jedálne, spoločenskú miestnosť, terasu s átriom, byty zamestnancov, zdravotnícku časť a skladové priestory. Areál zahŕňa aj športové plochy, ktoré sú však v súčasnosti v zlom technickom stave a plošne nepostačujú.
Konštrukčné riešenie.
Použitý stavebný materiál vychádza z podmienky čo najkratšieho času výstavby. Oceľ, betón a veľkopanelový systém BA dopĺňajú veľkolepé rámové konštrukcie okien, v mnohých častiach na celú výšku konštrukcie podlažia. Tým je dosiahnuté maximálne odľahčenie hmoty a zároveň dokonalé presvetlenie frekventovaných častí budovy. Citlivo architektonicky stvárnený celok je doplnený výtvarnou výzdobou exteriéru a interiéru.

</doc>
<doc id="190375" url="https://sk.wikipedia.org/wiki?curid=190375" title="Banský priemysel">
Banský priemysel



</doc>
<doc id="190377" url="https://sk.wikipedia.org/wiki?curid=190377" title="Hrúbka">
Hrúbka

"Hrúbka môže byť aj hrubá chyba v písanom texte."
Hrúbka je rozmer predmetu v smere kolmom na jeho výšku alebo dĺžku. Je to najmenší rozmer plošného predmetu, za predpokladu, že tento rozmer je výrazne menší ako ostatné rozmery. 
"Hovorovo výraz hrúbka závisí od druhu meraného predmetu:"

</doc>
<doc id="190378" url="https://sk.wikipedia.org/wiki?curid=190378" title="Mastiaci tuk">
Mastiaci tuk

Mastiaci tuk alebo mazací tuk je polotekutý materiál pastovitej konzistencie používaný na mastenie. Používa sa tam, kde nemožno použiť mastiaci olej (z dôvodu stekania). Je to zmes vyšších uhľovodíkov, obsahujúca rôzne prísady (grafit, molyka a pod.).
Úlohou mastiaceho tuku je zmenšovať trenie, a tým opotrebenie mechanických súčiastok.

</doc>
<doc id="190380" url="https://sk.wikipedia.org/wiki?curid=190380" title="Oceľové lano">
Oceľové lano



</doc>
<doc id="190381" url="https://sk.wikipedia.org/wiki?curid=190381" title="Jackie Brown">
Jackie Brown



</doc>
<doc id="190382" url="https://sk.wikipedia.org/wiki?curid=190382" title="Stočenie">
Stočenie

Stočenie alebo stáčanie môže byť:

</doc>
<doc id="190383" url="https://sk.wikipedia.org/wiki?curid=190383" title="Zakrútenie">
Zakrútenie

Zakrútenie alebo zakrúcanie môže byť:

</doc>
<doc id="190384" url="https://sk.wikipedia.org/wiki?curid=190384" title="Otáčanie">
Otáčanie



</doc>
<doc id="190385" url="https://sk.wikipedia.org/wiki?curid=190385" title="Zvŕtanie">
Zvŕtanie

Zvŕtanie môže byť:

</doc>
<doc id="190386" url="https://sk.wikipedia.org/wiki?curid=190386" title="Skrúcanie">
Skrúcanie



</doc>
<doc id="190387" url="https://sk.wikipedia.org/wiki?curid=190387" title="Stáčanie">
Stáčanie



</doc>
<doc id="190388" url="https://sk.wikipedia.org/wiki?curid=190388" title="Zakrúcanie">
Zakrúcanie



</doc>
<doc id="190389" url="https://sk.wikipedia.org/wiki?curid=190389" title="Zatočenie">
Zatočenie



</doc>
<doc id="190390" url="https://sk.wikipedia.org/wiki?curid=190390" title="Zatáčanie">
Zatáčanie



</doc>
<doc id="190391" url="https://sk.wikipedia.org/wiki?curid=190391" title="Skrútnutie">
Skrútnutie



</doc>
<doc id="190392" url="https://sk.wikipedia.org/wiki?curid=190392" title="Zvrtnutie">
Zvrtnutie



</doc>
<doc id="190393" url="https://sk.wikipedia.org/wiki?curid=190393" title="Mazací tuk">
Mazací tuk



</doc>
<doc id="190394" url="https://sk.wikipedia.org/wiki?curid=190394" title="Tango">
Tango

Tango môže byť:

</doc>
<doc id="190395" url="https://sk.wikipedia.org/wiki?curid=190395" title="Evanjelický kostol Východná">
Evanjelický kostol Východná



</doc>
<doc id="190396" url="https://sk.wikipedia.org/wiki?curid=190396" title="TCDD">
TCDD

Skratka TCDD môže znamenať

</doc>
<doc id="190397" url="https://sk.wikipedia.org/wiki?curid=190397" title="Kúpalisko Zelená žaba">
Kúpalisko Zelená žaba



</doc>
<doc id="190398" url="https://sk.wikipedia.org/wiki?curid=190398" title="Károly Kós">
Károly Kós

Károly Kós (* 16. december 1883, Temešvár† 24. august 1977, Kluž) bol maďarský architekt, spisovateľ, politik, ilustrátor a etnológ žijúci v Rakúsko-Uhorsku, v krajine Sedmohradsko (časť dnešného Rumunska).
Životopis.
Károly Kós sa narodil v Temešvári ako dieťa nemeckého poštového úradníka Karla Koscha a pôvodom francúzsko-rakúskej Sidonii Sivet.
V roku 1887 sa rodina presťahovala do Sibiu "(Nagyszeben)", kde ho rodičia zapísali do maďarskej základnej školy. Strávil tu tri roky. Jeho otca v roku 1892 preložili do Klužu ("Kolozsvár, Cluj"), kam sa presťahoval spolu s rodinou.
Vzdelanie.
Rodičia ho zapísali do základnej školy reformovanej cirkvi. Svoje štúdium pokračoval na reformátskom gymnáziu. Jeho prvá cesta do Kalotaszegu sa uskutočnila na pozvanie spolužiakov na jar roku 1900. Neskôr opäť navštívil vidiek, tentoraz Türe, kde sa zoznámil s dcérou kňaza reformovanej cirkvi, Idou Balázs, ktorú si o desať rokov zobral za ženu.
V roku 1901 zmaturoval, po pár mesiacoch ťažko ochorel na týfus. Po jeho uzdravení sa na želanie svojich rodičov v roku 1902 prihlásil na budapeštiansku technickú univerzitu. Najprv sa prihlásil na inžinierske štúdium, zdalo sa mu to však nezaujímavé a na veľkú mrzutosť svojich rodičov predsa len prestúpil na katedru architektúry. Podľa vlastných slov mal ťažkú ruku, no časom vďaka úsiliu sa stal dobrým kresličom. Aj s teoretickými predmetmi mal ťažkosti, no jeho ateliérovú tvorbu čoskoro začali uznávať jeho spolužiaci ako aj profesori. Ako poslucháč tretieho a štvrtého ročníka vyhrával ceny a dostával štipendiá.
Tvorba.
Počas štúdia.
Jeho prvým známejším návrhom je „Kis családi ház“ (Malý rodinný dom). V roku 1906 na výstave Maďarského zväzu architektov vyhral jeho projekt „Kútház“ (Studňový dom) druhú cenu.
V roku 1907 jeho spoločný projekt „Kettös müteremház“ (Dvojitý ateliérový dom) s Dezsöm Csornom vyhral na súťaži Wellisch prvú cenu. Ďalší projekt na súťaž Wellisch bol „Két falusi ház“ (Dva vidiecke domy). Jeho diplomová práca, „Egy föúri kastély“ (Aristokratický kaštieľ), ktorej konzultantom bol Fridrich Schulek, mala všeobecný úspech a bola pozdvihnutá na diplomovú cenu.
Po skončení štúdia odcestoval do Talianska a neskôr získal štipendijný pobyt do Sedmohradska. Po návrate si v Budapešti otvoril vlastnú architektonickú kanceláriu.
Po dokončení štúdia.
V roku 1908 dostal svoje prvé zákazky. Rímskokatolícky kostol v Zebegényi a kalvínsku faru a modlitebňu v Óbude, ktorú navrhoval s Dezsöm Zrumeczkym. V roku 1909 postavil rodičom dom v Brétfü. Ešte v tomto roku ich poverili na navrhnutie pavilónov zoologickej záhrady, preto sa s Zrumeczkym vybrali do Nemecka na študijnú cestu. V roku 1910 si postavil víkendový dom „Varjú vár“ (Havraní hrad) v Sztáne. S Dénesom Györgyim navrhli školu a škôlku na ulici Városmajor a župný dom Maros-Torda v Marosvásárhely (Târgu Mureş). Počas roku 1910 dokončil „Kakas templom“ (Kohútí kostol) v Kluži a nemocnicu v Szepsiszentgyörgy. V týchto rokoch ho ovplyvňovala viedenská secesia a Art Nouveau.
Po vypuknutí prvej svetovej vojny v roku 1914 sa odsťahoval do Sztány. Od roku 1917 do roku 1918 ako štátny štipendista vycestoval do Istanbulu. V roku 1918 ho požiadali aby zastával post profesora na vysokej škole umeleckých remesiel v Budapešti, rozhodol sa však ostať v Sedmohradsku.
Angažoval sa aj v politických záležitostiach Sedmohradska. Založil niekoľko spolkov a organizácií, vydal politické diela.

</doc>
<doc id="190401" url="https://sk.wikipedia.org/wiki?curid=190401" title="Alessandro Del Piero">
Alessandro Del Piero

Alessandro Del Piero (* 9. november 1974, Conegliano, Benátsko, Taliansko) je taliansky futbalista, majster sveta z roku 2006. Pelé ho pri príležitosti stého výročia vzniku FIFA zaradil medzi 125 najlepších žijúcich futbalistov. Takisto sa umiestnil v rebríčku najlepších európskych futbalistov za posledných 50 rokov. V roku 2000 bol vďaka bonusom a príjmom z reklamy najlepšie zarábajúcim hráčom sveta. 
V Taliansku sa stal tri razy držiteľom ocenenia za džentlmenské správanie. V roku 2007 získal cenu Golden Foot, ktorá sa udeľuje hráčom s výnimočnými futbalovými a ľudskými vlastnosťami. Na ihrisku zvyčajne zastáva pozíciu ofenzívneho hráča, ktorý spája stredovú formáciu s útočnou. V Taliansku sa takýto typ futbalistov označuje pojmom "trequartista". Del Piero je odborníkmi považovaný za kreatívneho hráča, ktorý často pripravuje gólové pozície pre spoluhráčov. Vyznačuje sa skvelou loptovou technikou, je častým rozohrávačom priamych kopov. Jeho typickým spôsobom zakončenia je presun z ľavého krídla a následná strela do horného rohu brány. Tento štýl je často označovaný ako „Gol alla Del Piero“.
Del Piero je historicky najlepším strelcom Juventusu. 6. apríla 2008 prekonal rekord Gaetana Scireu v počte odohratých zápasov za tento klub. Je deviatym najúspešnejším strelcom v histórii Ligy majstrov UEFA a spoločne s Robertom Baggiom štvrtým najlepším strelcom talianskej reprezentácie.
Životopis.
Detstvo a začiatok kariéry.
Del Piero je synom Gina a Bruny a vyrastal v provincii San Vendemiano. Futbal začal hrať ako malý chlapec so svojimi tromi kamarátmi Nelsom, Pierpaolom a Giovanni-Paolom. Všetci štyri snívali o kariéry slávneho futbalistu, ale podarilo sa to iba Alessandrovi. Del Pierov starší brat Stefano hrával futbal za Sampdoriu Janov, kvôli zraneniu však musel kariéru predčasne ukončiť. 
V začiatkoch to skúšal aj v bráne. Želala si to jeho mama, pretože na brankárskom poste bolo menšie riziko zranenia. Alessandrov brat Stefano ju však presvedčil, mu dovolila hrať v útoku. Prvým Del Pierovym klubom bol tím zo San Vendemiana. Ako 13-ročný prestúpil do Padovy Calcio. Prvú šancu v profesionálnom futbale dostal v roku 1991, keď si zahral za svoj klub v Serii B. V prvej sezóne odohral 10 zápasov a dal 1 gól. 
Juventus.
V roku 1993 prestúpil Alessandro do Juventusu Turín, kde hráva nepretržite dodnes. V Serii A debutoval v septembri proti tímu Foggia a prvý gól strelil Reggine. S Juventusom vyhral sedemkrát titul v talianskej lige (1995, 1997, 1998, 2002, 2003, 2005 a 2006), v roku 1996 Ligu majstrov a Interkontitentálny pohár. Sezóna 1997/98 bola jeho najvydarenejšia. Stal sa kráľom strelcov talianskej najvyššej súťaži s 21 gólmi a takisto najlepším strelcom Ligy majstrov s 10 gólmi. Vo finále Ligy majstrov v roku 1997 strelil jediný gól Juventusu proti Borussii Dortmund (1:3). 
Del Piero skóroval v drese Juventusu celkovo 254-krát a odohral zaň 580 zápasov, čím prekonal rekord Gaetana Scireu, ktorý odohral za Juve 552 zápasov.
Medzinárodná kariéra.
Alessandro je štvrtým najlepším strelcov v histórii talianskej reprezentácie. Prvým veľkým turnajom, ktorého za zúčastnil boli Majstrovstvá Európy 1996 v Anglicku, ale odohral iba jeden polčas v zápase proti Rusku. Hral na troch majstrovstvách sveta a štyroch európskych šampionátoch. 
Najväčší úspech v národnom drese dosiahol na Majstrovstvách sveta 2006 v Nemecku. Tím pod vedením Marcella Lippiho neprehral na turnaji ani jeden zápas a vo finále zdolal Francúzsku 2:1. Del Piero strelil v semifinále proti Nemecku gól na 2:0 a vo finále premenil pokutový kop v rozstrele. 
Zúčastnil sa aj na posledných Majstrovstvách Európy v Rakúsku a Švajčiarsku. Taliani však vypadli už vo štvrťfinále, keď ich vyradili neskorší víťazi Španieli.
Osobný život.
Del Piero je ženatý so Soniou Amoruso. Žijú spolu od roku 1999 a v roku 2005 mali svadbu. V júli 2007 sa im narodilo prvé dieťa Tobias. 
Pri otváracom ceremoniáli Olympijských hier 2006 v Turíne bol jedným zo slávnych športovcov, ktorý niesli olympijskú zástavu. Spoločne s ním aj hviezda NBA Steve Nash či cyklistická legenda Eddy Merckx. 
Alessandro sa zaujíma aj o iné druhy športov a je veľkým hudobným fanúšikom. Je veľkým priateľom Liama a Noela Gallagharovcov z britskej skupiny Oasis. Medzi jeho najlepších priateľov z futbalového prostredia patria Fabio Cannavaro, Gianluca Zambrotta a Zinedine Zidane. 
Del Piero má podpísané lukratívne zmluvy s nemeckou firmou Adidas, talianskou automobilkou Fiat a s japonskou Suzuki. Spoločne s Ronaldinhom a Henrym sa objavili na obale počítačovej hry FIFA Football 2004. 

</doc>
<doc id="190406" url="https://sk.wikipedia.org/wiki?curid=190406" title="Christian Vieri">
Christian Vieri

Christian Vieri (* 12. júl 1973, Bologna, Taliansko) je bývalý taliansky futbalový útočník. 
V roku 1998 hral v Španielsku za Atlético Madrid, tu sa stal najlepším strelcom celej ligy. Neskôr dostal príležitosť na Majstrovstvách sveta vo Francúzsku, kde tvoril úspešnú dvojicu s Robertom Baggiom. Zúčastnil sa aj Majstrovstvá sveta 2002.
V lete 2009 prestúpil do klubu anglickej Premier League, do FC Blackburn Rovers.

</doc>
<doc id="190408" url="https://sk.wikipedia.org/wiki?curid=190408" title="Komparatívny manažment">
Komparatívny manažment

Komparatívny manažment je zameraný na štúdium a analýzu manažmentu v rôznorodom prostredí. Identifikuje príčiny, prečo podniky v rôznych krajinách majú rozdielne výsledky. Je dôležitým prvkom ekonomického rastu a zvyšovania produktivity práce.
Ekonomický rozvoj krajín je spájaný hlavne s myšlienkami transferu kapitálu, vzdelania a technológií. V súčasnosti sa stáva významným faktorom rastu produktivity práce moderné manažérske know – how. Väčšina odborníkov považuje komparatívny manažment za hlavnú možnosť prenosu poznatkov a praktík manažmentu vyspelých krajín do podmienok ostatných krajín. V minulosti mnoho krajín hľadalo v USA odpoveď na otázku, ako urýchliť ekonomický a manažérsky rozvoj. V 70. a 80. rokoch bol preferovaný japonský model riadenia. Súčasnosť núti pozerať na budúcu realitu nielen z pohľadu Ameriky, Európy a východnej Ázie, ale nepredvídateľné pohyby možno očakávať aj z Číny, Blízkeho východu či niektorých afrických štátov ako Nigéria a Keňa.
Jedným z najvýznamnejších modelov komparatívneho manažmentu je model vypracovaný Haroldom Koontzom, ktorý neskôr modifikovali Richard N. Farmer a Barry N. Richman. Model vychádza z premisy, že vonkajšie prostredie organizácie podstatne ovplyvňuje manažérske praktiky a zručnosti. Uvedení autori opísali kritické prvky (faktory) v manažérskom procese a vyhodnotili ich vplyv v organizáciách fungujúcich v rozdielnom sociálnom a kultúrnom prostredí. Súčasne opísali faktory prostredia, ktoré sú významné z hľadiska ich vplyvu na kvalitu manažérskych procesov. Tieto faktory sú určité obmedzenia, ktoré možno klasifikovať ako:
Tieto faktory prostredia vplývajú tak na manažérske funkcie (plánovanie, organizovanie, vedenie, kontrola), ako aj na základné podnikové činnosti (inžiniering, výskum a vývoj, výroba, marketing, financie). Manažérske funkcie, podnikové činnosti ovplyvňujú ďalej relevantné vedecké poznatky, ako aj disponibilné ľudské a materiálne zdroje.
Manažérska veda (koncepcie, teórie, princípy) je v značnej miere všeobecne platná. V jednotlivých krajinách sa však podstatne líšia jej aplikácie, t. j. manažérske „know – how“. Jej poznanie a porozumenie umožňuje manažérom prekonať formálne i neformálne podnikateľské bariéry.

</doc>
<doc id="190409" url="https://sk.wikipedia.org/wiki?curid=190409" title="Kenzó Tange">
Kenzó Tange

Kenzó Tange (, * 4. september 1913, Osaka, Japonsko – † 22. marec 2005, Tokio) bol japonský architekt, držiteľ Pritzkerovej ceny za rok 1987. 
Životopis.
Narodil sa v Osake, detstvo a ranú mladosť strávil v meste Imabari na japonskom ostrove Šikoku. V roku 1935 začal študovať architektúru na Tokijskej univerzite, pri rozhodnutí študovať práve tento odbor ho podľa jeho vlastných slov najviac ovplyvnilo zoznámenie sa s dielom Le Corbusiera. Počas vojny začal študovať urbanizmus. V roku 1946 sa na Tokijskej univerzite stal mimoriadnym profesorom a založil "Tange Laboratory", kde medzi jeho žiakmi boli napríklad Fumihiko Maki, Arata Isozaki či Kisho Kurokawa. V rokoch 1963 až 1974 vyučoval ako profesor na univerzite v Tokiu. Stal sa vyhľadávaným učiteľom na mnohých aj zahraničných univerzitách ako Harvard, Yale, Barkley a pod. 
Dielo.
Do svetovej kultúrnej histórie sa zapísal ako architekt a urbanista, ktorý sa podieľal na vzkriesení Japonska po druhej svetovej vojne (vrátane vytvorenia Mierového centra a pamätníka v Hirošime), ale aj ako tvorca nezabudnuteľných "zavesených" štadiónov tokijskej letnej olympiády či pavilónov pre výstavu Expo v Osake. Už veľmi skoro sa pokúšal skombinovať avantgardné prúdy s tradičným stavebným umením Japonska, zmiešať západnú a východnú kultúru stavieb. V neskorších 60-tych rokoch sa obracal k internacionálnemu štýlu.
Už od štyridsiatych rokov sa úspešne zúčastňoval architektonických súťaží, no až víťazstvo v súťaži na "Mierové centrum" a "pamätník v Hirošime" v roku 1949 sa stalo jeho celosvetovým debutom. Od tej doby vytvoril množstvo architektonických a urbanistických projektov po celom svete. V roku 1959 získal doktorát s teoretickou prácou na tému "Priestorová štruktúra vo veľkomeste". Téme interpretácií urbanistických štruktúr na základe pohybu ľudí a ich komunikácie sa venoval po celý život – napríklad v "Pláne pre Tokio 1960",v ktorom propagoval jeho výnimočný koncept rozšírenie miliónovej metropoly cez megaštruktúry, v projekte mestskej časti Fiera v Bologni či nového mesta pre 60 000 ľudí v regióne Catania v Taliansku. Naopak, na základe úspešných projektov pre Taliansko ho zas firma Olivetti poverila, aby navrhol budovu ústredia tejto firmy v Japonsku. 
Tange sa orientoval aj na zvýraznenie brutalistických čŕt architektúry a postavil "radnicu v Kurašiki" a "Telekomunikačnú budovu Yamanaši" v Kofu, ktorá je spojením metabolistickej premenlivosti. Akoby jednotlivé diely tejto budovy boli variabilne vkladané medzi mohutné valcové piliere, ktoré sústreďujú zvislé komunikácie. Tradícia už nie je pre Tangeho výrazný kreatívny element, ale je len súčasťou kreatívneho procesu.
Podľa týchto zásad realizoval napr. stavby v Singapure ako budova "Overseas Union banku", telekomunikačného centra a budovy Nanynag technologického inštitútu. V Tokiu to bol Akasaka Prince hotel, Yokohama múzeum umenia a hlavné sídlo univerzity spojených národov.
Životné dielo.
Životným dielom architekta Tange Kenzo je "Olympijský športový areál" pre tokijskú olympiádu. Postavil ho z krivkových línií, ktoré vyplynuli z tvarov konštrukcií so zavesenými lanovými strechami a so špirálových tvarov odvíjajúcich sa od ústredných nosných železobetónových pylónov. Ako jediný architekt dostal vyznamenanie od olympijského výboru za svoju prácu.
Ocenenia.
Kenzo Tange získal množstvo ocenení za svoju prácu ako zlatá medaila RIBA, AIA francúzskej akadémie, v roku 1987 aj najvyššie svetové ocenenie za architektúru – Pritzkerovu cenu najvyššie ocenenie v tejto brandži. V tomu istom roku predstavil aj svoj ďalší veľký projekt, komplex tokijskej radnice. 
Motto.
Vo všetkých projektoch rezonuje Tangeho motto: "Architektúra musí mať niečo čo človeka chytá za srdce, no zároveň jej základne formy a priestory musia mať istú logiku. Kreatívna práca je v našej dobe jednotou technológie a humanity. Tradícia má pritom úlohu katalyzátora, ktorý urýchľuje chemickú reakciu, no v konečnom výsledku už sa nedá detegovať. Tradícia môže byť súčasťou tvorby, no sama o sebe tvorivá nie je."

</doc>
<doc id="190410" url="https://sk.wikipedia.org/wiki?curid=190410" title="Scatman John">
Scatman John

John Paul Larkin, (13. marec, 1942, El Monte, Kalifornia, USA – 3. december, 1999, Los Angeles), známy skôr ako Scatman John bol slávny džezový hudobník, ktorý dokázal vo svojej tvorbe spojiť scatový spev a pop. 
Jeho najznámejším medzinárodným hitom je skladba „Scatman (Ski Ba Bop Ba Dop Bop)“ z roku 1994. Od detstva trpel koktaním. Neskôr rád hovorieval, že "sa mu v živote podarilo zmeniť svoj najväčší problém na svoj najväčší klad". Počas života Scatman John získal za svoje albumy a single 14-krát zlato a 18-krát platinu.
John Paul Larkin zomrel vo svojom dome v Los Angeles v Kalifornii vo veku 57 rokov na rakovinu pľúc.
Diskografia.
[*] = vydané iba v Japonsku
Hudobné albumy.
' Old time perty radio vol. 1'(2014
'Old time perty radio vol. 2'
Single.
Greing stengh-reinbow series(2006)

</doc>
<doc id="190413" url="https://sk.wikipedia.org/wiki?curid=190413" title="Fever (album, Kylie Minogue)">
Fever (album, Kylie Minogue)

Fever je ôsmy štúdiový album austrálskej speváčky Kylie Minogue, ktorý bol vydaný v Európe a Austrálii koncom roku 2001, v Severnej Amerike vyšiel roku 2002.

</doc>
<doc id="190414" url="https://sk.wikipedia.org/wiki?curid=190414" title="Orc">
Orc



</doc>
<doc id="190419" url="https://sk.wikipedia.org/wiki?curid=190419" title="Kenzo Tange">
Kenzo Tange



</doc>
<doc id="190420" url="https://sk.wikipedia.org/wiki?curid=190420" title="Kovanie">
Kovanie

Kovanie je technologický proces objemového tvárnenia, pri ktorom v dôsledku pôsobenia vonkajších síl dochádza k zmene štruktúry a tvaru materiálu, pričom sa nemení jeho objem.
Kovanie spočíva v tom, že na prvovýrobok opretý o pevnú podložku (nákova, zápustka) pôsobí sila (dopadom kladiva, barana buchara alebo kovadla kovacieho lisu). Pôsobením tejto sily dochádza v materiáli ku sklzu (plastickej deformácii kryštálovej mriežky), častice sa posúvajú v smere najmenšieho odporu a týmto posuvom získame zmenu tvaru.
Rozdelenie kovania podľa teploty.
Rekryštalizácia je proces, pri ktorom dochádza v zahriatom kove k tvorbe a rastu nových kryštálov (zŕn), na úkor kryštálov pôvodných, pričom zaniká spevnenie materiálu a nedochádza k zmene druhu mriežky.
Podľa toho, či kovanie sa vykonáva pod rekryštalizačnou teplotou, alebo nad ňou, rozoznávame:
Teplota rekryštalizácie u uhlíkovej ocele je 723 °C, pozri diagram Fe-Fe3C.
Teplotu materiálu je možné odhadnúť podľa farby rozžeraveného železa. Jasno červene žiari ocel pri teplote 850 °C.
Ohrev materiálu.
Je možné uskutočniť zahriatím materiálu zvonku (ohrievaním povrchu sa teplo šíri smerom dovnútra materiálu), alebo zvnútra (zohrieva sa materiál zvnútra (indukčný, alebo odporový ohrev).
Rozdelenie kovania podľa spôsobu.
Voľné kovanie.
Voľným kovaním rozumieme kovanie, pri ktorom výkovok nadobudne svoj tvar kombináciou základných kováčskych operácií bez použitia kováčskych foriem. Požadovaný tvar výkovku sa dosiahne postupnými údermi na materiál, postupným tvarovaním do požadovaného stavu.
Základné kováčske operácie sú:
Podľa použitého nástroja/stroja sa voľné kovanie rozdeľuje na:
Pri voľnom kovaní sa materiál zohreje na kovaciu teplotu a potom sa vykonávajú kováčske operácie. Kovanie musí byť ukončené skôr ako teplota klesne pod kovaciu teplotu. Na akosť výkovku má veľký vplyv stupeň prekovania, napr. ak kovaním predĺžime tyč o dvojnásobok, stupeň prekovania je dva. Počas kovania dochádza k zhutneniu materiálu a tiež k tvorbe tvrdších oxidov ktoré odpadávajú vo forme okují.
Zápustkové kovanie.
Zápustkové kovanie je také kovanie, pri ktorom výrobok dostáva svoj tvar v dutine zápustky. Materiál je úderom vtlačený do zápustkovej formy a tým prevezme jej tvar. Zápustka je dvojdielna kovová forma s dutinou, ktorá má tvar budúceho výkovku. Jeden diel zápustky je pevný (na nákove) druhý sa priloží na výkovok a úderom naň sa forma spojí. Niekedy je zápustka priamo súčasťou kovacieho stroja. Pri kovaní v zápustkách dostávame rovnaké rozmerové a tvarové výkovky – je určené pre sériovú výrobu.
Rotačné kovanie.
Rotačné kovanie je špecifický spôsob kovania za použitia rotačných kovacích hláv.
Stroje pre kovanie.
Podľa spôsobu získania energie na kovanie je možné využiť dva typy strojov:
Pre voľné kovanie sa používajú
Pre zápustkové kovanie sa používajú
Umelecké kovanie.
Kovaním sa zhotovujú aj umelecké a úžitkové predmety, ktoré sú na trhu veľmi žiadúce. Kované brány, zábradlia, ploty, mreže na okná...
Spevňovanie.
Pri kovaní (a aj inom deformačnom tvárnení materiálu) je materiál schopný len určitej plasticity – pri tvárnení dochádza k premiestňovaniu častíc materiálu. Dôsledkom nehomogenity materiálu, ako aj nehomogenity samotných kryštálových mriežok sa posúvajúce častice zachytávajú o seba. Materiál tvrdne a na jeho ďalšie deformovanie potrebujeme čoraz väčšiu silu. Tento jav sa nazýva deformačné spevnenie a spôsobuje zvýšenie pevnosti a tvrdosti materiálu, pričom sa zmenšuje ťažnosť materiálu (vyčerpáva sa plasticita). Po vyčerpaní plasticity dochádza k trhaniu materiálu – vznikajú mikropraskliny až praskliny na úrovni mriežky aj kryštálových zŕn. Preto sa materiál kove zahriaty nad rekryštalizačnú teplotu – vnútorné napätia nevznikajú a materiál je schopný trvalej plasticity.
Spevňovanie čo je obvykle pri kovaní negatívny proces sa využíva pre účelovú zmenu vlastností materiálu. Typickým príkladom je výroba meča, kedy spevňovaním na ostrí dosiahneme tvrdosť, ale v tele meča je žiadúca húževnatosť. Podobným príkladom je naklepávanie kosy, kedy naklepaním "vytiahneme" ostrie, ktoré je zároveň tvrdšie ako pôvodný materiál.

</doc>
<doc id="190422" url="https://sk.wikipedia.org/wiki?curid=190422" title="Zdeněk Fránek">
Zdeněk Fránek

Zdeněk Fránek (* 26. august 1961, Boskovice) je súčasný brniansky architekt. Korene jeho názoru na architektúru musíme hľadať u nemeckých expresionistov a maďarských organikov. Sám sa hlási k čistým formám Tadaa Anda.
Životopis.
Študoval na gymnáziu. Medzi rokom 19801985 bol študentom Fakulty architektúry VUT v Brne. Od roku 1989 má vlastný ateliér. Od 19941996 bol externým prednášajúcim na FA VUT.
Architektonická tvorba.
Jeho tvorbu ovplyvňuje antroposofia a antropomorfia, tvarovanie priestoru. Študoval podrobne Santiniho stavby, ktoré ho napĺňovali túžbou po plasticite. Taktiež ho zaujali utopické nerealizovateľné akvarely od Scharouna.
Filozofiou jeho tvorby je rozpracovať motív do hĺbky, aby zakaždým vytvoril niečo nanovo, aby každý projekt bol istým spôsobom niečím novým. Nesnaží sa budovať dielo, ale vytvoriť budovu ako samostatnú „osobnosť“.

</doc>
<doc id="190430" url="https://sk.wikipedia.org/wiki?curid=190430" title="Rodinný dom na Červenom kopci">
Rodinný dom na Červenom kopci

Rodinný dom na Červenom kopci "(Rodinný dům na Červeném kopci)" je dom v Brne, ktorého autorom je brniansky architekt Zdeněk Fránek ("Fránek Architects").
Všeobecné informácie.
Rodinný dom bol navrhnutý pre sestru Z. Fránka.
Poloha pozemku.
Rodinný dom stojí v hornej časti pozdĺžnej parcely na Kamennej ulici, a šplhá až na samotný vrchol Červeného kopca, z ktorého je výhľad na panorámu Brna. V dolnej časti parcely si postavil dom brat majiteľky, architekt. Zaujímavou vlastnosťou oboch domov je absolútna nadmorská výška ich atík, ktorá je u oboch domov rovnaká. Ani jeden z domov takto neprevyšuje druhý. Pôdorysná stopa domu sestry sa premieta do časti dispozície domu brata. Pozemok sa nachádza na severnej strane svahovitého kopca, čo znamená, že sa architekt musel vysporiadať so zložitým terénom.
Architektúra.
Hmotu domu ovplyvnila skutočnosť, že interiér bolo potrebné presvetliť dostatočným množstvom denného svetla. Hlavná spoločenská časť je priebežne zasklená a má tvar kužela. Vila je trojpodlažná. Hlavný vstup v suteréne susedí s garážou, ktorá ďalej pokračuje cez technologickú miestnosť do fitnes. Vstupné priestoru nie sú nijak priestorovo luxusné. Dom sa skladá z dvoch hlavných častí, spoločenskej a súkromnej, v nadväzujúcom dvojtrakte. Hlavný obytný priestor obsahuje rôzne zákutia s rôznymi funkciami, čo vytvára zaujímavý celkový dojem. Kuchyňa je od obývacej časti predelená len jemnou nerezovou sieťou, kvôli zachovaniu výhľadu na mesto. Jedálenský stôl sa nachádza pri veľkorysom presklení, čo umožňuje priamy kontakt s terasou na južnej strane. Obývacia časť sa nachádza okolo krbu v strede kužela. Južná stena obytnej izby sa ťahá cez celé dve podlažia domu.
Vila má v exteriéri plastické tvary. Južná terasa je sčasti zakrytá presahom strechy, ktorá svojou kompozíciou napomáha k uceleniu hmoty.

</doc>
<doc id="190436" url="https://sk.wikipedia.org/wiki?curid=190436" title="Zoznam operačných systémov">
Zoznam operačných systémov

Toto je zoznam operačných systémov.
Operačné systémy osobných počítačov Apple.
Apple / Apple Computer
ďalšie
Operačné systémy na iných platformách.
AmigaOS.
Operačný systém počítačov Amiga, založených na procesore Motorola 68k.
Android OS.
Android je operačný systém pre mobilné telefóny ako aj pre smartphóny a tablety. Je vytvorený firmou Open Handset Alliance vedenú spoločnosťou Google.
CP/M.
Historický diskovo (presnejšie disketovo) orientovaný OS pre počítače postavené na procesore Z80, ktorý bol inšpiráciou pre mnohé iné operačné systémy, najmä DOS. Pre Microcomputers ho vytvoril Gary Kildall v 1976.
PALM OS.
Používaný v handheldoch typu Palm. Single-task. Verzie 1 až 3 boli určené pre pôvodne používaný procesor Motorola Dragonball (68034), aktuálna verzia 5 („Garnet“) je určená pre procesor ARM.
Symbian OS.
Používaný v mobilných telefónoch značky Nokia a Sony-Ericsson (UIQ verzie využívajúce dotykový display telefónu). V nedávnej dobe najrozšírenejší a konkuroval Microsoft Windows Mobile Edition. Avšak Microsoft s uvedením Windows Phone 7 (neskôr Windows Phone 8) prakticky odsúdil Symbian OS k zániku a spoločnosť Nokia, prevzala Windows Phone ako výhradný operačný systém pre svoje telefóny. Malo to katastrofálny dopad nielen na Nokiu samotnú, ale aj na Symbian OS, ktorý tak stratil veľkého obchodného partnera a aj pod tlakom Androidu ustúpil do zabudnutia.
V roku 2013 Microsoft kúpil spoločnosť Nokia.

</doc>
<doc id="190443" url="https://sk.wikipedia.org/wiki?curid=190443" title="Weighted RED">
Weighted RED

Weighted random early detection (WRED) je CISCO implementácia techniky RED spolu s pridaním použitia DSCP, aby bolo možné s vyššou pravdepodobnosťou odstraňovať z radu pakety s nižšou prioritou. Tento spôsob znižuje pravdepodobnosť vyhodenia paketu s vysokou prioritou. Ani táto metóda však nemôže sto percentne zaručiť nevyhodenia paketu s vysokou prioritou napr. hlasovú komunikáciu. Pakety, ktoré nepatria do IP komunikácie majú prioritu rovnú nule, a preto sú veľmi často z radu vyhadzované.

</doc>
<doc id="190445" url="https://sk.wikipedia.org/wiki?curid=190445" title="Richard Scheibner">
Richard Scheibner

Richard Scheibner (* 19. marec 1880, Piešťany, Uhorsko, Rakúsko-Uhorsko – † 13. október 1945, Západný Berlín-Charlottenburg, britská zóna Nemecka) bol architekt pôsobiaci v Berlíne. Narodil sa v Hornom Uhorsku v obci Pöstyén – teraz Slovensko.
Práce.
Berlínskymi realizáciami Richarda Scheibnera sú "Marmorhaus" (Berlin-Charlottenburg, Kurfürstendamm 236), projektované spolu s Hugóm Pálom: 19121913 a "Policajná stanica" (Berlin-Charlottenburg, Flatowallee 22), projektované: 19301931. V roku 1913 sa úspešne zúčastnil súťaže na budovu „nemeckého veľvyslanectva vo Washingtone“ (jeden z troch odmenených návrhov).
Do svojho rodiska v roku 1910 navrhol pre kaviarnika Adolfa Bechera stavbu Hotel Slávia (Winterova 24), pre Lajosa Kásu hotel Lipa a neskôr aj rodinnú vilu Scheibnerovcov (Teplická 83). V roku 1911 vytvoril projekt adaptácie/rozšírenia pôvodnej budovy Obecného domu v Piešťanoch (Štefánikova 119) a pre Maxa Fuchsa rodinnú Villu Esplanade (stavba sa nerealizovala).
Objekt synagóga v Trenčíne, (Štúrovo námestie 127), sa realizoval podľa projektu Richarda Scheibnera vytvoreného spolu s Hugóm Pálom 19111912.
Dr. Ing. Richard Scheibner získal 16. júla 1909 doktorát z architektúry na Kráľovskej technickej vysokej škole (KTH) v Berlíne-Charlottenburgu, obhajobou svojej doktorandskej práce – "Das Städtische Burgerhaus Niedersachsens," vydavateľstvo Kuhtmann, Drážďany 1910, 159 strán, 131 obrázkov.

</doc>
<doc id="190447" url="https://sk.wikipedia.org/wiki?curid=190447" title="Rad svätého Andreja">
Rad svätého Andreja

Rad svätého Andreja Prvopovolaného () bol prvý a najvyšší rad Ruského impéria. 
Vznik a vytvorenie vyznamenania.
Rad bol ustanovený v roku 1698 cárom Peterom Veľkým, na počesť svätého Andreja), prvého z Ježišových apoštolov a patróna Ruska. Mal iba jednu triedu a boli ním oceňované najvýznamnejšie civilné alebo vojenské zásluhy.
Prvým vyznameným bol Fiodor Alexandrovič Golovin. Do jeho zrušenia po Októbrovej revolúcii ním bolo vyznamenaných vyše tisíc ľudí. Počas monarchie držitelia Radu svätého Andreja dostali automaticky "Rad svätého Alexandra Nevského", "Rad Bieleho Orla", "Rad svätej Anny, prvého stupňa" a "Rad svätého Stanislava, prvého stupňa". Okrem toho vyznamenaný s nižšou hodnosťou boli automaticky povýšení na generálporučíka alebo viceadmirála.
Insígnie radu.
Insígnie radu mohli byť udelené 's diamantami' ako špeciálna pocta. Katedrála svätého Andreja bola sídelným kostolom tohto rytierskeho rádu.
Ruská federácia.
Pôvodný Rad svätého Andreja zanikol podľa dynastickeho poriadku vládnucej dynastie Ruska Romanovovcov, po smrti posledného oficiálneho dediča. 
Rad bol najskôr neoficiálne znovu zavedený ruskou pravoslávnou cirkvou 27. decembra 1988 s rovnakým menom, ale odlišnýmu insígniami a štatútom. 
Oficiálne bol obnovený ako najvyššie civilné a vojenské vyznamenanie Ruskej federácie prezidentským dekrétom číslo 576 dňa 1. júla 1998.
Medzi prvými nositeľmi radu po jeho znovu ustanovení boli akademik Dimitrij Sergejevič Lihačev, konštruktér zbraní Michail Timofejevič Kalašnikov a kazachstanský prezident Nursultan Abiževič Nazarbajev .

</doc>
<doc id="190451" url="https://sk.wikipedia.org/wiki?curid=190451" title="Joseph Albert Walker">
Joseph Albert Walker

Joseph Albert „Joe“ Walker (* 20. február 1921, Washington, Pensylvánia, USA – † 8. jún 1966, neďaleko Barstow, Kalifornia) bol americký pilot, experimentálny fyzik, skúšobný pilot NASA a astronaut, držiteľ mnohých svetových leteckých rekordov a prvý človek, ktorý vyletel s lietadlom do kozmického priestoru a letel do vesmíru dvakrát. Bol jedným z dvanástich pilotov, ktorí lietali na experimentálnom raketovom lietadle North American X-15, ktoré spoločne prevádzkovali Vzdušné sily USA a NASA.
Životopis.
Na univerzite Washington and Jefferson College získal titul bakalára fyziky v roku 1942. Počas druhej svetovej vojny bol vojenským pilotom.
K NACA (neskôr reorganizovanej na NASA) nastúpil v roku 1951 ako skúšobný pilot na Edwardsovej leteckej základni v Kalifornii. Lietal s lietadlami typu D-558-1 Skystreak, X-1, X-3 Stiletto, X-4 Bantam, X-5, X-15, B-47, F-100 Super Sabre, F-101 Voodoo, F-102 Delta Dagger, F-104 Starfighter. Zúčastňoval sa experimentálnych letov s cieľom ustanoviť svetové rekordy v rýchlosti lietadiel, napríklad na X-1E letel Walker celkovo 21-krát, pričom pri 17. lete dňa 8. októbra 1957 dosiahol rýchlosť M = 2,24. V máji 1960 sa stal svetovým rekordmanom za dosiahnutie rýchlosti 3 397 km/h na experimentálnom raketopláne North American X-15 (predchodca kozmických raketoplánov).
Dňa 19. júla a 22. augusta 1963 uskutočnil s X-15 lety nad hranicu 100 kilometrov – hranica vesmíru. Tieto lety boli jediné suborbitálne lety raketového lietadla do letov SpaceShipOne v roku 2004. Zároveň ho tieto lety kvalifikovali ako astronauta podľa pravidiel U.S. Air Force a Medzinárodnej leteckej federácie (Fédération Aéronautique Internationale, FAI), ale nie podľa pravidiel Komisie pre výskum vesmíru (COSPAR). Joe Walker bol prvým človekom, ktorý letel s lietadlom do vesmíru dvakrát.
Tragicky zahynul nad základňou Edwards vo svojich 45 rokoch pri zrážke svojho lietadla F-104 s lietadlom XB-70 pri reklamnom natáčaní pre firmu General Electric.

</doc>
<doc id="190457" url="https://sk.wikipedia.org/wiki?curid=190457" title="Joseph A. Walker">
Joseph A. Walker



</doc>
<doc id="190458" url="https://sk.wikipedia.org/wiki?curid=190458" title="Joseph Walker">
Joseph Walker



</doc>
<doc id="190460" url="https://sk.wikipedia.org/wiki?curid=190460" title="Anousheh Ansariová">
Anousheh Ansariová

Anousheh Ansariová (, ; * 12. september 1966, Mašhad, Irán) je americká podnikateľka, spoluzakladateľka a predsedníčka spoločnosti Prodea Systems, Inc. Medzi jej obchodné úspechy patrí tiež spoluzaloženie a riadenie spoločnosti Telecom Technologies, Inc. (TTI). Dňa 18. septembra 2006 sa stala prvým Iráncom vo vesmíre a prvou vesmírnou turistkou.
Bola svedkom iránskej revolúcie v roku 1979 a v roku 1984 vo veku 18 rokov emigrovala do USA. Získala titul bakalár na Univerzite George Masona ("George Mason University") v obore elektrotechnika a informatika a titul magister na Univerzite George Washigtona.
Ansariová spolu so svojim manželom Hamidom a švagrom Amirom v roku 1993 založili TTI. V roku 2000 spoločnosť kúpil "Sonus Networks". Spolu so svojim švagrom Amirom Ansarim vložila niekoľko miliónov na cenu nadácie "Ansari X Prize" pre prvý opakovaný neštátny štart kozmickej lode. Cena bola na ich počesť nazvaná "Ansari X Prize".
Let do vesmíru.
V marci 2006 prenikli informácie, že Anousheh Ansariová trénuje na let Sojuzu na Medzinárodnú vesmírnu stanicu. Mala letieť na Sojuze TMA-10 začiatkom roku 2007. 21. augusta 2006 bol turista Daisuke Enomoto zo septembrového letu Sojuz TMA-9 vyradený zo zdravotných dôvodov a Ansariová sa dostala na jeho miesto.
Sojuz TMA-9 odštartoval 18. septembra 2006 O 06:08 SELČ s Ansariovou, Michailom Ťurinom a Michaelom López-Alegríom. Počas letu robila pre Európsku vesmírnu agentúru niekoľko experimentov napr. ako vplyv radiácie na členov posádky ISS, vplyv zmien v svalstve na bolesti chrbta a iné. Ansariová sa na Zem vrátila spolu s predchádzajúcou 13. posádkou stanice ISS v lodi Sojuz TMA-8 29. septembra o 03:13 SELČ.

</doc>
<doc id="190464" url="https://sk.wikipedia.org/wiki?curid=190464" title="Bon Scott">
Bon Scott

Ronald Belford "Bon" Scott (* 9. júl 1946, Forfar, Spojené kráľovstvo – † 19. február 1980, Londýn) bol austrálsky rockový spevák škótskeho pôvodu, ktorý sa preslávil ako spevák a textár austrálskej hard rockovej skupiny AC/DC.
Životopis.
Bon Scott sa narodil v škótskom meste Forfare. Prvých šesť rokov života prežil v Kirriemuire, kým sa jeho rodina v roku 1952 nepresťahovala do austrálskeho mesta Melbourne. V roku 1964 založil svoju prvú hudobnú skupinu The Spektors. V kapele hral na bicích a príležitostne spieval. Hral aj v ďalších kapelách, medzi ktoré patrili The Valentines, či Fraternity, kým nenahradil v roku 1974 vtedajšieho speváka skupiny AC/DC Dave Evansa. Popularita skupiny AC/DC v priebehu 70. rokov narastala najprv v Austrálii, neskôr na celom svete. Jej najvýznamnejším komerčným prelomom tejto éry bol v roku 1979 album "Highway to Hell", ktorý sa v amerických hudobných rebríčkoch prebojoval do Top 20.
19. februára 1980 Bon Scott zomrel po nočnej zábave v Londýne na akútnu otravu alkoholom. Po jeho smrti chcela kapela AC/DC ukončiť hudobnú kariéru, no na želanie Scottových rodičov čoskoro Bona nahradila spevákom Brianom Johnsonom, bývalým frotmanom glam rockovej skupiny Geordie. O päť mesiacov neskôr skupina AC/DC spolu s novým spevákom vydala album "Back in Black", ktorý sa stal historicky najúspešnejším projektom kapely a je na vrchole medzi najpredávanejšími albumami sveta.
V roku 2003 bol Bon Scott ako člen kapely AC/DC uvedený do Rokenrolovej sieni slávy. V júli roku 2004 časopis "Classic Rock" dal Bona Scotta na prvé miesto svojho zoznamu stovky najlepších frontmanov všetkých čias. Umiestnil ho pred takých lídrov, akými boli Freddie Mercury a Robert Plant. Americký hudobný časopis "Hit Parader" dal v roku 2006 Scotta na piate miesto zoznamu najlepších heavy metalových spevákov všetkých čias. V západnoaustrálskom meste Fremantle bola 24. februára 2008 odhalená bronzová socha Bona Scotta.
Diskografia.
Hudobné nosiče, ktoré vydala kapela AC/DC a je na nich s Bonom Scottom:
Na albume "Who Made Who" (1986) sa nachádza pieseň „Ride On“, v ktorej spieva Bon Scott.

</doc>
<doc id="190471" url="https://sk.wikipedia.org/wiki?curid=190471" title="Darina Rolincová">
Darina Rolincová



</doc>
<doc id="190475" url="https://sk.wikipedia.org/wiki?curid=190475" title="Sídlisko III (Prešov)">
Sídlisko III (Prešov)

Sídlisko III je druhé najväčšie prešovské sídlisko, s počtom obyvateľov 19 551 (2014), rozprestierajúce sa na severozápade Prešova. Z územného hľadiska je rozčlenené na 2 časti, a to Sídlisko III A (od ulice Levočská po ulicu Mukačevská) a Sídlisko III B (od ulice Mukačevská po ulicu Bajkalská). Hlavnou dopravnou tepnou sídliska je komunikácia vedená v smere sever - juh, ktorá je tvorená ulicami Prostějovská a Volgogradská.
História a súčasnosť.
Výstavba panelových domov sa začala v roku 1962 a skončila začiatkom 90. rokov 20. storočia. V rokoch 1990 až 1994 bol na sídlisku vystavaný Kostol Panny Márie Kráľovnej Pokoja. 
V roku 2008 bol dokončený bytový dom na Bajkalskej ulici obsahujúci 16 bytových jednotiek. Roku 2015 boli dokončené "Apartmány Astória" a v roku 2016 bol dokončený bytový komplex "Apartmány Torysa" na Mukačevskej ulici. V roku 2017 bol dokončený projekt bytových jednotiek "Na trojke", ktorý vznikol namiesto schátranej nemocnice a v roku 2021 bol úspešne dokončený komplex štyroch polyfunkčných bytových domov "Bikoš" neďaleko konečnej zastávky MHD. V tom istom roku boli na Bajkalskej ulici v blízkosti veterinárnej nemocnice postavené 4 bytové domy s jedno a dvojizbovými mestskými nájomnými bytmi. 
V posledných rokoch sa realizuje výstavba novej obytnej štvrte Kráľova hora, kde pribudlo aj niekoľko nových ulíc. V súčasnosti sa táto výstavba rozširuje v rámci projektu "Kráľova hora" a taktiež je vo výstavbe aj nová štvrť rodinných domov na okraji sídliska nad ulicou Prostějovská, neďaleko konečnej zastávky MHD.
Dňa 6. decembra 2019 došlo k výbuchu plynu v bytovke na Mukačevskej č. 7, pri ktorom tragicky zahynulo 8 občanov. Išlo o jedno z najväčších nešťastí svojho druhu v novodobej histórii Slovenska, niektorí, napríklad Mons. Bernard Bober, mu prisúdili názov "Prešovská tragédia". Po nešťastí sa zdvihla nevídaná vlna solidarity, Prešovčania húfne nosili do zberných centier všetko potrebné pre rodiny v núdzi a za tri dni po nešťastí sa na účet mesta Prešov vyzbieralo na pomoc viac než 1,4 milióna eur.
O tri roky neskôr, takmer na tretie výročie tejto tragédie zasiahla Sídlisko 3 ďalšia tragická udalosť. 24. novembra 2022 okolo 22. hodiny zachvátil 12-poschodový bytový dom na Prostějovskej ulici č. 3 požiar, ktorý vznikol na ôsmom poschodí a vyžiadal si dve obete na životoch.
Mestská doprava.
Trolejbusová doprava na sídlisko bola spustená 1. augusta 1985 a dodnes premáva bez väčších zmien. Koncom leta 2007 prebehla rekonštrukcia trolejového vedenia na obratisku, ktoré je najväčšie v celom Prešove. Dnes tu premávajú linky č. 2/5, 4, 8 a 38 obsluhované trolejbusmi, 12, 17, 25, 29, 34, 39, 43 a 48 obsluhované autobusmi a nočné linky č. N1 a N2.
Občianska vybavenosť.
Na sídlisku sa nachádzajú nákupné strediská Družba, Centrum, Jednota, obchodný dom Kaufland a v apríli 2006 až októbri 2006 sa realizovala výstavba hypermarketu Tesco. V roku 2016 bol otvorený supermarket Billa. V areáli nákupného strediska Centrum je trhovisko.
Sídlisko disponuje aj viacerými športoviskami. Na Ulici Antona Prídavku sa nachádza kúpalisko so 4 bazénmi, prvý bazén pre neplavcov s hĺbkou , druhý bazén pre plavcov s hĺbkou , tretí a štvrtý bazén s hĺbkou je určený pre deti. Pri kúpalisku sa nachádza areál lanového centra Outdoor Park, v ktorom je umiestnená aj horolezecká stena. V budove ZŠ Mirka Nešpora sa nachádza verejnosti prístupný školský bazén Šťuka a na Mukačevskej ulici pri cyklotrase sú k dispozícii tenisové kurty a plocha pre squash. Základná škola Šmeralova zas disponuje zrekonštruovaným atletickým oválom. Nachádza sa tu aj detské dopravné ihrisko, jazdecký areál a cyklistický chodník okolo Torysy (časť medzinárodnej cyklotrasy EuroVelo 11), ktorý vedie až do Veľkého Šariša. V areáli základnej školy Námestie Kráľovnej pokoja bola v októbri 2023 ukončená výstavba úplne nového areálu pre plážové športy, ktorá zahŕňala aj rekonštrukciu bežeckého oválu. Do konca roka 2023 má byť dokončená výstavba novej cyklotrasy, ktorá vedie ulicami Prostějovská a Volgogradská a zabezpečí cyklistické prepojenie Sídliska 3 opačnou stranou ako trasa EuroVelo 11. Možnosti pre cvičenie poskytujú viaceré fitness centrá a exteriérové workoutové ihriská.
Komplexné zdravotnícke služby poskytujú dve zdravotnícke zariadenia, a to poliklinika Centrum a zdravotné stredisko na ul. Matice slovenskej.
Sídlisko III poskytuje mnoho plôch verejnej zelene. V realizácii je projekt Biokoridor Torysa. Medzi ulicami Clementisova a Levočská sa nachádza aktuálne rekonštruovaný park Alexandra Dubčeka, ktorá by mala byť dokončená v decembri 2023. V parku majú pribudnúť nové športoviská, detské ihrisko, oddychové zóny či malý amfiteáter. Na sídlisku sa nachádza množstvo barov, reštauračných zariadení a možností pre voľnočasové aktivity.
Školy.
Nachádza sa tu 7 materských škôl:
Na sídlisku poskytuje vzdelanie 6 základných škôl:
Ďalej sa tu nachádzajú 2 stredné školy: Stredná odborná škola dopravná a Stredná odborná škola technická.
Sídlisko III je tiež domovom pre Základnú umeleckú škola J. Pöschla.

</doc>
<doc id="190476" url="https://sk.wikipedia.org/wiki?curid=190476" title="Lanko">
Lanko

Lanko môže byť:

</doc>
<doc id="190480" url="https://sk.wikipedia.org/wiki?curid=190480" title="Homogénny">
Homogénny



</doc>
<doc id="190481" url="https://sk.wikipedia.org/wiki?curid=190481" title="Homogenita">
Homogenita

Homogenita môže byť:

</doc>
<doc id="190482" url="https://sk.wikipedia.org/wiki?curid=190482" title="Rovnorodosť">
Rovnorodosť



</doc>
<doc id="190483" url="https://sk.wikipedia.org/wiki?curid=190483" title="Burn My Eyes">
Burn My Eyes

Burn My Eyes (1994) je debutový album americkej thrash metalovej kapely Machine Head. Album dnes už patrí medzi klasické metalové nahrávky a až do roku 1999 bol najpredávanejším hudobným nosičom od hudobného vydavateľstva Roadrunner Records.
Zoznam skladieb.
Bonusy.
Austrálska verzia predávaná na koncertoch obsahovala aj CD s demonahrávkami bonusových skladieb:

</doc>
<doc id="190485" url="https://sk.wikipedia.org/wiki?curid=190485" title="Jednoliatosť">
Jednoliatosť



</doc>
<doc id="190487" url="https://sk.wikipedia.org/wiki?curid=190487" title="Súrodosť">
Súrodosť



</doc>
<doc id="190488" url="https://sk.wikipedia.org/wiki?curid=190488" title="Heterogenita">
Heterogenita

Heterogenita môže byť:

</doc>
<doc id="190489" url="https://sk.wikipedia.org/wiki?curid=190489" title="Rôznorodosť">
Rôznorodosť



</doc>
<doc id="190490" url="https://sk.wikipedia.org/wiki?curid=190490" title="Nesúrodosť">
Nesúrodosť



</doc>
<doc id="190491" url="https://sk.wikipedia.org/wiki?curid=190491" title="Nejednoliatosť">
Nejednoliatosť



</doc>
<doc id="190492" url="https://sk.wikipedia.org/wiki?curid=190492" title="Amalgám">
Amalgám

Amalgám je zliatina ortuti s iným kovom. Často sa používa v zubnom lekárstve. Je prevereným a osvedčeným definitívnym výplňovým materiálom. V zubnom lekárstve sa používa už viac ako 150 rokov. Ortuť rozpúšťa mnohé kovy na amalgámy, ktoré možno potom študovať.

</doc>
<doc id="190493" url="https://sk.wikipedia.org/wiki?curid=190493" title="Lanko (elektrotechnika)">
Lanko (elektrotechnika)

Lanko je elektrický vodič spletený z viacerých drôtov. Používa sa na prenos elektrickej energie. Lanko má lepšiu odolnosť voči ohýbaniu, ako plný drôt. Elektrické lanká sa nepoužívajú na prenos mechanickej energie.
Lanká (prameň lanka) môže byť spletaný (drôty vzájomne zakrútené), alebo len združený (viacero drôtov v spoločnom obale bez vzájomného zakrútenia - priame).
Norma STN60228 určuje minimálne počty drôtov pre Cu lanká
(Trieda 1 - plný drôt)
Trieda 2 - prameňované lanká
Trieda 5 a 6 - ohybné lanká (čím je vyšší počet drôtov, tým je vyššia ohybnosť)
zdroj tabuliek: STN/IEC 60228

</doc>
<doc id="190495" url="https://sk.wikipedia.org/wiki?curid=190495" title="Horizontálny">
Horizontálny



</doc>
<doc id="190496" url="https://sk.wikipedia.org/wiki?curid=190496" title="Vodorovnosť">
Vodorovnosť

Vodorovnosť alebo horizontálnosť je rovnobežnosť s vodnou hladinou. Opakom je zvislosť.

</doc>
<doc id="190497" url="https://sk.wikipedia.org/wiki?curid=190497" title="Horizontálnosť">
Horizontálnosť



</doc>
<doc id="190499" url="https://sk.wikipedia.org/wiki?curid=190499" title="Vodorovný">
Vodorovný



</doc>
<doc id="190500" url="https://sk.wikipedia.org/wiki?curid=190500" title="John Watts Young">
John Watts Young

John Watts Young (* 24. september 1930, San Francisco, Kalifornia, USA† 5. január 2018, Houston, Texas) bol americký vojenský pilot a astronaut NASA, veterán programov Gemini a Apollo, stal sa deviatom človekom na Mesiaci a letel aj na raketoplánoch. Vo vesmíre bol celkovo šesťkrát. 
Young prežil jednu z najdlhších a najvyťaženejších kariér zo všetkých astronautov, ktorý participovali na americkom vesmírnom programe. Stal sa prvým človekom, ktorý do vesmíru letel šesťkrát, z toho dvakrát na Mesiac a do roku 2007 bol jedinou osobou, ktorá pilotovala štyri rôzne kozmické lode:
Životopis.
Pred kariérou astronauta.
Vo svojich 22 rokoch dokončil v roku 1952 Georgijský technický inštitút (Georgia Institute of Technology) v Atlante, získal titul leteckého inžiniera a nastúpil na vojenskú službu. Začal ako pilot vojnového námorníctva a slúžil v množstve posádok. Na torpédoborci USS "Laws" sa zúčastnil vojny v Kórei. Od roku 1959 bol skúšobným pilotom a vedúcim technikov pripravujúcich lietadlá F-8 Crusader a F-4 Phantom. Na Phantome v roku 1962 stanovil niekoľko svetových rekordov v stúpaní do výšok 3 000 a 25 000 metrov. V septembri 1962 sa dostal do skupiny pripravujúcich sa astronautov a o tri roky neskôr vzlietol do vesmíru. 
Lety do vesmíru.
Všetky lety začínal z kozmodrómu na myse Canaveral. Prvýkrát letel vo svojich 34 rokoch v rámci programu Gemini v marci 1965. V lodi Gemini 3 s ním letel veliteľ Gus Grissom. Počas štvorhodinového letu prvýkrát menili obežnú dráhu kozmickej lode a pristáli na hladine Atlantického oceánu.
O rok neskôr letel s Gemini 10 už ako veliteľ, letel s ním astronaut Michael Collins. Dĺžka letu bola 2 dni, 22 hodín, 46 minút a 39 sekúnd, absolvovali 43 obletov Zeme. Na obežnej dráhe sa zámerne stretli s dvoma telesami Agena TV-10 a TV-8.
Potom sa preškolil na program Apollo a v roku 1969 štartoval v Apolle 10 spoločne s astronautmi Thomasom Staffordom a Eugenom Cernanom smerom k Mesiacu. Ten obleteli 31-krát a vyskúšali všetko pred prvým pristátím. Young bol pilotom veliteľského modulu. Po ôsmich dňoch sa vrátili na Zem, pristáli v Tichom oceáne.
V roku 1972 sa dočkal letu na Mesiac. Letel v Apolle 16 spoločne s Kenom Mattinglym a Charlesom Dukom. Kým Mattingly zostal na obežnej dráhe Mesiaca, Young s Dukom na Mesiaci pristáli a tiež naň vystúpili. Po splnení úloh vrátane vypustenia vozidla Lunar Rover sa obaja vrátili na obežnú dráhu Mesiaca, vypustili malú družicu, odleteli na Zem a pristáli na hladine Tichého oceánu.
Vo veku 51 rokov letel do vesmíru piatykrát, a to prvýkrát vyskúšať americký raketoplán "Columbia" na misii STS-1. Young bol jeho kapitán, spolu s ním letel Robert Crippen. Zem obleteli 37-krát a pristáli na Edwardsovej základni vzdušných síl v Kalifornii.
O dva roky neskôr odštartoval do vesmíru po šiestykrát, a to na desaťdňovú misiu STS-9 ako skúsený kapitán na čele šesťčlennej posádky, kde bol aj západonemecký fyzik Ulf Merbold. Na palube raketoplánu vyniesli malé observatórium Spacelab. Let bol veľmi úspešný po všetkých stránkach. John Young počas svojich šiestich letov strávil vo vesmíre 34 dní, 19 hodín a 39 minút.
Po skončení letov do vesmíru.
Bol dvakrát ženatý a mal dve deti. V rokoch 1974 až 1987 bol vedúcim tímu astronautov NASA, potom sa stal zvláštnym asistentom riaditeľa Johnsonovho vesmírneho strediska (JSC) pre techniku, prevádzku a bezpečnosť. V roku 1976 opustil námorníctvo. V roku 1988 bol zapísaný v Ohiu do National Aviation Hall of Fame (Národná letecká sieň slávy). V rokoch 1996 až 2004 bol námestníkom riaditeľa Johnsonovho vesmírneho strediska. V roku 2004 opustil NASA, v ktorej strávil 42 rokov svojho života. Odišiel do dôchodku, v ňom sa venoval problémom ekológie a energetiky. Vo svojich 87 rokoch bol John Young žijúcou ikonou kozmonautiky. Množstvo práce, ktorá stála za jeho rekordnou kariérou, odmietal ešte v časoch svojho pôsobenia v NASA slovami: "„Milujem to, čo robím – dostávam plat za to, že robím, čo mám rád. Každý deň je zábava. Milujem každú sekundu.“" Zomrel dňa 5. januára 2018 na následky komplikácií po zápale pľúc. 
Zaujímavosti.
Na autogramiáde v roku 2004 chcel za podpis 495 dolárov. V tom istom roku začal písať svoju autobiografiu.

</doc>
<doc id="190501" url="https://sk.wikipedia.org/wiki?curid=190501" title="John W. Young">
John W. Young



</doc>
<doc id="190503" url="https://sk.wikipedia.org/wiki?curid=190503" title="John Young">
John Young

John Young môže byť:

</doc>
<doc id="190504" url="https://sk.wikipedia.org/wiki?curid=190504" title="Kladivo">
Kladivo

Kladivo môže byť:

</doc>
<doc id="190508" url="https://sk.wikipedia.org/wiki?curid=190508" title="Ponorková vojna">
Ponorková vojna

Ponorková vojna je vojna pod vodou (ponorková vojna). Každé z týchto prostredí námorného boja, zakladá na vlastnej histórii, stratégii aj taktike, tak aby čo najlepšie rozvíjalo svoje možnosti.
Súčasná ponorková vojna si zakladá najmä na ponorkách poháňaných dieselovým (dieselelektrickým) alebo jadrovým pohonom. Najčastejším druhom výzbroje týchto ponoriek sú torpéda a rakety.
História.
Prvou známou a plne funkčnou vojenskou ponorkou bola "Turtle" (Korytnačka), zostrojená roku 1776 Davidom Bushnellom počas americkej vojny za nezávislosť.
Prvým úspešným nasadením ponorky v priamom boji bolo nasadenie konfederačnej ponorky David proti lodi únie Housatonic. Útok bol úspešný, ale "David" bol ťažko poškodený.
Všetky ponorky z tejto epochy boli viac-menej improvizované konštrukcie, ktoré sa vyznačovali spravidla ručným pohonom, ťažkopádnym riadením, čo ich robilo nasaditeľnými iba v blízkosti pobrežia. Taktiež prispôsobené boli na útok taranom, prípadne mínami, čo robilo ich nasadenie životunebezpečné pre vlastné posádky.
Priemyselná revolúcia.
Prvé ponorky ako ich poznáme viac-menej dnes, boli vyrobené v USA firmami Holland a Lake. Tieto inšpirovali a výrazne ovplyvnili konštruktérov a plánovačov po celom svete. Iróniou osudu Spojené štáty začali budovať svoju ponorkovú flotilu medzi poslednými.
Ponorky typu Holland výrazne predbehli dobu, vyznačovali sa skvelým hydrodynamickým tvarom, mali dokonca plnoautomatickú kontrolu (v onej dobe už nastupovali riadiace teórie, pozri Hurwitz-Stodola). Tieto systémy sa ale vyznačovali detskými chorobami a námorníctva prešli na najbližšie storočie na spoľahlivejšie manuálne riadenie.
Pohon ponoriek zabezpečoval na hladine spaľovací motor, najprv benzínový, ale postupne sa prešlo na naftový (menšie nebezpečenstvo výbuchu). Spaľovacie motory ale nemohli dlhodobo pracovať pod hladinou, keďže by rýchlo spotrebovali všetky zásoby kyslíka. Pod hladinou sa ponorky pohybovali pomocou elektromotorov. Elektromotor sa použil skôr ako spaľovací motor, pre svoje zrejmé výhody, no vzhľadom na malý dosah bol samostatne nevyužiteľný, došlo ku kombinácii so spaľovacím a neskôr naftovým pohonom, ktorý slúžil primárne na dobíjanie vybitých akumulátorov a sekundárne na predĺženie dosahu ponorky.
Z týchto dôvodov strávili ponorky viac času na hladine ako pod ňou a preto sa aj upustilo od Lakeovho hydrodynamického tvaru a ponorky začali pripomínať skôr väčšie člny s palubou navrchu. Aj keď sa tým vylepšili plavebné vlastnosti na hladine, ponorky sa stali výrazne pomalšími pod hladinou, kde sa rýchlostne nevyrovnali dokonca ani pomerne pomalým obchodným plavidlám. Konštrukčný problém spočíva vo fakte, že požiadavky na rýchlosť plavby na hladine a pod hladinou si vzájomne odporujú. Ponorka ktorá má dosahovať vysokú rýchlosť pod vodou ju nemôže podľa tvaru trupu dosahovať na hladine a obrátene. Lakeova ponorka bola konštruovaná ako podmorské plavidlo poháňané elektromotorom a batériami. Jej tvary trupu boli konštruované pre plavbu pod vodou. Preto dosahovala rovnakú rýchlosť ponorená ako Hollandova ponorka s motorom 50-krát slabším. Ale na hladine bola ďaleko pomalšia a nemala možnosť dobíjať akumulátory.
Vzhľadom na fakt, že v tej dobe ešte neexistovali lietadlá z ktorých ponorenú ponorku v hĺbke do 50 metrov z výšky asi 100 metrov možno jasne rozoznať, stačila ponorkám ponorná hĺbka do 35 metrov. Prakticky ale už v 15 metroch bola ponorka pod vodou z bežnej lode aj zblízka nepozorovateľná.
Prvá svetová vojna.
Na začiatku vojny neboli vypracované žiadne revolučné koncepcie nasadenia ponoriek a stále sa počítalo so základnou predvojnovou koncepciou. Ponorky mali byť nasadzované len v blízkostí základní a ich korisť bola do oblasti ich pôsobenia nalákaná za pomoci hladinových plavidiel. Bolo to dané predovšetkým nutnosťou, keďže ponorky mali príliš malý akčný rádius. Vzhľadom na malé rozmery a nutnosť početnej posádky, podľa typu od 4060 členov, bola predvojnová koncepcia postavená na systéme denného hliadkovania pred námornými základňami s tým, že na noc sa vracali do prístavu. To znamenalo že ponorky v pôvodnej myšlienke boli konštruované ako čisto obranná zbraň. Ale okolnosti nakoniec prinútili armádnych plánovačov, najmä na nemeckej strane, prehodnotiť koncepciu ich nasadenia. Ťažisko vývoja sa presunulo na oceánske ponorky, ktoré boli schopné operovať na šírom oceáne. Tieto boli väčšie a drahšie, ale ako jediné mohli výrazne prispieť k vojnovému úsiliu. Zakrátko po vypuknutí vojny ponorky dokázali, že sú schopné operovať na mori dlhodobo. Jedným z prvých bol napríklad kpt. Otto Hersing, ktorý s U-21 vyplával z Wilhelmshavenu k Dardanelám cez Gibraltár. V tom čase tam prebiehala Dardanelská výsadková operácia. Hersing potopil medzi 25. a 27. májom 1915 radové lode HMS Triumph a HMS Majestic. Admiralita vypísala na jeho "ulovenie" odmenu 100 000 libier. Ukázalo sa že U-boty sú ideálna zbraň proti obchodným lodiam i keď menej proti vojnovým. Ponorka bola na hladine rýchlejšia ako obchodná loď. Dosahovala rýchlosť cca 15 uzlov. Priemerná rýchlosť obchodných lodí bola 812 uzlov. Ponorka vyzbrojená delom, zvyčajne kalibru pri zásobe 200250 nábojov a spotrebe 510 výstrelov na jednu obchodnú loď, dokázala pri jednej plavbe spôsobiť veľké straty. Taktika bola jednoduchá, ponorka dostihla obchodnú loď a vyzvala ju k zastaveniu. Ak nezastavila, ponorka ju potopila delostreľbou. Torpéda boli drahšie ako delostrelecké náboje (torpédo stálo v tom čase 10 000 mariek), takže si ich ponorky šetrili na bojové lode. Táto taktika i keď ideálna však platila len dovtedy, pokiaľ sa nepodarilo uniknúť prvej napadnutej lodi. Angličania preto začali obchodné lode vyzbrojovať jedným-dvoma delami. Lenže v tom prípade mohli byť automaticky prekvalifikované na pomocné krížniky a považované za legitímny vojenský cieľ. Spojenecká odpoveď na túto taktiku boli tzv. Q-lode, alebo lode-pasce, ktoré vzhľadom pripomínali obchodné plavidlo (ktorým pred prestavbou na Q-loď aj väčšinou boli), ale po objavení sa ponorky odkryli svoje zbrane a mohli po nej viesť paľbu. I táto taktika však fungovala len do doby, pokiaľ sa nepodarilo uniknúť prvej ponorke. Vtedy Nemci začali potápať bez výzvy (upozornenia) torpédami aj obchodné lode.
Hlavným problémom všetkých námorných mocností bol fakt, že po vypuknutí vojny nemali žiadne protiponorkové zbrane. Hlbinné bomby sa objavili v priebehu roku 1915 a prvé echoloty až v 1916. Ponorená ponorka bola prakticky nenapadnuteľná. Viedlo to i ku komickým pokusom, napríklad na jar 1915, skúšali v Portsmouthe učiť sadať čajky na periskopy, aby na nich nechali svoje výkaly a tým ich oslepili. Ďalším nápadom bolo cvičiť potápačov, ktorí mali natiahnuť kožené vrece na periskop, eventuálne ho rozbiť kladivom. Hlavnou zbraňou protiponorkového boja bolo kladenie mínových polí v plavebných trasách. Vyžadovalo si to nasadenie obrovských prostriedkov. Na severnej uzávere cez Severné more bolo položených 180 000 mín. Dohodové mocnosti považovali na konci vojny ponorkové nebezpečenstvo za vyriešené, ale neuvedomili si, že to bolo za cenu nasadenia neúmerných síl proti nepatrnému počtu, cca 30 člnov na mori. V medzivojnovom období navyše vynález sonaru Britov uchlácholil. Toto podcenenie ich prišlo draho v prvých troch rokoch II. svetovej vojny.
Najúspešnejším ponorkovým esom bol nemecký kapitán Lothar von Arnauld de la Perière, ktorý potopil 189 obchodných lodí (453 718 ton nákladu) a dve malé bojové lode, čo je rekord obidvoch svetových vojen.
Spojené kráľovstvo.
Vojská Dohody používali ponorky menej. Dôvodom boli pomerne slabé loďstvá protivníkov, dôvera vo vlastné hladinové flotily a istá averzia konzervatívnych vyšších námorných dôstojníkov voči ponorkám. Taktiež počiatočné nie príliš úspešné nasadenie nemeckých ponoriek na dôvere tejto zbrani nepridalo. Išlo o nájazd britského loďstva proti Helgolandu kde ponorky neboli schopné zasiahnuť. Ale ďalšie úspechy U-bootov viedli Veľkú Britániu k vlastnému vývoju ponoriek, aj keď tie nikdy nedosiahli technickú úroveň nemeckých. Napriek tomu boli Briti jedni z mála, ktorí boli schopní držať s Nemeckom akotak krok. 
Nemecko.
Nemecko vstúpilo do vojny so slabším hladinovým loďstvom, muselo teda siahnuť ku všetkým možným prostriedkom ako oslabiť protivníka. Nemecko sa rozhodlo oslabiť svojho najväčšieho rivala ekonomicky. Tak, aby sa námorné zásobovanie Veľkej Británie prakticky zrútilo a medzi civilným obyvateľstvom nastal všeobecný nedostatok. To sa skutočne podarilo, boli dokonca prideľované prídelové lístky. Nemeckí ekonómovia zrátali, že ak dokážu potopiť 700 000 BRT obchodných lodí mesačne po dobu 7 mesiacov, anglická ekonomika sa zrúti. Tento cieľ bol podmienený neobmedzenou ponorkovou vojnou teda i potápaním neutrálnych lodí. Podľa námorného práva však obchodné lode neutrálnych štátov mohli prevážať nevojnový materiál i bojujúcim štátom. Útok na neutrálnu loď bol tým pádom nepriateľským aktom. Neobmedzená ponorková vojna tým odporovala námornému právu. 5. septembra 1914 potopila nemecká ponorka U-21 loď HMS Pathfinder, ktorá sa tak stala prvou loďou, ktorú potopila ponorka torpédom. Ale prvým slávnym zásahom nemeckých ponoriek bolo potopenie troch britských krížnikov nemeckou ponorkou v priebehu jedinej hodiny. Stalo sa to 25. septembra 1914, keď 3 britské pancierové krížniky hliadkovali pri holandskom pobreží. Pri boku HMS Hogue nastal výbuch a loď sa začala rýchlo potápať. Kapitán usúdil, že loď narazila na mínu. HMS Cressy zastavila a spustila záchranné člny, v priebehu záchrannej akcie bola sama zasiahnutá a šla ku dnu. Zastavil i tretí krížnik HMS Aboukir a vzápätí bol torpédovaný dvoma torpédami z ponorky U-9 poručíka Weddingena. Pri katastrofe zahynulo okolo 1 200 námorníkov. Nasadenie nemeckých ponoriek malo za následok, že britská admiralita zakázala s okamžitou platnosťou zastavovať ťažkým lodiam na mori a poskytovať pomoc potápajúcim sa lodiam. Došlo k vážnym technickým zmenám v konštrukcii, zosilňovalo sa lodné dno, pridávali sa prepážky a protitorpédová obšívka. Otto Weddingen dostal najvyššie pruské vyznamenanie Pour le Mérite. 
Vo februári 1917 Nemecko vyhlásilo vody v okruhu 200 míľ okolo britských brehov za vojnovú zónu. Oznámilo, že v tomto teritóriu si vyhradzuje právo potápať všetky lode, včítane neutrálnych bez výstrahy. Súčasne upozornilo, že nebude ručiť za životy posádok obchodných lodí. USA s Nemeckom okamžite prerušili diplomatické vzťahy. Cieľ 700 000 BRT Nemecko nikdy nedosiahlo, i keď v jarných mesiacoch 1917 sa k nemu blížilo. Rovnaké čísla vychádzali nemeckým ekonómom i v druhej svetovej vojne. Keďže Nemecko bolo samo vystavené námornej blokáde, postavilo dve obchodné ponorky, Deutschland a Bremen, ktoré úspešne pašovali potrebný tovar z USA až do ich vstupu do vojny. Deutschland bola schopná previezť 600 ton nákladu, bola jediná nemecká loď, ktorá v roku 1916 absolvovala obchodnú plavbu do USA. Bremen sa stratila v Atlantiku i s celou posádkou pri svojej prvej plavbe.
Druhá svetová vojna.
Nemecko.
Nemecko vstupovalo do vojny s 50 ponorkami, z ktorých bolo schopných bojového nasadenia asi 24. Pretože v bojovej oblasti mohlo byť vždy z celkového počtu nasadených maximálne tretina, druhá tretina bola v prístave a tretia tretina sa presúvala, reálne operovalo len 8 ponoriek. V počte výstavby ponoriek počas vojny Nemecko prekonalo všetky ostatné krajiny, keď postavilo viac ponoriek ako všetky ostatné mocnosti spolu (cca 1 100 kusov). Vývoj stavieb ponoriek z hľadiska konštrukcie i počtu bol neporovnateľný s akoukoľvek inou námornou mocnosťou. Účelom bolo prerušiť námorné dopravné spoje do Európy. Hlavne Veľká Británia na nich bola životne závislá. V prípade úspechu by USA vôbec nemohli zasiahnuť do vojny v Európe. Celý boj sa nazýval bitka o Atlantik. Straty nemeckých ponoriek boli vysoké. I keď sa údaje rozchádzajú dosahovali výšku až do 90% bojovo nasadených posádok. Z celkového počtu 40 000 príslušníkov ponorkového loďstva sa zúčastnilo bojov 32 000 námorníkov. Z nich sa nevrátilo asi 29 000. 25 000 z nich zahynulo a približne 4 000 bolo ranených a zajatých. Nemci dosahovali obrovské úspechy najmä kvôli nepripravenosti britskej protiponorkovej obrany, ako aj vďaka kvalite svojich ponorkových kapitánov ako boli Prien, Kretschmer, Schepke, Luth. 25 nemeckých kapitánov ponoriek dokázalo potopiť lode s tonážou 100 000 BRT a viac. Najviac lodnej tonáže potopil Kretschmer – 267 000 BRT a bojovú loď HMS Daring. V boji proti vojnovým lodiam v prvej fáze vojny, patria medzi ich úspechy potopenia lietadlovej lode HMS Courageous, bojovej lode HMS Royal Oak, lietadlová loď HMS Ark Royal unikla torpédovaniu len so šťastím, pre technické závady na nemeckých torpédach. Pri útoku na ňu došlo k predčasnému výbuchu a poškodeniu samotnej ponorky, prvej ktorú Nemecko stratilo.
Na začiatku zavedenia konvojov nemeckí kapitáni ponoriek potápali pri jednom útoku na konvoj i 7 lodí naraz. Vďačili za to hlavne slabému zabezpečeniu konvojov, kde na jeden konvoj pripadali len dve až tri sprievodné plavidlá. Tieto úspechy mohli byť oveľa vyššie nebyť technických problémov s torpédami. Torpéda mali elektromagnetické zapaľovače, ktoré mali explodovať, v momente keď torpédo plávalo pod loďou. Problém bol v tom že elektromagnetické pole nie je stále (čo vtedajší inžinieri a vedci nepoznali), a že torpéda nedokázali držať prednastavenú hĺbku. Veľkým problémom bolo preto správne nastaviť zapaľovače, čo malo za následok len 30% účinnosť torpéd. Problémy s torpédami Nemci vyriešili až roku 1943. Britská obrana sa postupne konsolidovala a ponorky sa dostávali do defenzívy. Obrovskú úlohu na oboch stranách zohrali odpočúvacie a dešifrovacie služby. V Spojenom kráľovstve Vládna služba pre šifry v Bletchey Parku, nazývaná tiež Ultra, ktorá sledovala a dešifrovala rozkazy pre U-booty a na druhej strane Beobachtungsdienst (alebo xB-dienst), ktorá rozlúštila britský kód Naval Cypher No. 3 a umožnila tak sledovať pohyby konvojov v Atlantiku. xB-dienst čiastočne rozlúštil i kód Naval Cypther No. 2 používaný pre vojnové lode. To malo za následok z jednej strany presúvanie trás konvojov, aby obišli vlčie svorky a z druhej presúvanie ponoriek do zmenených trás. Obrovskú úlohu na oboch stranách zohrala kontrarozviedka a rozviedka. Na strane spojencov, francúzsky odboj poskytoval Britom informácie o termíne vyplávania ponoriek. Hlavné ponorkové základne boli francúzske atlantické prístavy. Podobne aj Nemci získavali informácie o vyplávaní konvojov z východného pobrežia USA.
Ďalším významným medzníkom bolo získanie kódovacieho zariadenia Enigma. 9. mája 1941 sa Spojencom vzdala posádka ťažko poškodenej ponorky U-110, ktorej samodeštrukčné zariadenia zlyhali a Spojenci tak získali nepriateľskú ponorku so všetkým príslušenstvom vrátane šifrovacieho stroja Enigma a aktuálnych kódov. Angličania priznali, že boli schopní rozlúštiť všetky nemecké správy až v 70. rokoch.
Od začiatku roka 1942 začali byť eskortné lode vybavované vysokofrekvenčnými zameriavačmi rádiových signálov, High Frequency Direktion Finder, HF-DF. Nemci predpokladali zameriavanie z pozemných staníc, ale vzhľadom na čas, vzdialenosť a dobu spracovania tomu neprikladali význam. Aby mohli Nemci riadiť taktiku útokov vlčích svoriek museli kapitáni podávať pravidelné hlásenia o polohe, stave torpéd o počasí, predpokladanej dobe návratu atď.  To znamenalo že ponorky denne vysielali a tým sa prezrádzali. Eskortné lode dokázali ponorku lokalizovať skoro okamžite ak bola v blízkosti konvoja.
Taktika nemeckých ponoriek.
Začiatkom roku 1940 prišiel veliteľ ponorkového loďstva, admirál Dönitz s nápadom skupinových útokov ponoriek v noci na hladine. Vychádzal z úvahy, že ponorka na hladine je nezachytiteľná sonarom a opticky skoro nepozorovateľná, pretože vyčnieva iba 3 –  nad hladinou. To bola tzv. taktika vlčích svoriek. Rátal i s tým, že eskortné lode nemôžu dlhodobo prenasledovať odhalenú ponorku pretože konvoj bol vystavený útokom ďalších. Ponorky cez deň plávali na hladine za konvojom, prípadne čakali v predstihu, podľa hlásenia xB-dienst o polohe konvoja. Taktika fungovala, až do roku 1943 perfektne. Vlčie svorky sa skladali podľa situácie z 1025 členov. Nevýhoda bola, že počas plavby konvoja sa nie všetky ponorky stihli dostať ku konvoju. Prakticky to bola jedna dve ponorky, až pri pobreží sa počet zvýšil na päť až osem, no vtedy sa ku konvoju pripájali aj lode vyslané od cieľového pobrežia. Po nájdení konvoja sa ponorka držala v závese, a podávala informácie o pohybe. Ponorkové veliteľstvo oznamovalo priebežne ostatným ponorkám pohyb konvoja a navádzalo ponorky, ktoré boli schopné ho dostihnúť. Útoky boli podnikané v noci, väčšinou z hladiny a z tmavšej časti horizontu.
Druhé zlaté obdobie ponoriek začalo po vstupe USA do vojny, americká protiponorková obrana nebola absolútne pripravená. Dönitzom vyslané ponorky dostali rozkaz začať útoky pri americkom pobreží 13. januára 1942. Operácia bola nazvaná Paukenschlag (úder na bubon). Už 12. januára U-123 potopila pri Bostone prvú loď. Od 12. januára do 6. februára šesť ponoriek potopilo 163 000 BRT obchodnej tonáže. Pre ilustráciu všetky ostatné nemecké ponorky potopili v severnom Atlantiku za december 1941 5 000 BRT obchodnej tonáže. 
Ale v máji 1943 Nemecko utrpelo obrovskú porážku v bitke o Atlantik, stratilo v priebehu mesiaca neuveriteľných 60 ponoriek. Ukázalo sa, že technická konštrukcia bola pomýlená. Ponorky boli na hladine bezbranné a pod vodou pomalé. Eskortné stíhacie skupiny zložené z 45 torpédoborcov a eskortnej lietadlovej lode zvyčajne zatlačili ponorku pod hladinu a buď ju zničili pod vodou alebo prinútili vynoriť. 
Hitler mal fóbiu že Spojenci napadnú Nemcov v Nórsku a z toho dôvodu držal 21 ponoriek severne od Shetlandských ostrovov, jednej z najopustenejších oblastí na svete. Ďalších 20 ponoriek nariadil poslať do Stredozemného mora. V boji proti obchodným lodiam tu ponorky nezaznamenali nič významné. V boji proti vojnovým dokázali potopiť HMS Barham, lietadlové lode HMS Ark Royal a HMS Eagle, plávajúcu ponorkovú základňu HMS Medway a niekoľko krížnikov.
Priamu vinu na spomalení vývoja, nemeckých ponoriek malo nemecké najvyššie velenie na čele s Hitlerom, ktorý po porážke Francúzka považoval vojnu za vyhratú a na jar 1940 nariadil z ekonomických dôvodov zastaviť väčšinu vývojových zbrojných programov, kde nebol možný reálny výstup do jedného roka. Výsledkom bolo pozastavenie mnohých životne dôležitých programov, ako ponorky, prúdové lietadlá, radar atď.  na dobu 1,5 roka. 
Na konci vojny sa stalo neriešiteľným problémom obsadenie nových ponoriek, kríza nastala po 1. februári 1945, keď sovietska ponorka S-13 kapitána 3. stupňa Marineska torpédovala pri Gdansku pasažiersku loď Wilhelm Gustloff. Na lodi bolo prepravovaných 2 500 príslušníkov 2. ponorkovej flotily, (2 unterseeboot-lehrdivizon), ktorí mali byť posádkami nových ponoriek.
Nemecko potopilo ponorkami počas vojny 14 miliónov ton obchodnej tonáže a 190 vojnových lodí z toho 6 lietadlových. Stratilo 800 ponoriek, 90 % zo všetkých nasadených.Ku dnu kapitulácie malo Nemecko k dispozícii 300 ponoriek,čiastočne rozostavaných alebo už prebraných Kriegsmarine, všetky Waltrovho typu. Posledná nemecká ponorka sa vzdala 17. augusta 1945 v Mar del Plata. U-977 nadporučík Schaeffer. Celá posádka sa skladala z námorníkov ktorý prišli o celé rodiny. Išlo o typ VII-C, teda čln krátkeho dosahu ktorý v týchto vodách nemal čo robiť. Nikdy nebolo zverejnené čo vlastne do Argentíny po vojne doviezol.
Spojené kráľovstvo.
Protiponorková obrana.
Začiatkom 2. svetovej vojny urýchlilo zavedenie konvojov potopenie pasažierskej lode SS Athenia 2. septembra 1939 poručíkom Lempom z ponorky U-30.
Zlomom v boji proti vlčím svorkám a ponorkám bol všeobecne rozvoj radarov na lodiach i v lietadlách. Spojenci postupne rozširovali letecké hliadkovanie, až v roku 1943 pokryli celý Atlantik. Ponorka plávajúca na hladine mohla byť objavená hliadkujúcim lietadlom, alebo loďou a buď napadnutá, alebo zatlačená pod hladinu. Začiatkom roku 1943 boli vďaka dostatku vojnových lodí vytvorené eskortné stíhacie skupiny (eskortná lietadlová loď a 3 až 5 torpédoborcov), ktoré neboli viazané priamo na ochranu konvojov ale na ničenie odhalených ponoriek. Útoku niekoľkých torpédoborcov po neobmedzenú dobu skoro každá ponorka podľahla. Buď bola zničená pod vodou hlbinnými bombami, alebo sa jej vybili batérie a musela sa vynoriť. V delostreleckom boji nemohla odolať žiadnej vojnovej lodi. Akýkoľvek zásah do trupu bol pre ponorku smrteľný. Tým sa stali útoky na konvoje samovražednou vecou.
Konvoje.
Anglické námorníctvo už roku 1917 prišlo na to, že vytváranie konvojových zostáv obchodných lodí má dva účinky. Ponorky mali zlomok cieľov na potenciálne útoky, pretože hľadať na ploche oceánu konvoj je len o málo jednoduchšie ako hľadať jednu loď. Pravdepodobnosť nájdenia cieľa sa matematicky zvyšuje počtom lodí plávajúcich roztrúsene. Lode v konvojoch bolo navyše možné, pomerne dobre chrániť vojnovými loďami. Výsledkom bolo zostavovanie flotíl niekoľko desiatok obchodných lodí chránených eskortnými plavidlami. Išlo o zmes lodí, od torpédoborcov, korviet a fregát po lietadlové lode.
Konvoje sa skladali podľa potreby zvyčajne z niekoľkých desiatok nákladných lodí, ktoré plávali v niekoľkých radoch, po obvode chránili takúto formáciu eskortné lode. V strede konvoja plávala zvyčajne ďalšia eskortná loď, ktorej úlohou bolo napadať ponorky, ktoré prerazili vonkajšiu obranu. Existovali pomalé konvoje, tvorené loďami, ktoré dokázali vyvinúť rýchlosť aspoň 8,5 uzla. Lode v rýchlych konvojoch bývali niekedy aj dvakrát tak rýchle. Rýchlosť konvoja bola vždy určená maximálnou dosahovanou rýchlosťou najpomalšej lode. Problémom zostavovania rýchlych konvojov bola eskorta. Korvety a fregaty dosahovali rýchlosť maximálne 17 uzlov, pri akomkoľvek zdržaní neboli schopné konvoj dostihnúť. Preto ich ochranu mohli tvoriť iba torpédoborce, ale tých bol večný nedostatok. Spojenci nasadili v Atlantiku celkovo okolo 4 000 eskortných lodí. Pomer eskortných lodí a ponoriek v Atlantiku sa pohyboval 710 ku jednej ponorke.
Pre ponorky predstavoval konvoj zlomok z množstva cieľov a príležitostí na útok, v porovnaní s rovnakým množstvom roztrúsených lodí plávajúcich osamote. Výhodou konvojov bola i možnosť kryť najcennejšie lode (lietadlové, cisternové a transportné s dôležitým nákladom) v strede zostavy menej hodnotnými plavidlami na okraji. Okrajové lode boli zvyčajne prvým cieľom útokov, no eskortné plavidlá mali možnosť efektívne odrážať aj náhle útoky. Tým sa z konvojov stala pomerne účinná obrana pred ponorkami. Navyše po tom, čo Spojenci získali dostatočný počet protiponorkových plavidiel a založili stíhacie skupiny, ktoré neboli viazané priamo na ochranu konvoja, ale na vyhľadávanie nepriateľských ponoriek, nemecké ponorky už viac nedosahovali svoje úspechy tak ako na začiatku vojny.
Spojené Štáty.
USA do prvej svetovej vojny prakticky nezasiahli. Pri vstupe do druhej mali k dispozícii 112 ponoriek, ale 60 z nich bolo viac než 20 rokov starých a mnohé nemohli slúžiť ani na výcvik. Hlavným typom bola trieda ponoriek Salmon. Išlo o oceánsku ponorku o výtlaku 1 500 t, s akčným rádiom až 12 000 míľ. Počítalo sa s nasadením v Pacifiku proti Japonsku. Od roku 1943 začali mohutnú ofenzívu proti japonskej plavbe. Dokázali do konca vojny potopiť 4,9 milióna ton obchodnej tonáže a 260 vojnových lodí všetkých kategórií. To všetko pri strate 54 člnov. V roku 1945 sa japonská námorná doprava úplne zrútila.
U.S. Navy používalo vo vojne väčšinou ponorky triedy Gato a Balao, ku koncu vojny pribudla trieda Tench. Tieto ponorky patrili k najlepším na svete z hľadiska vybavenia pre pobyt posádky. Mali napríklad automatické práčky a sprchy, o čom sa napríklad na nemeckých ponorkách nikomu ani nesnívalo. Ich najzávažnejším problémom boli ale veľmi poruchové torpéda, s nespoľahlivými magnetickými a kontaktnými zapaľovačmi. Tieto problémy následne priviedli Japoncov k trestuhodnému zanedbaniu protiponorkovej ochrany. Po nečakanom vyriešení týchto problémov tak Japoncom skokom narástli straty a ani promptné vytvorenie protiponorkových jednotiek, ktoré sa vyznačovali veľkou efektivitou (tzv. kaibokany), už situáciu nezvrátilo.
Hlavnou príčinou ich úspechov v čase, keď omnoho dokonalejšie nemecké ponorky boli prenasledovanými obeťami, spočívala v katastrofálnej úrovni japonskej obrany. Je zarážajuce že Japonsko, ostrovný štát závisly na námornych komunikáciach takto zanedbal obranu. V ponorkovom loďstve sa tradovala historka, i keď nepravdivá, o americkej ponorke, ktorá potopila japonskú loď v lodenici keď ju spúšťali na vodu. Ale svedčí to o rozsahu sebavedomia a skutočnej nadvlády ponoriek. Katastrofou bola úroveň amerických torpéd, nedokázali držať hĺbku, bežne sa ponárali až o hlbšie. Zlyhávali im zapaľovače a nedokázali držať smer. Jeden z najlepších kapitánov O. Kane bol potopený vlastným torpédom, ktoré zmenilo smer o 180°.Ponorka Tang, Kane prežil a z mora ho vylovila japonská eskortná lod.
Jedným z najväčších úspechov amerických ponoriek bolo potopenie lietadlovej lode Šinano, vtedy najväčšej na svete (68 000 BRT).Pri plnom výtlaku 72 000 BRT. Bola zasiahnutá salvou 6 torpéd z ponorky USS Archer-Fish, korv. kpt. Enright, ani jej kapitán nevedel, čo torpédoval, nahlásil potopenie eskortnej lietadlovej lode. Bola to najväčšia loď potopená ponorkou v histórii.
Japonsko.
Cisárske Japonsko vstupovalo do vojny s 68 ponorkami, ale tretina bola prakticky nepoužiteľná. Vzhľadom na rozlohu Pacifiku a teda jeho nemožnosť stráženia, Japonci sa nikdy nevenovali systematicky boju proti obchodným lodiam. Japonské ponorky technicky zaostávali z hľadiska technických vlastností pod hladinou, ako aj kvôli vysokej hlučnosti. V rýchlosti na hladine však patrili k svetovej špičke. Ich hlavnou devízou bola kvalita torpéd, vz. 93 v tom čase bezkonkurenčne najlepšie na svete. Torpédo dosahovalo pri dosahu 10 míľ rýchlosť 36 uzlov a bojovú náplň TNT. Akékoľvek iné torpédo presahovalo výkonmi dvojnásobne. Preto preferovali riskantné útoky na vojnové lode a špeciálne úlohy. Japonská stavba ponoriek sa v priebehu vojny dosť odlíšila od ostatných námorných mocností. Velenie malo obrovský problém zásobovať posádky odrezaných posádok na tichomorských ostrovoch, pre americkú námornú a leteckú blokádu prichádzalo do úvahy jedine zásobovanie ponorkami. Preto sa japonské námorníctvo zameralo na stavbu špeciálnych ponoriek určených na zásobovanie, nosičov samovražedných torpéd Kaiten a nosičov lietadiel. Postavili 4 najväčšie ponorky na svete o výtlaku 6 500 ton. Boli určené ako nosiče malých hydroplánov nesených v špeciálnych puzdrach (vodotesných hangároch) na palube, každá loď niesla 3 takéto lietadlá. Mali vyplávať zo Singapuru v auguste 1945 a z Karibského mora napadnúť Panamský prieplav. Operáciu zmarila kapitulácia Japonska.
Japonci dosiahli najväčšie úspechy v boji proti vojnovým lodiam v priebehu bitky o Guadalcanal. 10. septembra 1942 o 14:45 vystrelila ponorka I-19, poručíka Kinašiho, salvu 6 torpéd proti americkému zväzu TF-19, kontraadmirála Noyesa. Dve zasiahli lietadlovú loď USS Wasp, jedno torpédoborec USS O. Brien, štvrté novú radovú loď USS North Carolina. Prvé dve lode boli stratené, tretia ťažko poškodená. Táto akcia je považovaná za jeden z najúspešnejších ponorkových útokov počas vojny.
Posledným veľkým úspechom bolo potopenie ťažkého krížnika USS Indianopolis v noci z 29. júla na 30. júla 1945 ponorkou I-58, korvetného kpt. Hašimota. Loď bola potopená po tom ako na Tiniane vyložila kľúčové súčiastky atómovej bomby Little Boy. Uránovú náplň. Katastrofu neprežilo 883 členov posádky, z toho najmenej 500 v dôsledku zlyhania americkej organizácie záchranných prác. 
Japonsko stratilo počas vojny 130 ponoriek, ktoré dokázali potopiť 3 lietadlové lode, 2 krížniky, 7 torpédoborcov ale len 900 000 BRT tonáže obchodných lodí.
Taliansko.
Taliansko vstupovalo do vojny s druhou najväčšou ponorkovou flotilou na svete, hneď po ZSSR, malo 115 člnov. Pri návšteve Hitlera Mussolini predviedol vynorenie 100 ponoriek naraz. Talianske vojnové loďstvo bolo podľa Washingtonských zmlúv z roku 1923 štvrté najväčšie na svete a jedno z najmodernejších. Podobne ako väčšina talianskych vojsk počas vojny, aj talianske ponorkové loďstvo na svojich protivníkov nedostačovalo. Napr. pri prvom stretnutí hlavných síl v bitke pri myse Stilicho, medzi briskou stredomorskou flotilou sa Taliani po prvých výstreloch dali na útek. 
V hladinových lodiach predstavovali talianske konštrukcie v mnohých smeroch svetovú špičku, ale v ponorkách patrili k najhorším. Problémom boli i vnútorné vzťahy v posádkach, napr. strava sa varila v kategóriach pre dôstojníkov, poddôstojníkov a mužstvo zvlášť, čo bolo na nemeckej ponorke nepredstaviteľné. Úspechy, ktoré dosiahla ponorková flotila boli dielom niekoľkých jednotlivcov. Hlavne z 10. ľahkej torpédovej flotily v La Spezie,MAS, jej časťou bol potápačský oddiel určený k obsluhe „živých torpéd“. Bolo to upravené torpédo, na ktorom sedeli obkročmo dvaja potápači a riadili ho. Výzbroj tvorila prísavná mína s bojovou hlavicou TNT. Ku cieľu, čo bola vždy nepriateľská základňa boli dopravení ponorkou, zvyčajne to bola Sciré. Velil jej jeden z najlepších kapitánov, knieža Borghese. 19. decembra 1941 uskutočnili svoju najslávnejšiu akciu. Tri torpéda vnikli do Alexandrijského prístavu a umiestnili nálože pod radové lode HMS Valiant, HMS Queen Elisabeth a tanker. Lode klesli na dno, ale pre malú hĺbku im zostali paluby nad hladinou. Bol to jeden z najväčších úspechov talianskeho námorníctva. Všetci šiesti potápači akciu prežili a skončili v zajatí. Námorný kapitán Morgan, veliteľ Valiantu v r.1944 pripol veliteľovi útoku, poručíkovi de La Penne, najvyššie talianske vyznamenanie, Medaila Di Oro za túto akciu. Morgan v tom čase bol kontradmirál a veduceho spojeneckej misie pri talianskej vláde. Briti ich stratu tajili až do konca vojny. Oznámil ju W. Churchil v parlamente po kapitulácii Talianska. Tento útok mal za následok, že i námorné mocnosti, ktoré sa na podobné bojové prostriedky dívali prezieravo začali ich vývoj. Prvé z nich bolo Spojené kráľovstvo a Nemecko.
47 talianskych ponoriek zaujalo postavenia už deň pred vyhlásením vojny, výsledok bol katastrofálny, potopili starý krížnik Calypso, jednu cisternovú loď ale šesť ich bolo ihneď stratených. Pretože v Stredomorí nedosahovali žiadne úspechy, na žiadosť Mussoliniho sa pripojili do bitky o Atlantik. Operovala tam i najúspešnejšia talianska ponorka Da Vinci. Dokázala potopiť podľa rozdielnych údajov 12 alebo 17 lodí. Mnohí kapitáni si neúspechy vynahradzovali v hláseniach. Rekord vedie korvetný kapitán Enzo Grossi, ponorka Barbarigo, ktorý podľa vlastných slov 20. mája 1942 potopil radovú loď triedy Maryland a v októbri radovú loď Mississipi o výtlaku 34 000 BRT. V skutočnosti vystrelil salvu torpéd na HMS Petunia, o výtlaku 915 BRT, ktorú aj tak nezasiahol. Od Nemcov dostal Rytiersky kríž a bol mimoriadne povýšený. V skutočnosti potopil za celú kariéru dve obchodné lode. Celkove za podobné výkony dostali Rytierske kríže traja talianski kapitáni. Seekriegsleitung o týchto hláseniach veľmi pochybovala, ale vzhľadom na vojnovu spoluprácu sa tvárila, že im verí. V prvom polroku 1942 potopili talianske ponorky v celom Stredomorí jednu neutrálnu loď. O príčinách výkonov talianskeho loďstva sa dodnes diskutuje. Na mori sa niet kde skryť a ťažko utiecť. Taliansko stratilo v bojoch 84 ponoriek, jeho prínosom boli spomínané živé torpéda.
Studená vojna.
Na konci druhej svetovej vojny námorné mocnosti znovu považovali ponorkové nebezpečenstvo za vyriešené. Až skúšky ukoristených Waltrowých ponoriek nemeckej výroby ich presvedčili ako sa mýlili. Zlomom bolo hlásenie kapitána Schnee o jeho poslednej bojovej plavbe. Vývoj sa uberal dvoma smermi, klasickými a nukleárnymi.
Atómové ponorky boli od začiatku 50. rokov konštruované v dvoch kategóriach, ako strategické nosiče nukleárnych rakiet, alebo ako útočné, určené k boju proti strategickým ponorkám a hladinovému loďstvu. Strategická atómová ponorka je nosičom balistických rakiet, podľa typu 1624 kusov. Súčasné disponujú viacerými nezávisle navádzanými hlavicami. To znamená, že strategická ponorka je po odpálení schopná zasiahnuť desiatky cieľov.
V priebehu 60. rokov nastal obrovský rozvoj sovietskeho ponorkového loďstva. Sovietske loďstvo malo na prelome 60. a 70. rokov v operačnej službe zhruba 180 atómových ponoriek. Ich technické parametre sú dodnes tajné, podľa veľmi nespoľahlivých zdrojov sa hĺbka ponoru pohybuje od 500 do 2000 metrov, rýchlosť okolo 30 uzlov. Trup je skonštruovaný z titánových zliatin. Ich hlavnou základňou bol Murmansk v Severnom a Vladivostok v Tichom oceáne, bojovou zónou bola oblasť severne od Bahamských ostrovov po Grónsko. Z tejto oblasti boli schopné zasiahnuť raketami zhruba polovicu územia USA. Ich druhá operačná zóna bola východný Pacifik, pri pobreží Kalifornie.
Bojovou zónou amerických strategických ponoriek bola hlavne Arktída, Barentsovo more a východný Pacifik. Hlavnou základňou bol Norfolk. Druhou bojovou zónou bol Indický oceán kde mohli zaútočiť na ciele v južných oblastiach ZSSR. Základňou bol ostrov Diego Garcia. Američania to dodnes verejne nepriznali. Snahou oboch mocností bolo sledovať strategické ponorky nepriateľa a lokalizovať ich polohu. V praxi to znamenalo, že americké útočné ponorky čakali v Barentsovom mori na svojich sovietskych protivníkov, ktorí vyplávali z Murmanska a sledovali ich v tesnom závese. Druhá možnosť bola čakať ponorky v Dánskom prielive. Filozofia spočívala o tom, že lokalizovanú strategickú ponorku je možné zničiť kým odpáli strategické rakety. Najväčšia konfrontácia oboch mocností hrozila v priebehu kubánskej krízy. Po zastavení sovietskych lodí s nákladom rakiet Američania objavili sovietsku ponorku, ktorá lode chránila. Na rozkaz prezidenta Kennedyho ju americký torpédoborec prinútil vynoriť sa. Až v roku 2000 Rusi priznali, že ponorky boli dve, pričom druhá sa zdržiavala vo vzdialenosti , na dostrel od amerického zväzu lodí. Posledné plavidlo potopené ponorkou do dnes, je argentínsky krížnik ARA General Belgrano potopený britskou ponorkou HMS Conqueror počas vojny o Falklandské ostrovy.
Súčasnosť.
Klasické ponorky majú oproti atomóvým výhodu v tichom chode. Slabinou atómovych ponoriek je vysoká hlučnosť sposobovaná čerpadlami na chladenie reaktora, zvuk sa totiž pod vodou šíri 5x lepšie ako vo vzduchu. Sučasné klasické ponorky sú postavené z hlinníkových zliatin aby neindukovali magnetické pole, tým su odolné proti meraniu magnetických anomálii, MAD. V súčasnosti je naväčší exportér klasických ponoriek Nemecko. Ponúka typ XX7 poháňaný univerzálnym palivovým článkom na vodík. Je považovaný za najlepšiu klasickú ponorku na svete.

</doc>
<doc id="190513" url="https://sk.wikipedia.org/wiki?curid=190513" title="Zvislosť">
Zvislosť

Zvislosť alebo vertikálnosť je kolmosť na vodnú hladinu. Opakom je vodorovnosť.

</doc>
<doc id="190515" url="https://sk.wikipedia.org/wiki?curid=190515" title="Vertikálnosť">
Vertikálnosť



</doc>
<doc id="190517" url="https://sk.wikipedia.org/wiki?curid=190517" title="Zvislý">
Zvislý



</doc>
<doc id="190518" url="https://sk.wikipedia.org/wiki?curid=190518" title="Vertikálny">
Vertikálny



</doc>
<doc id="190521" url="https://sk.wikipedia.org/wiki?curid=190521" title="Carnival of Rust">
Carnival of Rust

Carnival of Rust je druhý album fínskej rockovej skupiny Poets of the Fall. Album vyšiel 12. apríla 2006 vo Fínsku, 12. septembra vo Švédsku, v októbri 2006 vyšiel v Austrálii, Rusku a na Ukrajine. 20. apríla 2007 vyšiel v Nemecku. 
Vo Fínsku sa tento album hneď dostal v rebríčkoch do prvej štyridsiatky a udržal sa v nich 26 týždňov. 24. mája 2006 získal tento album vo Fínsku zlato a platinu získal 11. decembra toho istého roku.

</doc>
<doc id="190524" url="https://sk.wikipedia.org/wiki?curid=190524" title="Christian Urvoy de Portzamparc">
Christian Urvoy de Portzamparc



</doc>
<doc id="190527" url="https://sk.wikipedia.org/wiki?curid=190527" title="Černivci">
Černivci



</doc>
<doc id="190528" url="https://sk.wikipedia.org/wiki?curid=190528" title="Cestoviny">
Cestoviny



</doc>
<doc id="190529" url="https://sk.wikipedia.org/wiki?curid=190529" title="Bruno Zevi">
Bruno Zevi

Bruno Zevi (* 22. január 1918, Rím – † 9. január 2000, Rím) bol taliansky architekt, redaktor, historik architektúry a profesor.
Zevi bol dôrazným kritikom modernej architektúry a postmodernizmu. V roku 1944 založil spolok ekologickej architektúry (APAO). V roku 1945 sa stal profesorom dejín architektúry na univerzite vo Venice. Neskôr sa stal profesorom na univerzite v Ríme a členom medzinárodnej akadémie architektov (IAA) v Sofii, Bulharsku. 
Bol aktívnym členom taliansko – židovskej komunity a od roku 1955 až do svojej smrti v roku 2000 bol redaktorom vlastného magazínu "L´Architettura, cronaga a storia".

</doc>
<doc id="190531" url="https://sk.wikipedia.org/wiki?curid=190531" title="Súhlasné uloženie">
Súhlasné uloženie



</doc>
<doc id="190534" url="https://sk.wikipedia.org/wiki?curid=190534" title="Anuše Ansariová">
Anuše Ansariová



</doc>
<doc id="190535" url="https://sk.wikipedia.org/wiki?curid=190535" title="Bruno Taut">
Bruno Taut

Bruno Taut, celým menom Bruno Julius Florian Taut (* 4. máj 1880, Kráľovec, Nemecko – † 24. december 1938, Istanbul, Turecko) bol nemecký architekt, urbanista a predstaviteľ expresionizmu. Bol priekopníkom v používaní kombinácie skla, kovov a betónu. Tautovou najznámejšou stavbou je budova skleneného pavilónu s dúhovou kupolou "„Glass Hause“" z roku 1914, ktorú navrhol pre výstavu v Cologne.
Po skončení vysokej školy nastúpil na odbornú školu konštrukčného dizajnu v Kráľovci. Po jej ukončení v roku 1901 z času na čas praxoval v architektonickej kancelárii, až sa v roku 1904 zamestnal u Theodora Fischera. V roku 1908 bol v Berlíne, kde spolu s Fischerom navštevovali prednášky urbanistického plánovania na tunajšej univerzite. V roku 1910 si so svojim bratom, Maxom Tautom, otvorili vlastnú kanceláriu v Berlíne, kde si udržiaval produktívnu prax až do nástupu prvej svetovej vojny. Trvalý dopad na Tautovu tvorbu mal výlet do Anglicka, ktorý mu odporučil architekt Herman Muthetius, kvôli pochopeniu zmien v mestskej zelene. Tautova náklonnosť k socializmu mu pred prvou svetovou vojnou bránila v rozkvete.
Po vojne bol Taut vďaka svojim teóriám a dizajnom označený za vedúcu osobnosť "„novej objektívnej architektúry“". V rokoch 1912 až 1915 dokončil projekty dvoch bytových domov v Magdeburgu, ktoré boli priamo ovplyvnené humánnym funkcionalizmom a urbanistickým riešením mestskej zelene. Po prvej svetovej vojne odišiel na krátke obdobie do Moskvy a po návrate publikoval dielo Glass Chain (sklenená reťaz). Od roku 1921 do roku 1923 zastával post hlavného architekta mesta Magdeburg, kde pokračoval vo svojej práci, navrhovaní obytných štvrtí.
V roku 1924 sa stal vedúcim spoločnosti GEHAG (táto spoločnosť stále existuje, ako prejav úcty Brunovi Tautovi si za logo spoločnosti vybrala podkovu), ktorá sa zaoberala výstavbou bytov. Taktiež navrhol niekoľko veľkých vydarených obytných komplexov („Goiss – Siedlungen“) v Berlíne. Predovšetkým obytný komplex „Hufeisensiedlung“ v tvare podkovy z roku 1925, ktorý lemuje rybník a návrk komplexu „Onkel – Toms Hutt“ z roku 1926 v Zehlendorfe. Návrhy obsahovali kontroverzné moderné strechy, prirodzené osvetlenie, prevetrávanie, záhrady a veľkorysé vymoženosti ako plyn, elektrické osvetlenie a kúpelne. Kritici z politických strán sa sťažovali, že tieto komplexy sú príliš skvostné pre "„obyčajných ľudí“". Progresívny primátor Berlína Gustav Böss ich hájil tým, že tvrdil: "„…Snažili sme sa znížiť štandard vyššej spoločnosti…“".
V rokoch 1932 a 1933 pracoval Taut v Sovietskom zväze a vo februári 1933 sa vrátil domov, kde však bolo nepriaznivé politické prostredie, pretože nacistická strana získala na sile. Opustil Nemecko, najskôr odišiel do Švajčiarska, potom do Takasi v Japonsku, kde vytvoril tri významné knihy o japonskej kultúre a architektúre a taktiež vyrábal nábytok.
V roku 1936 sa presťahoval do Turecka, kde pôsobil až do svojej predčasnej smrti v roku 1938. Pracoval tu na katedre architektúry Univerzity výtvarného umenia. Navrhol množstvo vzdelávacích budov v Ankare a Trabzone pre turecké ministerstvo školstva. Z nich najvýznamnejšie budovy sú fakulta jazykov, dejín a geografie na ankarskej univerzite, Ankara Atatűrk High School“ a Trabzonskej vysokej škole. Tautova posledná práca, mesiac pred jeho smrťou, bol katafalk, použitý pri pohrebe Mustafa Kemal Atatürka, ktorú dokončil 21. novembra 1938 v Ankare.
Taut mal túžbu zjednotiť miestne architektonické črty miesta kde žil, ako v Japonsku alebo v Turecku, kde architektonická prax nadviazala na jeho vlastné tradície s modernou myšlienkou v architektúre a umení. Bol prvým modernistickým architektom, ktorý dal vo svojich projektoch významné miesto farbe. Vo svojej prvej významnej zákazke, ktorou bolo sídlisko „Falkenberg“ v roku 1912 v Berlíne použil pôsobivo sa prekrývajúce farby. Táto stavba sa stala známa ako „Paint box Estate“. V roku 1914 navrhol „Glass Hause“, ktorý mal tiež žiarivé farby. Tautova odlišnosť od jeho modernistických vrstovníkov nebola nikdy jasnejšia ako v roku 1927 na „Weissenhofsiedlung“ bytovej výstavbe v Stuttgarde. Na dome „číslo 19“ boli použité základné farby, na rozdiel od kontrastného čisto bieleho prístupu Mies van der Roha, Le Corbusiera alebo Waltera Gropiusa.

</doc>
<doc id="190538" url="https://sk.wikipedia.org/wiki?curid=190538" title="Pavlačový dom rímskokatolíckej fary v Žiline">
Pavlačový dom rímskokatolíckej fary v Žiline

Ružičkov dom - pavlačový dom rímskokatolíckej fary v Žiline (1931) patrí medzi realizácie architekta Michala Maximiliána Scheera.
Budovu dala postaviť rímskokatolícka farnosť pod vedením Tomáša Ružičku, farára a starostu Žiliny ako chudobinec. Má štyri podlažia, zadná časť budovy sa oproti uličnej časti posúva vyššie o jedno podlažie, po svahu sa dostávame hore popri dome širokým schodišťom s podestami.
Dom má pôdorys polovice nepravidelného šesťuholníka, celá hmota je členená razantnými pavlačmi, presvedčivo vložená do prudkého svahu medzi dvomi paralelnými ulicami. V každom podlaží umiestnil Scheer dispozične rôzne usporiadané jednoizbové byty s kuchyňou a príslušenstvom ( predsieň, komora, wc a kúpeľňa je spoločná pre štyri byty). Uprostred domu je schodište, jeho hmota pretína otvorené pavlače na vonkajšej strane budovy, z nich je prístup do bytov.
Hladká plocha stien, dlhé pavlače, veľké nárožné presklenie, kovové rúrkové zábradlia a výrazná horizontalita celej kompozície sú známe atribúty modernej funkcionalistickej architektúry.
Objekt sa nachádza medzi ulicami Predmestská a Vojtecha Spanyola. V minulosti slúžil potrebám žilinskej farnosti a obývali ho rádove sestry. V súčasnosti je prázdny a čaká na stavebnú rekonštrukciu.

</doc>
<doc id="190539" url="https://sk.wikipedia.org/wiki?curid=190539" title="Pavlačový dom rímsko katolíckej fary">
Pavlačový dom rímsko katolíckej fary



</doc>
<doc id="190542" url="https://sk.wikipedia.org/wiki?curid=190542" title="James Alton McDivitt">
James Alton McDivitt

James Alton „Jim“ McDivitt (* 10. jún 1929, Chicago, Illinois, USA – † 13. október 2022, Tucson, Arizona) bol americký astronaut NASA, skúšobný pilot, pilot Vzdušných síl USA a letecký inžinier. Velil misiám Gemini 4 a Apollo 9. 
Životopis.
Mladosť a výcvik.
Po základnej a strednej škole zakončenej maturitou bol povolaný do armády k americkému vojenskému námorníctvu. Po nevyhnutnom výcviku bol odoslaný do kórejskej vojny, kde lietal na stíhačkách F-80 a F-86. Po návrate do Štátov lietal ďalej, potom sa rozhodol študovať. Zapísal sa na michiganskú univerzitu, katedru leteckého inžinierstva a za tri roky mal diplom inžiniera. Potom pokračoval v štúdiu na škole testovacích pilotov na základne Edwards, kde sa zoznámil s ďalším budúcim kozmonautom Whitom a stal sa v hodnosti kapitána testovacím letcom. V roku 1962 sa dostal do NASA do skupiny kozmonautov pripravujúcich sa na program Gemini.
Po letu s Gemini bol zaradený do záložnej posádky Apolla 1, stratil pri nešťastí svojho priateľa Whitea a letu sa dočkal až s Apollom 9. Letel dvakrát, pričom vo vesmíre strávil 14 dní.
Lety do vesmíru.
Pri prvom lete na Gemini 4 letel s kozmonautom a priateľom Edwardom Whitom. Štartovali z kozmodrómu na myse Canaveral v júni 1965 ako 14 loď zo Zeme. Zem obleteli 62 krát a pristáli asi od Bahamských ostrovov. Druhý a tiež posledný let absolvoval na lodi Apollo 9. Bol na nej veliteľom, v posádke mal kozmonautov Davida Scotta a Russela Schweickarta. Počas 10 denného letu na orbite Zeme skúšali systémy lode pre pokračovanie programu Apollo k pristátiu na Mesiaci. Pristáli na hladine Atlantického oceánu.
Po letoch.
Stal sa z neho armádny generál a od septembra 1969 do augusta 1972 riadil kozmické lety z Strediska pilotovaných letov. Potom z armády aj NASA odišiel do rodného Chicaga, kde sa stal prezidentom Pullman Standart Company. V roku 1993 bol viceprezidentom Rockwell International Corp. vo Washingtone, D. C. Zomrel v roku 2022 v spánku obklopený rodinou a priateľmi vo veku 93 rokov.

</doc>
<doc id="190543" url="https://sk.wikipedia.org/wiki?curid=190543" title="James McDivitt">
James McDivitt



</doc>
<doc id="190544" url="https://sk.wikipedia.org/wiki?curid=190544" title="James A. McDivitt">
James A. McDivitt



</doc>
<doc id="190545" url="https://sk.wikipedia.org/wiki?curid=190545" title="Thomas P. Stafford">
Thomas P. Stafford

Thomas Patten „Tom“ Stafford (* 17. september 1930, Weatherford, Oklahoma, USA† 18. marec 2024, Satellite Beach, Florida) bol americký astronaut NASA, skúšobný pilot a dôstojník Vojenského letectva USA. Bol jedným z 24 astronautov, ktorý v rámci programu Apollo leteli k Mesiacu. V rokoch 1969 až 1971 pôsobil aj ako vedúci úradu astronautov ("Chief of the Astronaut Office"), ako sa oficiálne nazývala pozícia šéfastronauta.
Životopis.
Narodil sa vo Weatherforde v Oklahome. Po absolvovaní štúdia na United States Naval Academy bol Stafford prijatý do Vojenského letectva USA, kde lietal na stíhačkách F-86 Sabre a potom sa stal skúšobným pilotom. Školu skúšobných pilotov absolvoval s výborným prospechom a ihneď v nej zostal ako učiteľ. Pre budúcich letcov napísal dve učebnice mladých pilotov. V roku 1962 ho vybrali za astronauta NASA a v roku 1965 letel na palube Gemini 6A a v roku 1966 v Gemini 9A. Kvôli jeho typickému oklahomskému prízvuku mu vraj často nerozumela ani jeho žena a kamarát astronaut Gene Cernan mu dal prezývku „Mrmloš“. V roku 1969 velil Apollu 10, druhej misii s ľudskou posádkou na obežnú dráhu Mesiaca. Tu spolu s Genom Cernanom ako prvý letel s lunárnym modulom Apollo na obežnej dráhe Mesiaca a zostúpil s ním do výšky 14 km nad povrchom. 
V roku 1975 bol Stafford veliteľom kozmickej lode Apollo v rámci misie Apollo-Sojuz, prvého spoločného kozmického letu Spojených štátov a Sovietskeho zväzu. V tom čase bol brigádnym generálom a stal sa prvým generálom, ktorý letel do vesmíru. Bol tiež prvým členom svojho ročníka námornej akadémie, ktorý si pripol prvú, druhú a tretiu hviezdu generálneho dôstojníka. Vo vesmíre uskutočnil celkovo šesť stretnutí a zaznamenal 507 hodín kozmického letu. Stafford patril medzi veľkých priaznivcov spolupráce amerických a sovietskych kozmonautov, pričom medzi ruskými kolegami mal mnoho priateľov a tiež často cestoval do ZSSR. Natrvalo sa spriatelil s kozmonautom Alexejom Leonovom, ktorý sa stal krstným otcom jeho mladších detí. Stafford dokonca predniesol na Leonovovom pohrebe v októbri 2019 smútočný prejav v ruštine.
Po odchode z NASA v roku 1975 bol najprv veliteľom skúšobného strediska vojenského letectva na Edwardsovej základni v Kalifornii a potom odtiaľ odišiel do Washingtonu, D. C., kde sa stal zástupcom náčelníka štábu pre výskum, vývoj a akvizície. V roku 1979 odišiel do dôchodku v hodnosti generálporučíka. Stafford lietal na viac ako 120 typoch lietadiel s pevnými a rotujúcimi nosnými plochami a na troch typoch kozmických lodí. Po smrti Wallyho Schirru, Gena Cernana a Johna Younga bol posledným žijúcim členom posádky Gemini 6A, Gemini 9A a Apolla 10. Zomrel v roku 2024 vo veku 93 rokov na rakovinu pečene v opatrovateľskom dome v Satellite Beach na Floride.
V roku 1993 bolo v jeho rodnom meste Weatherford v Oklahome založené Stafford Air &amp; Space Museum. Pôvodne len dve miestnosti sa rozrástli na viac ako 5 850 m² priestoru pre artefakty. Je pobočkou Smithsonian Institution a je jediným múzeom na svete, v ktorom sa nachádzajú skúšobne odpálené motory, ktoré boli použité vo vesmírnych pretekoch: americký motor F-1 a sovietsky NK-33. V múzeu sa tiež nachádza kozmická loď Gemini 6, s ktorou letel spolu so Schirrom na stretnutie s Gemini 7.

</doc>
<doc id="190546" url="https://sk.wikipedia.org/wiki?curid=190546" title="Thomas Stafford">
Thomas Stafford



</doc>
<doc id="190548" url="https://sk.wikipedia.org/wiki?curid=190548" title="Tom Stafford">
Tom Stafford



</doc>
<doc id="190553" url="https://sk.wikipedia.org/wiki?curid=190553" title="Intel Pentium 2">
Intel Pentium 2



</doc>
<doc id="190556" url="https://sk.wikipedia.org/wiki?curid=190556" title="USS Defiant (NX-74205)">
USS Defiant (NX-74205)

USS Defiant (NX-74205) je fiktívna loď z rovnako pomenovanej triedy lodí, ktorú dostal k dispozícii komandér Benjamin Sisko, veliteľ stanice Deep Space Nine v tretej sérii sci-fi seriálu . Už od svojej prvej misie, prieskumnej výpravy do Kvadrantu Gama, bol Defiant vybavený romulánskym maskovacím zariadením, ktoré Romuláni Spojenej federácii planét poskytli výmenou za získané informácie. Neskôr zišlo z toho, že by ho Federácia musela vrátiť.
Po zničení prvého Defiantu bol nahradený inou ľoďou rovnakej triedy. Volala sa USS Sao Paulo (NCC-75633), no posádka dostala zvláštne povolenie od Hviezdnej flotily premenovať ju na Defiant.
Trieda Defiant.
Trieda Defiant je prvou triedou bojových lodí Federácie. Zatiaľ čo vojnu s Klingónmi a Romulánmi Federácia vybojovala s loďami vedeckými a prieskumnými, po stretnutí s Borgami velenie Hviezdnej flotily uznalo potrebu existence bojových lodí. Trieda Defiant bola prvou z nich (aj keď je Defiant v seriáli oficiálne označený ako eskortná loď).
Hmotnosť Defiantu je asi 355 000 ton, posádka má približne 40 členov, ktorí pracujú na 4 palubách. Na dľžku meria 120 metrov. Loď je vybavená počítačovým systémom LCARS, 4 pulsnými phasery a 2 odpaľovačmi fotónových a kvantových torpéd.
Jeho cestovná rýchlosť je warp 6, maximálna je warp 8. Loď môže 12 hodín letieť kritickou rýchlosťou warp 9,982.

</doc>
<doc id="190557" url="https://sk.wikipedia.org/wiki?curid=190557" title="NexGen">
NexGen

NexGen bola americká firma sidliaca v Milpitas v Kalifornii, ktorá produkovala x86 kompatibilné procesory. Podobne ako napríklad Cyrix nemal NexGen vlastné výrobné kapacity a výrobu zveril firme IBM. NexGen v roku 1996 odkúpila firma AMD.
NexGen založil Thomas Thampy a bola financovaná firmou Compaq. Thomas mal plán vytvoriť klony Intel procesorov i386. Na vývoji sa podieľali inžinieri ako Mack McFarland, Dave Stiles, Greg Favor a Korbin Van Dyke.

</doc>
<doc id="190560" url="https://sk.wikipedia.org/wiki?curid=190560" title="Pavlačový dom rímskokatolíckej fary">
Pavlačový dom rímskokatolíckej fary



</doc>
<doc id="190561" url="https://sk.wikipedia.org/wiki?curid=190561" title="Cyrix">
Cyrix

Cyrix bola americká spoločnosť, založená v roku 1988 v meste Richardson v Texase, špecializujúca sa ako dodávateľ vysokovýkonných matematických koprocesorov pre systémy 286 a 386. Založili ju bývalí členovia firmy Texas Instruments a mali dlhodobé problémy so vzťahmi s pôvodnou firmou.
11. novembra 1997 sa firma spojila s National Semiconductor.

</doc>
<doc id="190562" url="https://sk.wikipedia.org/wiki?curid=190562" title="Juraj Chorvát (architekt)">
Juraj Chorvát (architekt)

Ing. arch. Juraj Chorvát (* 23. apríl 1895, Veličná – † 21. september 1955, Bratislava) bol slovenský architekt.
Život.
Narodil sa vo Veličnej, okres Dolná Kubín. Jeho otec Juraj Chorvát (učiteľ), matka: Katarína Chorvátová (rod. Križková). Študoval na Vysokej škole architektúry a pozemného staviteľstva pri ČVUT v Prahe. Od roku 1923 vyučoval na Priemyselnej odbornej škole stavebnej v Bratislave, neskôr bol riaditeľom ústavu v Prešove, kde boli jeho žiakmi aj L. Beisetzer a V. Vilhan. Koncom štyridsiatych rokov sa vrátil do Bratislavy, kde pôsobil ako odborný inšpektor a prednosta Vyššej školy staviteľskej.
Tvorba.
Školy.
Prispel k výstavbe prvých funkcionalistických škôl na Slovensku, napriek tomu, že ich architektonický výraz nedosahuje úroveň napríklad Smetanových škôl v Bratislave, v dispozičnom riešení je jeho prínos nepopierateľný a jeho školy sa stali v tridsiatych rokoch vzorom pre ľudové a meštianske školy na Slovensku.
Administratíva.
Administratívne stavby, roľnícke vzájomné pokladnice- bankové objekty. Chorvát mal snahu nahradiť násilnú monumentalitu sústavou jednoduchých čistých architektonických foriem vychádzajúcich z jasného dispozičného riešenia.
Bývanie.
Projekty nájomných domov sú doteraz málo známe, napríklad rozsiahly blok tzv. Evanjelického domu v Trnave, v Bratislave je takmer neznáme jeho autorstvo veľkého obytného bloku medzi Gajovou ulicou a ulicou Červenej armády (architektonická kvalita dvorov), ďalšími sú obytný blok na Belopotockého ulici a nájomné domy pre policajných zamestnancov na Dobrovského ulici, v Bratislave je aj jeho vila na Tvarožkovej ulici č.7, ktorá nebola zrejme jeho jedinou stavbou tohto druhu. Posledné známe sú realizované návrhy robotníckych kolónií v Novákoch a v Handlovej z rokov 1940 – 1941.
„"Jeho práce sa vyznačujú logicky jasným, funkčne uváženým dispozičným a konštrukčným rozvrhom. Každé jeho dielo je domyslené do posledných detailov. Vo vonkajšom výraze je pravdivé vo vyjadrení vnútorného obsahu jednoduchými účinnými prostriedkami. Jeho architektúra má všetky znaky pokrokovej architektúry, vyjadrenej vyvážením funkčných, konštrukčných, estetických aj ekonomických komponentov."“ (prof. Václav Cibulka, 1965)
„"...bol nielen výborným pedagógom, ale aj organizátorom. Staral sa rovnako o odborný rast žiakov aj profesorského zboru. Sústavne zveľaďoval vybavenie školy aj dielní. Bol priamy a spravodlivý voči kolegom aj žiakom..."“ (Dušan Martinček)

</doc>
<doc id="190577" url="https://sk.wikipedia.org/wiki?curid=190577" title="Ultimate X">
Ultimate X

Ultimate X je štýl zápasu vo wrestlingu. Na krajoch ringu sú veľké železné alebo hliníkové tyče. Hore je zavesené velké X(poprípade opasok pri zápase o titul), ktoré je väčšinou na lanách alebo na tyčiach. Opasok býva zavesený, X-ko býva zamknuté. Kto ako prvý strhne opasok alebo odomkne X-ko, je víťaz. Tento zápas môže byť aj tímový.

</doc>
<doc id="190578" url="https://sk.wikipedia.org/wiki?curid=190578" title="David Randolph Scott">
David Randolph Scott

David Randolph „Dave“ Scott (* 6. jún 1932, San Antonio, Texas, USA) je bývalý astronaut NASA, jeden z tretej skupiny astronautov vybraných NASA v októbri 1963, veliteľ misie Apollo 15 a jeden z dvanástich ľudí, ktorí pracovali na povrchu Mesiaca.
Životopis.
Mladosť a výcvik.
David Scott sa narodil na leteckej základni Randolph (Randolph Air Force Base, po ktorej dostal stredné meno) blízko San Antonia v Texase. Od roku 1936 do roku 1939 žila rodina na Filipínach. Počas druhej svetovej vojny jeho otec slúžil v Európe, takže Davida a jeho brata vychovávala sama matka.
Po ukončení Western High School vo Washingtone D.C. študoval na Texas Military Institute a na Vojenskej akadémii Spojených štátov vo West Pointe. Získal magisterský titul v letectve a kozmonautike. Potom absolvoval výcvik ako pilot na Webb Air Force Base v Texasu a pôsobil ako pilot v Laughlin Air Force Base v Texase a v Air Force Base v Arizone.
Od apríla 1956 do júla 1960 slúžil ako stíhací pilot v Soesterberg v Holandsku, kde lietal na bojových lietadlách typu F-86 a F-100. Po návrate do USA študoval na Massachusetts Institute letectvo a kozmonautiku a v roku 1962 získal titul inžiniera. Po ukončení štúdia pracoval ako docent na Air Force Academy. Potom absolvoval kurz skúšobných pilotov na Edwards Air Force Base. Po ukončení kurzu, kde skončil medzi piatimi najlepšími, prešiel na nedávno založenú Aerospace Research Pilot School (ARPS) v Edwards.
Gemini 8.
Scott sa úspešne uchádzal o výber medzi kozmonautov NASA a 14. októbra 1963 bol spolu s 13 ostatnými predstavený verejnosti v tretej skupine kozmonautov. Ako svoju špecializáciu prijal plánovanie misií a navigáciu.
16. marca 1966 s Neilom Armstrongom ako veliteľom odštartovali na misiu Gemini 8. Tento let bol pôvodne naplánovaný na 3 dni, ale skončil skôr kvôli zlyhaniu pomocnej rakety. Posádka uskutočnila prvé úspešné spojenie dvoch dopravných prostriedkov vo vesmíre a predviedla skvelú zručnosť pilotovania pri prekonávaní problému s pomocnou raketou a pri úspešnom pristátí.
Apollo 9.
Scott slúžil ako pilot veliteľského modulu na Apolle 9 (3. marec 1968 – 13. marec 1969). Išlo o tretí let s ľudskou posádkou v programe Apollo, druhý vypustený raketou Saturn V, a prvý úplný test kozmickej lodi Apollo. Desaťdenný let poskytol zásadné, predtým nedostupné, informácie o operačnom výkone, stabilite a spoľahlivosti pohonu lunárneho modulu a systémov podporujúcich život.
Najdôležitejšou udalosťou tohto letu bolo stretnutie a následné spojenie kozmických lodí, ktoré uskutočnil James McDivitt a Russell Schweickart z lunárneho modulu a Scott z veliteľského modulu. Obe telesá boli pred spojením vzdialené . Išlo o rozhodujúcu časť letu na obežnej dráhe okolo Mesiaca. Posádka tak potvrdila uskutočniteľnosť prenosu posádky z povrchu Mesiaca. Apollo 9 pristálo na vode menej ako štyri námorné míle () od vrtuľníkovej lietadlovej lodi USS Guadalcanal (LPH-7) neďaleko ostrova Grand Turk.
Apollo 15.
Krátko po pristátí Apolla 9, bol Scott vybraný ako veliteľ náhradník pre let Apolla 12. Keby bol jeho veliteľ Charles Conrad z nejakého dôvodu neletel, bol by Scott vystúpil na Mesiac ako tretí človek. K nasadeniu Scotta ale nedošlo a počas letu v novembri 1969 pôsobil ako spojovací hovorca (Capcom).
Jeho tretí let do vesmíru sa uskutočnil až na Apolle 15 (26. júl 1971 – 7. august 1971). Scott lodi velil, jeho spoločníkmi boli Alfred M. Worden (pilot veliteľského modulu) a James B. Irwin (pilot lunárneho modulu). Apollo 15 bolo štvrtou misiou s ľudskou posádkou, ktorá pristála na mesačnom povrchu a prvou, ktorá navštívila a preskúmala mesačné Hadley Rille a Apennine Mountains, ktoré sa nachádzajú na juhovýchodnom okraji Mare Imbrium (More dažďov). Lunárny modul „Falcon“ zostal na mesačnom povrchu 66 hodín a 54 minút a Scott s Irwinom strávili 18 hodín a 35 minút vonku na mesačnom povrchu. Do okolia lunárneho modulu vyrazili celkom trikrát, k doprave použili mesačné vozidlo „Rover-1“. Scott a Irwin uskutočnili selenologický prieskum oblasti a zobrali mesačného materiálu.
Na povrchu umiestnili zariadenie ALSEP, ktoré obsahovalo prístroje pre experimenty na povrchu. Medzi úspechy Apolla patrí, že na mesačnom povrchu pomocou Roveru 1 (bolo to jeho prvé použitie na Mesiaci) urazili do toho času najväčšiu vzdialenosť – celkom . Apollo 15 pristálo do Tichého oceánu a bolo vylovené lietadlovou loďou US Okinawa (LPH 3).
Škandál so známkami.
Už krátko po pristátí bolo celé mužstvo Apolla 15 vybrané za náhradníkov pre let Apolla 17. V priebehu nasledujúceho roku sa prevalila ich aféra so známkami. Scott, Worden a Irwin mali vziať 398 poštových známok so spomienkou na ich let a sto z nich predať nemeckému obchodníkovi s poštovými známkami. Zisk z predaja bol použitý na založenie zvereneckého fondu pre deti posádky Apolla 15. Aj keď ich čin nebol nezákonný, a napriek skutočnosti, že NASA zavierala oči pred podobnými aktivitami pri skorších letoch, administratíva rozhodla, že Scott a jeho posádka budú príkladne potrestaní a nikto z nich do vesmíru znovu nepoletí.
Po odchode z NASA.
V roku 1971 Scott prijal čestný doktorát Astronautical Science od univerzity v Michigane. V apríli 1981 pre britskú televíziu komentoval let prvého raketoplánu (STS-1). Pri natáčaní filmu Apollo 13 režisérom Ronom Howardom pôsobil ako poradca. V súčasnosti žije v Beverly Hills v Kalifornii so svojou súčasnou manželkou Margaret Black-Scott.

</doc>
<doc id="190579" url="https://sk.wikipedia.org/wiki?curid=190579" title="David Scott">
David Scott



</doc>
<doc id="190580" url="https://sk.wikipedia.org/wiki?curid=190580" title="David R. Scott">
David R. Scott



</doc>
<doc id="190583" url="https://sk.wikipedia.org/wiki?curid=190583" title="XD-Picture Card">
XD-Picture Card

xD-Picture Card je typ flash pamäťovej karty, ktorá sa používa hlavne v digitálnych fotoaparátoch. XD pôvodne znamenalo „eXtreme Digital“. Vyvinuli ju firmy Olympus a Fujifilm a uviedli v roku 2002. Vyrába ich firma Toshiba a Samsung pre Olympus a Fujifilm. Dnes sa predávajú pod inými značkami, napríklad Kodak, SanDisk a Lexar.
V roku 2006 boli k dispozícii v kapacitách 16 MB, 32 MB, 64 MB, 128 MB, 256 MB, 512 MB, 1 GB a 2 GB. Majú rozmery 20 mm × 25 mm × 1,78 mm a hmotnosť 2,8 g.

</doc>
<doc id="190584" url="https://sk.wikipedia.org/wiki?curid=190584" title="Dekameron">
Dekameron

Dekameron je cyklus 100 noviel talianskeho autora Giovanniho Boccaccia, ktoré napísal v rokoch 1349 až 1353. 100 noviel je rozdelených podľa príbehov desiatich ľudí na desať dní. Je to základajúce dielo žánru renesančnej novely. Prvenstvo má tiež čo sa týka jazyka, v ktorom je napísané: novely boli napísané v novodobom talianskom jazyku v období, keď sa ešte používala latinčina.
Základné informácie.
Boccacciov "Dekameron" je klasické dielo renesančnej literatúry. Dekameron je grécke slovo označujúce časový úsek desiatich dní, vo význame diela desať denníkov lásky. V prešmyčke slova Decamerone sa skrýva bližší názov: "De amore novellae centum", sto noviel o láske. Tak nazval Dekameron jeho prvý odpisovateľ Mannelli, Boccacciov súčasník, v roku 1384. Boccaccio, podobne ako všetci učenci a básnici humanizmu mali veľkú záľubu v slovných hrách a inotajoch každého druhu.
Dekameron je cyklus stojedna noviel, ktoré si rozpráva po desať dní desať mladých ľudí (7 dievčat a 3 chlapci) vo vilke na florentskom vidieku, kde sa uchýlili, aby v zábave a speve prečkali vyčíňanie moru. Stoprvá novela je úvodom štvrtého dňa, ktorá je zároveň záverečnou obhajobou morálnych preferencií samého autora.
Pampinea, Fiammetta, Filomena, Emilia, Lauretta, Neifilé a Elissa – Panfilo, Filostrato a Dioneo sú postavy, z ktorých je každý deň jeden kráľom alebo kráľovnou, uvádza rozprávačov a spevákov a udáva tón svojmu dňu. Fiammettou je Maria d´Aquino (Boccacciova milenka) a Panfilom sám Boccaccio.
Ukážky z obsahu.
Piata novela zo šiesteho dňa.
Táto novela rozpráva ako sa právnik Forese a maliar Giotto vysmievali zo svojho škaredého vzhľadu.
Messer Forese di Azabbata bol malý a znetvorený, no napriek svojmu vzhľadu bol odborník v cirkevnom a občianskom práve a všetci Florenťania si ho vážili. Giotto bol obdarený veľkým maliarskym nadaním, sám však bol veľmi nepekný.
&lt;br&gt;Raz, keď sa vracali zo svojich usadlostí, mali spoločnú cestu. Keď začalo pršať, našli prístrešie u jedného sedliaka. Keď videli, že pršať tak rýchlo neprestane, požičali si od sedliaka staré klobúky a opäť vyrazili na cestu. Aby si ju skrátili, začali sa zhovárať.
&lt;br&gt;Keď messer Forese videl, aký je Giotto zahádzaný od blata, nepekný a odporný, nezdržal sa smiechu. Povedal mu:„ Giotto, keby ťa teraz videl niekto cudzí, kto ťa nepozná, myslíš, že by uveril, že si najlepší maliar na svete?“
&lt;br&gt;Ale Giotto mu odpovedal: „Messer Forese, myslím si, že by uveril, len čo by sa pri pohľade na tvoj parsún (klobúk) presvedčil, že ty poznáš abecedu.“
A tak mu to Giotto vrátil aj s úrokmi.
Desiata novela desiateho dňa.
Gualtieri bol starý mládenec z rodiny markízov zo Saluzza. Ženy si vážil menej ako psy a kone, s ktorými chodil na poľovačku. Oženiť sa nechcel, hoci ho vazali stále prehovárali. Povedal, že si počká na Kristove roky, no tie prišli, ale on nie a nie sa oženiť. 
&lt;br&gt;Až ho nakoniec prehovorili.
&lt;br&gt;Gualtieri si vybral za ženu dcéru sedliaka, s ktorým sa dohodol na sobáši. Dal svojej budúcej manželke Griselde ušiť šaty na mieru a prichystať hostinu. Keď prišiel svadobný deň, išiel po ňu do dediny a opýtal sa jej, či si ho chce vziať. Ona mu pokorne odvetila, že prijme všetko, čo jej ponúkne. Vzali sa a Griselda si na panstve počínala dobre, každého si získala svojimi skutkami a správaním.
&lt;br&gt;Griselda o niečo neskôr porodila dcéru a Gualtierimu sa v hlave zahniezdila bláznivá myšlienka. Chcel vyskúšať Griseldinu trpezlivosť. Predstieral hnev, že mu neporodila mužského potomka a povedal, že ich dcéru dá zabiť. Griselda to pokorne prijala a dala svoju dcéru sluhovi, ktorý mal skutok vykonať. Gualtieri dcéru dal na výchovu svojej príbuznej do Bologne.
&lt;br&gt;Po rokoch Griselda znova porodila a tentokrát to bol syn. Gualtieri si zmyslel, že ju podrobí druhej skúške. Povedal jej, že vazali sa hnevajú, že im bude vládnuť sedliakov vnuk a tak sa rozhodol, že aj ich syna dá zabiť. Griselda to s ťažkým srdcom prijala. Gualtieri syna poslal na výchovu do Bologne.
&lt;br&gt;O pár rokov si Gualtieri znova zaumienil, že Griseldu podrobí poslednej skúške. Povedal,že sa s ňou rozvedie a zoberie si sebe rovnú. Z Ríma mu prišiel falošný pápežský dišpent. Ukázal ho vazalom a tí ho odsúdili ako najväčšieho ukrutníka. Ukázal ho aj Griselde, ktorá to pokorne prijala a len v košeli sa vrátila k svojmu otcovi.
&lt;br&gt;O pár dní Gualtieri oznámil, že bude svadba. Za ženu si vybral dcéru grófa z Panaga. Griselde prikázal, aby upratala celý zámok. Tá jeho prianie splnila. 
&lt;br&gt;Gualtieri dal svoju dcéru a syna vychovávať príbuznej vydatej v rodine grófov z Panaga v Bologni. Takže na svadbu prišla jeho dcéra.
&lt;br&gt;Bola svadobná hostina a každý chválil Gualtierimu nevestu, aj Griselda. Potom sa jej Gualtieri spýtal pred všetkými, čo si myslí o jeho novej žene. Griselda o nej veľmi pekne hovorila. To Gualtieriho presvedčilo, povedal jej pravdu a aj to, že ju ľúbi. Potom sa všetci radovali.
Nie je náhoda, že novely desiateho dňa Dekameronu vytvárajú tragickú paletu vtedajšej spoločnosti. V poslednej novele Dekameronu Boccaccio v podstate najviac „zarezal do chorého tela vládnucej vrstvy“. Griselda je v podstate to dobré, to zdravé v ľudstve, čo vždy zachraňuje svet.
Názory.
Fransesco de Sanctis v Dejinách talianskej literatúry hovorí: „Ak otvoríš Dekameron, len čo dočítaš prvú novelu, cítiš, akoby si spadol z neba. Nie je tu vývoj, je tu odrazu katastrofa alebo revolúcia, ktorá ti ukáže za jediný deň svet od základu zmenený.“

</doc>
<doc id="190585" url="https://sk.wikipedia.org/wiki?curid=190585" title="Pamäťová karta">
Pamäťová karta

Pamäťová karta je elektronické zariadenie na ukladanie dát. Používa sa v digitálnych fotoaparátoch, PDA, notebookoch, mobilných telefónoch, prehrávačoch, video hrách, digitálnych záznamníkoch a iných elektronických zariadeniach. Je založená na pamäti typu flash EEPROM.
Pamäťová karta je malé, kompaktné zariadenie s relatívne vysokou kapacitou (oproti ostatným pamäťovým médiám), odolné pri zaobchádzaní (odolné voči magnetickým a elektrickým poliam). Karty boli navrhnuté ako náhrada pevného disku pre zariadenia, kde tento nie je možné z rozmerových dôvodov použiť. 
História.
Prvotným pokusom bolo zavedenie PCMCIA pamäťovej karty pre notebooky v 90-tych rokoch minulého storočia. Zväčšenie kapacít pamäťových flash modulov a zníženie ich ceny viedlo k masovému rozšíreniu kariet. Ako v iných oboroch aj v tomto nastal boj o licencie (a s ním spätými licenčnými poplatkami) čo viedlo k vytvoreniu veľkého počtu rôznych typov kariet od rôznych výrobcov. Snaha vytvoriť štandard sa nestretla s úspechom, a výsledkom sú desiatky modelov pamäťových kariet s rovnakými a lebo porovnateľnými kapacitami a výkonmi.
V roku 2001 mala karta SM (Smart Media) obsadené viac ako polovicu trhu s pamäťovými kartami, a pamäť CF (Compact Flash) zasa ovládala trh s kartami pre fotoaparáty. S rozvojom doplnkových funkcií v mobilných telefónoch prišli aj nové generácie kariet s menšími rozmermi a so znížením napájania na 3.3V. Takmer boli opustené „veľké karty“, ktoré pred tým ovládali trh. Veľkí výrobcovia elektroniky prišli s vlastnými formami kariet (a ich výrobky podporujú výhradne vlastné karty), a tým ešte viac diferencovali tento trh. (Sony – MS (Memory Stick), Olympus – XD (XD Picture Card)). Výrobcovia elektroniky (okrem spomínaných) dnes do svojich zariadení pridávajú sloty pre viaceré karty, aby zaistili kompatibilitu.
Dnešok.
Dnes sú základom štyri karty: SD (Secure Digital), MMC (Multimedia Card), CF (Compact Flash) a vďaka rozšírenosti výrobkov Sony MS (Memory Stick). Niektoré karty sa stretli s väčším záujmom verejnosti, a tak je dnes nepísaným štandardom karta SD (Secure Digital) so svojimi modifikáciami, s ktorou sa je možné stretnúť takmer vo všetkých elektronických zariadeniach využívajúcich tieto technológie.
Trendy.
Dnešným trendom je "zmenšovanie" kariet - miniaturizácia, a tak mnohé karty výrobcovia dodávajú v modifikáciách s malými rozmermi. Elektronická podstata je rovnaká, mení sa len puzdro. (napr. SD – miniSD – microSD). Dôvodom je elektronický fenomén - mobilný telefón, ktorý sa z pôvodného zariadenia na telefonovanie v krátkom čase premenil na hybrid, umožňujúci (mimo telefonovania) aj fotografovanie, filmovanie, prehrávanie hudby, rádia, televízie, prístup na internet, hranie hier, prenášanie dátových údajov s možnosťou vytvárania lokálnych sietí (cez wifi, bluetooth...) a to samozrejme vyžduje prenosné pamäťové médium a tým je pamäťová karta. Mnohé telefóny mimo zabudovanej pamäte majú aj sloty pre pamäťové karty typu "mini" a "mikro".
Ďalším trendom je exponenciálne zvyšovanie kapacít kariet. Kým donedávna mali karty kapacity rádovo v MB, dnes je najmenšia karta gigabajtová a dajú sa zakúpiť karty až do 512GB. Súvisí to s komerčnou úspešnosťou kariet ako záznamového média, a tým k ich implementácii do ďalších a ďalších elektronických zariadení. Snaha je, aby bolo možné používať karty pre záznam obrazu (aj v HD kvalite), čím vytlačia všetky ostatné, na tento účel doteraz používané záznamové média z trhu. Je reálna možnosť, že pri ďalšom poklese cien zaútočia aj na CD a DVD médiá, a hudbu a filmy budeme kupovať na kartách.
Hlavne v USA sa rozmáha obmedzovanie možností prehrávania obsahu karty len pre vlastníkov licencií na prehrávanie DRM (Digital rights management). Do niektorých kariet je implementovaná táto ochrana, ktorej úlohou je zabrániť prehrávaniu nepovoleného (nelicencovaného) obsahu. Nevieme aký bude ďalší vývoj a osud technológií DRM, hlavne pre odpor niektorých organizácií v Európe a vo svete, ako aj pre odpor verejnosti ale v nasledujúcej tabuľke je uvedené ktoré karty túto technológiu vedia využiť.

</doc>
<doc id="190589" url="https://sk.wikipedia.org/wiki?curid=190589" title="Dolly Partonová">
Dolly Partonová

Dolly Rebecca Parton (*19. januára 1946 Sevierville, Tennessee, USA) je americká country speváčka a skladateľka, herečka a filantropka. Je nositeľkou ceny Grammy. V roku 2006 bola v Kennedyho centre ocenená za jej umelecké dielo a celoživotný prínos pre americkú kultúru.
Pôvod.
Dolly Partonová sa narodila ako štvrté dieťa z dvanástich súrodencov v Sevierville, Tennessee. Jej rodičia boli Robert Lee Parton a Avie Lee Owens. Jej súrodencami sú Willadeene Parton (poetka), David Parton, Denver Parton, Bobby Parton, Stella Parton (speváčka), Cassie Parton, Larry Parton (zomrel krátko po narodení), Randy Parton (spevák), dvojičky Floyd Parton (skladateľ) a Freida Parton (speváčka), a Rachel Dennison (herečka).
Rodina Partonovcov bola veľmi chudobná, bývala v spustnutej dedinskej chatrči s jednou izbou pri národnom parku Great Smoky Mountains, ktorý leží v južnej časti Apalačských vrchov na hraniciach štátov Tennessee a Severná Karolína. Jej rodičia boli členmi farnosti Pentekostálneho hnutia, ktoré je charakteristické aj hlasnými spoločnými modlitbami a spievaním spirituálov v sprievode hudby. Dolly tak bývala vo svojej mladosti často ovplyvňovaná atmosférou spoločného hudobného zážitku. V jednom interview Dolly poznamenala, že jej starý otec bol Pentekostálnym kazateľom. Dodnes na svojich koncertoch bežne vystupuje aj so spirituálmi.
Hudobné začiatky.
Dolly začala už ako deväťročná spievať na verejnosti. Spočiatku to boli hlavne vystúpenia v televíznych a rozhlasových programoch na lokálnych vysielacích kanáloch na východe štátu Tennessee. Ako trinásťročná nahrala svoj prvý album u malého miestneho hudobného vydavateľa Goldband, a vystúpila v programe "The Grand Ole Opry", ktorý každý týždeň v sobotu večer naživo dodnes (od 18. októbra 1925) vysiela "Nashville! XM Radio" na jednástom kanáli spolu s televíznymi prenosmi na "Great American Country network". Deň po tomto vystúpení zmaturovala a v roku 1964 sa presťahovala do Nashville. 
Svoje prvé úspechy v hudbe Dolly Partonová dosiahla ako autorka hitov, ktoré naspievali Hank Williams, Jr. a Skeeter Davis. Koncom roku 1965 podpísala zmluvu s vydavateľom "Monument Records" ako interpretka hudobného žánru bubblegum pop, nahrala jeden národný hitový singel "Happy, Happy Birthday Baby", ktorý sa ale do rebríčku "Billboard Top 100" nedostal a aj jej ďalšie vtedajšie piesne neslávili v Spojených štátoch významnejšie úspechy.
Hudobná kariéra.
V roku 1967 po úspechu skladby "Put It Off Until Tomorrow" z roku 1966, ktorú Dolly napísala pre Billa Phillipsa (dosiahol s ňou 6. priečku v country rebríčku), povolilo jej vydavateľstvo nahrať dva country single "Dumb Blonde" (jeden z mála, ktorých nie je autorkou) a "Something Fishy". Prvý sa vyšplhal na 24. miesto a druhý na 17. miesto v rebríčku a tieto skladby sa stali základom pre prvý kompletný hudobný album Dolly Partonovej, ktorý vyšiel pod názvom "Hello I'm Dolly". V tomto istom roku požiadal Porter Wagoner Dolly Parton o spoluprácu v jeho televíznom programe venovanom country žánru. Dolly v ňom nahradila odchádzajúcu Normu Jean. Zároveň Dolly podpísala zmluvu s vydavateľstvom RCA Victor, u ktorého Wagoner nahrával. Od tejto chvíle začala úspešná umelecká spolupráca týchto dvoch umelcov, ktorá pretrvala dve desaťročia. Stali sa úspešnými reprezentantmi country žánru ako duet ale aj ako sóloví umelci. Ich prvý spoločný singel, coververzia skladby "The Last Thing on My Mind" od Toma Paxtona, sa hneď dostal do "Top Ten Country" a bol prvým a jediným duetom, s takýmto úspechom pre nasledujúce roky.
Dolly Parton patrí medzi najtalentovanejšie a najplodnejšie autorky skladieb Country. Z jej doteraz nahraných takmer 600 skladieb 37 získalo ocenenia. S Wagonerom nahrávala duety sedem rokov, keď sa rozhodla v roku 1974 vydať sólový singel "I Will Always Love You". Singel sa dostal na prvú priečku country hitparád, o nahratie coververzie skladby prejavil záujem aj Elvis Presley. Dolly spočiatku súhlasila, kým Presleyov manažér nedodal, že v prípade nahratia verzie bude Presley vlastniť väčšinu práv na ňu, potom svoj súhlas stiahla. Neskôr Dolly získala viac ako 6 miliónov dolárov za coververziu tejto skladby, ktorú naspievala Whitney Houston pre soundtrack k filmu "Bodyguard".
Rodina.
30. mája 1966 sa ako dvadsaťročná po dvojročnej známosti vydala v Ringgold (Georgia) za Carla Deana. Dean v tom čase rozbehol v Nashville podnikanie s výrobou asfaltu. Nemajú potomkov, Dolly je však vďaka množstvu svojich súrodencov viacnásobnou tetou a krstnou matkou americkej herečky a speváčky Miley Cyrusovej.

</doc>
<doc id="190590" url="https://sk.wikipedia.org/wiki?curid=190590" title="Dolly Parton">
Dolly Parton



</doc>
<doc id="190598" url="https://sk.wikipedia.org/wiki?curid=190598" title="Revalvácia">
Revalvácia

Revalvácia je zvýšenie hodnoty meny štátnym opatrením, a to buď príslušná zmena oficiálneho výmenného kurzu v režime pevného výmenného kurzu, alebo (najmä staršie) zvýšenie zákonom stanoveného kovového (t.j. spravidla zlatého) obsahu meny. Opakom je devalvácia. Pri režime plávajúceho výmenného kurzu je správne použiť všeobecnejší termín apreciácia či zhodnotenie či revalorizácia meny.
Revalvácia umožňuje za jednotku národnej meny nakúpiť väčší počet jednotiek zahraničnej meny.

</doc>
<doc id="190600" url="https://sk.wikipedia.org/wiki?curid=190600" title="Lexikológia">
Lexikológia

Lexikológia (z gr. lexis = slovo+logos = reč, veda, učenie) je náuka o slove, slovnej zásobe jazyka a lexikálnej rovine (pláne, podsystéme) jazyka.
Delenie:

</doc>
<doc id="190602" url="https://sk.wikipedia.org/wiki?curid=190602" title="Fonológia">
Fonológia

Fonológia je vedný odbor jazykovedy. Skúma fonémy ako najmenšie jednotky zvukového jazykového systému. Skúma, ktoré zvuky v ľudskej reči, a ktoré vlastnosti týchto zvukov sa využívajú a ako sa využívajú na dorozumievanie v ktoromkoľvek jazyku. Pri tomto druhu skúmania zisťujeme pomocou ktorých zvukov sa v tom istom jazyku rozlišujú slová a tvary, aké vlastnosti zvukov sú dôležité pri rozpoznávaní zvukov, ako sa zvuky v danom jazyku spájajú...
Vznikla koncom 19. storočia prostredníctvom švajčiarskeho jazykovedca Ferdinanda de Saussura – urobil klasifikáciu hláskového systému.

</doc>
<doc id="190603" url="https://sk.wikipedia.org/wiki?curid=190603" title="Univerzita v Oxforde">
Univerzita v Oxforde



</doc>
<doc id="190604" url="https://sk.wikipedia.org/wiki?curid=190604" title="Warcraft">
Warcraft



</doc>
<doc id="190605" url="https://sk.wikipedia.org/wiki?curid=190605" title="Roberto Carlos">
Roberto Carlos



</doc>
<doc id="190607" url="https://sk.wikipedia.org/wiki?curid=190607" title="Jürgen Klinsmann">
Jürgen Klinsmann

Jürgen Klinsmann (* 30. júl 1964, Göppingen, Nemecko) je nemecký futbalový tréner a bývalý hráč, ktorý hral za viaceré popredné európske kluby a bol členom Nemeckého národného tímu ktorý vyhral Majstrovstvá sveta v roku 1990. Bol jedným z najvýznamnejších nemeckých útočníkov počas 90. rokov.
Bol trénerom Nemeckého národného mužstva, s ktorým obsadil tretie miesto na Majstrovstvách sveta v roku 2006, čo bol lepší výsledok, než bol predpokladaný.
12. júla 2006, Klinsmann oficiálne oznámil, že rezignuje na post trénera národného tímu, novým trénerom sa stal jeho asistent Joachim Löw. Bayern München ho 27. apríla 2009 prepustil.

</doc>
<doc id="190608" url="https://sk.wikipedia.org/wiki?curid=190608" title="Jurgen Klinsmann">
Jurgen Klinsmann



</doc>
<doc id="190611" url="https://sk.wikipedia.org/wiki?curid=190611" title="Lothar Matthäus">
Lothar Matthäus

Lothar Herbert Matthäus známy aj pod skráteným menom Lothar Matthäus (* 21. marec 1961, Erlangen, Západné Nemecko) je bývalý nemecký legendárny futbalista a v súčasnosti je futbalový tréner. V roku 1990 dostal ocenenie Európsky futbalista roka, po tom čo doviedol ako kapitán Západného Nemecka k víťazstvu na Majstrovstvách sveta v roku 1990. O rok neskôr získal ako prvý hráč v histórii ocenenie Hráč roku FIFA. 
Matthäus reprezentoval Nemecko aj na Majstrovstvách sveta v rokoch 1982, 1986, 1990, 1994 a 1998.
Hráčska kariéra.
Matthäus začínal so svojou futbalovou kariérou na pozícii stredopoliar, na pozícii obrancu hrával približne od jeho 30 rokov. S jeho profesionálnou kariérou začal v bundesligovom klube Borussia Mönchengladbach v roku 1979. V rokoch 1984 až 1988 hrával za Bayern Mníchov, za Bayern získal dvakrát titul v lige a raz získal Nemecký pohár. V roku 1987 sa dostal do finále Európskeho pohára, kde ale Bayern podľahol Portu 1-2.
V roku 1988 spolu s reprezentačným kolegom Andreasom Brehmem podpísal zmluvu s talianskym Interom Miláno. Hneď počas svojej prvej sezóny za Inter získal "scudetto" a taliansky superpohár.
Od roku 1992 hral opäť za Bayern Mníchov, až do roku 2000. Spolu odohral za Bayern v tomto období 189 zápasov v ktorých strelil 28 gólov.
Veľké úspechy dosiahol hlavne na reprezentačnej úrovni.
Trénerská kariéra.
Jeho prvým trénerským pôsobiskom bol rakúsky klub Rapid Viedeň. Tu dosahoval zmiešané výsledky. V decembri 2002 ho angažoval Partizan Belehrad aby nahradil odstupujúceho trénera Ljubišu Tumbakovića. S týmto klubom dosiahol úspech v sezóne 2002-03, keď získal ligový titul a hlavne v Lige majstrov, kde v kvalifikácii eliminoval Newcastle United. 
V decembri 2003 náhle oznámil koniec v Partizane a nástup na lavičke maďarskej reprezentácie. Od januára do marca 2006 krátko pôsobil v brazílskom klube Atlético Paranaense. V sezóne 2006-07 trénoval rakúsky klub Red Bull Salzburg. Po tom trénoval v Izraeli, v klube Maccabi Netanya. Po ukončení angažmánu v tomto klube, bol blízko k podpisu zmluvy s maďarskýmm klubom FC Fehervár, no nakoniec sa tak nestalo. Klub aj Matthäus príčiny nezverejnili.

</doc>
<doc id="190612" url="https://sk.wikipedia.org/wiki?curid=190612" title="Lothar Matthaus">
Lothar Matthaus



</doc>
<doc id="190621" url="https://sk.wikipedia.org/wiki?curid=190621" title="Obchodný dom Dunaj">
Obchodný dom Dunaj

Obchodný dom Dunaj alebo staršie Obchodný dom Brouk a Babka je budova na Námestí SNP v Bratislave. Navrhol ju Christian Ludwig v rokoch 19351936 a od roku 2000 je národnou kultúrnou pamiatkou.
Pre obchodných podnikateľov Brouka a Babku postavil bratislavský architekt Ch. Ludwig na preluke vtedajšieho Námestia republiky v roku 1936 veľmi úsporne riešený obchodný domdnes Obchodný dom Dunaj v Bratislave.
Pôdorys, nosný systém, dispozícia.
Železobetónový skelet s voľným pôdorysom 26 x 19,5 m bol postavený v kompaktnej zástavbe námestia, ktoré v tom čase prežívalo stavebnú konjunktúru.
Šesť nadzemných a dve podzemné podlažia tvoria voľné veľkoplošné priestory predajní a technickej obsluhy, prevádzka je prehľadná a variabilná.
Dispozícia objektu je navrhnutá podľa zásad amerických obchodných domov.
V ľavom rohu dispozície je situované komunikačné jadro objektudvojramenné schodisko a dva výťahy.
Na prízemí sú pred zasunutým hlavným vstupom tri izolované štvorstranné výklady, ktoré odľahčujú parter objektu, sú to celosklenené oblé solitéry s kamenným soklom.
V budove je prvýkrát na Slovensku použité crittallové kúrenie.
Fasáda.
Jednoduchú fasádu členia horizontálne pásy okien, ktoré osvetľujú predajne a vertikálne okná schodiska, vďaka čomu je aj z exteriéru ľahko čitateľná dispozícia budovy, pričom okná sú z väčšej časti použité otočné o 180 stupňov a zasklené Termoluxom.
Fasáda je obložená bledozeleným keramickým obkladom a okná lemujú oblé profily z nehrdzavejúcej ocele, ktoré dodávajú objektu luxusnú jedinečnosť.
Zaujímavá je aj nočná iluminácia objektupriečelie v noci osvetľuje po celom obvode dlhý líniový neón, ktorý zdôrazňuje asymetrickosť fasády.

</doc>
<doc id="190629" url="https://sk.wikipedia.org/wiki?curid=190629" title="Brest (strom)">
Brest (strom)

Brest ("Ulmus") je rod listnatých stromov z čeľade brestovité ("Ulmaceae").
Majú striedavé, jednoduché, raz alebo dvakrát ryhované listy, obvykle s asymetrickými základmi, často hrubé so štetinami. Plodom je okrúhla krídlatá nažka.
Do rodu "Ulmus" podľa rôzneho taxonomického triedenia patrí 20 až 45 druhov. Veľké rozpätie tohto čísla je spôsobené ich náročným vymedzením. Bresty sa ľahko krížia s umelo pestovanými odrodami, čím vznikajú nové, lokálne sa vyskytujúce hybridy.
Časť brestov rastúcich v Európe postihuje choroba grafióza.
Opis.
Kmeň brestov je krytý spravidla tmavou, rozpraskanou borkou. Jarné púčiky bývajú špicaté, kryté väčším počtom šupín. Listy brestu sú striedavé, drsné, porastené štetinami, jednoduché, raz alebo dvakrát ryhované. Tvar aj farba listov sú premenlivé podľa miesta, kde na rastline rastú a podľa stupňa ich vývoja. No podľa charakteristického tvaru listu ľahko rozpoznáme brest od iných rastlín. Listy sú často asymetrické, čepeľ listu na strane orientovanej k vrcholu vetvy je väčšia a dlhšia, tento znak je typický pre čeľaď "Ulmaceae".
Bresty sú obojpohlavné a opeľované vetrom. Kvetu vyrastajú ešte pred vypustením jarných lístkov. Plody sú okrúhle krídlaté nažky. Do okolia materského stromu sú roznášané vetrom. Bresty niekedy dosahujú výšky 40 m, zvyčajne so širokou a otvorenou korunou, kmeň s priemerom do 2 metrov.
Druhy brestov.
Horské bresty.
kvitnú na jar; kvety prisadlé; listy veľmi drsné.
Poľné bresty.
kvitnú na jar; kvety prisadlé; listy obvykle hladké.

</doc>
<doc id="190638" url="https://sk.wikipedia.org/wiki?curid=190638" title="James Benson Irwin">
James Benson Irwin

James Benson „Jim“ Irwin (* 17. marec 1930, Pittsburgh, Pensylvánia, USA – † 8. august 1991, Glenwood Springs, Colorado) bol americký astronaut, člen expedície Apollo 15, ktorý ako ôsmy človek chodil po Mesiaci. 
Život.
Mladosť a výcvik.
Narodil sa síce v Pittsburghu, ale mladosť prežil v Colorado Springs. Vysokú školu absolvoval v Salt Lake City v Utahu. Stal sa z neho námorný inžinier a v roku 1951 absolvoval aj námornú akadémiu. Potom pokračoval v štúdiu na univerzite v Michigane, odbor letecké inžinierstvo, diplom získal roku 1957. Letecký výcvik absolvoval na vojenských základniach v Texase. Stal sa z neho vynikajúci testovací pilot, nalietal 6650 hodín, mal aj vážnu nehodu s množstvom zranení. Do NASA, strediska amerických kozmonautov, sa dostal v apríli 1966. Najskôr sa zacvičil do funkcie člena záložnej posádky Apolla 12, potom už do vesmíru letel.
Let do vesmíru.
Svoj let na Mesiac odštartoval s kolegami A. M. Wordenom a D. R. Scottom z Cape Canaveral 26. júla 1971 vo svojich 41 rokoch a to po piatich rokoch príprav. Cieľom expedície bolo nájsť najstaršiu horninu Mesiaca – zvanú ako "biely kameň". Počas rekordných troch dní na Mesiaci nazbierali takmer hornín, k čomu im pomohol po prvýkrát použitý mesačný automobil "Rover 1". Ich štart z Mesiaca po prvýkrát snímala kamera. Na Zem sa vrátili 7. augusta.
Škandál so známkami.
Už krátko po pristátí bolo celé mužstvo Apolla 15 vybrané za náhradníkov pre let Apolla 17. V priebehu nasledujúceho roku sa prevalila ich aféra so známkami. Scott, Worden a Irwin mali vziať 398 poštových známok so spomienkou na ich let a sto z nich predať nemeckému obchodníkovi s poštovými známkami. Zisk z predaja bol použitý na založenie zvereneckého fondu pre deti posádky Apolla 15. Aj keď ich čin nebol nezákonný, a napriek skutočnosti, že NASA zavierala oči pred podobnými aktivitami pri skorších letoch, administratíva rozhodla, že Scott a jeho posádka budú príkladne potrestaní a nikto z nich do vesmíru znovu nepoletí.
Po lete.
Plukovník Irwin odišiel vo svojich 42 rokoch dňa 1. augusta 1972 z armády aj z NASA. Po návrate z Mesiaca napísal veľa kníh o svojej ceste do kozmu. Stal sa kazateľom a v Colorade založil organizáciu "Výškový let" (High Flight Foundation). Tá sa venuje šíreniu evanjelia po celom svete. Napísal tiež knihu "To Rule the Night", kde svoj život aj let popísal. Neskôr napísal viacero kníh. Bol ženatý a mal štyri deti. V máji 1990 tiež navštívil Česko-Slovensko. Mal pritom aj prednášku v amfiteátri v Bratislave. Pri tejto návšteve odovzdal prezidentovi Václavovi Havlovi česko-slovenskú vlajku, ktorá bola na palube veliteľského modulu "Endeavour" počas letu Apollo 15. V auguste 1991 zomrel na infarkt myokardu.

</doc>
<doc id="190639" url="https://sk.wikipedia.org/wiki?curid=190639" title="Caroline, princezná hannoverská">
Caroline, princezná hannoverská

Caroline, princezná hannoverská ("Caroline Louise Marguerite Prinzessin von Hannover, Erbprinzessin von Monaco"), formálne nazývaná Jej kráľovská Výsosť princezná hannoverská, (*23. januára 1957) je najstaršie dieťa princa Rainiera III. a jeho manželky, bývalej americkej herečky, Grace Kellyovej. Má množstvo príbuzných v USA, odkiaľ jej matka pôvodne pochádza, a keď bola dieťa, mohla tráviť čas v dome rodičov svojej matky vo Philadelphii. Vydala sa za "Ernsta Augusta V., princa hannoverského" v roku 1999.
Prvorodená Caroline, princezná monacká nesie rodinné meno "Grimaldiová". Je druhou manželkou "Ernsta Augusta, princa hannoverského" a od smrti jej otca 6. apríla 2005 prestala byť predpokladanou dedičkou monackého trónu. Kniežací trón zdedil jej brat Albert. Bola aj predpokladanou dedičkou v rokoch 1957 a 1958, medzi jej narodením a narodením jej brata, Alberta, terajšieho zvrchovaného monackého princa. Má tiež mladšiu sestru Stéphanie.

</doc>
<doc id="190640" url="https://sk.wikipedia.org/wiki?curid=190640" title="James Irwin">
James Irwin



</doc>
<doc id="190641" url="https://sk.wikipedia.org/wiki?curid=190641" title="James B. Irwin">
James B. Irwin



</doc>
<doc id="190642" url="https://sk.wikipedia.org/wiki?curid=190642" title="Auguste Perret">
Auguste Perret

Auguste Perret (* 12. február 1874, Ixelles, Belgicko – † 25. február 1954, Paríž, Francúzsko) bol francúzsky architekt, ktorý uviedol železobetón do modernej architektúry. Jeho diela boli nielen nové, ale zároveň aj umelecky pôsobivé. Je považovaný za jedného z najlepších francúzskych architektov jeho generácie.
Životopiis.
Narodil sa v Ixelles v Belgicku. Bol synom Claude-Marie Perreta, kamenára, ktorý po roku 1881 pracoval ako staviteľ v Paríži. Perret študoval architektúru na akadémii École des Beaux-Arts v Paríži v štúdiu Julien Guadeta. Školu opustil, aby sa pripojil k rodinnej firme „Perret fréres entrepreneurs“ špecializovanej na betónové stavby. Pracoval tu spolu so svojimi bratmi Gustavom a Claudom. 
Prínos a charakteristika jeho tvorby.
Jeho počiatočná inšpirácia pochádzala z teoretických prác Eugène Emmanuel Viollet-le-Duca. Vo svojich stavbách začal experimentovať so železobetónom, novým konštrukčným materiálom. Zavedenie železobetónu ako konštrukčného materiálu sa uskutočnilo vo Francúzsku v roku 1890, ale až Perret predstavil jeho rozsiahlejšie použitie. Bol prvým architektom, ktorý priznal železobetónovú konštrukciu na fasáde. Dôsledne a logicky previedol zákonitosti železobetónovej stavby do čelnej fasády podľa svojej zásady „Neukázať podperu je chyba, predstierať podperu je zločin“. Jeho snaha o čistotu a jednotný sloh smerovali ku klasickým proporčným pravidlám, s ktorými skĺbil konštrukčné prvky moderných stavebných postupov. Podarilo sa mu využiť konštrukčné možnosti železobetónu v obzvlášť úsporných stavbách so zmysluplným riešením detailov a vyváženými proporciami. Jeho žiak a nástupca Le Corbusier rozvíjal jeho myšlienky ďalej.
Tvorba.
Perretove stavby je možné deliť do troch skupín: stavby priemyselné (garáže a doky), divadelné stavby a sakrálne stavby. Najskôr pracoval v Paríži na dielach ako Dom s ateliérom Rue Franklin (19021903), Garáž na ul. Ponthieu (19051906) a Divadlo Champs-Élysées (19101911). Na spomenutých posledných dvoch budovách odhaľuje železobetónovú konštrukciu. Aj Perretov kostol Notre-Dame vo francúzskom Le Raincy (19221923) je jedna z prvých budov a prvý kostol vôbec, ktorý odráža expresívne konštrukčné možnosti tohto materiálu. Okrem jednotlivých objektov sa venoval aj urbanistickým prácam. Patrí medzi nich predovšetkým štúdia vežových domov, ktoré mali byť rozmiestňované podľa hlavných parížskych výpadových komunikácií. Tento projekt bol publikovaný iba v populárnom urbanistickom časopise L’ Illustration. Po druhej svetovej vojne prispel k prestavbe Le Havre, Amiense a Marseille. Pri obnove Le Havre išlo o výstavbu nového mestského centra s rozlohou 150 ha na ploche zničenej vojnovými udalosťami. Perret zvolil klasickú kompozíciu dvoch na seba kolmých osí. V roku 2005 bola prestavba Le Havre prehlásená za svetové kultúrne dedičstvo UNESCO.

</doc>
<doc id="190644" url="https://sk.wikipedia.org/wiki?curid=190644" title="SDHC">
SDHC



</doc>
<doc id="190645" url="https://sk.wikipedia.org/wiki?curid=190645" title="Secure digital">
Secure digital



</doc>
<doc id="190649" url="https://sk.wikipedia.org/wiki?curid=190649" title="Don Johnson">
Don Johnson

 
Donnie Wayne Johnson (* 15. december 1949, Flat Creek, Missouri, USA) známejší ako Don Johnson, je americký herec, známy najmä z jeho práce v televízií a vo filme. Hral hlavnú úlohu "Sonnyho Crocketta" v osemdesiatych rokoch v populárnom televíznom kriminálnom seriáli "Miami Vice". V roku 1990 si zahral taktiež hlavnú rolu v kriminálnom seriáli Nash Bridges.
Začiatky.
Johnson sa narodil v meste Flat Creek, Missouri. Jeho otec bol farmár, jeho mama kaderníčka. Keď mal 6 rokov, jeho rodina sa presťahovala z Missouri do Wichitu v Kansase. V roku 1967 maturoval na škole South High School vo Wichite a začal navštevovať Kansaskú univerzitu v meste Lawrence, štát Kansas. Don Johnson má anglický pôvod.
Neskôr v roku 1960, bol jeden z mužských súťažiacich v populárnej televíznej show "The Dating Game".
Herecká kariéra.
Johnson študoval drámu na Americkom divadelnom konzervatóriu. Jeho prvá väčšia úloha, ktorú získal bola v roku 1969 divadelnej produkcii "Osud a Ľudské oči" v ktorej hral hlavnú úlohu. Vedený týmto úspechom sa v roku 1970 objavil vo filme "Magická záhrada Stanleyho Sweethearta". Odvtedy pokračoval v hraní divadlách, vo filme a v televízií bez prestávky až kým sa nestal mediálne známym. Jeho významné filmy tohoto obdobia boli "The Harrad Experiment" (1973) a "Chlapec a jeho pes" (1975).
Hudobná kariéra.
Johnson bol tiež členom rockovej skupiny, ktorá sa volala The Horses. V skupine pôsobili budúci členovia skupiny Kingfish, ktorú založil gitarista Bob Weir zo skupiny Grateful Dead. Skupina nahrala v roku 1969 jeden album vo vydavateľstve White Whale label, v roku 2004 však prešli k vydavateľstvu Gear Fab label a nakoniec v roku 2005 k vydavateľstvu Rev-Ola label.

</doc>
<doc id="190650" url="https://sk.wikipedia.org/wiki?curid=190650" title="Chlorid horečnatý">
Chlorid horečnatý

Chlorid horečnatý (MgCl2) je biela, hygroskopická látka, ktorá tvorí niekoľko hydrátov so všeobecným vzorcom MgCl2•x(H2O). Táto zlúčenina je typický iónový halogenid, ktorý sa veľmi dobre rozpúšťa vo vode. Chlorid horečnatý sa získava z morskej vody. Bezvodý chlorid horečnatý sa používa na výrobu kovového horčíka. V potravinárstve sa označuje E číslom E511. 
Chlorid horečnatý sa vyskytuje v morskej vode.
Použitie.
V niektorých krajinách (napríklad v Česku a Slovinsku) sa v nepatrnom rozsahu používa ako posypová soľ (resp. prímes) na zimný posyp. Je však vhodný iba pre likvidačný posyp, nie pre preventívne posyp.
Potravinárstvo.
Používa sa na zachovanie pôvodných farieb a aj ako ochucujúca a spevňujúca látka. S jej využitím sa môžeme stretnúť pri výrobe sójového syra tofu, či v čerstvých plátkoch mäsa, ktoré zmäkčuje. Dá sa použiť aj ako náhrada kuchynskej soli.
Na Slovensku, v celej Európskej únii a Spojených štátoch je povolené pridávať látku do potravín.
Výroba.
Chlorid horečnatý je možné vyrobiť napríklad neutralizáciou hydroxidu horečnatého kyselinou chlorovodíkovou:
Mg(OH)2 + 2 HCl → MgCl2 + 2 H2O
ďalšou možnosťou prípravy je spaľovanie kovového horčíka v elementárnym chlóru:
Mg + Cl2 → MgCl2
Účinky.
Chlorid horečnatý sa v potravinárstve považuje za bezpečnú látku a ako zdroj horčíka v ľudskom tele.

</doc>
<doc id="190651" url="https://sk.wikipedia.org/wiki?curid=190651" title="José Luis Chilavert">
José Luis Chilavert

José Luis Félix Chilavert González (* 27. júl 1965, Luque) je bývalý paraguajský futbalový brankár. Bol známy pre jeho výbušnú povahu a zároveň bol považovaný za špecialistu na priame kopy a často zahrával aj penalty. Držal rekord v počte gólov strelených brankárom až do roku 2006, keď ho predbehol brazílsky brankár Rogério Ceni. Strelil 62 gólov, viacero z nich bolo dôležitých aj v zápasoch reprezentácie. Štyri z jeho reprezentačných gólov strelil na kvalifikácií na Majstrovstvá sveta vo futbale v 2002. José Luis Chilavert patril tiež ku kontroverzným hráčom, známy bol jeho incident s kolumbijským útočníkom Tinom Asprillom.

</doc>
<doc id="190652" url="https://sk.wikipedia.org/wiki?curid=190652" title="Pôdorys">
Pôdorys

Pôdorys je priemet predmetu na vodorovnú rovinu, obraz predmetu pri pohľade zhora.
V architektúre.
Pri navrhovaní budov sa pôdorysy zvyčajne kreslia v mierkach 1:500, 1:400,1:200, 1: 100, v mierke 1:50 sa už zakresľuje aj zdravotechnické zariadenie a nábytok, obklady, dlažby a iné, v mierke 1:25, 1:20, 1:10, 1:5, 1:2 a 1:1 sa kreslia konštrukčné a dizajnérske detaily
Pôdorys obytnej budovy.
Účelné prevádzkové spojenie skupiny priestorov bytu a súčasne viacerých bytov vytvárajúcich obytnú budovu. Byty sú charakteristické obytnými miestnosťami, príslušenstvom a komunikačnými priestormi vloženými do konštrukčných jednotraktov, dvojtraktov alebo trojtraktov. Bežná dĺžka a hĺbka pôdorysu obytnej budovy závisí od jej typu – sekciový, chodbový, pavlačový... Tvar pôdorysu obytných budov musí vyhovovať požiadavkám kladeným na obytné miestnosti i na príslušenstvá bytu, umožňovať vybavenie miestností príslušným technickým a nábytkovým zariadením, jeho účelné rozostavenie a riadnu prevádzkovú súvislosť v byte s pripojením na chodby, schodisko a výťah.
Pôdorysná osnova modulovej sústavy.
Druh priestorovej osnovy modulovej sútavy určujúci rozmiestnenie zvislých nosných konštrukcií v pôdoryse objektu (pôdorys zvislých rovín priestorovej osnovy).
Pôdorysná schéma stavebného objektu.
Znázornenie polohy a skladby zvislých konštrukcií stavebného objektu. Za zvislú konštrukciu sa považujú steny alebo stĺpy pozdĺžnych, priečnych, krabicových, alebo bodových systémov. Pôdorysná schéma stavebného objektu vyznačuje skladobné parametre v smere dĺžky objektu, skutočnú dĺžku objektu a skladobnú dĺžku objektu.

</doc>
<doc id="190653" url="https://sk.wikipedia.org/wiki?curid=190653" title="Marcelo Salas">
Marcelo Salas

José Marcelo Salas Melinao (* 24. december 1974, Temuco, Čile), známejší ako Marcelo Salas, je čilský futbalista. Spoločne s Elíasom Figuerom a Ivánom Zamoranom patrí k najznámejším čilským futbalistom. Má prezývku "El Matador". 
V roku 1997 získal ocenenie Juhoamerický futbalista roka.
Hráčska kariéra.
Salas debutoval za klub Universidad de Chile v roku 1993 a pomohol klubu získať tituly v rokoch 1994 a 1995. V roku 1996 prestúpil do argentínskeho klubu River Plate. Tento ťah bol považovaný kritikmi za zlý, pretože čilskí hráči sa v Argentíne len ťažko presadzovali. Salas ale dokázal v 51 zápasoch streliť 26 gólov a pomôcť klubu k víťaznej sérii. 
V roku 1998 prestúpil za 18 miliónov dolárov do talianskeho klubu S.S. Lazio. Tu sa mu podarilo vyhrať s klubom Taliansky pohár, Pohár víťazov pohárov a Superpohár. V roku 2001 prestúpil do Juventusu Turín, klubu, kde sa kvôli zraneniam len trápil. Nastúpil len na 14 zápasov, v ktorých strelil 2 góly.
V roku 2003 sa vrátil naspäť do River Plate.

</doc>
<doc id="190655" url="https://sk.wikipedia.org/wiki?curid=190655" title="Iván Zamorano">
Iván Zamorano

Iván Luis Zamorano Zamora (* 18. január 1967, Santiago, Čile) je bývalý čilský futbalový útočník, jeden z najvýznamnejších reprezentantov Čile. Hrával za viaceré kluby, z najznámejších to boli Sevilla FC a Real Madrid v Španielsku a Internazionale v Taliansku. Vyhral španielsku ligu a bol najlepším strelcom súťaže v čase keď hrával za Real Madrid a vyhral Pohár UEFA za Internazionale. Bol súčasťou Čilskej reprezentácie a zúčastnil sa Majstrovstvách sveta v roku 1998.
Klubová kariéra.
Zamorano začínal s futbalom v klube Cobre Andino v meste Los Andes. V roku 1985 prestúpil do tímu Club Deportes Cobresal. Za Cobresal odohral dve sezóny, strelil 35 gólov v 29 zápasoch. V roku 1988 zmenil svoje pôsobisko, z rodného Čile prestúpil do švajčiarskeho klubu FC St. Gallen. Tu počas troch sezón strelil 34 gólov v 56 zápasoch. 
V španielskej La Lige debutoval za klub FC Sevilla. Za neho odohral 59 zápasov, v ktorých strelil 21 gólov. 
V roku 1992 ho angažoval Real Madrid za 5 miliónov libier. Počas pôsobenia v tomto klube dosiahol Zamorano viaceré úspechy; vyhral ligu, pohár aj španielsky superpohár. V roku 1995 pod trénerom Jorge Valdanom vyhral Real titul a Zamorano strelil 27 gólov, vrátane hetriku proti FC Barcelona a získal trofej Pichichi ako najlepší strelec ligy. V ten rok nastupoval vedľa tvorcu hry, dánskeho útočníka Michaela Laudrupa. V sezónach 1992-93 a 1994-95 vyhral trofej "EFE" pre najlepšieho latinsko-amerického hráča v La Lige. Spolu za Real odohral 137 zápasov, v ktorých strelil 76 gólov.
Po piatich rokoch pôsobenia v Španielsku prestúpil Zamorano do klubu talianskej Serie A FC Internazionale Milano. Tu odohral ďalšie štyri sezóny, v rokoch 1996 až 2000. Bol spoluhráčom takých hráčov, akými boli Youri Djorkaeff, Diego Simeone, Javier Zanetti, Ronaldo a iný. V máji 1998 vyhral Inter Pohár UEFA po tom, čo vo finále zdolal S.S. Lazio 3-0, pričom Zamorano strelil otvárací gól zápasu.
V roku 2000 prestúpil do Mexika, kde hrával dva roky za klub Club America. Počas svojej prvej sezóny vyhral "Torneo de Verano". Svoju kariéru ukončil za čilský klub Colo-Colo v roku 2003.
Reprezentačná kariéra.
Za Čilské národné futbalové mužstvo odohral Zamorano 69 zápasov, v ktorých strelil 34 gólov. Debutoval 19. júna 1987 vo veku 20 rokov v priateľskom zápase proti Peru, ktorý skončil výhrou 3-1. 
29. apríla 1997 strelil v kvalifikácii na Majstrovstvá sveta proti Venezuele päť gólov, pričom zápas skončil 6-0. Odohral všetky štyri stretnutia za Čile na Majstrovstvách sveta v roku 1998 vo Francúzsku. Strelecky sa nepresadil, no prihrával na gól Marcela Salasa v zápase proti Rakúsku.
Reprezentoval Čile na Letných olympijských hrách 2000. So šiestimi gólmi sa stal najlepším strelcom turnaja. S Čile vyhral bronzovú medailu. Jeho posledný reprezentačný zápas odohral 1. septembra 2001 proti Francúzsku vo veku 34 rokov.

</doc>
<doc id="190661" url="https://sk.wikipedia.org/wiki?curid=190661" title="Radek Dosoudil">
Radek Dosoudil

Radek Dosoudil (* 20. jún 1983, Mladá Boleslav) je český futbalový obranca, momentálne pôsobiaci v klube ŠK Slovan Bratislava.
Je odchovancom mladoboleslavského futbalu, od roku 1998 patril Sparte. Tu pôsobil v B tíme a bol na hosťovaní v domácej Mladej Boleslavi, od júla 2004 bol na hosťovaní v Jablonci. Všimol si ho turecký Denizlispor, ale po výmene celého vedenia a trénera s ním prestali počítať a v januári 2006 sa vrátil do Jablonca, s ktorým absolvoval zimnú prípravu. Na konci januára prestúpil do Slavie. V sezóne 2006/07 bol preradený do B-tímu a po skončení ročníka prestúpil do Artmedie Petržalka.

</doc>
<doc id="190663" url="https://sk.wikipedia.org/wiki?curid=190663" title="George Weah">
George Weah

George Manneh Oppong Ousman Weah (* 1. október 1966, Monrovia) je bývalý libérijský futbalový útočník, politik a od 22. januára 2018 prezident Libérie. 
14 rokov svojej profesionálnej kariéry odohral pre kluby vo Francúzsku, Taliansku a v Anglicku, pričom v dvoch z nich získal titul. V roku 1995 získal ocenenia Hráč roka, Futbalista Európy roka a "Africký futbalista roka". Je považovaný za jedného z najlepších afrických futbalistov všetkých čias.

</doc>
<doc id="190665" url="https://sk.wikipedia.org/wiki?curid=190665" title="Augustine Azuka Okocha">
Augustine Azuka Okocha

Augustine Azuka Okocha prezývaný aj Jay-Jay (* 14. august 1973, Enugu) je bývalý nigérijský futbalový reprezentant. Hrával na pozícií stredopoliara (tvorca hry). Reprezentoval Nigériu na Majstrovstvách sveta v rokoch 1994, 1998 a 2002. V rokoch 1998 a 2003 bol druhým v ankete "Africký futbalista roku".

</doc>
<doc id="190667" url="https://sk.wikipedia.org/wiki?curid=190667" title="Nicolas Anelka">
Nicolas Anelka

Nicolas Anelka (* 14. marec 1979, Versailles, Francúzsko) je bývalý francúzsky futbalista, ktorý hral na pozícií útočníka a ofenzívneho záložníka. 
Po získaní ocenenia "Mladý hráč roku 1998-99" a impozantnom štarte kariéry za FC Arsenal, viackrát zmenil klub. V januári 2012 sa stal hráčom čínskeho klubu Shanghai Shenshua kam prestúpil z Chelsea FC. Prestup mu zaručil ročný príjem 10,6 milióna eur a patril tak k najlepšie plateným futbalistom planéty. 
V septembri 2014 prestúpil do indickej ligy "Indian Super League" do klubu Mumbai City FC. Pri jeho debute 28. októbra 2014 proti Chennaiyin FC tím prehral 1:5.
V minulosti hral aj vo francúzskom národnom družstve, no po katastrofálnom výsledku na MS 2010 ukončil reprezentačnú kariéru.

</doc>
<doc id="190668" url="https://sk.wikipedia.org/wiki?curid=190668" title="Henrik Larsson">
Henrik Larsson

Henrik Edward Larsson MBE (* 20. september 1971, Helsingborg) je bývalý švédsky futbalista a futbalový tréner. Larsson získal štyri tituly za sedem rokov, počas ktorých hrával za škótsky klub Celtic. Neskôr odohral 2 roky za Barcelonu , kde vyhral 2 tituly a Ligu majstrov. V lete 2006 ohlásil koniec reprezentačnej kariéry a vrátil sa do jeho domáceho klubu Helsingborgs IF. Medzi januárom a marcom 2007 hosťoval v Manchesteri United.
V roku 2008 hral florbal za klub, v ktorom v mladosti hrával - Helsingborg.

</doc>
<doc id="190670" url="https://sk.wikipedia.org/wiki?curid=190670" title="Jay-Jay Okocha">
Jay-Jay Okocha



</doc>
<doc id="190679" url="https://sk.wikipedia.org/wiki?curid=190679" title="Ľudovít Jendreják">
Ľudovít Jendreják

Prof. Ing. arch. Ľudovít Jendreják (* 28. máj 1929† 1. november 2017) bol slovenský architekt a zaslúžilý umelec.
Život.
Narodil sa 28. mája 1929 vo Veľkej pri Poprade. Študoval na Fakulte architektúry Slovenskej vysokej školy technickej v Bratislave (19501955) (Ing. arch., prof.)
Absolvoval študijné pobyty v USA, Kanade, Japonsku, Taliansku, Nemecku, ZSSR, Francúzsku, Fínsku. V rokoch 19551968 bol projektantom, neskôr vedúcim ateliéru Stavoprojektu. Od roku 1961 do roku 1974 pôsobil ako externý pedagóg na SVŠT. V rokoch 19681990 bol pracovníkom Združených ateliérov a Štátneho projektovo-technického ústavu. Od roku 1990 pôsobil v Bratislave ako samostatný architekt. Zomrel 1. novembra 2017 vo veku 88 rokov. Posledná rozlúčka sa konala 3. novembra v bratislavskom krematóriu.
Tvorba.
Ľudovít Jendreják pracoval vo viacerých projektových ústavoch, najdlhšie v bratislavskom ŠPTÚ, kde v kolektíve realizoval viacero významných stavieb. Tiež sa zúčastnil viacerých domácich a medzinárodných súťaží.
Na Slovensku.
Je autorom a spoluautorom množstva realizácií najmä občianskej výstavby v Bratislave
V zahraničí.
Je autorom
 Prevádzka úradnej časti pozostáva z troch funkčných zložiek; pracovno-administratívna zložka, recepčná časť a konzulárne oddelenie. Prvé dve zložky majú jeden spoločný vchod, ktorý je zároveň oficiálnym vstupom do objektu veľvyslanectva. Reprezentačné a recepčné priestory nadväzujúce na oficiálny vstup vyúsťujú na recepčné terasy – záhrady. Tak ako interiérové priestory i terasy sú opticky izolované od blízkej obytnej zástavby v susedstve areálu. Pozemné časti sú využité pre technické a technologické priestory a najmä pre parkovanie osobných vozidiel. V prízemnej časti hlavnej obytnej plochy sú situované malé klubové priestory pre obyvateľov a dvojtriedna škola.
Ľudovít Jendreják sa úspešne podieľal i na pamätníkovej tvorbe. Je autorom Pamätníka M. R. Štefánika a obetiam I. a II. svetovej vojny, ktorý bol odhalený 26. jún 1999 v areáli Obecného úradu Priepasné.
Ocenenia.
Ľudovít Jendreják bol trikrát vyznamenaný Cenou Dušana Jurkoviča.

</doc>
<doc id="190684" url="https://sk.wikipedia.org/wiki?curid=190684" title="Avion (obytný a obchodný blok)">
Avion (obytný a obchodný blok)

Avion je obytný a obchodný blok v Bratislave, ktorý v rokoch 1930–31 vystavali na území pôvodnej obce Blumentál. Dnes ho obklopujú ulice Americké námestie, Floriánske námestie a Májkova ulica.
História.
Pôvodne družstevný blok, v ktorom sa spája kompaktná zástavba s riadkovou zástavbou, vznikol na základe užšej súťaže. Súťaž sa konala v roku 1929. Zúčastnili sa jej Klement Šilinger a Josef Marek, ktorého nakoniec poverili vypracovaním výsledného projektu. Starú zástavbu námestia odstránili v 20. rokoch 20. storočia a za jedenásť mesiacov postavili v rokoch 1930-31 družstevný obytný a obchodný dom s názvom "Avion".
Architektonický výraz.
Blok je v spodných podlažiach kompaktný, kým vyššie poschodia tvoria tri oddelené krídla. Krajné majú šesť poschodí, stredné sedem. Architektúra hmoty má jednoduchý funkcionalistický ráz. Skladá sa z pravouhlých hranolových foriem, členených výraznými hrebeňovo vyrezanými lodžiami. Architekt skombinoval ucelený mestský parter s funkcionalistickým riadkovým usporiadaním hmôt vyšších podlaží.
Dispozičné riešenie.
Avion predstavuje pokrok vo svojom štandarde funkčnej náplne jednotlivých priestorov a miestností. Na prízemí je 25 predajní a šesť vchodov do bytovej časti. V Avione sa nachádza spolu 118 jednoizbových až štvorizbových bytov. Byty sú prístupné zo schodišťa, každý má vlastnú predsieň, kuchyňu, komoru, kúpeľňu, oddelené WC a pivnicu. Byty v bočných krídlach sú priečne vetrateľné, v strednom krídle orientované na jednu fasádu.
Konštrukčné riešenie.
Pri realizácii bola použitá technológia liateho betónu, konštrukcia je tvorená železobetónovým rámovým skeletom.

</doc>
<doc id="190689" url="https://sk.wikipedia.org/wiki?curid=190689" title="Spécia">
Spécia



</doc>
<doc id="190690" url="https://sk.wikipedia.org/wiki?curid=190690" title="Retro-">
Retro-



</doc>
<doc id="190692" url="https://sk.wikipedia.org/wiki?curid=190692" title="Avion">
Avion

Avion (z fr. "avion" – "lietadlo") môže byť:

</doc>
<doc id="190693" url="https://sk.wikipedia.org/wiki?curid=190693" title="Caroline, princezná Hannoveru">
Caroline, princezná Hannoveru



</doc>
<doc id="190694" url="https://sk.wikipedia.org/wiki?curid=190694" title="Patent">
Patent

Patent môže byť:

</doc>
<doc id="190695" url="https://sk.wikipedia.org/wiki?curid=190695" title="Čajová zmes">
Čajová zmes



</doc>
<doc id="190699" url="https://sk.wikipedia.org/wiki?curid=190699" title="Richard Francis Gordon">
Richard Francis Gordon

Richard Francis Gordon, Jr. (* 5. október 1929, Seattle, Washington, USA – † 6. november 2017, San Marcos, Kalifornia) bol americký astronaut. Ako pilot veliteľského modulu sa zúčastnil misie Apollo 12, druhej misie, ktorá pristála na Mesiaci.
Životopis.
Mladosť a výcvik.
V roku 1951 ukončil štúdiá na Washingtonskej štátnej univerzite a s diplomom inžiniera chémie vzápätí nastúpil do armády. Stal sa námorným pilotom na základni v Jacksonville na Floride u prepadových stíhačov. Po čase odišiel do školy testovacích námorných pilotov v Patuxent River v Marylande. Lietal na nových typoch reaktívnych lietadiel. Po troch rokoch nastúpil ako inštruktor stíhačky F4H na kalifornskej základni v Miramare a získal celý rad národných leteckých rekordov. V máji 1961 vyhral transkontinentálne preteky Los Angeles – New York. V čase, keď bol prijatý do tretej skupiny amerických kozmonautov (18. októbra 1963), mal nalietaných 4682 hodín. Po nevyhnutnom výcviku bol zaradený do záložnej posádky Gemini 8.
Lety do vesmíru.
Po prvýkrát letel na palube Gemini 11 v septembri 1966. Veliteľom lode bol Charles Conrad. Štartovali z kozmodrómu na myse Canaveral, dostali sa na obežnú dráhu Zeme, štyrikrát sa spojili s raketou Agena a po troch dňoch letu pristáli na hladine Atlantického oceánu.
O tri roky po svojom prvom lete bol menovaný najprv za veliteľa záložnej posádky pre Apollo 9, a hneď na to letel po druhýkrát, tentokrát na palube Apolla 12. Ciel misie bolo pristátie na povrchu Mesiaca. Zatiaľ čo jeho kolegovia na lodi, kozmonauti Charles Conrad a Alan Bean na Mesiaci pristáli, Richard Gordon zostal 31 hodín na obežnej dráhe Mesiaca, ktorý 45 krát obletel. Keď sa Conrad s Beanom vrátili na loď, odštartovali na Zem a po desiatich dňoch vo vesmíre pristáli na hladine Tichého oceánu. 
Po lete.
Po lete s Apollom 12 bol ešte kapitán Gordon menovaný do záložnej posádky Apolla 15. Dňa 1. januára 1972 z NASA aj z armády odišiel a stal sa viceprezidentom spoločnosti The New Orleans Saints of the National Footbal League. Od 1. apríla 1977 bol hlavným manažérom energetického oddelenia firmy John Mecom Company, v roku 1993 prezidentom Space Age America Inc. Bol ženatý a mal osem detí, z toho dve nevlastné.

</doc>
<doc id="190700" url="https://sk.wikipedia.org/wiki?curid=190700" title="Richard F. Gordon, Jr.">
Richard F. Gordon, Jr.



</doc>
<doc id="190701" url="https://sk.wikipedia.org/wiki?curid=190701" title="Richard F. Gordon">
Richard F. Gordon



</doc>
<doc id="190702" url="https://sk.wikipedia.org/wiki?curid=190702" title="Richard Gordon">
Richard Gordon

Richard Gordon môže byť:

</doc>
<doc id="190703" url="https://sk.wikipedia.org/wiki?curid=190703" title="Dick Gordon">
Dick Gordon



</doc>
<doc id="190704" url="https://sk.wikipedia.org/wiki?curid=190704" title="William A. Anders">
William A. Anders



</doc>
<doc id="190705" url="https://sk.wikipedia.org/wiki?curid=190705" title="Ellen Ochoaová">
Ellen Ochoaová



</doc>
<doc id="190706" url="https://sk.wikipedia.org/wiki?curid=190706" title="Ellen Lauri Ochoa">
Ellen Lauri Ochoa



</doc>
<doc id="190707" url="https://sk.wikipedia.org/wiki?curid=190707" title="Ellen L. Ochoaová">
Ellen L. Ochoaová



</doc>
<doc id="190708" url="https://sk.wikipedia.org/wiki?curid=190708" title="Ellen L. Ochoa">
Ellen L. Ochoa



</doc>
<doc id="190709" url="https://sk.wikipedia.org/wiki?curid=190709" title="Ellen Ochoa">
Ellen Ochoa



</doc>
<doc id="190710" url="https://sk.wikipedia.org/wiki?curid=190710" title="Giacomo Barozzi da Vignola">
Giacomo Barozzi da Vignola

Giacomo Barozzi da Vignola alebo Jacopo Barozzi da Vignola alebo len Vignola (* 1. október 1507, Vignola, Ferrarské vojvodstvo – † 7. júl 1573, Rím, Pápežský štát) bol taliansky architekt, teoretik a pisateľ traktátov.
Medzi jeho najvýznamnejšie diela patria Villa Farnese v Caprarole a jezuitský kostol Najsvätejšieho mena Ježiš v Ríme.

</doc>
<doc id="190711" url="https://sk.wikipedia.org/wiki?curid=190711" title="Giacomo Barros da Vignola">
Giacomo Barros da Vignola



</doc>
<doc id="190716" url="https://sk.wikipedia.org/wiki?curid=190716" title="Pchjongčchang">
Pchjongčchang

Pchjongčchang (kórejsky 평창) je juhokórejské mesto a tretí najväčší okres v štáte. Nachádza sa v severovýchodnej časti územia, v provincii Kangwon-do (강원도), približne 180 kilometrov od hlavného mesta Soul (서울). Rozprestiera sa v horách Tchäbäk-san (태백산), v nadmorskej výške až do 700 metrov nad morom.
Okres má ideálne podmienky pre zimné športy. Nachádza sa tu zimné stredisko Jongpchjong (영평) s vrcholom vo výške 1 438 metrov nad morom. Pjongčang bol kandidátom o usporiadanie Zimných olympijských hier v roku 2010, 2014 a 2018. V prvých dvoch prípadoch prehral hlasovanie až v poslednom kole s Vancouverom, resp. Soči, v treťom hlasovaní vyhral a usporiada tak zimné olympijské a paralympijské hry 2018.
Administratívne rozdelenie.
Okres Pchjongčchang je rozdelený na 1 mesto nazývané "up" (읍) a 7 obcí "mjon" (면).

</doc>
<doc id="190720" url="https://sk.wikipedia.org/wiki?curid=190720" title="Moskovské veľkokniežatstvo">
Moskovské veľkokniežatstvo

Moskovské veľkokniežatstvo (po rusky: "Великое княжество Московское") bolo kniežatstvo v časti územia dnešného Ruska od polovice 14. storočia do roku 1478. Na jeho čele stálo veľkoknieža. Do polovice 14. storočia mu predchádzalo Moskovské kniežatstvo (v užšom zmysle) a od roku 1547 (prípadne už od konca 15. storočia) hovoríme o Moskovskej Rusi, Moskovskom štáte, Cárskom Rusku či Rusku.
Vznik.
Už v polovici 11. storočia sa na území Staroruského štátu badali príznaky drobenia štátu na samostatné kniežatstvá a územia – stále sa objavovali nové a nové územné celky. Veľkými feudálnymi štátmi boli v tomto období Rostovsko-suzdaľské, Haličsko-volynské, Turovskoo-pinské a Novgorodská a Pskovská zem.
Rozvoj Rostovsko-suzdaľského kniežatstva podnietil príchod obyvateľstva do tohto kniežatstva. Miestne kniežatá sa snažili získať si trón a stať sa tak jeho veľkokniežaťom. Pričinením kniežaťa Juraja Dlhorukého vznikali v tejto oblasti nové mestá – Moskva, Dimitrov, Kostroma a iné.
Za vlády Andreja I. Bogoľubského a Vsevoloda III. vzniklo v 13. storočí mnoho feudálnych centier (kniežatstiev) aj vo Vladimírsko-suzdaľskom kniežatstve – Preslavské, Rostovské, Suzdaľské, Jaroslavské, Tverské, Moskovské kniežatstvo a iné.
Prvým moskovským kniežaťom bol Michal II. (1246 – 1248) a Daniel Alexandrovič (1263 – 1303). Od roku 1330 moskovské kniežatá používali titul "knieža moskovské a celej Rusi".
Územie.
Moskovské kniežatstvo sa začína osamostatňovať od Vladimírsko-suzdaľského kniežatstva v 13. storočí. Moskva, okolo ktorej sa toto kniežatstvo formovalo, v tom čase ešte mala taký veľký význam v živote ruského obyvateľstva. Zakladateľom paláca moskovských kniežat bol syn Alexandra Nevského – Daniel Alexandrovič. Mal na starosti rozširovanie územia Moskovského veľkokniežatstva. Po porážke riazanského kniežaťa Konštantína Romanova (1301), obsadil mesto Kolomna.
Výmeny na tróne a územný rozmach Moskovského veľkokniežatstva.
V roku 1303 Daniel Alexandrovič zahynul. Na tróne ho vystriedal Juraj Daniilovič (1303 – 1325) – jeho najstarší syn, – ktorý spolu so svojimi bratmi obsadili okolie mesta Smolensk a mesto Možajsk.
Neskôr sa jeden z nich – Ivan Kalita – stal panovníkom Preslavského kniežatstva. Alexander a Boris z Moskvy odišli do Tverského kniežatstva. S Ivanom Kalitom ostal iba Afanasij.
Ivan I. Kalita.
Po smrti Juraja Daniiloviča sa moskovským kniežaťom stal Ivan Kalita (1325 – 1340). Podľa väčšiny ruských historikov (Karamzin, Soloviev, Ilovajský) pozerajú na talentovaného štátnika Ivana Kalitu ako na prvého "„zjednotiteľa Ruska“". 
Územie Veľkého moskovského kniežatstva za vlády Ivana Kalitu siahalo pravdepodobne od celého toku od rieky Moskvy (Možajsk, Zvenigorod, Moskva a Kolomna) na juh po rieku Oka (Serpuchov), na severozápad po Povolžie (Uglič, Belozersk a Kostroma). Severnú hranicu Veľkého moskovského kniežatstva tvorila rieka Volga.

</doc>
<doc id="190721" url="https://sk.wikipedia.org/wiki?curid=190721" title="Zoznam telenoviel">
Zoznam telenoviel

Toto je zoznam telenoviel podľa krajiny pôvodu.
 

</doc>
<doc id="190724" url="https://sk.wikipedia.org/wiki?curid=190724" title="Udržateľnosť (architektúra)">
Udržateľnosť (architektúra)

Udržatelnosť je vlastnosť výstavby budov spočívajúca v tom, že spĺňa požiadavky udržateľného rozvoja Zeme. Základom širokého uplatnenia princípov trvalo udržateľnej výstavby sú tepelnoizolačné a akumulačné vlastnosti budovy.
Ku koncu deväťdesiatych rokov dvadsiateho storočia sa z terminológie udržateľného rozvoja spoločnosti začínajú odvodzovať požiadavky na výstavbu a objavujú sa dosiaľ neznáme pojmy udržateľnej výstavby (sustainable construction).
Hodnotenie udržateľnosti stavby.
Termín udržateľnosť (sustainability) je odvodený od požiadaviek zaistenia udržateľného rozvoja Zeme. Hodnotenie udržateľnosti budovy spočíva v hodnotení nárokov budovy na jej výrobu, prevádzku a aj jej zbúranie a likvidáciu vzniknutého odpadu. Existuje veľa pokusov, ako z tohto hľadiska hodnotiť a vyjadriť objektívne kvalitu budov. Poznáme príklady z Európy, USA a Kanady. Cesty znižovania environmentálneho zaťaženia v súvislosti s budovami sú veľmi rôznorodé. Spoločným znakom by mal byť súlad so všeobecne formulovanými požiadavkami udržateľnosti, kde je možné okrem kvalitného životného prostredia a nízkej produkcie škodlivín zaradiť aj sociálne a ekonomické otázky. Predpokladom zabezpečenia funkčnej, stavebno-fyzickej a kultúrnej udržateľnosti diel modernej architektúry je vytvorenie flexibilnej stratégie, ktorá by sa mohla uplatňovať vo vzťahu k ochrane a obnove diel. Východiskom pre takúto stratégiu bude identifikácia koncepcií časovosti a funkčnosti v modernej architektúre a kategorizácia technických a materiálových riešení využívaných v dielach modernej architektúry z hľadiska pôsobenia času, obnoviteľnosti a nahraditeľnosti.

</doc>
<doc id="190725" url="https://sk.wikipedia.org/wiki?curid=190725" title="Janet Jackson (album)">
Janet Jackson (album)

Janet Jackson je debutový album americkej R&amp;B a popovej speváčky Janet Jackson. Album vyšiel v roku 1982.

</doc>
<doc id="190729" url="https://sk.wikipedia.org/wiki?curid=190729" title="Dream Street (album)">
Dream Street (album)

Dream Street je druhý (málo známy) štúdiový album - vydaný ako limitovaná edícia v roku 1984 - americkej R&amp;B a popovej speváčky Janet Jacksonovej.
Vydané single.
 

</doc>
<doc id="190730" url="https://sk.wikipedia.org/wiki?curid=190730" title="Control (album)">
Control (album)

Control je tretí štúdiový album by americkej R&amp;B a popovej speváčky Janet Jacksonovej vydaný v roku 1986. 

</doc>
<doc id="190731" url="https://sk.wikipedia.org/wiki?curid=190731" title="Janet Jackson’s Rhythm Nation 1814">
Janet Jackson’s Rhythm Nation 1814

Janet Jackson's Rhythm Nation 1814 (zjednodušene nazývaný aj Rhythm Nation 1814 alebo len Rhythm Nation) je štvrtý štúdiový album (celkovo piaty) americkej R&amp;B a popovej speváčky Janet Jacksonovej. Vydaný bol 18. septembra 1989 a stal sa najlepšie predávaným albumom roku [1990] v USA.
Zoznam skladieb.
Vinylový album.
B-strany.
 

</doc>
<doc id="190732" url="https://sk.wikipedia.org/wiki?curid=190732" title="Dream Street">
Dream Street



</doc>
<doc id="190734" url="https://sk.wikipedia.org/wiki?curid=190734" title="Henry Van de Velde">
Henry Van de Velde

Henry Van de Velde (* 3. apríl 1863 Antverpy, Belgicko – † 25. október 1957 Zürich, Švajčiarsko) bol belgický maliar, architekt a interiérový dizajnér.
Spolu s Viktorom Hortom je považovaný za popredného zakladateľa a reprezentanta Art Nouveau v Belgicku, v Nemecku nazývaného Jugendstil. Van de Velde pôsobil počas svojej kariéry najmä v Nemecku, pričom mal rozhodujúci vplyv na vývoj nemeckej architektúry a dizajnu na začiatku 20. storočia.
Životopis.
Študoval maľbu v Antverpách pod vedením Charlesa Verlata a v Paríži u Carolusa-Durana. Ako mladý maliar bol silne ovplyvnený Paulom Signacom a Georgom Seuratom a rýchlo si osvojil štýl neo-impresionizmu. V roku 1889 sa stal členom bruselskej umeleckej skupiny "Les XX". Potom, ako Vincent van Gogh vystavil svoje práce na každoročnej výstave organizovanej skupinou "Les XX", sa Van de Velde stal jedným z prvých umelcov ovplyvnených týmto holandským maliarom. V tom čase Van de Velde nadviazal i trvalé priateľstvo s maliarom Théom van Rysselberghe a so sochárom Constantinom Meunierom.
V roku 1892 zanechal maliarstvo a upriamil sa na interiérový dizajn a dekoráciu. Jeho vlastný dom Bloemenwerf v Uccle bol jeho prvým projektom v oblasti architektúry inšpirovaným anglickým štýlom Arts and Crafts. Navrhol taktiež interiéry a nábytok pre významnú umeleckú galériu "L'Art Nouveau" Samuela Bingsa v Paríži v roku 1895. Toto bolo podnetom pre vznik označenia štýlu ako Art Nouveau.
Ven de Veldeho práca v oblasti dizajnu sa stretla s veľkým ohlasom na výstave v Nemecku počas pravidelných prehliadok Innen-Dekoration. Následne nato bol Van de Velde poverený návrhom interiérov v Berlíne. Na prelome 19. a 20. storočia navrhol vilu Leuring v Holandsku a vilu Esche v Chemnitzi, dva projekty reprezentujúce štýl Art Nouveau v architektúre. Navrhol taktiež prestavbu interiéru múzea Folkwang v Hagene (1900 – 1902) (dnes budova Karl Ernst Osthaus-Museum). V roku 1905 bol povolaný veľkovojvodom Weimaru na zriadenie veľkovojvodskej školy umeleckého smeru Arts and Crafts, predchodcu školy Bauhaus, ktorá nahradila po 1. svetovej vojne Arts and Crafts pod vedením Waltera Gropia. Išlo o školu nového typu, keďže žiaci sa po ročnej spoločnej príprave rozdelili do špeciálnych ateliérov, kde pracovali na konkrétnych úlohách. V roku 1911 mu parížski priatelia zaistili zákazku na stavbu divadla Champ-Elysées v Paríži. Z dôvodu hospodárnosti navrhol budovu ako železobetónovú a prevedenie zadal bratom Perretom. August Perret však neskôr pôvodného architekta vytlačil a nakoniec stavbu realizoval sám. Až v roku 1914 sa Van de Veldemu podarilo postaviť divadlo, a to na 1.výstave Werkbundu v Kolíne nad Rýnom. 
Van de Velde, hoci bol Belgičan, zohrával dôležitú úlohu v German Werkbund, asociácii zameranej na propagáciu nemeckého dizajnu a podporu pri vytváraní vzťahov medzi priemyslom a dizajnérmi. Na stretnutí asociácie Werkbund v roku 1914 sa postavil proti názoru Hermanna Muthesiusa. Zatiaľ, čo Muthesius považoval za kľúč k rozvoju interiérového dizajnu istú štandardizáciu, Van de Velde hlásal pozdvihnutie individuality jednotlivých umelcov. 
Počas 1. svetovej vojny opustil Weimar a vrátil sa späť do Belgicka. Neskôr sa podieľal na založení ďalšej školy, La Cambre v Bruseli. Pokračoval vo svojej práci v oblasti architektúry a dizajnu, ktoré medzitým upustili od vplyvu smeru Art Nouveau, ktorý v roku 1910 stratil na popularite. 
V priebehu 1. svetovej vojny žil Van de Velde vo Švajčiarsku a v Holandsku kde navrhol Kroller-Muller múzeum v Otterlo. Od roku 1926 do 1936 bol profesorom na univerzite v Gente, kde navrhol univerzitnú knižnicu, taktiež nazývanú Boekentoren (knižná veža).
Van de Veldeho architektúra je charakteristická určitým plastickým poňatím. Dáva prednosť masívnemu kameňu alebo betónu pred kovovým skeletom. Pre tú dobu obvyklá rastlinná a figurálna motivácia je často nahradená zaoblením tvarov, ktoré v porovnaní s antickým alebo renesančným prístupom pôsobí dojmom mäknutia a roztekania.

</doc>
<doc id="190742" url="https://sk.wikipedia.org/wiki?curid=190742" title="Šťúr obrovský">
Šťúr obrovský

Šťúr obrovský alebo škorpión obrovský (lat. "Pandinus imperator"; niekedy do slovenčiny prekladané ako "šťúr kráľovský") je druh z čeľade "Scorpionidae". 
Opis a spôsob života.
Je to pravdepodobne najväčší druh škorpióna. Žije v Západnej Afrike. Samec dorastá až do 18 cm. Škorpión je prispôsobený na život vo veľmi vysokých teplotách, najlepšie zo všetkých živočíchov. Aj v najväčšom suchu stráca vďaka pevnému povrchu tela iba jednu desaťtisícinu zo svojich telesných tekutín. Medzi živočíchmi je to absolútny rekord. Bruško škorpióna sa skladá z prednej širšej časti a z užšieho pohyblivého chvosta, na konci ktorého má tŕň s dvoma jedovými žľazami. Chvost je jeho útočnou aj obrannou zbraňou. Živí sa hmyzom a pavúkmi, z ktorých vyciciava telové šťavy. Korisť chytá svojimi klepietkami a potom ohne zadoček hore nad chrbát a omráči ju bodnutím.
Jeho bodnutie nie je bolestivejšie ako bodnutie včely. Jeho jed je takisto porovnateľný s jedom včely. Iba výnimočne môžu nastať u človeka smrteľné alergické reakcie.
Chov.
Na chov tohto druhu škorpióna je vhodné terárium už od rozmerov 30 x 30 x 30 cm. Pri chove viacerých jedincov je nutné samozrejme rozmery upraviť. Ako substrát do terária sa používa buď lignocel (kokosová drť), prípadne rašelina. V skutočnosti sa často tieto dva substráty zmiešavajú, pretože rašelina dobre drží vlhkosť (ktorá by mala byť pre tento druh okolo 70 – 85 %), ale zasa je náchylná na plesne. Určite by mala byť výbavou terária miska s vodou a nízky úkryt – najlepšie nejaký kus kôry.
Tento druh sa dá chovať (dokonca sa to odporúča) aj v chovných skupinách 3 – 10 kusov.
Zaujímavosti.
Exoskelet tohto druhu po ožiarení ultrafialovým svetlom veľmi pekne dozelena svetielkuje.

</doc>
<doc id="190744" url="https://sk.wikipedia.org/wiki?curid=190744" title="Udržateľnosť (politický koncept)">
Udržateľnosť (politický koncept)

Udržateľnosť je v globálnom verejnom diskurze široký a často sa chápe v zmysle troch "dimenzií" alebo "pilierov": environmentálneho, ekonomického a sociálneho [1].Pôvodný sémantický význam slov "udržateľnosť" (podstatné meno) a "udržiavať" (prechodné sloveso) sa vzťahuje na schopnosť pokračovať počas dlhého časového obdobia. Úzko súvisiacim a prekrývajúcim sa pojmom je pojem "trvalo udržateľný rozvoj". UNESCO sformulovalo toto rozlíšenie: "Udržateľnosť sa často chápe ako dlhodobý cieľ (t. j. udržateľnejší svet), zatiaľ čo udržateľný rozvoj sa vzťahuje na mnohé procesy a cesty na jeho dosiahnutie."[2] Podľa "Brundtlandovej správy" Naša spoločná budúcnosť (1987) je udržateľný rozvoj definovaný ako rozvoj, ktorý "uspokojuje potreby súčasnosti bez toho, aby ohrozoval schopnosť budúcich generácií uspokojovať svoje vlastné potreby"[3][4].
Pojmy "udržateľnosť" a "udržateľný rozvoj" sú v publikáciách a na internete čoraz populárnejšie, avšak otázky, ktoré treba zvážiť, sú zložité [5]. diskusia o environmentálnom rozmere udržateľnosti sa často sústreďuje na prevládajúce otázky. Napríklad od začiatku roku 2000 sú dominantnými problémami zmena klímy, , , biogeochemické toky dusíka a fosforu a znečistenie, najmä znečistenie plastmi [6]: 21 
Udržateľnosť bola tiež opísaná ako "vyčerpaný plán" vzhľadom na názor, že naše konzumné spoločnosti sú sociálne a ekologicky sebadeštruktívne [7]. smerovanie k udržateľnosti môže zahŕňať sociálne výzvy, ako napríklad individuálny životný štýl a etický konzum. Prístupy udržateľného života môžu znížiť vplyv na životné prostredie zmenou zastavaného prostredia s cieľom vytvoriť udržateľnejšie mestá. To by zahŕňalo udržateľnú dopravu a bývanie s nulovými emisiami, ako aj udržateľnú architektúru a riadenie cirkulárneho toku využívania pôdy.
Definície a bežné použitie.
Predchádzajúce použitie termínu.
Pôvodne "udržateľnosť" znamenala len také využívanie prírodných, obnoviteľných zdrojov, aby sa ľudia mohli aj naďalej spoliehať na ich výnosy v dlhodobom horizonte.[8][9] Koncept udržateľnosti, alebo nemecky Nachhaltigkeit, možno vystopovať až k Hansovi Carlovi von Carlowitzovi (1645-1714) a bol aplikovaný na lesné hospodárstvo.[10] Samotná myšlienka však siaha do dávnych čias, keďže spoločenstvá sa vždy obávali o schopnosť svojho prostredia ich dlhodobo udržať. Mnohé staroveké kultúry mali tradície obmedzujúce využívanie prírodných zdrojov, napr. Maoriovia na Novom Zélande,[11] indiáni na pobreží Britskej Kolumbie a národy Indonézie, Oceánie, Indie a Mali. [12]
Pastorálna konštitúcia Gaudium et spes, vydaná na konci Druhého vatikánskeho koncilu v roku 1965, obsahuje vôbec prvú zmienku o koncepte udržateľnosti [13].
Pojem udržateľnosť je odvodený z latinského sustinere (tenere - držať; sub - pod). Sustain môže znamenať "udržiavať", "podporovať", "udržiavať" alebo "vydržať"[14][15].
Moderné používanie ako politický koncept.
Moderné používanie pojmu "udržateľnosť" sa začalo v roku 1983 na zasadnutí Komisie OSN pre životné prostredie a rozvoj, známej aj ako Brundtlandovej komisia. V správe komisie z roku 1987 s názvom Naša spoločná budúcnosť (známej aj ako Brundtlandovej správa) sa trvalo udržateľný rozvoj definuje ako rozvoj, ktorý "uspokojuje potreby súčasnosti bez toho, aby ohrozoval schopnosť budúcich generácií uspokojovať svoje vlastné potreby". [3][4]
V správe sa uvádza, že životné prostredie a rozvoj sú pri snahe o udržateľnosť neoddeliteľné. Ďalej, trvalo udržateľný rozvoj je globálna koncepcia, ktorá spája environmentálne a sociálne otázky a je rovnako dôležitá pre rozvojové aj priemyselné krajiny."Životné prostredie" je miesto, kde všetci žijeme; a "rozvoj" je to, čo všetci robíme v snahe zlepšiť náš údel v tomto príbytku. Tieto dve veci sú neoddeliteľné." [3]: Predslov [...] Prišli sme k poznaniu, že je potrebná nová cesta rozvoja, ktorá by udržala ľudský pokrok nielen v niekoľkých častiach na niekoľko rokov, ale pre celú planétu až do ďalekej budúcnosti. Tak sa "trvalo udržateľný rozvoj" stáva cieľom nielen pre "rozvojové", ale aj pre priemyselné krajiny." [3]: I.1.10 
Vzťah ku koncepcii trvalo udržateľného rozvoja.
Pojmy "udržateľnosť" a "udržateľný rozvoj" spolu úzko súvisia a prekrývajú sa. Oba sú napríklad v súčasnosti neodmysliteľne spojené s koncepciou "troch rozmerov udržateľnosti" [16] [1]. [1] Jeden z rozdielov, ktorý by sa dal urobiť, je, že udržateľnosť je všeobecný pojem, zatiaľ čo udržateľný rozvoj je politika.
Udržateľný rozvoj bol prvýkrát inštitucionalizovaný "procesom z Ria", ktorý sa začal na Summite Zeme v Riu v roku 1992. V roku 2000 potom ciele trvalo udržateľného rozvoja plne obsiahli trvalo udržateľný rozvoj[1], ktorý UNESCO formulovalo nasledovne: "Udržateľnosť sa často považuje za dlhodobý cieľ (t. j. udržateľnejší svet), zatiaľ čo udržateľný rozvoj sa vzťahuje na mnohé procesy a cesty na jeho dosiahnutie"[2].
Rozmery udržateľnosti.
Vývoj koncepcie troch rozmerov (alebo pilierov).
Zvyčajne sa rozlišujú tri rôzne rozmery (nazývané aj "piliere" alebo "aspekty") udržateľnosti: environmentálny, sociálny a ekonomický. Väčšina koncepcií udržateľnosti má toto chápanie spoločné, aj keď sa môžu v detailoch líšiť. V literatúre sa pre túto koncepciu používa niekoľko termínov: autori hovoria o troch vzájomne prepojených pilieroch, dimenziách, komponentoch, nohách stoličky, aspektoch, perspektívach, faktoroch alebo cieľoch. [1] Používajú sa zameniteľne. [1] Napríklad v záverečnom dokumente svetového summitu z roku 2005 sa používa termín "aspekty". [18] Napriek tomu sa samotné rozlišovanie len zriedka spochybňuje. Vznik paradigmy troch pilierov nemá dostatočný teoretický základ ani teoreticky presný opis: Vznikala postupne bez jediného východiska[1][19].
Brundtlandovej správa z roku 1987 zdôraznila, že životné prostredie a rozvoj by sa mali považovať za neoddeliteľné. Okrem toho Agenda 21 z roku 1992 výslovne hovorí o "ekonomickom, sociálnom a environmentálnom rozmere" takto:[20]: 8.6 "Krajiny by mohli vytvoriť systémy monitorovania a hodnotenia pokroku pri dosahovaní trvalo udržateľného rozvoja prijatím ukazovateľov, ktoré merajú zmeny v ekonomických, sociálnych a environmentálnych rozmeroch.""Agenda 2030" koncipovala 17 cieľov udržateľného rozvoja (SDG) s ich 169 úlohami ako vyváženie "troch rozmerov udržateľného rozvoja, ekonomického, sociálneho a environmentálneho"[21].
Tieto tri rozmery sa niekedy označujú aj ako "ľudia, planéta a prosperita", ako sa uvádza v preambule Agendy 2030, pričom sa v preambule pridáva mier a partnerstvo [21]: 2 
Environmentálny rozmer.
Rastúce znečistenie životného prostredia v 60. a 70. rokoch 20. storočia viedlo k rastúcemu záujmu o životné prostredie, napr. kniha Rachel Carsonovej Tichá jar v roku 1962,[22] založenie Rímskeho klubu v roku 1968, založenie organizácie Greenpeace v roku 1971 a poskytlo základ pre to, čo sa neskôr začalo diskutovať ako trvalo udržateľný rozvoj. Ten bol zhrnutý nasledovne: "Záujem o blaho samotnej Zeme sa objavil v 70. rokoch 20. storočia, spočiatku sa zameriaval na prírodné zdroje a životné prostredie človeka a neskôr sa rozšíril na komplexné systémy, ktoré podporujú život na Zemi."[6]: 31 
Hoci znečistenie životného prostredia nie je novým fenoménom, po väčšinu histórie ľudstva zostávalo na miestnej alebo regionálnej úrovni. To sa zmenilo v 20. storočí, keď sa zvýšilo povedomie o globálnom charaktere environmentálnych problémov."[6]: 5 O škodlivých účinkoch a globálnom rozšírení pesticídov, ako je DDT, sa hovorilo už v 60. rokoch 20. storočia."[22] V 70. rokoch 20. storočia sa zistilo, že chlórfluórované uhľovodíky (CFC) poškodzujú ozónovú vrstvu Zeme, čo viedlo k ich faktickému zákazu Montrealským protokolom v roku 1987. [16]: 146 O vplyve skleníkových plynov na globálnu klímu hovoril už Arrhenius na začiatku 20. storočia.[23] Klimatické zmeny sa však stali horúcou témou akademického a politického diskurzu až po založení IPCC v roku 1988 a FCCC OSN v roku 1992.
V roku 1972 OSN zorganizovala svoju prvú konferenciu o environmentálnych otázkach, Konferenciu OSN o životnom prostredí človeka. Konferencia vyhlásila, že "ochrana a zlepšovanie životného prostredia človeka je hlavnou otázkou, ktorá ovplyvňuje blahobyt ľudí a hospodársky rozvoj na celom svete" [24]: kapitola I, I.2, s. 3. Dôležitosť environmentálneho rozmeru je zrejmá z rôznych funkcií, ktoré ekosféra poskytuje: "prírodné zdroje Zeme vrátane vzduchu, vody, pôdy, flóry a fauny a ... prírodných ekosystémov", ktoré "treba chrániť v prospech súčasných a budúcich generácií" [24]: s. 4. .", zásada 2 Okrem toho sa v správe uvádza, že "je potrebné zachovať schopnosť Zeme produkovať obnoviteľné zdroje, chrániť dedičstvo voľne žijúcich živočíchov a rastlín, zastaviť vypúšťanie toxických látok, zabrániť znečisťovaniu atď." [24]: s. 4., zásada 3 
Diskusia o environmentálnom rozmere udržateľnosti sa na verejnosti často sústreďuje na prevládajúce otázky. Približne od roku 2000 sú v tomto ohľade najdominantnejšími problémami zmena klímy, strata biodiverzity, biogeochemické toky dusíka a fosforu a znečistenie, najmä znečistenie plastmi. Verejnosť znepokojuje vplyv človeka na atmosféru, pôdu a vodné zdroje, bioakumulácia toxických látok, úbytok druhov a degradácia ekosystémov [6]: 21 
Celkový vplyv ľudskej činnosti nielen na biosféru, ale dokonca aj na geologickú formáciu Zeme viedol Paula Crutzena k tomu, aby o súčasnej geologickej epoche hovoril ako o antropocéne.
Existujú dva hlavné spôsoby znižovania negatívneho vplyvu človeka a posilňovania ekosystémových služieb a prvým z nich je environmentálny manažment. Tento priamy prístup je založený najmä na informáciách získaných z vied o Zemi, environmentalistiky a ochranárskej biológie. Tento manažment je však na konci dlhého radu nepriamych príčinných faktorov, ktoré sú iniciované ľudskou spotrebou, takže druhým prístupom je riadenie dopytu po využívaní ľudských zdrojov.
Meranie vplyvu človeka na životné prostredie.
Boli navrhnuté rôzne spôsoby merania vplyvu človeka, napr. ekologická stopa, ekologický dlh, únosná kapacita, udržateľný výnos, I = PAT. Vplyv ľudskej činnosti na globálne ekosystémy môže dosiahnuť kritické body, za ktorými sa spustí nezvratný škodlivý vývoj. To je myšlienka, ktorá stojí za konceptom planetárnych hraníc. Preto je dôležité zabrániť prekročeniu planetárnych hraníc a posilniť ekologickú odolnosť - schopnosť ekosystému absorbovať narušenie a stále si zachovať svoju základnú štruktúru a životaschopnosť.
V roku 2009 skupina vedcov pod vedením Johana Rockströma zo Štokholmského centra odolnosti opísala deväť planetárnych hraníc. Prekročenie čo i len jednej z nich môže byť pre udržateľnosť nebezpečné. Týmito hranicami sú zmena klímy, strata biodiverzity (v roku 2015 zmenené na "zmena integrity biosféry"), biogeochemické (dusík a fosfor), okysľovanie oceánov, využívanie pôdy, sladká voda, úbytok ozónu, atmosférické aerosóly, chemické znečistenie (v roku 2015 zmenené na "zavedenie nových entít")[25][26].
Podobne v roku 2005 bolo opísaných dvanásť hlavných problémov, ktoré môžu byť nebezpečné pre udržateľnosť životného prostredia: Odlesňovanie a ničenie biotopov, problémy s pôdou (erózia, zasolenie a strata úrodnosti pôdy), problémy s vodným hospodárstvom, nadmerný lov, nadmerný rybolov, vplyv introdukovaných druhov na pôvodné druhy, preľudnenie, zvýšený vplyv ľudí na obyvateľa, zmena klímy, hromadenie toxínov v životnom prostredí, nedostatok energie, plné využitie fotosyntetickej kapacity Zeme človekom[27].
V roku 1990 boli opísané tri všeobecné kritériá ekologickej udržateľnosti: obnoviteľné zdroje by mali poskytovať udržateľný výnos (miera zberu by nemala prekročiť mieru regenerácie); pre neobnoviteľné zdroje by mal existovať ekvivalentný vývoj obnoviteľných náhrad; tvorba odpadu by nemala prekročiť asimilačnú kapacitu prostredia [28].
Zdravé ekosystémy poskytujú ľuďom a iným organizmom životne dôležité tovary a služby. Miléniové hodnotenie ekosystémov z roku 2005 meralo 24 ekosystémových služieb a dospelo k záveru, že len štyri z nich zaznamenali za posledných 50 rokov zlepšenie, 15 vážne klesá a päť je v neistom stave [29]: 6-19. 
Ekonomický rozmer.
Ekonomický rozmer udržateľnosti úzko súvisí s kontroverzným charakterom samotného konceptu udržateľnosti.[1] Ak sa pojem "rozvoj" v udržateľnom rozvoji chápe v ekonomickom zmysle ("ekonomický rozvoj") alebo sa dokonca stotožňuje s ekonomickým rastom, pojem udržateľný rozvoj sa môže stať spôsobom, ako vybieliť ekologicky deštruktívny ekonomický systém[30][31][32], a to z dôvodu vnútorných rozporov medzi "blahobytom pre všetkých" a ochranou životného prostredia[33].
Na druhej strane, najmä najmenej rozvinuté krajiny budú potrebovať značný hospodársky rozvoj, ako to vyžaduje cieľ 1 cieľa 8 trvalo udržateľného rozvoja, keďže hospodársky rast bol často hnacou silou spoločenského pokroku a blahobytu (cieľ 8.1: "Bez ohľadu na prípadné rozdiely v chápaní pojmu udržateľnosť je zrejmé, že ľudstvo bude musieť vyriešiť otázku, ako možno dosiahnuť spoločenský pokrok (potenciálne prostredníctvom hospodárskeho rozvoja) bez dodatočného zaťaženia životného prostredia. V súlade s tým UNEP v roku 2011 uviedol, že pre spoločnosť je veľkou výzvou "rozšíriť hospodárske aktivity" a zároveň znížiť využívanie prírodných zdrojov a vplyv týchto hospodárskych aktivít na životné prostredie [35]: 8 
S cieľom vyriešiť túto dilemu prichádza do úvahy koncepcia ekologicko-ekonomického oddelenia. Znamená to, že "sa používa menej zdrojov na jednotku hospodárskeho výstupu a znižuje sa vplyv akýchkoľvek používaných zdrojov alebo vykonávaných hospodárskych činností na životné prostredie" [35]: 8. Environmentálny tlak sa často meria pomocou emisií znečisťujúcich látok a v súlade s tým sa decoupling často meria pomocou emisnej náročnosti hospodárskeho výstupu. [35] Príklady absolútneho dlhodobého oddelenia sú zriedkavé, ale nedávno niektoré priemyselné krajiny oddelili rast HDP od výroby a v menšej miere aj od emisií CO2 založených na spotrebe [36], ale ani v tomto prípade samotné oddelenie nestačí, ale musí byť doplnené "stratégiami zameranými na dostatočnosť a prísnym presadzovaním absolútnych cieľov zníženia" [37] : 1. 
Oddelenie hospodárskeho rastu od zhoršovania životného prostredia je obzvlášť zložité, pretože environmentálne a sociálne náklady vo všeobecnosti nenesie subjekt, ktorý ich spôsobuje, a preto nie sú vyjadrené v trhovej cene [38]. v ekonómii sa to nazýva externalita, v tomto prípade negatívna externalita. [39] Je potrebné ich riešiť zásahom štátu: buď zdanením činnosti (znečisťovateľ platí), dotovaním činností, ktoré majú pozitívny environmentálny alebo sociálny účinok (odmeňovanie správcovstva), alebo zákazom činnosti (napríklad zákonné obmedzenia znečisťovania). 38 Tento prístup zdôrazňuje nasledujúci citát z populárnej učebnice environmentálnej ekonómie: "Nikto, kto seriózne študoval túto problematiku, neverí, že vzťah hospodárstva k prírodnému prostrediu možno úplne ponechať na trhové sily."[40]: 15 
Environmentálna ekonómia.
V environmentálnej ekonómii sa uplatňujú rôzne metódy výpočtu primeranej ceny verejných prírodných statkov. Napríklad poškodenie ekosystémov a strata biodiverzity má obrovské ekonomické dôsledky, ako sa vypočítalo v projekte "Ekonomika ekosystémov a biodiverzity" (EEB) v rokoch 2007 až 2011[41].
Ekonomika udržateľnosti znamená dlhodobý pohľad na blahobyt ľudí. Jedným zo spôsobov, ako to dosiahnuť, je zohľadniť sociálnu diskontnú sadzbu, t. j. sadzbu, ktorou by sa mali diskontovať budúce náklady a výnosy pri rozhodovaní o budúcnosti. Čím viac sa človek stará o budúce generácie, tým nižšia by mala byť sociálna diskontná sadzba.[42] Inou metódou je kvantifikácia služieb, ktoré ekosystémy poskytujú ľudstvu, a ich ekonomické ocenenie, aby sa mohli posúdiť škody na životnom prostredí v porovnaní s predpokladanými krátkodobými prínosmi pre blahobyt. Napríklad podľa Svetového ekonomického fóra je polovica svetového HDP silne alebo stredne závislá od prírody. Okrem toho na každý dolár vynaložený na obnovu prírody pripadá zisk najmenej 9 dolárov[43].
UNEP a UNDP spustili v roku 2005 Iniciatívu chudoba - životné prostredie, ktorej cieľom je trojitá vízia "nulová extrémna chudoba, nulové čisté emisie skleníkových plynov, nulová čistá strata prírodných aktív", ktorá sa navrhuje ako usmernenie štrukturálnej reformy, ktorá umožní chudobným skupinám a krajinám dosiahnuť ciele trvalo udržateľného rozvoja vo veľkom rozsahu[44][45]: 11 Takéto iniciatívy možno považovať za opatrenie na zmiernenie kompromisu medzi vysokou ekologickou stopou a vysokým stavom hospodárskeho rozvoja[16]: 82. 
V posledných rokoch vyvinula britská ekonómka Kate Raworthová koncepciu "doughnut economics", ktorej cieľom je integrovať sociálnu a environmentálnu udržateľnosť do ekonomického myslenia. Sociálny rozmer je tu zobrazený ako minimálny štandard, o ktorý by sa mala spoločnosť usilovať, zatiaľ čo vonkajší limit je daný únosnosťou planéty [46].
Sociálny rozmer.
Sociálny rozmer udržateľnosti je najmenej definovaným a najmenej pochopeným rozmerom (nazývaným aj "pilierom" alebo "aspektom") z troch rozmerov, ktoré sa bežne používajú na charakterizovanie udržateľnosti[47]. Jeho význam a aplikácia stále vedú k nejasnostiam.[47] Celkom všeobecná definícia znie "zachovanie alebo zlepšenie blahobytu ľudí v tejto a budúcich generáciách"[48]: 224-225. Iní poukázali na to, že "stále chýba spoločná dohoda o definícii a operacionalizácii tohto konceptu" [49].
Podľa Brundtlandovej správy "chudoba je hlavnou príčinou a zároveň dôsledkom globálnych environmentálnych problémov. Je preto zbytočné pokúšať sa riešiť environmentálne problémy bez širšej perspektívy, ktorá by zahŕňala faktory, ktoré sú základom svetovej chudoby a medzinárodnej nerovnosti"[3]: Časť I.1.8 Správa požaduje novú cestu rozvoja pre trvalý ľudský pokrok a zdôrazňuje, že je to cieľ pre rozvojové aj priemyselné krajiny[3]: Napriek tomuto zakotveniu sociálneho rozmeru (udržateľnosti) v Brundtlandovej správe sa "sociálna udržateľnosť" môže riešiť rôznymi spôsobmi. Niektorí vedci kladú sociálne otázky do samého centra diskusií o udržateľnosti [50].
Niektorí vedci naznačujú, že všetky oblasti udržateľnosti sú sociálne: vrátane ekologickej, ekonomickej, politickej a kultúrnej udržateľnosti. Všetky tieto oblasti sociálnej udržateľnosti závisia od vzťahu medzi sociálnym a prírodným, pričom "ekologická oblasť" je definovaná ako zakotvenosť človeka v životnom prostredí. V týchto termínoch sociálna udržateľnosť zahŕňa všetky ľudské činnosti [51] a netýka sa len cieleného prieniku ekonomiky, životného prostredia a spoločnosti [52].
Medzi širšie stratégie pre udržateľnejšie sociálne systémy patria: zlepšenie vzdelávania a politické posilnenie postavenia žien, najmä v rozvojových krajinách; väčší ohľad na sociálnu spravodlivosť, najmä rovnosť medzi bohatými a chudobnými v rámci krajín aj medzi nimi; a azda predovšetkým medzigeneračná spravodlivosť[53].
Podľa Rady sociálnych služieb Západnej Austrálie (WACOSS): "Sociálna udržateľnosť nastáva vtedy, keď formálne a neformálne procesy; systémy; štruktúry; a vzťahy aktívne podporujú schopnosť súčasných a budúcich generácií vytvárať zdravé a životaschopné komunity. Sociálne udržateľné komunity sú spravodlivé, rozmanité, prepojené a demokratické a poskytujú dobrú kvalitu života."[54][55]
Vzťah medzi tromi rozmermi.
"Ďalšie informácie: Slabá a silná udržateľnosť"
Dlho sa diskutovalo o tom, aký by mal byť vzťah medzi týmito tromi rozmermi: Zástancovia koncepcie "slabej" udržateľnosti predpokladajú, že "prírodný kapitál" (alebo environmentálne zdroje) možno nahradiť alebo nahradiť "kapitálom vytvoreným človekom"[56]. Týka sa to napríklad zachytávania emisií zo spaľovania fosílnych palív, recyklácie nerastných surovín, obnovy lesov a filtrácie znečisteného ovzdušia. [57] Koncepcia "silnej udržateľnosti" na druhej strane uvádza, že príroda (alebo "prírodný kapitál") poskytuje niektoré funkcie, ktoré nie je možné nahradiť technológiou alebo "kapitálom vytvoreným človekom". [58] Silná udržateľnosť sa vzťahuje na zdroje, ktoré sa po strate nedajú obnoviť alebo napraviť v primeranom časovom horizonte, ako napríklad biodiverzita alebo strata určitých druhov, opeľovanie, úrodná pôda, asimilačná schopnosť, čistý vzduch, čistá voda, regulácia klímy.
Koncepcia planetárnych hraníc, ktorá bola prvýkrát navrhnutá v roku 2009, však určuje limity a zdôrazňuje, že existujú absolútne hranice únosnosti planéty, ktoré sa nesmú prekročiť, aby sa zabránilo nezvratnému škodlivému vývoju systému Zeme [25].
Aj pokiaľ ide o ekonomický rozmer udržateľnosti, možno ho chápať tak, že sa rozlišuje medzi slabou a silnou udržateľnosťou[59]. v prvom prípade sa strata prírodných zdrojov kompenzuje nárastom ľudského kapitálu. Silná udržateľnosť sa uplatňuje tam, kde sa ľudský a prírodný kapitál dopĺňajú, ale nie sú zameniteľné. Tak sa problém odlesňovania v Anglicku v dôsledku dopytu po dreve pri stavbe lodí a po drevenom uhlí pri výrobe železa vyriešil, keď sa lode začali stavať z ocele a koks nahradil drevené uhlie pri výrobe železa - čo je príklad slabej udržateľnosti. Predchádzanie strate biodiverzity, ktorá predstavuje existenčnú hrozbu, je príkladom silného typu. To, čo je slabý a čo silný typ, závisí čiastočne od technológie a čiastočne od vlastného presvedčenia [59].
Kritika.
Koncepcia trvalo udržateľného rozvoja bola kritizovaná z rôznych hľadísk. Zatiaľ čo niektorí ju považujú za paradoxnú a rozvoj považujú za prirodzene neudržateľný, iní sú triezvi z nedostatočného pokroku, ktorý sa doteraz dosiahol[60][61][62].
Podľa Dennisa Meadowsa, jedného z autorov prvej správy Rímskemu klubu s názvom "Hranice rastu", mnohí ľudia klamú sami seba tým, že používajú Brundtlandovej definíciu udržateľnosti [30], pretože potreby súčasnej generácie v skutočnosti nie sú uspokojené už dnes a ekonomické aktivity na uspokojenie súčasných potrieb podstatne zmenšia možnosti budúcich generácií[63][16]: 27 Udržateľnosť bola tiež opísaná ako "vyčerpaný plán" vzhľadom na to, že naše konzumné spoločnosti sú sociálne a ekologicky sebazničujúce [64].
Niektorí vedci dokonca vyhlásili koniec konceptu udržateľnosti v dôsledku reality antropocénu: Tieto skutočnosti zahŕňajú "bezprecedentnú a nezvratnú mieru straty biodiverzity spôsobenej človekom, exponenciálny nárast spotreby zdrojov na obyvateľa a globálnu zmenu klímy"[65].
Proces z Ria bol obrovským skokom vpred: svet sa po prvýkrát dohodol na programe udržateľnosti. Globálnu zhodu však uľahčilo zanedbanie konkrétnych cieľov a operačných detailov." [16]: 136 Ciele trvalo udržateľného rozvoja (SDGs) majú teraz konkrétne úlohy (na rozdiel od výsledkov procesu z Ria), ale žiadne metódy sankcií [16]: 137 
Variácie.
Ďalšie rozmery.
Niektorí odborníci na udržateľnosť a odborníci z praxe navrhli ďalšie rozmery udržateľnosti. Bežným je kultúra, čo vedie k štvornásobnému výsledku [67].[68] Existuje aj názor, ktorý za ďalšie dva piliere udržateľnosti považuje využívanie zdrojov a finančnú udržateľnosť[69] .[70] Napríklad pri infraštruktúrnych projektoch sa treba pýtať, či existuje dostatočná finančná kapacita na údržbu [71].
Iný model naznačuje snahu ľudí dosiahnuť všetky svoje potreby a ašpirácie prostredníctvom siedmich modalít: ekonomika, komunita, profesijné skupiny, vláda, životné prostredie, kultúra a fyziológia[69]. Od globálneho až po individuálne ľudské meradlo možno každú zo siedmich modalít vnímať na siedmich hierarchických úrovniach. Udržateľnosť ľudstva možno dosiahnuť dosiahnutím udržateľnosti na všetkých úrovniach siedmich modalít.
Kultúrny rozmer ako štvrtý rozmer.
"Ďalšie informácie: Kultúrna udržateľnosť"
Niektorí výskumníci a inštitúcie, ktorí kladú iný dôraz, poukazujú na to, že k rozmerom trvalo udržateľného rozvoja by sa mal pridať štvrtý rozmer, pretože sa zdá, že trojitý základný rozmer - hospodársky, environmentálny a sociálny - nestačí na to, aby odrážal komplexnosť súčasnej spoločnosti. Príkladom tohto štvorrozmerného pohľadu je prístup Kruhy udržateľnosti, ktorý zahŕňa aj kultúrnu udržateľnosť [70]. v tejto súvislosti Agenda 21 pre kultúru a Spojené mestá a miestne samosprávy (UCLG) zverejnili politické vyhlásenie "Kultúra: Štvrtý pilier trvalo udržateľného rozvoja" na svetovom kongrese UCLG v roku 2010. V tomto dokumente sa presadzuje nová perspektíva a poukazuje sa na vzťah medzi kultúrou a trvalo udržateľným rozvojom prostredníctvom vypracovania pevnej kultúrnej politiky a presadzovania kultúrneho rozmeru vo všetkých verejných politikách. Prístup Kruhov udržateľnosti rozlišuje štyri oblasti: ekonomickú, ekologickú, politickú a kultúrnu udržateľnosť [71][72][73], čo je v súlade s Agendou 21 Organizácie Spojených národov, UNESCO, a najmä s Agendou 21 pre kultúru, ktorá uvádza kultúru ako štvrtú oblasť udržateľného rozvoja [67]. tento model v súčasnosti využívajú organizácie ako Program miest OSN [74] a Metropolis [75].
V prípade Metropolis tento prístup neznamená pridanie štvrtej oblasti kultúry k dominantnému údaju o trojitej línii - ekonomike, životnom prostredí a sociálnej oblasti. Skôr ide o to, že všetky štyri oblasti - hospodárstvo, ekológiu, politiku a kultúru - považuje za sociálne (vrátane hospodárstva) a rozlišuje medzi ekológiou (ako priesečníkom ľudského a prírodného sveta) a životným prostredím ako tým, čo ďaleko presahuje to, čo my ako ľudia vôbec môžeme poznať[76].
Myšlienku štvrtej oblasti trvalo udržateľného rozvoja podporili aj iné organizácie. Sieť excelentnosti "Udržateľný rozvoj v rozmanitom svete",[77] ktorú sponzoruje Európska únia, integruje multidisciplinárne kapacity a kultúrnu rozmanitosť interpretuje ako kľúčový prvok novej stratégie udržateľného rozvoja.
Zdravie a pohoda.
Svetová zdravotnícka organizácia uznáva, že dosiahnutie udržateľnosti nie je možné bez riešenia zdravotných problémov [78]. Opatrenia na dosiahnutie environmentálnej udržateľnosti môžu v mnohých prípadoch zlepšiť aj zdravie[79].
Na lepšie meranie blahobytu zaviedla nadácia New Economics Foundation's index šťastnej planéty[80]. Na začiatku 21. storočia viac ako 100 organizácií vytvorilo alianciu Wellbeing Economy Alliance s cieľom vytvoriť hospodárstvo, ktoré zaručí blahobyt a zároveň ozdraví prírodu[81].
Meranie.
"Táto časť je výňatkom z merania udržateľnosti."
Meranie udržateľnosti je kvantitatívnym základom pre informované riadenie udržateľnosti[82].Metriky používané na meranie udržateľnosti (zahŕňajúce udržateľnosť environmentálnej, sociálnej a ekonomickej oblasti, a to jednotlivo aj v rôznych kombináciách) sa stále vyvíjajú: zahŕňajú ukazovatele, referenčné hodnoty, audity, normy udržateľnosti a certifikačné systémy, ako sú Fairtrade a Organic, indexy a účtovníctvo, ako aj systémy hodnotenia, posudzovania[83] a iné systémy podávania správ. Uplatňujú sa v širokom rozsahu priestorových a časových mier[84][85]. Medzi široko používané opatrenia udržateľnosti patrí podávanie správ o udržateľnosti podnikov, účtovníctvo Triple Bottom Line, World Sustainability Society a odhady kvality riadenia udržateľnosti pre jednotlivé krajiny pomocou indexu environmentálnej udržateľnosti a indexu environmentálnej výkonnosti. Alternatívny prístup, ktorý používa program Global Compact Cities Organizácie Spojených národov a ktorý je výslovne kritický voči prístupu trojitého dna, je Circles of Sustainability[86][87].
Prekážky.
Bariéry pôsobiace proti udržateľnosti môžu mať korene v prírode, v ľudskom stave, v spoločnosti, v inštitúciách alebo v Zeitgeist [16]: 205 Niektoré bariéry sú nevyhnutne spojené s konceptom udržateľnosti kvôli kompromisom, zložitosti a protichodným záujmom. Tieto prekážky sú neodmysliteľnou súčasťou koncepcie udržateľnosti ako takej. Iné bariéry sú koncepcii udržateľnosti vlastné, čo znamená, že by sa v zásade dali prekonať, napr. zavedením cenníka na spotrebu verejných statkov [16]: 35. 
Cesty k dosiahnutiu väčšej udržateľnosti.
"Hlavný článok: Udržateľný rozvoj § Cesty"
Váhy.
Udržateľnosť sa skúma a riadi v mnohých časových a priestorových mierkach (úrovniach alebo referenčných rámcoch) a v mnohých kontextoch environmentálnych, sociálnych a hospodárskych organizácií. Zameriava sa od celkovej únosnosti (udržateľnosti) planéty Zem až po udržateľnosť hospodárskych odvetví, ekosystémov, krajín, obcí, štvrtí, domácich záhrad, individuálnych životov, jednotlivých tovarov a služieb, povolaní, životných štýlov a vzorcov správania. Udržateľnosť môže zahŕňať celý kompas biologickej a ľudskej činnosti alebo ktorúkoľvek jej časť[88].
Zmena bohatstva, populácie a technológie.
Jeden z pokusov o matematické vyjadrenie vplyvu človeka bol vyvinutý v 70. rokoch 20. storočia a nazýva sa vzorec I = PAT [89]. Táto formulácia sa pokúša vysvetliť ľudskú spotrebu pomocou troch zložiek: počtu obyvateľov, úrovne spotreby (ktorú označuje ako "bohatstvo", hoci použitie je odlišné) a vplyvu na jednotku využitia zdrojov (ktorý sa označuje ako "technológia", pretože tento vplyv závisí od použitej technológie). Rovnica je vyjadrená:
I = P × A × T
Kde: I = vplyv na životné prostredie, P = populácia, A = bohatstvo, T = technológia[89].
Stratégie na dosiahnutie udržateľnosti možno vo všeobecnosti rozdeliť do troch kategórií. Väčšina vlád a medzinárodných organizácií, ktorých cieľom je dosiahnuť udržateľnosť, využíva všetky tri prístupy, hoci sa môžu rozchádzať v názore, ktorý z nich si zaslúži prioritu.
Hojnosť: Mnohí sa domnievajú, že udržateľnosť nemožno dosiahnuť bez zníženia spotreby. Táto teória je najvýraznejšie zastúpená v myšlienke ustáleného stavu ekonomiky, čo znamená ekonomiku bez rastu. Medzi metódy v tejto kategórii patrí okrem iného postupné vyradenie ľahkých plastových tašiek, podpora cyklistiky a zvyšovanie energetickej účinnosti. Napríklad podľa správy "Plasty a klíma" môžu emisie skleníkových plynov z výroby plastov do roku 2050 predstavovať až 15 % zostávajúceho uhlíkového rozpočtu Zeme a do roku 2100 viac ako 50 %, ak nepočítame vplyv na fytoplanktón [90][91]. V správe sa uvádza, že pre riešenie tohto problému bude nevyhnutné znížiť spotrebu [92]. V roku 2020 vedecký výskum, ktorý zverejnilo Svetové ekonomické fórum, určil, že najväčšou hrozbou pre udržateľnosť je bohatstvo [93].
Obyvateľstvo: Iní si myslia, že najúčinnejším prostriedkom na dosiahnutie udržateľnosti je kontrola populácie, napríklad zlepšením prístupu ku kontrole pôrodnosti a vzdelaniu (najmä vzdelaniu dievčat)[94]. Je známe, že miera pôrodnosti klesá s rastúcou prosperitou a od roku 1980 celosvetovo klesá[ 95].
Technológie: Ďalší zastávajú názor, že najsľubnejšou cestou k udržateľnosti sú nové technológie. Túto teóriu možno považovať za formu technologického optimizmu. Jednou z populárnych taktík v tejto kategórii je prechod na obnoviteľné zdroje energie.[95][96] Ďalšie metódy na dosiahnutie udržateľnosti, ktoré sa spájajú s touto teóriou, sú klimatické inžinierstvo (geo - inžinierstvo), genetické inžinierstvo (GMO, geneticky modifikovaný organizmus), oddelenie.
Odpovede rôznych zainteresovaných strán.
Podniky.
Tri dimenzie udržateľnosti slúžia ako spoločný základ pre mnohé normy udržateľnosti a certifikačné systémy, najmä v potravinárskom priemysle.Medzi normy, ktoré sa dnes výslovne odvolávajú na trojitý základ, patria Rainforest Alliance, Fairtrade, UTZ Certified a GLOBALG.A.P.[99][100] Normy udržateľnosti sa používajú v globálnych dodávateľských reťazcoch v rôznych sektoroch a odvetviach, ako je poľnohospodárstvo, ťažba, lesníctvo a rybolov. Na základe noriem ITC sa najčastejšie vzťahujú na poľnohospodárske výrobky, po ktorých nasledujú spracované potraviny [101][102].
Udržateľné podnikateľské postupy integrujú ekologické záujmy so sociálnymi a ekonomickými (t. j. trojitá spodná línia)[103][104] Myšlienka udržateľnosti ako podnikateľskej príležitosti viedla k vytvoreniu organizácií, ako je Konzorcium pre udržateľnosť Spoločnosti pre organizačné vzdelávanie,[105] Inštitút pre udržateľné podnikanie [106] a Svetová rada pre udržateľný rozvoj [107].
Koncept "zakotvenej udržateľnosti" je definovaný ako "začlenenie environmentálnej, zdravotnej a sociálnej hodnoty do hlavného predmetu podnikania bez kompromisu v cene alebo kvalite - inými slovami, bez sociálnej alebo ekologickej prémie." [109] Zakotvená udržateľnosť ponúka najmenej sedem rôznych príležitostí na vytváranie hodnoty podniku: lepšie riadenie rizík, vyššiu efektívnosť prostredníctvom zníženia množstva odpadu a využívania zdrojov, lepšiu diferenciáciu výrobkov, vstup na nové trhy, posilnenie značky a reputácie, väčšiu príležitosť ovplyvniť priemyselné normy a väčšiu príležitosť na radikálne inovácie [110].
Certifikáty.
Hlavné zásady OSN v oblasti podnikania a ľudských práv obsahujú rámec pre podávanie správ,[111] ktorý učí spoločnosti, ako podávať správy o ich interakcii s otázkami ľudských práv. Okrem toho zdroje ako Global Reporting Initiative a Business and Human Rights Resource Centre poskytujú informácie o zverejňovaní informácií a výkonnosti organizácií v oblasti sociálnej udržateľnosti [112]. Na pomoc pri overovaní sociálnej udržateľnosti výrobkov a služieb sú k dispozícii certifikáty medzinárodne uznávaných a akreditovaných organizácií. Príkladom takýchto organizácií a iniciatív je Forest Stewardship Council (papier a lesné výrobky)[113] a Kimberly Process (diamanty)[114].
Uplatňovanie sociálnej udržateľnosti si vyžaduje, aby sa zainteresované strany zaoberali ľudskými a pracovnými právami, prevenciou obchodovania s ľuďmi a inými rizikami v oblasti ľudských práv[115]. tieto otázky by sa mali zohľadniť pri výrobe a obstarávaní rôznych komodít na celom svete. V mnohých priemyselných odvetviach fungujú organizácie, ktoré pomáhajú overovať sociálnu udržateľnosť výrobkov a služieb: [116] Príkladom takýchto organizácií a iniciatív sú Equator Principles (finančný priemysel), Fair Wear Foundation (odevný priemysel) a Electronics Industry Citizenship Coalition. K dispozícii sú aj zdroje na overovanie životného cyklu výrobkov a na úrovni výrobcov alebo predajcov [115].
Investície.
Pri spoločensky zodpovednom investovaní (SRI) sa často zohľadňujú rôzne aspekty sociálnej udržateľnosti. Medzi kritériá sociálnej udržateľnosti, ktoré bežne používajú fondy a indexy SRI na hodnotenie verejne obchodovaných spoločností, patria: komunita, rozmanitosť, vzťahy so zamestnancami, ľudské práva, bezpečnosť výrobkov, podávanie správ a štruktúra riadenia[117][118].
Vedecká komunita.
Existujú najmenej tri hlavné varovné publikácie alebo listy vedeckej komunity o rastúcom ohrození udržateľnosti, najmä pokiaľ ide o environmentálny rozmer udržateľnosti.
V roku 1992 vedci napísali prvé varovanie svetových vedcov ľudstvu, ktoré sa začína: "Ľudia a príroda sú na kolíznom kurze." Podpísalo ho približne 1 700 popredných svetových vedcov vrátane väčšiny laureátov Nobelovej ceny za prírodné vedy. V liste sa spomínajú vážne škody na atmosfére, oceánoch, ekosystémoch, produktivite pôdy a ďalších oblastiach. Varuje ľudstvo, že život na Zemi, ako ho poznáme, sa môže stať nemožným, a ak chce ľudstvo zabrániť škodám, je potrebné prijať niektoré kroky: lepšie využívanie zdrojov, upustenie od fosílnych palív, stabilizácia ľudskej populácie, odstránenie chudoby a ďalšie [119].
V roku 2017 vedci napísali druhé varovanie ľudstvu. V tomto varovaní vedci spomínajú niektoré pozitívne trendy, ako napríklad spomalenie odlesňovania, ale napriek tomu tvrdia, že okrem úbytku ozónovej vrstvy sa žiadnemu z problémov uvedených v prvom varovaní nedostalo adekvátnej reakcie. Vedci vyzvali na zníženie spotreby fosílnych palív, mäsa a iných zdrojov a na stabilizáciu populácie. List podpísalo 15 364 vedcov zo 184 krajín, čím sa stal listom s najväčším počtom podpisov vedcov v histórii [120].
V novembri 2019 viac ako 11 000 vedcov zo 153 krajín zverejnilo list, v ktorom upozorňujú na vážne ohrozenie udržateľnosti v dôsledku zmeny klímy, ak nedôjde k veľkým zmenám v politike. Vedci vyhlásili "klimatický stav núdze" a vyzvali na zastavenie nadmernej spotreby, odklon od fosílnych palív, menšiu konzumáciu mäsa, stabilizáciu populácie a iné [121].
V roku 2021 vydal Program OSN pre životné prostredie správu, v ktorej opisuje tri hlavné environmentálne hrozby pre udržateľnosť: zmenu klímy, stratu biodiverzity a znečistenie. V správe sa uvádza, že od roku 2021 sa ľudstvu nedarí správne riešiť hlavné environmentálne výzvy. Pandémia COVID-19 je tiež spojená s environmentálnymi problémami vrátane zmeny klímy, odlesňovania a obchodu s voľne žijúcimi zvieratami [122].
Náboženské komunity.
"Ďalšie informácie: Náboženstvo a environmentalizmus"
V kontexte kresťanstva pápež František v encyklike Laudato si' vyzval k boju proti klimatickým zmenám a ekologickej degradácii ako celku.[123][124] Tvrdil, že ľudstvo čelí vážnej ekologickej kríze a obvinil z nej konzumný spôsob života a nezodpovedný rozvoj. Encyklika je adresovaná "každému človeku žijúcemu na tejto planéte"[125].
Budhizmus obsahuje mnohé zásady spojené s udržateľnosťou."[126] Dalajláma neustále vyzýva na dôrazné opatrenia v oblasti klímy, zalesňovanie, zachovanie ekosystémov, zníženie spotreby mäsa. Vyhlásil, že ak niekedy vstúpi do nejakej politickej strany, bude to strana zelených, a ak by sa Budha teraz vrátil do nášho sveta: "Budha by bol zelený."[127][128] Predstavitelia budhizmu vydali osobitné vyhlásenie, v ktorom vyzývajú všetkých veriacich, aby bojovali proti klimatickým zmenám a ničeniu životného prostredia ako celku [129].

</doc>
<doc id="190746" url="https://sk.wikipedia.org/wiki?curid=190746" title="Pandinus imperator">
Pandinus imperator



</doc>
<doc id="190747" url="https://sk.wikipedia.org/wiki?curid=190747" title="Veľké moskovské kniežatstvo">
Veľké moskovské kniežatstvo



</doc>
<doc id="190748" url="https://sk.wikipedia.org/wiki?curid=190748" title="Hendrik Petrus Berlage">
Hendrik Petrus Berlage

 
Hendrik Petrus Berlage (* 21. február 1856 – † 12. august 1934) bol vplyvný holandský architekt a predstaviteľ individualistickej moderny. 
Život.
Hendrik Petrus Berlage sa narodil v Amsterdame. Po strednej škole študoval architektúru na Zürišskom inštitúte technológií, kde sa dostal do kontaktu s myšlienkami architektov Gottfrieda Sempera a Eugèna Viollet-le-Duca. Semperov vplyv sa odzrkadlil hlavne v Berlageho tradičnom konštrukčnom štýle. V roku 1880 založil v Holandsku firmu s Theodorom Sandersom, s ktorým pracoval na reálnych aj utopických návrhoch v neorenesančnom štýle.
Berlage ako nezávislý architekt.
Od roku 1889 Berlage začína pracovať samostatne. Najprv navrhuje prevažne v tradičnom neoštýle (Kalverstraat, Amsterdam), ale čoskoro začína experimentovať s myšlienkami racionalizmu a jugendstilu. Špeciálne sa to prejavilo v návrhoch pre poistnú spoločnosť Nederlanden z roku 1845, pre ktorú pracoval ako hlavný architekt. Takto sa dostal k návrhu Amsterdamskej burzy. Politicky sa hlásil k sociálno-demokratickým myšlienkam. Jeho poslednou stavbou, ktorú sám označil ako najlepšiu, je Mestské múzeum v Haagu. 
Racionalizmus.
Od konca 19.teho storočia hral racionalizmus dôležitú úlohu pri navrhovaní v architektúre. V Berlageho pôdorysoch sa to odzrkadlilo navrhovaním nezdobených stien a používaním hladkého kameňa v akcentujúcich bodoch. Berlageho burza v Amsterdame je najdôležitejšou prácou svojho obdobia pretože znamenala začiatok modernej architektúry v Holandsku. Štýl stavby ovplyvnil architektov ako Tjeerd Cuipers a A. J. Kropholler. Berlageho teórie inšpirovali väčšinu holandských modernistov vrátane skupiny De Stijl, Amsterdamskej školy a Nových objektivistov.
Americké vplyvy.
Počas návštevy v Spojených štátoch v roku 1911 sa Berlage zoznámil s tvorbou Franka Lloyda Wrighta. Po tejto navšteve sa až dokonca kariéry objavuje v Berlageho tvorbe americký vplyv.
Syntéza umení.
Najcharekterisickejšou črtou Berlageho diela je ža návrhy sú postavené na základe idey syntézy umení, harmónie medzi hudbou, poéziou, drámou a maľbou. Typickým príkladom je práve Berlageho burza v Amsterdame.
Diela.
Veľa Berlageho diel sa nachádza v Amsterdame. Zaujímavými projektami, okrem burzy, sú rozvojový plán pre južnú časť Amsterdamu (Plan zuid), Berlageho most a námestie Mercatorplein. Taktiež pracoval v Haagu. Tu postavil stavbu Nederlanden z roku 1845 a zónu Laakkwartier. Kostol katolíckej vedy v Haagu je jediným kostolom, ktorý navrhol. V roku 1914 Berlage navrhol lovecký zámoček Saint Hubertus pre manželov Kröller-Müllerových v oblasti národného parku De Hoge Veluwe. Berlageho poslednou prácou je mestské múzeum v Haagu. Ďalšou zaujímavou prácou je mestský dvojdom v Usquerte v provincii Groningen prirovnávaný k centrálnej stanici. Takmer všade Berlage navrhoval taktiež nábytok, v duchu syntézy umení.

</doc>
<doc id="190749" url="https://sk.wikipedia.org/wiki?curid=190749" title="Moskovský štát">
Moskovský štát



</doc>
<doc id="190751" url="https://sk.wikipedia.org/wiki?curid=190751" title="Cárske Rusko">
Cárske Rusko

Cárske Rusko je v historiografii, neoficiálny názov ruskej ríše počas vlády cára, čiže v období rokov 15471917.
Dobový bežný názov štátu v ruštine bol po celý čas existencie cárskeho Ruska Rusko („Rossija“; do konca 17. storočia častejšie v tvare Rus - „Rus“) alebo Ruská krajina/Ruská zem („Rossijskaja zemľa“; do 17. storočia v tvare „Russkaja zemľa“). Úradný názov štátu bol: v rokoch 15471721 Ruské cárstvo („Rossijskoje carstvo“), v rokoch 17211906 Všeruská ríša („Vserossijskaja imperija“) alebo Ruská ríša („Rossijskaja imperija“) a v rokoch 19061917 Ruská ríša alebo Ruský štát („Rossijskoje gosudarstvo“).
Opakom či pokračovaním pojmu cárske Rusko je pojem sovietske Rusko.

</doc>
<doc id="190753" url="https://sk.wikipedia.org/wiki?curid=190753" title="Dejiny Litvy">
Dejiny Litvy

Predkovia Litovcov – Ajsi (Balti) žili na pobreží Baltského mora už v 2. storočí pred Kr. Prvýkrát ich meno spomína rímsky historik Cornelius Tacitus vo svojom historickom diele "Germania". Územie na ktorom žili Balti, sa rozprestieralo od rieky Visly po rieku Daugavu a od Baltského mora po Dneper. Časom sa Balti rozdelili na rozličné kmene, medzi ktorými boli Kurši, Žemajti, Aukštajci, Litovci, Jotvíni, Prusi, Selovia, Skalovia, Latgalovia a Zemgalovia. Základom litovského národa sa stali kmene Aukštajov a Žemajtov a časťou aj Kuršov, Zemgalov a Selov.
Prvú zmienku o Litovcoch nájdeme v Quedlinburgskej kronike už v roku 1009, kde sa v zázname zo 14. februára spomínajú tragické boje pohanov a arcibiskupa Bonifáca, ktorý bol poverený poľským kráľom Boleslavom Chrabrým, aby na území Jotvínov rozšíril kresťanstvo.
"„Svätý Bunon, zvaný Bonifác, arcibiskup a mních, v jedenásty rok svojho panovania pri hraniciach Rusi s Litvou neprijatý pohanmi a 9. marca (14. februára) 1009 so svojimi 18 spojencami zabitý.“"
Toto teritórium bolo objektom sporu medzi Boleslavom I. Chrabrým a kyjevskoruským kniežaťom Vladimírom I., ktorý už v roku 983 donútil miestnych obyvateľov uznať moc Kyjevskej Rusi nad nimi.
Po vojenských ťaženiach kniežaťa Jaroslava I. Múdreho v rokoch 1040 a 1044 sa takmer na pol storočia stalo vazalom kyjevského štátu a bolo mu podriadené. Litovci museli Kyjevskej Rusi platiť daň, ktorú vyberali poľské kniežatá. Litva sa v ekonomike čoraz viac orientovala na krajiny Kyjevskej Rusi. Vojny, ktoré viedli poľské kniežatá v 12. storočí Litovci využili ako zámienku na rozšírenie svojho vplyvu v susedných krajinách. V rokoch 11831184 sa po prvýkrát odhodlali uskutočniť veľkú vojenskú výpravu do Rusi, ale pri meste Pskov stratili veľa vojakov. V roku 1185 prišli o územie Livónska a museli súhlasiť s výstavbou dvoch kamenných hradov na tomto území. Do konca 12. storočia sa Litovci ešte mnohokrát pokúsili napadnúť územia okolo Novgorodu a spolu s Jotvínmi uskutočnili ťaženie na Volynské kniežatstvo.
Vznik prvej medzinárodnej zmluvy v histórii Litvy sa datuje od roku 1201, kedy litovskí veľvyslanci v Rige podpísali s križiakmi mierovú zmluvu o vzájomnom neútočení.
V tomto období bola Litva krehkou konfederáciou ranofeudálnych kniežatstiev. Toto združenie malo charakter vojensko-politického zväzku Litovcov, Prusov a Zemgalov. V roku 1219 bola podpísaná zmluva medzi Haličsko-volynským kniežaťom a 21 litovskými kniežatami. Medzi posledými kniežatami sa spomínalo aj meno Mindaugasa, ktorý okolo roku 1236 zjednotil litovské zeme v jednotnú krajinu.
Pôvod názvu krajiny.
Existuje niekoľko verzií, odkiaľ pochádza názov republiky. V západných krajinách sa zastáva názor, že názov krajiny vznikol z litovského slova "lietus", čo znamená "dážď". Litva je teda podľa nich "krajina dažďa". S týmto však ťažko súhlasiť, pretože existuje mnoho ďalších krajín, kde prší častejšie ako v Litve, ale ich názvy nie sú odvodené od slova dážď.
Litovský jazykovedec Kazimeras Kuzavinis tvrdí, že názov krajiny pochádza z vodného toku "Lietauka", ktorého názov bol slovanizmom. Podľa neho práve táto rieka dala názov jednému z litovských regiónov a neskôr aj Litovskej republike. Rieka je v súčasnosti pravým prítokom rieky Neris. Je to dlhý vodný tok, ktorý sa nachádza od mesta Kernavė, vtedajšieho dôležitého politického centra litovského štátu.
Zrod litovského štátu.
Podľa historickej tradície bolo prvým hlavným mestom Litvy Kernavė. Bola to Mindaugasova rezidencia. Štát ktorý založil mal charakter ranofeudálnej monarchie, v ktorom knieža, opierajúc sa o svojich pomocníkov, samostatne riadil vnútornú a zahraničnú politiku krajiny.
Zo začiatku sa musel tento nový štát vysporiadať s expanziou križiakov nemeckého a livónskeho rádu. Práve druhý spomenutý mal byť akousi spojkou kniežaťa Vikintasa, stojaceho na čele Žemajtov, ktorá mala pomôcť zvrhnúť Mindaugasa z trónu. Aby predišiel dobytiu Litvy križiakmi a aby vnútri svojej krajiny zvíťazil v boji proti jeho protivníkom, Mindaugas v roku 1251 prijal kresťanstvo a získal tak pápežovu podporu. O dva roky neskôr (6. júla 1253) bol Mindaugas korunovaný za panovníka Litvy. Livónci, ktorí chceli čerstvého panovníka krajiny zvrhnúť z trónu utrpeli vo svojich dejinách doteraz nevídanú porážku. V bitke pri jazere Durbe boli livónske vojská porazené Žemajcami, ktoré po Mindaugasovej korunovácii prešli pod jeho patronát. V roku 1261 odmietol kresťantvo, prerušil pokojné vzťahy s Livóncami a vo vojenskom zväze v spojenectve s Alexandrom Nevským pokračoval proti nim v boji. No vojenské operácie nepriniesli úžitok, z čoho Mindaugas obvinil knieža Žemajtov Trianetu. Trianet sa teda dohodol s kniežaťom Daumantasom, že Mindaugasa zabije a vyhlási sa za knieža Litvy. Nového panovníka však po polročnom vládnutí zabili Mindaugasovi pomocníci. Na prázdny trón zasadol Trianetov syn Vaišvilkas. On ešte počas života Mindaugasa spolupracoval s Haličsko-volynským kniežaťom, a keďže bol pod jeho vplyvom, prijal pravoslávie. Daumantas musel utiecť do Pskova, kde sa stal panovníkom a vládol tam až do svojej smrti v roku 1299.
V roku 1267 Vaišvilkas vstúpil do kláštora a štát prenechal mužovi svojej sestry – haličskému kniežaťu Švarnovi Danylovyčovi. Medzi pravoslávnymi kniežatami vládnucimi v Litve bolo veľa kupcov z Novgorodu, Pskova, Kyjeva a Smolenska, ktorí mali v Kernavė vlastné domy a sklady. Po smrti Švarna Danylovyča sa na trón dostal Traidenis (12691281), ktorý pokračoval v boji proti križiakom. Počas jeho vlády sa k územiu Litvy pripojila tzv. „"Čierna Rus"“. Keď Traidenis zomrel, začali sa veľké bitky o trón a o to, kto bude jeho následníkom. Problém vyriešil príchod kniežaťa Vytanisa (12951316). Vytanis reformoval vojsko, zaviedol profesionálnu armádu a uskutočnil jedenásť výprav proti križiakom. V roku 1298 bola medzi ním, obyvateľmi Rigy a rižským arcibiskupom podpísaná zmluva proti Livónskemu rádu. Ako pamiatka na tento akt, je na prístupovej ceste k Rige postavený litovský zámok.
Litovské veľkokniežatstvo.
V prvej polovici 14. storočia v Európe vznikol silný štát – Litovské veľkokniežatstvo. Za svoj vznik vďačí Gediminasovi (13161341), ktorý počas rokov svojej vlády k teritóriu krajiny pripojil niektoré oblasti dnešného Bieloruska, Ukrajiny a Ruska. Mnohé ruské územia, snažiace sa nájsť ochranu od Tatárov, sa k Litve pripojili dobrovoľne. Vnútorný poriadok pripojených zemí sa nijako nemenil. Ich kniežatá boli naďalej povinní byť vazalmi Gediminasa, platiť mu daň a poskytnúť mu vojsko v nevyhnutných prípadoch. Sám Gediminas sa dokonca nazval "„kráľom Litovcov a mnohých Rusov“". Oficiálnym jazykom v Litovskom veľkokniežatstve bola stará bieloruština (predchodca bieloruštiny a ukrajinčiny). Zaujímavosťou bolo, že nikoho v tomto štáte neprenasledovali pre jeho vierovyznanie alebo štátnu príslušnosť.
V roku 1323 sa hlavným mestom Litvy stal Vilnius. Gediminas sa presťahoval zo svojej rezidencie sem. V listoch rímskemu pápežovi prejavil záujem o prijatie kresťanstva. Do Vilniusu pozýval remeselníkov, kupcov a poľnohospodárov. Križiaci pochopili, že po prijatí kresťanstva v Litve by sa ich "„misionárska misia“" (takto nazývali túto akciu v západnej Európe) skončila. Z toho dôvodu preto začali burcovať miestnych pohanov a pravoslávnych proti Gediminasovi, ktorý bol preto nútený vzdať sa svojich plánov na prijatie kresťanstva a svoj postup pred pápežom ospravedlňoval ako pisárovu chybu. Jednako kresťanské chrámy sa vo Vilniuse neprestali budovať.
Livónci teda obnovili vojenské operácie proti Litve. V roku 1336 križiaci obsadili žemajtský hrad Pilenaj. Keď jeho udatní strážcovia pochopili, že nebudú schopní dlho sa brániť, podpálili hrad a pozabíjali sa. Dňa 15. novembra 1337 Ľudovít IV. Bavor daroval Livóncom hrad pri rieke Nemunas. Práve on sa mal stať hlavným mestom naoko pokoreného Veľkého Litovského kniežatstva. Aj keď sa zdalo, že je už po všetkom a Livónci zvíťazili, museli o celkový zisk územia bojovať až do konca.
Po Gediminasovej smrti kniežatstvo zdedili jeho siedmi synovia. Za veľkoknieža sa považoval ten, kto vládol vo Vilniuse, a to bol Jauntis. Jeho brat Kestutis, ktorý dostal územia a dedičstvo v Grozdne, v Trakai a Žemajtsku, bol nespokojný, pretože Jauntis bol slabým panovníkom a nemohol mu prísť na pomoc v boji proti križiakom, s ktorými Kestutis bojoval. V zime roku 13441345 obsadil Vilnius a rozdelil si vládu so svojím bratom Algirdasom (Olgerd). Kestutis zvíťazil v sedemdesiatich bitkách proti germánskym kmeňom a v tridsiatich proti Livóncom. Nebolo žiadnej veľkej bitky, v ktorej by Kestutis nebol prítomný. Jeho vojenský talent si cenili dokonca aj jeho nepriatelia. Každý križiak, ako tvrdia ich vlastné zdroje, by považoval za čestnejšie, keby mohol podať Kestutisovi ruku.
Algirdas sa, tak ako jeho otec Gediminas, viac venoval rozširovaniu svojho územia. Počas jeho vlády sa územie Veľkého Litovského kniežatstva dvakrát zväčšilo. K svojmu územiu pripojil Kyjev, Novgorod, pravobrežnú Ukrajinu a Podolie. Pri pripojení Kyjeva došlo k zrážke s Mongolo-Tatármi. V roku 1363 ich Algirdasovo vojsko na juhu ruských území porazilo, a tak oslobodilo tieto zeme spod nadvlády Tatárov. V bojoch proti Moskve si Algirdasov švagor, tverské knieža Michail Alexandrovič, nevedelo rady. Preto ho poprosil o pomoc. Ani jemu sa však nepodarilo Moskvu dobyť, hoci na ňu trikrát v rokoch 1368, 1370 a 1372 zaútočil, a nakoniec bol prinútený s kniežaťom podpísať mierovú zmluvu.
Po smrti Algirdasa v roku 1377 sa v krajine znova začalo bojovať o trón. Trón a titul veľkokniežaťa Litvy dostal Algirdasov syn z druhého manželstva – Jogaila (Jagelo). Syn z prvého manželstva – Andrius – zutekal do Moskvy žobrať o podporu. V Moskve ho prijali a dali mu za úlohu vybojovať od Litovského veľkokniežatstva územia okolo Novgorodu. Jogaila sa v bitke proti svojmu nevlastnému bratovi obrátil na pomoc svojho spojenca sľúbiac, že príjme kresťanstvo. Medzi Jogailovým spojencom a ním bola v roku 1380 tajne podpísaná zmluva, o ktorej Kestutis nevedel. Jogaila, zabezpečiac si zázemie, vybral sa so svojím vojskom na pomoc Mamajovi, bojujúcemu proti Dmitrijovi Donskému na Kulikovom poli. Spoločne chceli potrestať Moskvu za podporu Andriusa a spravodlivo si podeliť s Olegom Riazanským (Mamajovým spojencom) územia moskovského kniežatstva. Na Kulikovo pole však Jogaila prišiel neskoro. Mnoho Tatárov bolo v bitke porazených. V tom čase sa Kestutis dozvedel o tajnom dohovore medzi Jogailom a jeho spojencami. V roku 1381 obsadil Vilnius, vyhnal odtial Jogailu a poslal ho do Vicebska. V neprítomnosti Kestutisa sa Jogaila spolu so svojím bratom Skirgailom do Vilniusu vrátil a obsadil ho spolu s mestom Trakai. Kestutis a jeho syn Vytautas, boli zatknutí a uväznení v Krakovskom zámku. Kestutis bol pravdepodobne zabitý, ale Vytautasovi sa podarilo ujsť. Jogaila začal vládnuť sám.
V roku 1383 s pomocou Vytautasa a žemajtských barónov boli obnovené vojenské operácie proti Veľkému Litovskému kniežatstvu. Spojenci obsadili Trakai a vypálili Vilnius. V takýchto podmienkach bol Jogaila nútený hľadať pomoc v Poľsku. V roku 1385 bola medzi Veľkým Litovským kniežatstvom a Poľským štátom uzatvorená dynastická poľsko-litovská únia. V nasledujúcom roku Jogaila prijal kresťanstvo, dostal meno Vladislav, oženil sa s poľskou kráľovnou Hedvigou I. a stal sa poľským kráľom – zakladateľom dynastie Jagelovcov. Jagelovci panovali v Poľsku a v Litve vyše 200 rokov. Uskutočniac úniu, Jogaila prakticky založil Vilniuskú diecézu, pokrstil Litvu, a litovských feudálov, ktorí prijali kresťanstvo, zrovnoprávnil s Poliakmi. Z Vilniusu sa stala samosprávna oblasť.
Vytautas, ktorý ešte nejaký čas bojoval proti Jogailovi, sa v roku 1390 vrátil do Litvy. V roku 1392 bola medzi ním a Jogailom uzatvorená dohoda. Vytautas dostal územia Trakaiského kniežatstva a fakticky sa stal na 38 rokov panovníkom Litvy (13921430). V rokoch 13971398 pozval do krajiny Tatárov a karaimov a usadil ich v meste Trakai. Vytautas upevnil hranice litovského štátu a rozšíril jeho územie. V kniežatstvách zbavil moci kniežatá, a tak sa panovníkmi v nich stali jeho námestníci. V roku 1395 bol k Veľkému Litovskému kniežatstvu pripojený Smolensk. Pokus pripojiť aj Novgorod a Pskov nevyšli. Vytautasov vtedajší štát sa rozprestieral medzi Baltským a Čiernym morom. Aby si zabezpečil dobré východisko v boji proti križiakom, Vytautas podpísal dohovor s moskovským kniežaťom Vasilijom I., ktorý bol ženatý s Vytautasovou dcérou Sofiou. Hranicu týchto dvoch kniežatstiev tvorila rieka Ugra.
Po pokrstení Litvy križiaci už nemohli vykonávať svoju vojenskú politiku. Pápež Bonifác IX. im v roku 1403 dokonca zakázal bojovať proti Litovcom. Bez ohľadu na to križiaci v roku 1409 znova Litvu napadli. Vtedy sa Jogaila a Vytautas dohodli, že budú konať spoločne. Z okolitých území zozbierali spoločnými silami asi 90 plukov a pohli sa smerom na mesto Marienburg s úmyslom obsadiť ho. V júli 1410 spojené poľsko-litovské vojsko vstúpilo na územie križiakov, smerujúc k Marienburgu. Bitka pri Grunwalde, v ktorej sa Vytautas preslávil svojím talentom vojvodcu, sa odohrala pri dedine Tannenberg blízko Zeleného lesa. Križiaci v nej stratili veľký počet svojich vojakov vrátane svojvo vojvodcu Ulricha von Jungingena. V roku 1411 bola podpísaná s križiakmi mierová zmluva. Akékoľvek práva križiakov na územie Litvy zrušil pápež Inocent XXIII. o štyri roky neskôr v roku 1415. Vzťahy oboch strán vyriešil následný Melnský dohovor podpísaný v roku 1422. Výsledkom dohovoru bolo zabezpečenie práv Litvy na Žemajtsko okrem územia Klaipėdy a jej prístavu.
Vytautas nezanechal žiadneho potomka. Preto sa po jeho smrti viedli boje o trón medzi Švidrigailom a mladším bratom Vytautasa Žigimantasom (Žigmund). Švidrigail, ktorý sa snažil stať samostatným litovským kráľom, ktorý by vládol bez vplyvu Poľska, bol poľskými magnátmi z trónu zvrhnutý. Jeho pokusy získať naspäť Veľké Litovské kniežatstvo neboli úspešné. Žigmund, ktorý sa stal litovským kniežaťom v roku 1432, bol zavraždený v roku 1440 litovskými veľmožmi. Po krátkom panovaní mladšieho brata Vytautasa sa na trón dostal iba trinásť ročný syn Jogailu – Kazimiras Jogalaitis, – ktorý sa už v roku 1447 stal poľským kráľom Kazimírom IV. Počas jeho vlády však litovské územie postupne zoslablo, a tak hlavnú úlohu v tomto období hrala Panská rada, ktorá zastávala záujmy silných feudálov. Postupne rástlo šľachtické pozemkové vlastníctvo. Podľa nariadenia Jogailu, Vytautasa a Žigimantasa sa začal prerod slobodných roľníkov na neslobodných.
V rokoch vlády litovského kniežaťa Alexandra (14921506) (poľského kráľa od roku 1501) a Žigmunda I. Starého (15061548) sa zostrili vzťahy z moskovským štátom. Alexander sa v tejto situácii rozhodol oženiť sa s dcérou Ivana III. Veľkého Elenou, aby tak zabezpečil mierové vzťahy s Moskvou. Ale Ivan III. manželský zväzok svojej dcéry využil v prospech svojich záujmov. Obvinil Alexandra z toho, že sa Elenu pokúša násilím prinútiť prejsť na katolícku vieru, a tak "„pán celej Rusi“" vyhlásil Litve vojnu. V roku 1503 bola uzatvorená mierová zmluva, na základe ktorej Veľké Litovské kniežatstvo stratilo takmer tretinu svojho územia, na ktorom bolo 20 miest vrátane Černihova, Novgorodu, Homeľu, Brianska a Dorogobuža. V druhej vojne v roku 1514 stratilo aj Smolensk.
V roku 1522 si litovskí veľmoži za panovníka zvolili Žigmunda II. Augusta (poľský kráľ od roku 1548). Za jeho vlády sa v roku 1528 konalo prvé sčítanie obyvateľstva Veľkého Litovského kniežatstva spojené s náborom vojakov do vojska. Podľa výsledkov sčítania obyvateľstva vtedy žilo na území krajiny 750 000 obyvateľov. V roku 1529 boli zavedené do činnosti Prvé litovské stanovy – písomný súbor právnych noriem. V roku 1557 panovník uskutočnil poľnohospodársku reformu. Všetka zem bola rozdelená na kategórie v závislosti od úrodnosti pôdy a výmeru zeme. Roľníci, zoskupení na vidieku, mali právo vyberať si ľúdí do svojej administratívy. Z roľníkov, ktorí nemali právo vlastniť zem sa stali nevoľníci.
Veľké Litovské kniežatstvo viedlo vojnu s Ruskom o prístup k Baltskému moru. Vojna vstúpila do histórie pod názvom Livónska vojna (15581583). V roku 1561 sa Livónsko stalo súčasťou kniežatstva a malo práva autonómnej oblasti. V tom istom čase sa Ivan IV. Hrozný pokúšal vniknúť na územie Litvy, čo sa mu podarilo. V roku 1564 obsadil Polack. V tejto situácii bolo dôležité nadviazať úzky kontakt s Poľskom. Tak sa aj stalo, keď v roku 1569 podpisom zmluvy oboch krajín vznikla Lublinská únia a Poľsko-litovský štát (), ktorý do litovskej histórie vošiel pod názvom "„Štát oboch národov“".
Republika oboch národov (Poľsko-litovský štát).
Podľa lublinskej únie bolo Poľsko a Litva federatívnym štátom na čele so spoločným kráľom. Kráľ sa vyberal v spoločnom Sneme poľských a litovských feudálov. Litva mala svoje územie a hranice, svoj administratívny aparát a právny, finančný a vojenský systém. Poľskí šľachtici mali právo slobodne získavať litovské územia a litovskí poľské. Po smrti posledného Gediminasovho potomka Žigmunda II. Augusta na čele štátu stáli králi, ktorí sa málo zaujímali o svoju krajinu. Celá moc bola sústredená v rukách Snemu, ktorý sa skladal z veľvyslancov (dolná komora šľachty) a senátu (vrchná komora magnátov). Prvým kráľom Poľsko-litovského štátu bol Henrich Francúzsky (Herich Valois), ktorý však po niekoľkých mesiacoch tajne utiekol do Paríža.
Po vážnych sporoch, ktoré ale neprerástli vo vojenský konflikt, sa novým kráľom šľacty stal Štefan Bátori (15761586). V rokoch jeho vlády bola založená Vilniuska univerzita (1579), vyšli prvé tlačené dejiny Litvy (Kronika Mateja Strijkovského). Skončila sa aj Livónska vojna, v ktorej Ivan IV. Hrozný priznal Litve Livónsko a Polacko. Nový kráľ Žigmund Vasa vstúpil do vojny so Švédskom (16001629) a Ruskom (16091618). V roku 1610 vo vojne rusko-švédske vojská utrpeli porážku. V Moskve došlo k puču, ktorého výsledkom bola detronizácia Vasilija Šujského. Novým cárom sa stal Žigmundov syn Vladislav Vasa. Poľsko-litovské vojsko napadlo Moskvu, ale veľmi skoro bolo porazené dobrovoľnou armádou Mininа a Požarského v roku 1612. O rok neskôr sa cárom Ruska stal Michail Romanov. Vojna s Ruskom sa skončila dohodou (1619), podľa ktorej Litva získala Smolensk a Poľsko, Novgorod a Černihiv. Kráľ Vladislav sa nevzdal práv na ruský trón. Prvá vojna so Švédskom sa pre Litvu neskončila úspešne – stratila Rigu, Derpt (dnes Tartu) a pevnosti v Prusku.
Počas vlády Vladislavovho mladšieho brata Jána Kazimíra (16481668) štát prežíval ťažké obdobie. Snem krajiny prijal zákon ("Liberorum veto"), podľa ktorého mohol ktorýkoľvek šľachtic pozastaviť prijatie akéhokoľvek zákona, čo značne sťažovalo prácu Snemu. V roku 1648 na Ukrajine vypuklo kozácko-roľnícke povstanie, ktoré viedol Bohdan Chmeľnyckyj. Ukrajinský parlament vyhlásil akt zjednotenia Ukrajiny s Ruskom a v tom istom roku (1648) ruská armáda napadla Poľsko-litovský štát a obsadila veľkú časť Litvy. V roku 1655 vojaci obliehali Vilnius. Okupácia mesta trvala šesť rokov. V tom čase na poľské a litovské územie vtrhli Švédi. Počas niekoľkých mesiacov sa im podarilo obsadiť takmer celé územie Poľsko-litovského štátu, vrátane hlavného mesta Varšavy. Následne litovskí veľmoži podpísali so Švédmi dohodu, na základe ktorej sa švédsky kráľ stal litovským kniežaťom. Ale časť litovského vojska, ktorá nesúhlasila s podpísanou dohodou, pokračovala v bojoch. Rusko, obávajúc sa o napadnutie Švédmi, na jar roku 1656 vstúpilo proti nim do vojny a napadlo Poľsko-litovský štát. Mier medzi Švédskom a Poľsko-litovským štátom bol podpísaný v roku 1660. Jeho výsledkom bolo zachovanie predvojnových hraníc medzi oboma štátmi. S Rusmi bola podpísaná dohoda v roku 1667, známa ako Andruská dohoda, ktorá sa stala základom "„večného mieru“" uzavretého o rok neskôr (1668). Poľsko-litovský štát stratil časť ľavobrežnej Ukrajiny a Kyjev a jej hranice s Ruskom sa do roku 1772 nemenili.
V dôsledku vojen štát značne zoslabol. Počet obyvateľstva Litvy klesol o 40 percent. Príčinou boli vojna, hlad a epidémia. Mnohé dediny ostali opustené. Poľsko-litovský štát stratil svoju suverenitu v Európe. Po ekonomickej kríze v krajine prepukla aj vnútropolitická. Ján Kazimír odstúpil a na tróne ho vystriedal nie veľmi skúsený štátnik Michał Korybut Wiśniowiecki (16691673). Jeho následník Ján Sobieski (16741696) v spojenectve s Habsburgovcami porazil Turecko a zastavil jeho expanziu do Európy. Hoci bol talentovaný, ani jemu sa nepodarilo zastaviť vnútroštátnu krízu Poľsko-litovského štátu. Kvôli "Liberorum veto" sa dokonca nepodarilo zvolať ani zasadanie snemu.
Rok po smrti Jána Sobieskeho bolo treba zvoliť nového kráľa. Účastnici snemu starostlivo vyberali z mnohých poľských a litovských kandidátov takých, ktorí by si vedeli s vtedajšou situáciou v krajine počať. V tomto období Snem schválil, že sa popri litovskom jazyku mohol používať aj poľský. Rozhodnutia Snemu ešte viac urýchlili politickú a kultúrnu integráciu Litvy a Poľska. Kráľom sa saský kurfirst Fridrich August, ktorého korunovali ako Augusta II. (16971773).
V roku 1700 sa Poľsko-litovský štát znova ocitol vo víre vojny. Tentoraz to bola druhá vojna so Švédskom v rokoch 17001721. Litovské obyvateľstvo sa rozdelilo na dva tábory. Jeden tábor podporoval Augusta II. a Rusko a druhý Švédsko. Litovské mestá sa ocitali raz v rukách Ruska a raz Švédska. V rokoch 17081711 sa k vojne pridala aj neúroda a mor. Litva stratila tretinu obyvateľstva. Vzťahy medzi kráľom a šľachtou sa opäť zostrili. Nakoniec sa do tohto všetkého rozhodol vstúpiť Peter I. Pod jeho tlakom sa v roku 1717 konal nemý snem, na ktorom nikto nedostal slovo v diskusii. V platnom uznesení snemu sa dohodol ohraničený počet vojakov v armáde, zákaz kráľovi samému vstúpiť do vojny a ohraničenie právomocí miestnych malých snemov. "Liberorum veto" však ostalo zachované. Keďže sa Peter I. stal garantom splnenia rozhodnutí snemu, Rusko sa odteraz mohlo otvorene zaujímať o situáciu v Poľsko-litovskom štáte.
V roku 1733 Snem za kráľa zvolil Stanislava Leszczyńskeho, zástancu reforiem. Ale toto nemohlo dopustiť Rakúsko ani Rusko, a tak vtrhlo na územie Poľska s 30 000 ruskou armádou. Leszczyński zutekal a nový Snem na post panovníka nominoval syna Augusta II. – Augusta III. (17341763). Väčšiu časť svojho panovania kráľ prežil v Sasku, a tak priestor na vládu v Poľsku a v Litve dostali magnáti a šľachta. Ani oni však nevládli slávne – zo 14 zvolaných snemov sa jeden skončil prijatím uznesenia. Ostatné snemy boli zrušené.
V roku 1764 sa s požehnaním Kataríny II. stal poľským kráľom Stanislav August Poniatovski (17641795). Veľmi dobre poznal osvietenské idey a na ich základe sa pokúšal o politiku osvietenského absolutizmu. Ctil si umenie, podporoval budovanie manufaktúr, začal uskutočňovať reformy, ktoré mali za úlohu udržať kráľovskú moc. Toto sa však nepáčilo Kataríne II. a pod zámienkou ochrany práv pravoslávnej šľachty v roku 1767 prišli na územie Poľsko-litovského štátu ruské vojská vedené A. V. Suvorovom. V roku 1770 pruský kráľ navrhol ruskej panovníčke Kataríne II. rozdeliť územie Poľsko-litovského štátu trom susedným štátom. A tak v roku 1772, 1793 a 1795 si Rusko, Prusko a Rakúsko toto územie rozdelili. Väčšiu časť Litvy získalo Rusko, menšia sa ušla Prusku. Na základe podpísania zmluvy o rozpade štátu predstaviteľmi troch zúčastnených krajín v Petrohrade, sa dňa 15. januára 1797 Poľsko-litovský štát prestal existovať.
Litva ako súčasť Ruského impéria.
Litovské územie, ktoré bolo súčasťou Ruského impéria sa v roku 1801 rozdelilo na Vilniansku a Grodniansku guberniu. Obidve boli ovládané litovským generál-gubernátorom Litvy z Vilniusu. Po víťazstve nad Napoleonom I. Bonaparte, podľa výsledkov Viedenského kongresu z roku 1815, Rusko dostalo väčšiu časť poľského územia a tiež časť územia Litvy. Na tomto území začal platiť občiansky kódex Napoleona. Cár Alexander I. venoval Poľsku novú ústavu.
V roku 1817 bolo vo Vilniuse založené patriotické študentské spolky filomatov a filaretov, ktorého členom bol aj známy poľský spisovaťeľ Adam Mickiewicz. V roku 1822 boli tieto spolky spolu s inými podobnými spolkami zrušené a mnohí študenti boli vykázaní z Litvy. V rokoch 18301831 v Litve vypuklo povstanie proti Rusom, ktoré sa sem rozšírilo z Varšavy. Cieľom povstania bolo obnovenie Poľsko-litovského štátu. Po potlačení povstania bola poľská ústava zrušená, Snem rozpustený a zavreli sa aj Vilniuska a Varšavská univerzita. Litovské územie dostalo názov "„Severozápadný kraj“". V Žemjatskej diecézii vzniklo niekoľko litovských škôl, ktorých počet v polovici 19. storočia dosiahol 200. V rokoch 18581864 pod vedením biskupa Mateusa Valančiusa sa začali zakladať spolky triezlivosti, ktoré boli veľmi populárne v roľníckom prostredí. Vďaka nim sa rozširovalo litovské národné povedomie, preto boli Ruským impériom zakázané.
V januári 1863 sa v Poľsku a Litve začala celoročná príprava na povstanie, ktorá zasiahla aj bieloruské územia. Na čele tohto povstania v Litve stáli Antanas Mackiavičius, Konstantin Kalinovskij a Žigmund Serakovskij. Povstanie však bolo potlačené vojskami generál-gubernátora Michaila Nikolajeviča Muravieva. S povstalcami sa vysporiadal krutým spôsobom, za čo si vyslúžil prezývku "„popravca“". Hlavných predstaviteľov nechal popraviť a ostatných poslal do vyhnanstva na Sibír. Muraviev začal uplatňovať rusifikačnú politiku, čo sa prejavilo v zatváraní poľských a litovských škôl a v podpore ruského duchovenstva. Toto všetko vyústilo v roku 1864 až do zákazu tlačenia litovských kníh latinkou.
Práve v tomto pohnutom období v rokoch 18671870 sa vo východnom Prusku sformovala celá sieť kníhtlačiarní, kde vznikali litovské knihy písané latinkou, ktoré sa ilegálne prevážali do celej Litvy. V rokoch 18831886 v Litve začal vychádzať prvý nelegálny časopis v litovskom jazyku s názvom Zore (). Jeden z jeho zakladateľov a vydavateľov Jonas Basanavičius do neho publikoval články o litovskom jazyku, histórii a kultúre litovského národa. Vznik časopisu sa stal zrodom národnej litovskej inteligencie a tiež rozvoja litovského národného povedomia. Od tohto momentu môžeme hovoriť o začiatku národno-osloboditeľského hnutia v Litve. V roku 1889 vznikol ďalší ilegálny časopis Zvon (). Jeho ideológom a tvorcom bol známy lekár a spisovateľ Vincas Kudirka, ktorého národná pieseň "Tautiška Giesmė" sa stala základom litovskej hymny.
Ekonomika Litvy koncom 19. a začiatkom 20. storočia mala agrárny charakter. Hoci väčšia časť pôdy patrila väčšinou poľskej šľachte, rozvíjalo sa aj roľnícke pozemkové vlastníctvo. Agrárna politika krajiny zrýchlila rozvoj dedinských usadlostí na majere. Reformy prispievali k rozvoju technologického zariadenia väčších a menších hospodárstiev a k rastu poľnohospodárskej výroby. Rozvíjala sa výroba mäsa a mliečnych výrobkov, ktorého produkcia sa exportovala za hranice Litvy. Priemyselnými centrami v tomto období sa stali Vilnius, Kaunas, Šiauliai a hlavnými odvetviami potravinársky a kovospracujúci priemysel. V okolí mesta Klaipėda to bol drevospracujúci priemysel a výroba celúlozky a papiera. Práve v týchto oblastiach sa začali formovať prvé podniky, ktoré sa v budúcnosti stali filiálkami nemeckých, ruských a poľských firiem. Mnoho litovských obyvateľov tiež emigrovalo za prácou do Južnej Ameriky, Anglicka a USA.
Na prelome 19. a 20. storočia v krajine vzniklo mnoho politických strán a organizácii: Sociálno-demokratická strana Litvy a Sociálna demokracia kráľovstva poľského a Litvy, liberálno-demokratické strany – Litovská demokratická strana, Strana demokratickej jednoty národnej slobody, národno-demokratické strany – Národniari, konzervatívne strany – Strana kresťanských demokratov a národné – Litovský zväz zrovnoprávnených. Do roku 1917 iba Litovská demokratická strana vštepovala potrebu osamostanenia Litvy, ostatné strany boli za autonómiu štátu v členstve s Ruskom.
V roku 1904 cárská vláda Ruska zrušila štyridsaťročný zákaz tlače litovských kníh v litovskom jazyku. Tento akt mal na svedomí rozvoj národného znovuzrodenia litovského národa. Objavilo sa mnoho spolkov, ktorých základom bol rozvoj a zachovanie litovskej kultúry. V roku 1907 bol založený Litovský vzdelávací a umelecký spolok. Vznikali tiež amatérske spolky piesní, hudby a divadla a zbory, ktoré viedli známy litovskí hudobní skladatelia Mikolas Konstantinovič Čiurlenis a Juozas Naujalis a iní. Od roku 1907 sa každoročne konali literárno-umelecké výstavy. Národno-kultúrne spolky, ako napríklad "Santara", ktorého vedúcou osobnosťou bol známy spisovateľ a filozof Wilhelm Vidunas, pôsobili aj na územiach v okolí Klaipėdy a Klaipedského kraja.
Litva počas prvej svetovej vojny.
Od začiatku prvej svetovej vojny sa Litva stala bojovou arénou Nemecka a Ruska. Na jeseň roku 1915 bola celkom okupovaná nemeckými vojskami. Vláda sa uskutočňovala administáciou, ktorá patrila do systému "Ober Ost". Podľa plánu náčelníka štábu Východného frontu litovské územie bolo nemeckou kolóniou. 
Dňa 21. septembra 1917 so súhlasom nemeckých okupačných síl bola vybratá litovská vláda, ktorá 11. decembra 1917 prijala návrh obnovenia litovského štátu a vznik štátneho zväzu s Nemeckom. Litovská vláda dňa 16. februára 1918 vyhlásila nezávislosť Litvy.
Nezávislý litovský štát.
V rokoch 19181940 bola Litva štátom s agrárnou ekonomikou. V roku 1922 bol prijatý Zákon o poľnohospodárskej reforme, podľa ktorého sa ustanovila neodcudziteľná veľkosť pôdy majiteľovi na 80 hektárov (v roku 1929 na 150 hektárov). Zvyšok pôdy sa rozpredal bezzemkom a maloroľníkom. Ekonomika Litvy sa orientovala na zahraničný obchod. V závislosti od jeho vývoja sa v rokoch 19191929 Litva prispôsobovala jeho potrebám. V 20. rokoch vyrábala mliečne produkty a začiatkom 30. rokov 20. storočia sa sústredila na výrobu mäsa. Etablovali sa aj Anglicko a Nemecko ako hlavní obchodní partneri Litvy. V rokoch 19191922 bola moc sústredená v rukách Najvyššej litovskej rady a jej najvyššieho orgánu (od 4. apríla 1919 prezident) a parlamentu. Prvým prezidentom Litvy sa stal Antanas Smetona. Po voľbách v máji roku 1919 sa uskutočnili veľké rozhovory, ktoré vyústili v roku 1922 do prijatia prvej ústavy Litovskej republiky. Na základe ústavy sa Litva stala demokratickou republikou. Najvyšším orgánom moci bol snem, výkonná moc bola v rukách prezidenta a ministrov vo vláde. Široké práva dostala katolícka cirkev. Klajpedský kraj, ktorý bol súčasťou Litvy v rokoch 19231939, mal veľké práva v oblasti zákonodárstva, súdnictva, administratívy a vzdelanosti. Po štátnom prevrate v decembri roku 1925 v krajine nastal autoritatívny prezidentský režim. Nové ústavy z rokov 1928 a 1938 rozšírili práva prezidenta republiky. Prezidentský mandát trval 7 rokov. Prezident mohol kandidovať vo voľbách dvakrát za sebou. Mal právo schvaľovať zákony a rozpočet a vyhlásiť v krajine výnimočný stav.
Do roku 1926 bola v krajine vedúcou stranou Strana kresťanských demokratov (KRIKDEM). Jej líder Aleksandras Stuginskis v rokoch 19201922, vykonával funkciu prezidenta republiky a v nasledujúcich voľbách bol pre obdobie rokov 19221926 oficiálne zvolený za hlavu štátu. Počas svojej vlády strana vytvorila veľa katolíckych poľnohospodárskych, mládežníckych a osvetových organizácií, v ktorých v roku 1931 bolo 95 543 členov. Konkurenciou Strane kresťanských demokratov spomedzi obyvateľstva Litvy boli národniari, ktorý pod vedením Mikolasa Sleziavičiusa v roku 1922 založili Roľnícku národnú stranu Litvy. Menší vplyv na Stranu kresťanských demokratov mala Sociálno-demokratická strana Litvy a Litovský zväz zrovnoprávnených. Okrem týchto strán v Litve ilegálne pôsobila Komunistická strana Litvy. Základnými otázkami politicko-príslušenského boja boli otázka ústavy štátu, poľnohospodárskej reformy a zahraničnej politiky. Národniari a sociálni demokrati, ktorí vyhrali voľby v roku 1926, vytvorili koalíciu. Prezidentom Litvy sa stal Kazys Grinius, ktorý vzišiel z Roľníckej národnej strany Litvy. Ale v decembri toho istého roku (1926) za podpory kresťanských demokratov Litovský zväz zrovnoprávnených zorganizoval štátny prevrat. Prezidentom Litvy sa stal Antanas Smetona (19271940). Od roku 1936 boli v krajine akékoľvek iné strany okrem Litovského zväzu zrovnoprávnených prísne zakázané.
Jedna z nových otázok zahraničnej politiky bola Vilniusská otázka. V októbri roku 1919 vojsko generála Luciana Żeligovského obsadilo Vilnius a všetky pokusy litovskej vlády, apelujúc na Ligu národov, skončili neúspechom. V roku 1920 rozhodnutím poľského snemu bol Vilniusský kraj pripojený k Poľsku. O tri roky neskôr (1923) Liga národov uznala obsadenie Vilniusu Poľskom, čo vyústilo do dohody so ZSSR, ktorý v roku 1939 vrátil mesto Litve. Prvou krajinou, ktorá uznala nezávislosť litovského štátu bol ZSSR, s ktorým Litva 12. júla 1920 podpísala zmluvu. V zmluve sa ZSSR zaviazal, že na "„večné časy“" nebude zasahovať do suverenity a práva litovského národa a jeho územia. V roku 1926 vláda národniarov podpísala so ZSSR Zmluvu neútočení o neutralite. Následne dňa 23. augusta 1939 bola medzi Nemeckom a ZSSR tiež podpísaná Zmluva o neútočení. Rozdelili sa aj sféry vplyvu, ktoré boli potom doplnené o nové zmluvy z 28. augusta 1939. Podľa nich sa Litva stala súčasťou vplyvu ZSSR. Dňa 10. októbra 1939 ZSSR a Litva podpísali Zmluvu o vzájomnej pomoci, na základe ktorej bolo na jej území rozložených niekoľko vojakov Červenej armády, ktorí mali za úlohu brániť litovské územie od agresorov. Dňa 14. júna 1940 pod zámienkou, že ZSSR chce v Litve novú vládu, obvinil Litvu z toho, že porušila zmluvu. O deň neskôr do krajiny prišlo niekoľko ďalších príslušníkov Červenej armády. Tento plán pričlenenia Litvy k ZSSR bol vypracovaný v Moskve Vladimirom Georgievičom Dekanozovom. Po nasledujúcich voľbách, ktoré sa konali 14. a 15. júla 1940, sa národný Snem Litvy, obrátiac sa s prosbou na Najvyšší súd Sovietskeho zväzu, vyhlásil pričlenenie Litvy k ZSSR.
Litva ako súčasť Sovietskeho zväzu (19401991).
Dňa 3. augusta 1940 sa podľa rozhodnutia Najvyššej rady ZSSR Litva stala časťou ZSSR a zmenila názov na Litovskú socialistickú republiku. Na prelome septembra a októbra 1940 sa uskutočnila poľnohospodárska reforma. Na jej základe 75 000 bezzemkov a maloroľníkov dostalo 30 hektárov pôdy na rodinu. Všetky školy sa poštátnili. Začiatkom roka 1941 vznikla Akadémia vzdelávania Litovskej socialistickej republiky. Napriek tomu, že mnoho obyvateľov Litvy nesúhlasilo so stratou nezávislosti krajiny, stalinský režim sa rozšíril aj v susednej Litve. Tisíce Litovcov nastolený režim začal prenasledovať, čo vyústilo do prvej masovej deportácie v dňoch 14. – 17. júna 1941. Po prvom týždni od začiatku vojny v júni 1941 bola Litva okupopvaná fašistickými nemeckými vojskami. Časť litovského obyvateľstva podporovala front litovských aktivistov (sformovaných v Berlíne), ktorí najprv bojovali s Nemcami. V tomto období vnikla tzv. "Litovská samospráva" a litovské partizánske hnutie začalo aktívne spolupracovať s Moskvou, ktorá na základe spolupráce pripojila 16. partizánsku divíziu k svojim vojakom bojujúcim v Červenej armáde. Po oslobodení Litvy od nemeckých vojsk zástancovia obnovenia nezávislosti litovského štátu pokračovali v ozbrojenom boji, ktorý bol však v 50. rokoch 20. storočia potlačený.
Charakter agrárnej Litovskej socialistickej republiky sa v 70. rokoch 20. storočia zmenil na priemyselno-agrárnu republiku. Hlavnými odvetviami priemyslu sa stal strojársky a kovospracujúci priemysel, v počiatkoch svojho vzniku bol chemický priemysel. Ale ani potravinársky a ľahký priemysel v krajine nestratili svoj význam. Vznikli nové priemyselné podniky – závod Baltia na výrobu lodí v meste Klaipėda, závod na výrobu obrazoviek Ekranas v meste Panevėžys, či závod na výrobu televízorov v Šiauliai. V roku 1959 bola vybudovaná Kaunasská hydroelektráreň a v roku 1983 sa dobudoval prvý blok Ignalinskej atómovej elektrárne. Veľké zmeny nastali poľnohospodárstve. V roku 1952 bola dokončená nútená kolektivizácia. Preto sa väčšina obyvateľov na dedine stala členmi kolchozov a sovchozov.
Štátne zriadenie Litovskej socialistickej republiky bolo rovnaké ako v ostatných socialistických krajinách, ktoré boli súčasťou ZSSR. Zákony republík zodpovedali zákonom ZSSR. Litovská socialistická republika mala svoju ústavu (1940 a 1978), podľa ktorej najvyšším orgánom moci bola Najvyššia rada Litovskej socialistickej republiky s počtom 350 poslancov. Stále činným orgánom bolo Prezídium Najvyššej Rady. Výkonnú moc v krajine predstavovala Rada ministrov Litovskej socialistickej republiky. Niektorí litovskí poslanci boli súčasťou najvyšších orgánov moci v ZSSR, a to v Rade zväzu Najvyššej rady ZSSR (9 poslancov) a v Rade národov (32 poslancov).
Kultúra Litvy sa v tomto období rozvíjala v relatívne dobrých podmienkach. Litovské kino, fotografie, divadlo, architektúra a folklór sa stali svetovo známymi.
Nová etapa národno-osloboditeľkého hnutia v Litve sa datuje od konca 80. rokov 20. storočia. V októbri 1988 sa konal zjazd litovského hnutia Sajudis, ktorý sa zasadzoval za urýchlenie nezávislosti Litvy. V nasledujúcich voľbách v roku 1990 zvíťazili prívrženci za nezávislosť Litvy. Predsedom Rady Litovskej socialistickej republiky sa stal Vytautas Landbergis, predseda hnutia Sajudis. Litva najskôr prijala svoju pôvodnú vlajku a znak (miesto vnútenej vlajky a znaku od ZSSR) a následne 11. marca 1990 parlament vyhlásil nezávislosť Litovskej republiky. V ten istý deň sa Vytautas Landsbergis stal prezidentom, o 5 dní bola Kazimiera Danuta Prunskienovská zvolená za ministerskú predsedníčku. ZSSR jednostrane vyhlásenú nezávislosť odmietol a už 27. marca sovietske jednotky obsadili budovu ÚV KS Litvy. V apríli nasledovali hospodárske sankcie: zastavenie dodávok plynu, ropy a uhlia. Litovská vláda bola nútená pod silným tlakom Moskvy robiť ústupky, preto 29. júna Najvyšší soviet vo Vilniuse odložil vyhlásenie nezávislosti o 100 dní. Deň nato ZSSR uvoľnil dodávky do Litvy.
Obyvateľstvo Litvy privítalo nezávislosť s radosťou, ale menšina Rusov žijúca v Litve ju odmietala. Taktiež Moskva vyhlásila, že vyhlásenie nezávislosti je neústavné a protiprávne, a tak začala podnikať nepriateľské kroky voči Litve. 11. januára 1991 sovietske jednotky rýchlého nasadenia obsadili v litovskom hlavnom meste budovu ministerstva obrany a tlačové centrum. Vojenské akcie prebehli aj v ďalších mestách. Súčasne vznikol prosovietsky Výbor národnej spásy Litvy. Akcia oživila krízu sovietsko-litovských vzťahov. V nasledujúcich dňoch sa situácia vyhrotila. Litovský parlament 12. januára prijal opatrenia na obranu republiky, o deň neskôr zaútočili sovietski vojaci na rozhlasové a televízne centrum a obsadili niekoľko ministerstiev. Pri tejto akcii bolo zabitých 15 ľudí, vyše 160 bolo ranených a 64 osôb ostalo nezvestných. Desaťtisíce obyvateľov mesta utvorili okolo budovy obranný val, aby ho ako symbol nezávislosti chránili pred obsadením. Tento útok a obsadenie vysielača 13. januára 1991 prispel k tomu že dňa 4. februára 1991 Island ako prvý na svete uznal nezávislosť novej Litovskej republiky. Krátko na to bol nasledovaný Švédskom a ďalšími, hlavne severskými štátmi. 29. augusta 1991 ČSFR uznala nezávislosť a vládu Litvy a vyjadrila ochotu nadviazať s ňou diplomatické styky.
9. februára sa v Litve konalo referendum za účasti 84,5 % všetkých obyvateľov, z nich sa 90,5 % vyslovilo za nezávislosť krajiny od ZSSR.
Súčasná Litva.
Súčasná Litovská republika vznikla v roku 1990. Po získaní nezávislosti Litvy dňa 11. marca 1990 (bola to prvá deklarácia nezávislosti v ZSSR a v celom sovietskom bloku) v krajine prebehlo niekoľko ekonomických reforiem. Ich základom bola privatizácia priemyselných podnikov a agrárneho sektoru. Bola založená litovská banka, prebehla liberalizácia cien a vznikla nová litovská mena – litovský litas. Dňa 17. septembra 1991 (až po rozpade ZSSR) bola Litva oficiálne prijatá do OSN. "„Odsun jednotiek bývalej sovietskej armády z Litvy bol začatý 25. februára 1992.“" Posledné jednotky Ruskej federácie z Litvy odišli až 31. augusta 1993. Litva bola konečne znova slobodná.
Dňa 25. októbra 1992 litovský parlament prijal ústavu Litovskej republiky, podľa ktorej bola Litva "„nezávislá demokratická republika“". Prvým prezidentom Litvy bol Algirdas Brazauskas (19931998). Vo voľbách v roku 1998 zvíťazil americký štátny občan s litovskými koreňmi Valdas Adamkus, ktorý bol v prezidentskom úrade do roku 2003. O rok neskôr znova získal dôveru obyvateľov Litvy a úrad prezidenta Litovskej republiky zastáva dodnes. Dňa 29. marca 2004 sa stala Litva členským štátom NATO, čo obyvateľstvo litovskej národnosti privítalo nadšením (po skúsenostiach s okupáciou vojskami ZSSR), ale ruská menšina nie. Dňa 1. mája 2004 sa Litva stala členom Európskej únie, čo vyvolalo rozpačité stanoviská v ruskej menšine ale aj u samotných Litovcov.

</doc>
<doc id="190754" url="https://sk.wikipedia.org/wiki?curid=190754" title="Vodojem Trnava">
Vodojem Trnava

Vodojem v Trnave je významné architektonické dielo v Trnave. Autorom projektu (1941) je prof. Ing. arch. Emil Belluš (1899 – 1979). Statiku riešil prof. Karel Havelka. "Vodojem" bol vybudovaný v rokoch 1942 – 1946. Do prevádzky bol odovzdaný v roku 1954.
Situovanie.
Vodárenská veža s "vodojemom", s čerpacou stanicou, bazénom a areálom sa nachádza vo východnej časti mesta Trnava, je zasadená do umelo koncipovanej oázy a je dobrým prejavom autorovej vynaliezavosti. Svojou výškou 50 metrov tvorí jednu z dominánt mesta Trnava. Vstup do areálu je z Bučianskej cesty. Areál je po celom obvode oplotený a má tvar trojuholníka s rozmermi ,  a . Táto oplotená plocha predstavuje spolu a je zároveň ochranným pásmom vodného zdroja.
Konštrukčné riešenie.
Šesť železobetónových nosných stĺpov zviazaných skružami nesie plný valec vodnej nádrže. Valec uprostred stĺpov ukrýva technické schodisko a vodovodné potrubia. V plášti valca sú menšie obdĺžnikové okná. Podobný motív sa opakuje aj v hornej časti nádrže, kde okná osvetľujú okružnú chodbu. Vežička na vrchole – laterna slúži na vetranie a osvetlenie. Hornú časť "vodojemu" sprístupňujú technické rebríky. Objem "vodojemu" je a výška hladiny vody je .
Architektonický výraz.
Jednoosová vertikálna kompozícia je nápadito vymodelovaná, založená na optickom dynamizujúcom efekte a gradovanom kontraste plných a perforovaných hmôt a plôch. Plasticitu podčiarkujú typické bellušovské rímsy.
Filozofia.
Skulpturálna impozantnosť tohto technického diela spočíva najmä v kontraste plnej hmoty nádrže a odľahčenej zostavy nosnej časti. Emil Belluš dokázal sebaisto formovať aj tie časti konštrukcie, ktorým sa zvykne pripisovať výlučne konštrukčná funkcia. Toto dielo vo svojej kategórii je príkladom brilantnej architektúry.

</doc>
<doc id="190755" url="https://sk.wikipedia.org/wiki?curid=190755" title="Všeruské impérium">
Všeruské impérium



</doc>
<doc id="190763" url="https://sk.wikipedia.org/wiki?curid=190763" title="Piestový čap">
Piestový čap

Piestový čap spája piest s ojnicou. Prenáša sily vyvolané tlakom pracovnej náplne nad piestom a zotrvačné sily vyvolané nerovnomerným pohybom hmoty piesta na ojnicu. Je počas činnosti motora namáhaný striedavo strihom. Je zaťažovaný vysokými tlakmi, ale najmä pravidelnou zmenou zmyslu tlaku a ťahu. Kurióznym je, že za studena sa otáča v oku ojnice a keď sa motor zohreje, tak sa otáča v pieste pričom je pevne zovretý okom ojnice . Je to oceľová kalená rúrka. Na povrchu je cementovaná. Piestový čap je v pieste proti axiálnemu vysunutiu zaistený segerovymi poistkami.

</doc>
<doc id="190766" url="https://sk.wikipedia.org/wiki?curid=190766" title="Berlageho burza v Amsterdame">
Berlageho burza v Amsterdame

Berlageho burza v Amsterdame je architektonická pamiatka, nachádzajúca sa medzi ulicami Damrak a Beursplein, Oude Brugsteeg a Beursstraat v centre Amsterdamu, od architekta Hendrika Petrusa Berlageho. Budova slúži ako centrum výstav, kongresov a iných stretnutí. Väčšia (severná) časť slúži na recepcie a pre kancelárie Holandského filharmonického orchestra. Berlageho burza patrí medzi prvých 100 holandských Unesco pamiatok. 
Dejiny, začiatky modernej architektúry.
V roku 1884 sa mestská samospráva Amsterdamu rozhodla postaviť novú burzu v časti Damrak. Dôvodom bol ekonomický rast a fakt že dovtedy existujúca burza od Jana Davida Zochera z roku 1848 bola v takmer v ruinách. Berlage sa spolu s Th. Sandersom zúčastnil prípravy projektu ako jeden z piatich vyzvaných ateliérov. 
V roku 1984 samospráva mesta vybrala architekta A.W.Weissmana aby naprojektoval prestavbu burzy od Zochera. Tento návrh bol neskôr základ pre návrh Berlageho. 
Berlage mal silnú podporu zo samosprávy a tak bolo možné burzu postaviť v období rokov 1898 – 1903. 
Nie je celkom jasné, v ktorom štýle je burza postavená, a tak sa tu dajú odsledovať vplyvy neoštýlu (neorenesancie) a Jugendstilu (vplyv Gottfrieda Sempera). Budova je však najviac spájaná so začiatkom modernej architektúry, keď bola príkladom pre Nieuwe Bouwen a pre Amsterdamskú školu (čiastočne negatívne). A netreba zabudnúť, že na tejto budove sa racionalizmus používaný Cuypersom (obaja Cuypers aj Berlage boli silne inšpirovaný prácami Viollet-le-Duca) definitívne otočil k moderne. 
Burza od Berlageho bola v roku 1999, Medzinárodnou úniou architektov (UIA), zaradená na list 1000 najdôležitejších budov dvadsiateho storočia. 
Návrh.
V návrhu burzy Berlage použil princíp keď forma a ornament úzko komunikujú s rozmanitosťou konštrukcie. 
V skelete budovy použil Berlage dekoratívne prvky, ktoré mali Amsterdam, ako významné trhové mesto a centrum spoločnosti, vystihnúť ako mesto, kde peniaze už nehrajú dôležitú rolu. V exteriéri a interiéry umiestnil básne od Alberta Verweya. Ostatní umelci sa týmito básňami inšpirovali a ich obrazy sú taktiež typologicky umiestnené v budove burzy. Berlage sám navrhol niektoré svietidlá, nábytok a zábradlia. 
Funkcie budovy.
V Berlageho ideovom návrhu sa v budove mali preplietať funkcie umenia, kultúry, ekonómie a spoločnosti. 
Napriek tomu v burze prevládal trh, boli tu miestnosti pre samosprávu, kaviareň, pošta a policajná stanica. 
Trhovisko sa však čoskoro presunulo v roku 1912 do novej budovy, kvôli novému spôsobu predaja a tiež preto, že sa obchodníci v tejto modernej Berlageho stavbe necítili dobre. Po roku 1985 sa do najväčšej severnej časti nasťahoval Holandský filharmonický orchester. Najskôr tu aj koncertovali, ale od roku 2002 tu už len organizujú stretnutia a konferencie. V južnej časti (kaviareň, Berlageho izba) sa organizujú rôzne stretnutia a kongresy. Nachádza sa tu aj sobášna sieň.

</doc>
<doc id="190767" url="https://sk.wikipedia.org/wiki?curid=190767" title="Elektrický vodič">
Elektrický vodič

Elektrický vodič z hľadiska fyziky je materiál (látka), ktorá vedie elektrický prúd, tzn. prúd elektrónov alebo iónov, ktoré so sebou nesú energiu v podobe elektrického náboja (jedna z ich vlastností). Schopnosť vodiča viesť elektrický prúd sa nazýva elektrická vodivosť.
Vodiče rozdeľujeme podľa spôsobu vedenia elektrického prúdu na vodiče prvej triedy (kovy a nekovy), vodiče druhej triedy (roztoky a taveniny) a vodiče tretej triedy (plazma).
Pri elektrónovej vodivosti prúd prenášajú voľné elektróny. Vodiče sa vedením prúdu chemicky nemenia. V elektrolytoch prúd prenášajú elektricky nabité častice – ióny. Pohybom častíc dochádza aj k pohybu hmoty a k následným chemickým zmenám. Rýchlosť pohybu iónov v elektrolyte je menšia ako rýchlosť elektrónov, preto majú elektrolyty nižšiu vodivosť.
Vodivosť.
Schopnosť vodiča viesť elektrický prúd vyjadruje veličina elektrická vodivosť, čo je prevrátená hodnota elektrického odporu. Jednotková vodivosť vodiča alebo tiež merná vodivosť (vodivosť vodiča s priemerom ) nazývame konduktivita vodiča, jeho prevrátená hodnota je potom jednotkový odpor vodiča (merný odpor) – rezistivita vodiča.
Vodivosť "G", resp. odpor "R" vodiča vypočítame formula_1, resp. formula_2, kde "σ" je konduktivita vodiča, "ρ" je rezistivita vodiča, "S" je obsah prierez vodiča, "l" je dĺžka vodiča.
Teplotné závislosti.
Vodivosť (a tým odpor) vodiča, je závislý od jeho teploty. So stúpajúcou teplotou klesá vodivosť a rastie odpor. Fyzikálne tento jav vysvetľujeme tepelným pohybom tých častíc vo vodiči, ktoré sa nezúčastňujú vedenia elektrického prúdu, ale bránia voľným nabitým časticiam v ich pohybe.
Zmenu odporu "ΔR" na teplote popisuje vzťah formula_3, kde "R0" je počiatočný odpor vodiča, "α" je teplotný súčiniteľ odporu, "Δt" je rozdiel teplôt.
Extrémne – pri ochladení vodiča na teplotu blízku absolútnej nule dochádza k javu supravodivosti – vodič nekladie elektrickému prúdu žiaden odpor – vzniká supravodič.
Keďže každý vodič (okrem supravodičov) kladie elektrickému prúdu odpor, spotrebováva elektrickú energiu. Takto spotrebovaná elektrická energia sa mení na teplo, ktoré nazývame Joulovo teplo. Množstvo tepla "Q" sa vypočíta vzťahom formula_4, kde "R" je odpor vodiča, "t" je čas, počas ktorého preteká elektrický prúd "I" vodičom.
Dobré a zlé vodiče.
Na výrobu vodičov sa používajú kovy ktoré sú „dobrými vodičmi“ čiže kladú prechádzajúcemu elektrickému prúdu nízky odpor. Najčastejšie používanými kovmi na výrobu elektrických vodičov sú meď, hliník, striebro, zlato, platina. Kovy sa obvykle používajú v zliatinách, ktoré vylepšujú ich mechanické vlastnosti.
"Zliatiny používané v elektrotechnike:"
"Nepravé zliatiny" (zhotovujú sa práškovou metalurgiou) používajú sa hlavne pre vysokonapäťové kontakty.
"Zlé vodiče" vodiče s malou vodivosťou, resp. veľkým odporom sa prechodom elektrického prúdu zahrievajú silne – vo vodiči vzniká veľké množstvo tepla. Táto vlastnosť sa využíva v tepelných elektrických spotrebičoch (žehlička, ohrievač, elektrická rúra…). Medzi zlé vodiče patria nikelín, konštantán, chrómnikel, grafit…

</doc>
<doc id="190772" url="https://sk.wikipedia.org/wiki?curid=190772" title="Russell Louis Schweickart">
Russell Louis Schweickart

Russell Louis „Rusty“ Schweickart (* 25. október 1935, Neptune, New Jersey, USA) je bývalý astronaut NASA, ktorý sa v roku 1969 zúčastnil na misii Apollo 9, prvej pilotovanej misie lunárneho modulu v programe Apollo.
Životopis.
Škola a výcvik.
Základné odborné vzdelanie získal na Massachusetts Institute of Technology. Potom nasledoval ročný výcvik u amerického vojenského letectva a ďalšie štyri roky bol pilotom. Po čase sa vrátil k štúdiu na rovnakej škole, zakončil ho dizertačnou prácou o žiarení stratosféry. Potom zostal pracovať v inštitúte v Massachusetts v laboratóriu experimentálnej astronómie. A znovu sa vrátil k vojenskému letectvu, aby sa 8. októbra 1963 stal členom tretej skupiny amerických kozmonautov. V tom čase mal nalietaných 1 700 hodín. Po trojročnom intenzívnom výcviku bol 21. marca 1966 menovaný do záložnej posádky prvého Apolla. Potom znovu do Apolla 503, aj tento program bol zrušený. Dočkal sa vo svojich 34 rokoch.
Lety do vesmíru.
Odštartoval v lodi Apollo 9 z kozmodrómu na myse Canaveral na jar r. 1969 spoločne s kozmonautami McDivittom a Scottom. Cieľom letu bolo preveriť manévrovacie schopnosti mesačného modulu počas letu okolo Zeme, čo sa podarilo. Po 241 hodinách a 151 obletoch Zeme úspešne pristáli. Cesta na Mesiac bola pripravená.
Po lete.
Niekoľko ďalších rokov zostal vo výcviku, bol menovaný za člena záložnej posádky pre orbitálne laboratórium Skylab 2. Po ukončení programu Skylab zostal v NASA, venoval sa tu problematike využitia kozmických letov pre Zem. V roku 1977 bol odtiaľ uvoľnený, aby vykonával funkciu vedeckého poradcu guvernéra štátu Kalifornia. 
Je ženatý a má päť detí. Používal prezývku Rusty. V septembri 2007 sa v škótskom Edinburghu zúčastnil stretnutia (XX. svetový kongres Association of Space Explorers), kde bolo 70 kozmonautov sveta. Stále je verejne činný.

</doc>
<doc id="190773" url="https://sk.wikipedia.org/wiki?curid=190773" title="Rusty Schweickart">
Rusty Schweickart



</doc>
<doc id="190774" url="https://sk.wikipedia.org/wiki?curid=190774" title="Russell L. Schweickart">
Russell L. Schweickart



</doc>
<doc id="190776" url="https://sk.wikipedia.org/wiki?curid=190776" title="Buzen (provincia)">
Buzen (provincia)

Provincia Buzen () bola stará japonská provincia na severe ostrova Kjúšú, na území ktorej sa dnes nachádza východná časť prefektúry Fukuoka, včítane niekoľkých severných okresov prefektúry Óita. Provincia Buzen susedila s provinciami Bungo a Čikuzen.
Ruiny starobylého hlavného mesta provincie boli objavené neďaleko Tojocu. Hradné mesto Kokura bolo sídlom mnohých feudálnych vládcov. 
Po zrušení systému klanov v roku 1871 sa stala provincia Buzen na štyri roky prefektúrou Kokura a potom bola v roku 1876 absorbovaná prefektúrou Fukuoka.

</doc>
<doc id="190777" url="https://sk.wikipedia.org/wiki?curid=190777" title="Cementovanie">
Cementovanie

Cementovanie môže byť:

</doc>
<doc id="190778" url="https://sk.wikipedia.org/wiki?curid=190778" title="Dejiny vegetariánstva">
Dejiny vegetariánstva

Tento článok je o histórii vegetariánstva: 
Historicky bolo vegetariánstvo často založené na filozofických názoroch. Stúpenci určitých hinduistických a budhistických spoločenstiev mali starodávne tradície odmietania konzumácie mäsa. Vyplývali z viery, že všetok život je posvätný a duša sa reinkarnuje do ostatných živých bytostí.
Najstaršie záznamy o vegetariánstve ako o spôsobe a zvyku medzi veľkým počtom ľudí sa týkali starovekej Indie a starovekého Grécka . V oboch prípadoch bolo vegetariástvo úzko späté s nenásilnym konaním proti zvieratám (v Indii sa nazýva "ahinsa"). Počas rímskej ríše a neskorej Antiky sa vegetariánstvo prakticky vytratilo z Európy . V stredoveku niektorí mnísi nekonzumovali mäso z asketických dôvodov, väčšinou boli pescetariáni. Počas renesancie sa objavilo v Európe avšak do popredia sa dostalo až v 19. a 20. storočí.
Moderné vegetariánstvo sa dostalo do povedomia spoločnosti počas 19. storočia. V roku 1847 Vegetariánska spoločnosť, britská nenáboženská spoločnosť, spopularizovala pojem vegetarián. Propagácia vegetariánstva získala celosvetovú podporu po vzniku Medzinárodnej vegetariánskej únie ("International Vegetarian Union") v roku 1908. 
V druhej polovici 20. storočia, povzniesol asustrálsky filozof Peter Singer otázku vegetariánstva a práv zvierat. Na konci 20. storočia sa v západných krajinách stali vegetriánske reštaurácie bežným javom. Potravinársky priemysel sa prispôsobuje a na trhu sa objavujú špeciálne vegetariánske potraviny. 
Externé odkazy.
&lt;br&gt;

</doc>
<doc id="190779" url="https://sk.wikipedia.org/wiki?curid=190779" title="Cementácia">
Cementácia

Cementácia môže byť:

</doc>
<doc id="190780" url="https://sk.wikipedia.org/wiki?curid=190780" title="Sojuz 5">
Sojuz 5

Sojuz 5 () bol sovietsky pilotovaný kozmický let v rámci programu Sojuz. Sojuz 5 vyštartoval 15. januára 1969 a na obežnej dráhe sa úspešne spojil s loďou Sojuz 4.
Priebeh letu.
Sojuz 5 s trojicou kozmonautov vyštartoval dňa 15. januára 1969 z kozmodrómu Bajkonur, jeden deň po štarte Sojuzu 4.
Loď Sojuz 5 bola pilotovaná veliteľom Borisom Volynovom a spolu s ním boli na palube tiež leteckí technici Alexej Jelisejev a Jevgenij Chrunov ako posádka, ktorá sa na obežnej dráhe presunula na Sojuz 4, aby sa vrátila naspäť na Zem. Počas letu sa prevádzali vedecké, technické a medicínsko-biologické výskumy, kontrolovali a testovali sa palubné systémy a konštrukčné prvky modulu. Potom nasledovalo spojenie so Sojuzom 4 vo výške 208 – 251 km nad Zemou a presun dvoch kozmonautov medzi Sojuzom 5 a Sojuzom 4 na obežnej dráhe. Sojuz 5 bol v tomto spojovacom manévri pasívnou loďou. Volacím znakom tejto lode bol „Bajkal“. V čase spojenia oboch lodí bol vytvorený komplex prvej experimentálnej vesmírnej stanice na svete s hmotnosťou 12 924 kg. Po odchode oboch kolegov zostal na palube Sojuzu 5 Volynov sám a ráno 18. januára pristál na padáku v kabíne lode, 200 km juhozápadne od mesta Kustanaj v Kazašskej SSR. Sojuz 5 obletel Zem celkovo 49-krát.

</doc>
<doc id="190781" url="https://sk.wikipedia.org/wiki?curid=190781" title="Bungo (provincia)">
Bungo (provincia)

Provincia Bungo () bola stará japonská provincia na východe ostrova Kjúšú, na území ktorej sa dnes nachádza prefektúra Óita. Provincia Bungo susedila s provinciami Buzen, Hjúga, Higo, Čikugo a Čikuzen.
Dejiny.
Na konci 7. storočia bola provincia Tojo rozdelená na "Buzen" (doslovne, "predná strana "Tojo"") a "Bungo" ("zadná strana "Tojo""). Až do obdobia Heian, sa Bungo čítalo ako "Tojokuni no Miči no Širi". 
Verí sa, že hlavné mesto Bungo sa nachádzalo v "Kokokufu" (古国府), doslovne "staré hlavné mesto," časti mesta Óita, ale dodnes neboli nájdené žiadne jeho pozostatky. 
Česť byť najsvätejšou šintoistickou svätyňou provincie Bungo (豊前一宮, "Buzen ičinomija") dostala svätyňa Usa, známa ako Usa hačimangu alebo Usa džingu v okrese Usa (v súčasnosti Usa, Óita). Svätyňa Usa nemala len náboženskú moc, ale aj politický vplyv na miestnu vládu, no jej vplyv bol do obdobie Sengoku zredukovaný.
V období Sengoku, v polovici 16. storočia, bola provincia Bungo pevnosťou klanu Ótomo. Klan Óuči, ktorý sídlil v západnej časti regiónu Čúgoku ovplyvňoval politiku v Buzen. V polovici obdobia, boli oba klany napadnuté. Po prevzatí moci nad Kjúšú Hidejošim Tojotomim, dostal od roku 1587 provinciu Buzen s jej výnosom 120 tisíc koku Jošitaka Kuroda, ktorý vytvoril z Kokura (v súčasnosti časť Kitakjušu) miesto, kde postavil svoj hrad. Ostatné časti provincie boli rozdelené na kúsky a pridelené iným daimjóm.

</doc>
<doc id="190782" url="https://sk.wikipedia.org/wiki?curid=190782" title="Architektonický článok">
Architektonický článok

Architektonický článok (alebo prvok, element) je ozdobný a funkčný detail stavby, až do manierizmu väčšinou kamenného prevedenia. 
Delenie na architektonické tvary a články je iba približné; termíny sa často zamieňajú. Aj keď sa architektonické články uplatňujú v každej článkovanej architektúre (napríklad v gotike, ale i v modernej architektúre), zvýraznili sa práve v gréckej a rímskej architektúre, ďalej boli prepracované v renesančnej architektúra.
Článkovanie.
Článkovanie je optické rozkladanie architektonického objektu na detaily. Zdobením konštrukčných prvkov vznikli ozdobné architektonické články. Vzniklo v antike.
Súčasnosť.
Novým prístupom v architektonickej tvorbe sa zmenil aj prístup k článkovaniu a jeho používaniu v architektúre. Zamieňa sa bývalé dekoratívne článkovanie plnším a sústredenejším vyjadrovaním trojrozmerne rastúcej hmoty. 

</doc>
<doc id="190784" url="https://sk.wikipedia.org/wiki?curid=190784" title="Vesmírna stanica DS9">
Vesmírna stanica DS9



</doc>
<doc id="190785" url="https://sk.wikipedia.org/wiki?curid=190785" title="História vegetariánstva">
História vegetariánstva



</doc>
<doc id="190788" url="https://sk.wikipedia.org/wiki?curid=190788" title="Balli Marzecová">
Balli Marzecová

Balli Marzecová () je kazašská novinárka žijúca v Poľsku. 
Základné informácie.
Vyštudovala Polytechnickú univerzitu v Moskve. Od roku 1997 žije v Poľsku, kde získala aj občianstvo. Vedie neziskové združenie "Wspólnota Kazachska". Zúčastnila sa televíznej show "Europa da się lubić", v ktorej vystupujú známi cudzinci žijúci v Poľsku. V roku 2015 ohlásila kandidatúru na prezidenta Poľska, nezískala však potrebných 100 000 podpisov. Je aktívnou kritičkou prezidenta Kazachstanu Nursultana Nazarbajeva. Poukazuje na porušovanie demokracie v Kazachstane a uvádza, že napriek bohatým zásobám ropy v krajine zomierajú ľudia od hladu.
Zadržanie v Bratislave.
21. novembra 2007 protestovala počas štátnej návštevy Nazarbajeva pred Prezidentským palácom na Hodžovom námestí v Bratislave. Polícia ju (napriek povoleniu jej protestu zo strany úradov) zadržala, pričom Marzecová kládla aktívny odpor. Podľa polície vykopla dvere služobného vozidla a napadla člena hliadky a z tohto dôvodu boli použité donucovacie prostriedky. Marzecová tvrdí, že v aute dostala úder do brucha, polícia priznáva len úder do tváre. Po tom, ako začala na policajnej stanici krvácať (oblasť ženských orgánov), bola prevezená do Ružinovskej nemocnice, kde absolvovala vyšetrenie. Marta Šimečková, ktorá ju sprevádzala, tvrdí, že o výsledkoch bola informovaná len polícia, čo hovorkyňa nemocnice poprela. Podľa Šimečkovej chceli byť policajti prítomní aj pri vyšetrení, Marzecová si ale napokon presadila, aby tam neboli. Po návrate do Poľska bola 23. novembra operovaná vo varšavskej nemocnici.
Minister vnútra Robert Kaliňák uznal, že išlo o nedorozumenie, zastavil Marzecovej trestné stíhanie, avšak zastal sa policajtov, ktorí podľa neho nevedeli o tom, že mala na protestnú demonštráciu povolenie. Neskôr jej ponúkol pobyt v Tatrách, ktorý odmietla. 26. novembra usporiadala OKS pred Prezidentským palácom protestný míting proti zásahu, zúčastnilo sa ho len približne 20 ľudí.

</doc>
<doc id="190789" url="https://sk.wikipedia.org/wiki?curid=190789" title="Balli Marzec">
Balli Marzec



</doc>
<doc id="190799" url="https://sk.wikipedia.org/wiki?curid=190799" title="Waterloo (Belgicko)">
Waterloo (Belgicko)

Waterloo je valónska obec v Belgickej provincii Valónsky Brabant, má 29 315 obyvateľov a rozlohu . 
Dejiny.
Pri meste sa 18. júna 1815 odohrala bitka pri Waterloo, v ktorej francúzske vojská Napoleona Bonaparteho utrpeli definitívnu porážku, od spojených pruských, anglických, holandských, nassauských a brunswických vojsk. Bitka znamenala koniec Napoleonovho stodňového cisárstva.

</doc>
<doc id="190808" url="https://sk.wikipedia.org/wiki?curid=190808" title="Jadro vodiča">
Jadro vodiča

Jadro vodiča je v elektrotechnike živá (aktívna) časť vodiča. Je to časť vodiča, ktorá je schopná viesť elektrický prúd. Nevodivú časť vodiča nazývame izolácia. Jadro môže byť tvorené ľubovoľným vodivým materiálom. Najčastejšie sa používa kovový drôt, alebo lanko. Pre zvláštne aplikácie sa používa vodivé jadro na báze grafitu.

</doc>
<doc id="190809" url="https://sk.wikipedia.org/wiki?curid=190809" title="Jadro kábla">
Jadro kábla

Jadro kábla je:

</doc>
<doc id="190812" url="https://sk.wikipedia.org/wiki?curid=190812" title="Manderlák">
Manderlák



</doc>
<doc id="190814" url="https://sk.wikipedia.org/wiki?curid=190814" title="Manderla">
Manderla

Manderla môže byť:

</doc>
<doc id="190817" url="https://sk.wikipedia.org/wiki?curid=190817" title="Pri Mýte">
Pri Mýte

Pri Mýte je polyfunkčný komplex, ktorý sa nachádza v mestskej časti Nové Mesto v okrese Bratislava III pri Račianskej ulici.
Pôvodne mal názov "Slovany" a podľa developera tohto projektu komplex mal byť tvorený dvojicou 41 poschodových vežiakov, ktoré sa mali týčiť do 130-metrovej výšky. Vo výške 112 metrov obe veže malo spojiť 45 metrov dlhé premostenie. 
Projekt sa kvôli globálnej kríze nezačal stavať ani v roku 2012, neskôr bol prepracovaný a bol zmenený názov. Namiesto vežiakov sa realizovalo niekoľko bytoviek s 6-8 nadzemnými podlažiami v dvoch fázach, druhá fáza obsahuje aj 11-podlažnú budovu. Plánuje sa tretia fáza, ktorá dotvorí uličnú čiaru Račianskej ulice.

</doc>
<doc id="190818" url="https://sk.wikipedia.org/wiki?curid=190818" title="Keplerova rovnica">
Keplerova rovnica

Keplerova rovnica popisuje pohyb po eliptickej trajektórii v gravitačnom poli.
Majme súradnicový systém s počiatkom v Slnku a osou x mieriacou k perihéliu. Potom možno túto trajektóriu parametrizovať
formula_1
formula_2,
Kde formula_3 je hlavná polos elipsy, formula_4 vedľajšia polos elipsy, formula_5 vzdialenosť ohniska od stredu elipsy a uhol formula_6 excentrická anomália.
Keplerova rovnica má potom tvar:
formula_7
Kde formula_8 je numerická excentricita, formula_9 perióda obehu a formula_10 čas priechodu perihéliom. Konečne formula_11 je čas, v ktorom sa zaujímame o polohu planéty.

</doc>
<doc id="190819" url="https://sk.wikipedia.org/wiki?curid=190819" title="Izolácia (elektrotechnika)">
Izolácia (elektrotechnika)

Izolácia sa v elektrotechnike používa na oddelenie živých častí medzi sebou, na zabránenie kontaktu (dotyku) so živou časťou, na ochranu elektrických zariadení pred vonkajšími vplyvmi a pod.
Izolujú sa vodiče (izolácia jadra vodiča), káble (izolácia viacerých vodičov naraz), vrstvy (transformátor), spoje (lak, oleje, zatavovacie bužírky, potiahnutie plastom), vonkajšie laná a drôty od stĺpov (izolátory), chladiče (od aktívnych častí súčiastok - sľuda), konektory (nevodivá časť zásuviek a zástrčiek), prechody (prechodky, zalievané rúrky), svorkovnice (inštalačné krabičky), konštrukčné prechody (plastové inštalačné hadice a rúrky, elektrikárske lišty, pancierové rúrky), a pod. 
Izolácia slúži aj ako rozlišovací znak (farebnosť). Typ izolácie záleží od použitia (priorita je ochrana zdravia), pracovného napätia vodiča (bezpečné napätia, signálové napätia, vysoké napätia), pracovných teplôt (pre chladné prostredia, pre horúce prostredia), mechanického zaťaženia (prívodné šnúry, pevné pripojenie), chemického zaťaženia (oleje, prach, UV žiarenie, voda).
Sledované vlastnosti elektrotechnickej izolácie.
Chemická odolnosť.
Je odolnosť voči chemickým a poveternostným vplyvom. V priemyselných podmienkach sa čast používajú rôzne technické kvapaliny (oleje a mastivá, palivá, kyslé a zásadité roztoky) a plyny, ktoré môžu poškodiť izoláciu natoľko, že stratí svoje ochranné vlastnosti. Pre agresívne prostredia sa používajú skladané izolácie (vnútorná s dobrými dielektrickými vlastnosťami a vonkajšia vrstva z chemickou odolnosťou).
Mechanická odolnosť.
Izolácie chránia kábel aj mechanicky. Preberajú na seba tlakové a ťahové sily, pričom vnútorné jadro nie je mechanicky namáhané. Takéto káble je možné napr. priamo ukladať do zeme. Pre extrémne namáhanie sa používa dodatková kovová izolácia - pancierovanie. Vyrábajú sa aj izolácie odolné voči živočíchom (hlavne hlodavcom). Mechanickú odolnosť izolácie charakterizuje jej pevnosť v ťahu (pozri tab.)
Stálosť.
Niektoré elektrické rozvody sa robia na dlhú dobu. Hlavne telefónne rozvody musia vydržať desiatky rokov pri zachovaní elektrických a mechanických vlastností. Stále sa používajú rozvody inštalované v polovici minulého storočia. Izolácia nesmie starnúť (degradovať dielektrické vlastnosti), krehnúť, vytvárať trhliny a pod. 
Dielektrická pevnosť.
Dielektrická pevnosť je základnou vlastnosťou izolácie. Dielektrické vlastnosti izolácie sú charakterizované dielektrickou konštantou (permitivita) a merným vnútorným odporom izolácie [Ohm x cm]. Požadovaná pevnosť je vzťahom medzi dielektrickou konštantou materiálu a jeho hrúbkou. Voľba materiálu závisí na napätí vo vodiči, tak aby nedošlo ku prierazu. (pozri tab.)
Nenasiakavosť.
Je vlastnosť izolácie odolávať kvapalinám. Porézna izolácia nasáva (difunduje) kvapalinu, čo môže spôsobiť zmenu jej izolačných vlastností, alebo zníženie odolnosti pri záťaži chladom - zmrznutie. Nasiakavé sú izolácie z prírodných materiálov (bavlnené plátno, papier) alebo tkaniny (bavlna, sklo, aramid, uhlík ...). Pre zvýšenie ich odolnosti sa napúšťajú (olej, asfalt, lak ...). Takéto izolácie sa nesmú používať v miestach s výskytom kvapalín.
Bod mäknutia, odolnosť voči teplu.
Vodič sa vplyvom vonkajších zdrojov tepla, ale aj prechodom elektrického prúdu nahrieva. Toto teplo sa prenáša aj na izoláciu, ktorá má bod tavenia (izolácia prechádza vplyvom tepla z pevného skupenstva do kvapalného - taví sa). Tesne pred týmto stavom dochádza v izolácii k mäknutiu - izolácia stráca mechanickú odolnosť a vplyvom tlaku sa deformuje. Pri ohybe kábla (vodiča), kedy drôt tlaćí na izoláciu vplyvom svojej pružnosti môže dôjsť k jej prerazeniu. Preto je pre každý materiál stanovený rozsah tepelného použitia (nie len vonkajšia teplota, ale aj vnútorná teplota vodiča). (pozri tab.)
Predĺženie, stiahnutie.
Tepelnými vplyvmi, starnutím a pod. môźe dôjsť pri izolácii k jej stiahnutiu (zmršteniu), alebo natiahnutiu. Keďže izolované vodiče a káble sa vyrábajú vo veľkých dĺžkach aj malá objemová zmena sa sčítaním prejaví na konci kábla stiahnutím, alebo pretiahnutím izolácie a tým odhalením živých častí. Izolácia preto musí byť teplotne a časovo rozmerovo absolútne stála.
Odolnosť voči chladu.
Izolácia musí odolávať chladu. Zvlášť plasty pri ochladení krehnú a pri mechanickom namáhaní sa môžu poškodiť. Najväčší problém sú pohyblivé prívody na vonkajšie použitie. Štandardné PVC izolácie sa smú používať do -30C, pre nižšie teploty sa používa PTFE (teflón), PFA ktoré znesú záporné teploty až do -190C. Pre nenasiakavé izolácie za nízkych teplôt sa používajú aj bavlna a papier, ktoré sú teplotne nezávislé.
Horľavosť, samozhášanlivosť.
Izolácia určená do prostredia, kde je riziko požiaru, nesmie sama požiar spôsobiť, ani keď dôjde k prehriatiu vodiča (nehorľavá, obiažne zápalná, samozhášavá). Zároveň nesmie Dosahuje sa to vhodnou kombináciou materiálu.
Merná hmotnosť.
U kábla (vodiča) je dôležitá aj hmotnosť. Lepšie dielektrické vlastnosti znamenajú menšiu hrúbku a menšiu hmotnosť izolácie. Hmotnosť izolácie je dôležitá pre premosťovacie vedenia (vodiče vedené medzi dvoma pevnými bodmi vzduchom).
Farebná stálosť.
Je dôležitá pre farebne odlíšené vodiče. Farby nesmú vyblednúť a tým stratiť informačný význam.
Materiál izolácií.
Tabuľka niektorých používaných materiálov (1)
(1) zdroje LAPP Group, výrobný program

</doc>
<doc id="190820" url="https://sk.wikipedia.org/wiki?curid=190820" title="Rudolf Manderla">
Rudolf Manderla

Rudolf Manderla (* 10. júl 1884, Blumentál, Bratislava – † 17. apríla 1934, Viedeň) bol bratislavský nemecký mäsiarsky podnikateľ. V rokoch 1933 – 1935 dal postaviť prvú výškovú budovu v Bratislave – Obchodný a obytný dom Manderla.
Rudolf Manderla bol vnuk brata zakladateľa rodinnej mäsiarskej firmy, Andreasa Manderlu, ktorý založil firmu v roku 1866. Rodinu spolu s ostatným nemeckým obyvateľstvom po druhej svetovej vojne deportovali z Česko-Slovenska a majetok bol znárodnený. Usadili sa v Rakúsku. Rodinný podnik, "Rudolf Manderla, úč. sp. veľkomäsiarstvo a veľkoúdenárstvo, továreň na konzervy" bol ako konfiškát včlenený do národného podniku "Západoslovenský mäsový priemysel Bratislava".

</doc>
<doc id="190823" url="https://sk.wikipedia.org/wiki?curid=190823" title="Zoznam významných Karpatských Nemcov">
Zoznam významných Karpatských Nemcov

Toto je zoznam významných Karpatských Nemcov.

</doc>
<doc id="190826" url="https://sk.wikipedia.org/wiki?curid=190826" title="Friendship 7">
Friendship 7



</doc>
<doc id="190827" url="https://sk.wikipedia.org/wiki?curid=190827" title="Malá Svinka">
Malá Svinka

Malá Svinka je vodný tok v Bachurni a Šarišskej vrchovine na území okresu Sabinov a Prešov. Je to ľavostranný prítok Svinky, ktorý má dĺžku približne 26 km a je tokom VI. rádu.
Priebeh toku.
Riečka pramení v strednej časti pohoria Bachureň, na východnom úbočí Žliabok (), v nadmorskej výške približne Prameň sa nachádza v lesnom poraste v závere doliny, pod hrebeňom medzi Žliabkami a Bachurňou (). Krátko tečie na sever, no pod Javorom () sa stáča na východ a priberá menší pravostranný prítok. Na južnom úpätí Dlhých dielov () priberá prítok spod Bachurne (), zakrátko ďalší spod Hradiska (). V obci Renčišov sprava priberá významný pravostranný Renčišovský potok a v okolí i menšie ľavostranné prítoky z oblasti Mardune (). Pred Uzovskými Pekľanmi sa do Malej Svinky vlieva pravostranný Mindžovský potok a ľavostranný Strem, pod obcou sa riečka postupne stáča na juhovýchod a opúšťa pohorie Bachureň. Už v Šarišskej vrchovine a jej časti Širocká brázda preteká cez Jarovnice, kde priberá Močidľanský a Jarovnický potok. Pod obcou začína silno meandrovať a pokračuje už časťou Sedlická brázda cez Lažany k obci Svinia, priberajúc menšie prítoky. Na okraji obce, už v Chminianskej brázde podteká cestu I/18 a súbežnú diaľnicu D1 a smeruje na juhovýchod do obce Kojatice, kde priberá posledný, ľavostranný prítok. Na okraji obce, v nadmorskej výške približne , ústí do rieky Svinka, prítoku Hornádu. Riečka patrí do širšieho povodia rieky Slaná.
Malá Svinka preteká katastrálnym územím obcí Dubovica, Renčišov, Rožkovany, Uzovské Pekľany a Jarovnice v okrese Sabinov v Prešovskom kraji, následne pokračuje obcami Lažany, Svinia a Kojatice v okrese Prešov.

</doc>
<doc id="190828" url="https://sk.wikipedia.org/wiki?curid=190828" title="Black Books">
Black Books

Black Books je britský sitcom, ktorý bol vysielaný na anglickom kanáli Channel 4. Hlavné postavy v ňom hrali Dylan Moran, Bill Bailey a Tamsin Greig, scenár napísali Dylan Moran, Graham Linehan, Arthur Mathews, Kevin Cecil a Andy Riley a producentom bola Nira Park. Seriál vyhral dvakrát cenu Britskej filmovej a televíznej akadémie (BAFTA), v rokoch 2001 a 2005 a tiež získal cenu Zlatá ruža (Rose d’Or) v roku 2001. Celkovo boli natočené tri série každa po šesť dielov. Žiadne ďalšie série sa natáčať nebudú.
Ukazuje príbeh majiteľa knihkupectva Bernarda Blacka, ktorý nemá rád ľudí, k ničomu nemá úctu a každý večer pije víno. Spolu s ním tu vystupujú ďalšie postavy, Manny Bianco, ktorého Bernard na začiatku seriálu zamestnal ako pomocníka a Fran Katzenjammer, Bernardova kamarátka.
Seriál zatiaľ nebol vysielaný na slovenských televíznych staniciach.

</doc>
<doc id="190829" url="https://sk.wikipedia.org/wiki?curid=190829" title="Zoznam anime spoločností">
Zoznam anime spoločností

Toto je zoznam anime spoločností v Japonsku v abecednom poradí. Patria sem anime štúdiá, v ktorých sa vytvára anime. Ďalej sú sem zaradené spoločnosti, ktoré sa tiež zaoberajú produkciou hier v štýle anime. Niekedy je anime vytvorené na základe úspechu počítačovej hry. Väčšinou ide o hry pre dospelých. Sú tu tiež televízne spoločnosti sústreďujúce sa na anime produkciu a iné spoločnosti podieľajúce sa na priemysle animácií (cosplay, hračky a pod).

</doc>
<doc id="190830" url="https://sk.wikipedia.org/wiki?curid=190830" title="Hamburger SV">
Hamburger SV

Hamburger SV je nemecký futbalový klub, ktorý hrá svoje domáce zápase na štadióne Imtech Arena v Hamburgu. Patrí k najstarším a k úspešným nemeckým klubom, ktorý hrá na špici nemeckého futbalu už od konca druhej svetovej vojny.
Najväčším úspechom v histórii klubu je víťazstvo v Pohári majstrov európskych krajín v sezóne 1982/1983. Hamburger SV má na konte tiež víťazstvo v Pohári víťazov pohárov (1976/1977) a šesť titulov v nemeckej Bundeslige. Klub od svojho založenia až do historickej sezóny 2017/18 nezostúpil z nemeckej najvyššej súťaže, preto dostal prezývku dinosaurus. Na štadióne po celú bundesligovou históriu bežala časomiera, ktorá ukazovala dobu, po ktorú klub zotrvával v najvyššej nemeckej lige. Po zostupe potom bola časomiera pretočená na dobu, ktorá plynie od založenia klubu.
História.
1963-2006.
HSV na severe vládol, ale v novo utvorenej Bundeslige si nedokázal zaistiť ďalší majstrovský titul, v sezóne 1965/1966 vyhral HSV v 22. kole 8:0 nad Karlsruher SC, čo je dodnes jeho najvyššie víťazstvo. HSV rozkvital, v rokoch 1978 - 1984 získal Hamburg 3x majstrovský titul a vo zvyšných sezónach sa umiestnil aspoň na druhom mieste. V období od 16. januára 1982 až do 29. januára 1983 bol HSV v nemeckej Bundeslige 36 zápasov v rade za sebou bez porážky, tento výkon si až doteraz drží rekord v histórii klubu. V 90-tych rokoch sa HSV veľmi nedarilo a v bundeslige sa posunul medzi priemer ligy. Málokedy sa fanúšikovia dočkali miesta v Pohári UEFA. V niekoľkých momentoch hral HSV dokonca proti zostupu. Na začiatku 90. rokov sa musel HSV kvôli vysokým dlhom báť o svoju existenciu, klub bol ale zachránený veľmi lukratívnym prestupom vtedy najlepšieho hráča Thomasa Dolly do Lazia Rím.
Až s dostavaním nového štadióna mohol Hamburger SV opäť konkurovať v boji o úspech. V sezóne 1999/2000 skončil HSV na treťom mieste a dokázal sa prvýkrát kvalifikovať do Ligy majstrov. Hneď v prvom zápase sa HSV stretol s vysoko favorizovaným Juventusom Turín a uhral remízu 4:4, vonku v Turíne HSV dokonca vyhral 3:1, v skupine ale skončil na 3. pozícii a hral pohár UEFA, tam stroskotal na AS Rím. K prvému titulu po 16 rokoch sa Hamburg dostal v roku 2003, a to výhrou pohára DFB (x Borussia Dortmund 4:3). V sezóne 2005/2006 vyhral HSV opäť obe zápasu proti Bayernu Mníchov, to sa podarilo naposledy v sezóne 1981/1982. V roku 2005 vyhral HSV v konečnom kole pohári Intertoto proti Valencii a kvalifikoval sa tým do Pohára UEFA. V skupine skončil HSV na druhom mieste a následne vypadol v osemfinále proti Rapidu Bukurešť. Na konci sezóny 2005/2006 skončil HSV na treťom mieste ligy.
2006-súčasnosť.
Na začiatku sezóny 2006/2007 sa veľa zmenilo, odišli hráči ako Sergej Barbarez, Khalid Boulahrouz alebo Daniel Van Buyten. Tím sa dokázal proti Osasune (0:0 a 1:1) kvalifikovať do skupinovej fázy Ligy majstrov. V skupine skončil HSV s piatimi prehrami a iba raz výhrou na poslednom mieste. V bundeslige sa Hamburger SV dostal po 20. kole na posledné miesto. Vedenie na túto situáciu zareagovalo vyhadzovom trénera Thomasa Doll, na jeho miesto prišiel Huub Stevens. Tomu sa s HSV podaril veľký posun dopredu, nakoniec skončil na 7. mieste a vďaka tomu, že 1. FC Norimberg získal DFB-Pokal sa HSV dostal ešte do pohára Intertoto. V tejto sezóne si HSV pripísal klubový rekord v priemernej návštevnosti klubu (56.000 divákov).
V sezóne 2007/2008 sa HSV prebojoval cez pohár Intertoto do Pohára UEFA. V lige sa klube viedlo oveľa lepšie a takmer cez celý priebeh súťaže sa držal na špici. Po oznámení Stevensa, že po sezóne opustí HSV a pridá sa k PSV Eindhoven, trochu znížilo produktivitu hráčov, HSV tak opustil boj o Ligu majstrov. V poslednom zápase proti Karlsruher SC sa ale tímu podaril výsledok 7:0, vďaka ktorému sa následne dostali na miesto zaručujúce účasť v Pohári UEFA. Novým trénerom sa stal ďalší Holanďan, Martin Jol. Klub opustila veľká opora a kapitán Rafael van der Vaart, ktorý odišiel do Realu Madrid. Vďaka príjmom za tento prestup si HSV dokázal okrem iného dovoliť hráčov ako Thiago Neves, Alex Silva, Marcell Jansen alebo tiež Mladen Petrić (čiastočná výmena za Mohameda Zidana), ktorému sa zatiaľ skvele darí v nahradzovaní van der Vaart.
Pod Martinom Jole zaznamenal Hamburger SV v sezóne 2008/2009 najväčšie úspechy za posledných 26 rokov. Prebojoval sa do semifinále Pohára UEFA i DFB, v oboch súťažiach však vypadol s miestnym rivalom Werderom Brémy. Nakoniec si HSV vďaka piatemu miestu zabezpečil účasť v novo vzniknutej Európskej lige, nástupkyňu Pohára UEFA. 26. mája 2009 klub oznámil, že Martin Jol predčasne ukončil svoju zmluvu a odchádza do Ajaxu Amsterdam. Jeho nástupcom sa stal tréner Bayeru Leverkusen Bruno Labbadia.
Hamburg zahájil ligový ročník 2015/16 porážkou 0:5 na ihrisku Bayernu Mníchov. Tím Bruna Labbadii týmto naviazal na prehru z 1. kola domáceho pohára zo začiatku augusta, kedy Hamburg vypadol s tímom Carl Zeiss Jena. Tím okolo kapitána Johana Djouroua a záložníka Lewisa Holtbyho sa oproti predchádzajúcim dvom rokom vyhol záverečných bojov o záchranu a skončil uprostred tabuľky na desiatom mieste. Vo svojej druhej sezóne sa začal presadzovať Nicolai Müller, ktorý utvoril ofenzívne kombo po boku Pierra-Michela Lasoggy. V 6. kole zvíťazil Hamburg 1:0 vďaka neskorému gólu Michaela Gregoritsche vonku na pôde nováčika Ingolstadtu. Na jar sa Lasogga dvoma gólmi zasadil o víťazstvo 2:1 nad rivalom Werderom Brémy.
Labbadia dostal do ďalšej sezóny posily - dorazili americký útočník Bobby Wood či záložníci Alen Halilović a Filip Kostić. Severonemecký celok sa opäť zaplietol do záchranárskych bojov, trénera Labbadiu už na jeseň nahradil Markus Gisdol. Pred posledným 34. okolo bol Hamburg na 16. priečke so stratou dvoch bodov na Wolfsburg a na domácom štadióne tak preto potreboval vyhrať, aby sa vyhol playoff proti tretiemu umiestnenému tímu 2. Bundesligy. Boli to Vlci, ktorí sa dostali do vedenia 1:0, lenže góly Filipa Kostića a Luca Waldschmidt otočili výsledok zápasu na 2:1 pre domácich.

</doc>
<doc id="190834" url="https://sk.wikipedia.org/wiki?curid=190834" title="Duša (rozlišovacia stránka)">
Duša (rozlišovacia stránka)

Duša môže byť:

</doc>
<doc id="190835" url="https://sk.wikipedia.org/wiki?curid=190835" title="Gabriela Cimmermannová">
Gabriela Cimmermannová

Gabriela Cimmermannová (* 13. august 1934 Banská Bystrica – † 3. marec 2000 Bratislava) bola slovenská architektka.
Architektonické štúdium na Slovenskej vysokej škole technickej ukončila v roku 1958. Po štúdiu začala pracovať v Stavoprojekte v Žiline. Neskôr, v roku 1963 sa presťahovala do Bratislavy. V tomto čase sa začala venovať hlavne tvobe interiérov. V žilinskom období sú jej projektantské začiatky charakteristické osadzovaním typových objektov.
Pri návrhu Závodného klubu Turčianskych strojární v Martine dostala príležitosť na svoju autorskú tvorbu spolu s manželom Antonom Cimmermannom. Súčasne sa podieľala na dotvorení interiérov na stavbách, ktoré projektoval Anton Cimmermann. Tiež sa zúčastňovala na súťažiach spolu s manželom (Kultúrny dom v Starom Smokovci, súťaže na pamätníky).
V roku 1960 sa stala členkou Zväzu slovenských výtvarných umelcov a navrhuje interiéry, výstavy, dizajn a pracuje tiež v umeleckých komisiách SFVU.
Vybrané diela.
Sobášna sieň, Hlohovec.
Priestory, kde sa sobášna sieň nachádza boli pôvodne určené pre mestskú knižnicu. Nachádzajú sa na druhom podlaží nad potravinami s nie veľmi prívetivým okolím. Pri návrhoch sa museli zachovať konštrukčné systémy a rozmiestnenie funkčných priestorov, kvôli rozmiestneniu rozvodov. Autorke sa tu napriek tomu podarilo vytvoriť oázu pre slávnostné príležitosti s veľkorysými priestormi.
Do sobášnej siene sa vychádza samostatným nekrytým schodiskom. Trojica dvojkrídlových dverí (autor R. Krivoš) umožňujú slávnostný vstup. Za hlavným vstupom sa nachádza chodba, v ktorej je situovaná deliaca stena z nehrdzavejúceho plechu, ktorý ukrýva technické rozvody. V priestore čakárne je polkruhový paraván, ktorý funguje ako šatňa a stôl matrikára. Stropné prievlaky sú prekryté dreveným lamelovým stropom so žiarovkami. Tie vyznačujú príchodovú a odchodovú komunikáciu svadobčanov.
Pôvodný priestor čitárne bolo potrebné upraviť na novú funkciu. Z okien bol nepríjemný pohľad rovno na strechu prvého podlažia a klimatizačné zariadenia. Tento nedostatok bol vyriešený prekrytím pomocou panelov s tapisériou (akad. mal. K. Šujanová). Jej výtvarné riešenie je decentné a farebne i materiálovo ladí s celým interiérom. Pred panelmi sa nachádza obradný stôl kruhového pôdorysu. Nepriaznivý pohľad na okná prekrýva tiež kazetová stena s kompozíciou plastík (akad. sochár V. Kompánek). Má štvorcový motív, ktorý je tiež použitý na strope s bodovým osvetlením.
Všetky priestory sú ladené v jednotnom farebnom tóne. V sobášnej sieni je výraznejšia štruktúra ako v ostatných častiach. Mobiliár je výtvarne poňatý a je doplnený o zaujímavé drobné plastiky (V. Kompánek), pôsobiace ako kontrast k prostrediu, ktoré vyplňujú kazetovú stenu.
Táto sobášna sieň je priestorom, ktorý môže byť príkladom pre iné adaptácie a rekonštrukcie budov.
Liečebný ústav Veľká Fatra, Turčianske Teplice.
Je to dielo, ktoré bolo v máji roku 1986 ocenené Štátnou cenou Klementa Gottwalda.
Liečebný ústav bol realizovaný v rokoch 19761984. Bol prínosom pre architektonickú tvorbu. Svojím urbanistickým a architektonickým riešením plne uspokojoval nároky vtedajšej spoločnosti. Bol realizovaný tuzemským dodávateľom a jeho konštrukciou je montovaný skelet.
V období, kedy bola budova postavená, bola jednou z mála budov, ktorá vstúpila do života sídla takým viditeľným spôsobom ako Veľká Fatra v Turčianskych Tepliciach. Svojou kvalitou určovala latku pre budúce stavby. Udáva mierku budúcim komplexom kúpeľných budov. Je tiež výrazným prvkom urbanistickej reorganizácie obce, pretože svojim schodiskom zasahuje do vozovky. Tým zmenila jej funkciu na pešiu cestu.
V urbanistickom návrhu išlo o maximálny možný odstup architektúry od úzkeho kúpeľného parku a o vytvorenie oslnených priestorov. Súčasťou riešenia je tiež parková úprava s novou zeleňou.
Priestorová hmotová kompozícia bola navrhnutá ako súčasť budúcej výstavby komplexu troch ústavov. V urbanistickom prostredí sú jej kvality jednoznačné. Zároveň je ale prevádzkovo samostatná.
Hmota budovy je tvarovaná podnožou a ustupujúcimi južnými terasami. Možnosti tvarovania boli znásobené tvarovaním skeletu pomocou pridania oceľových konzol v pozdĺžnom smere. Výraz budovy vyjadruje funkčné členenie budovy na dve podlažia balneoterapie a na tri podlažia ubytovacej časti s priľahlou stravovacou časťou. Výrazná horizontálna hmota prvej funkcie tvorí asymetrickú podnož a druhú funkciu vyjadrujú ustupujúce horizontálne terasy. Dojem ľahkosti a vzdušnosti na terasách umocňujú ustupujúce zasklené steny. Na budove sú použité dva druhy skiel, ktoré pôsobia neobvykle. Sú to zlatohnedé sklá, použité na obytných podlažiach a priesvitné tabuľové sklá na dolných podlažiach. Exteriér budovy tvorí obklad z panelov z bieleho betónu a kamenný obklad. Tieto dva prvky vytvárajú príjemný kontrast.
Dispozičné riešenie budovy je jasné a v jednotlivých prevádzkach sa dá ľahko orientovať. Väzby jednotlivých častí sú bezkolísne. Príznačným pre ne je kontakt s exteriérom. Na východnej strane budovy architekt včlenil staršiu budovu kina s priestorom átria a pasáže. Prízemie slúži pre verejnosť. Nachádza sa tu vybavenosť, ako je napríklad drogéria, kníhkupectvo, bufet, hala pre pitné kúry, spoločenská miestnosť a tiež spomínané zabudované kino. Hlavné vstupy sú riešené čistou architektúrou a sú riešené ako dve kamenné „krabice“, ktoré sú vložené do zasklených plôch. Označenia vstupov sú riešené výtvarne. Vstupné priestory slúžia ako ústredná komunikácia. Schodisko je stvárnené ako voľná konštrukcia uprostred halových priestorov na všetkých podlažiach. Hlavným akcentom vstupnej haly je keramický reliéf Juraja Martha. Je ladený v červenohnedej farbe a stal sa vyvrcholením farebnej škály interiéru, ktorá je ladená v teplých farbách. Mimoriadne vydarený reliéf stvárnil Juraj Marth v priestore tzv. „bieleho bazéna“. Vďaka detailom bazénu, kamennej štruktúry stien, dreveným podhľadom, riešením denného osvetlenia a spomínanému reliéfu vznikol priestor, ktorý umožňuje liečiť aj pôsobením krásy v prostredí. Na prízemí a na prvom poschodí sa nachádzajú jednotlivé vstupy, ktoré zabezpečujú úplnú prevádzku budovy. Na poschodí je dielo Viktora Hulíka. Je to maľba na dreve s tematikou vzťahu človeka a vody. Ovláda celý priestor.
Interiér je riešený v súlade s výrazom celej budovy. Zámerom návrhu bola jednoliatosť a farebná monotónnosť. Určovateľmi tohto súladu sú stabilné prvky interiéru, ktoré určujú pohyb prevádzky a tiež umiestnenie mobilných prvkov. Materiálmi interiéru sú hlavne tmavohnedé drevo a textílie v teplých medových odtieňoch. V niektorých priestoroch je materiál podláh použitý aj na stenách, čím je zvýšená intimita priestoru a zvuková pohoda. Farebné návrhy majú aj orientačnú úlohu. Na každom poschodí sú dobre vnímateľné čelné strany spoločenských miestností, ktoré sa nachádzajú na konci chodieb. Zdobia ich maľby Márie Šuľanovej. Ďalšie výtvarné dielo od Miroslava Ksandra sa nachádza v čakárni rehabilitácie. V priestoroch čitární sa nachádzajú olejomaľby s námetom slnečníc od Eleny Bellušovej. Spoločenské priestory sú vybavené zariadením, ktoré bolo vytvorené s citom pre komunikatívnu funkciu zariaďovacích prvkov. Systém osvetlenia v interiéri podporuje jeho jednotnosť. Interiéry balneoterapie a ordinácií sú prosté a vkusne zariadené.
Počas výstavby sa však vyskytlo niekoľko problémov, ktoré ju skomplikovali a boli nutné rôzne kompromisy. Neboli dodané úzkoprofilové bronzové eloxáže okien, nepodarilo sa u dodávateľa dosiahnuť farebné diferencovanie podláh, v dôsledku požiarnej ochrany sa nemohli použiť drevené podhľady a množstvo iných problémov.
V liečebnom dome „Veľká Fatra“ sú skĺbené tvarové i materiálové detaily s priehľadmi a pohľadmi na prírodné scenérie. Svedčí o tom mimoriadna zodpovednosť a tvorivá realizačná činnosť architekta a jeho spolupracovníkov.
Krytá plaváreň, Žilina.
V dobe, keď bola stavba realizovaná, bola nasledovaniahodným príkladom a ukážkou perspektívneho pohľadu na rozvoj mesta. Plaváreň sa nachádza pri rozvíjajúcom sa žilinskom PKO podľa územného plánu. Budova je situovaná vo veľmi peknom prostredí, juhovýchodne od areálu nemocnice, nemá však ani kúsok vzrastlej zelene.
Osadenie plavárne malo požiadavku, aby z jednej strany nadväzovala na komunikáciu spojujúcu areál s mestom a aby z druhej strany vnútorný priestor nadväzoval na plochy, ktoré by boli najvhodnejšie pre vytvorenie prírodného kúpaliska. Snaha maximálneho prepojenia interiérom s exteriérom sa prejavila v použití veľkých zasklených plochách na dvoch stranách.
Plaváreň je tvorená z prieniku dvoch hmôt, halového priestoru bazénu a dvojpodlažnej časti príslušných prevádzok. Autor vychádzal z ich symetrickej kompozície. Nástupný priestor slúži aj ako šatňový priestor pre divákov a sú z neho východy na tribúnu. Šatne sú rozdelené podľa pohlavia; prízemie je pre ženy a poschodie pre mužov. Majú kapacitu pre 300 mužov a 300 žien. Sú riešené ako systém prechodných boxov so šatňovými skrinkami. Vstup do bazénovej haly je ohromujúci svojou nezvyklou veľkosťou a architektonickým riešením. Priestor je otvorený dvomi zasklenými stenami do exteriéru s výhľadom na panorámu okolia, čím sa zväčšuje priestor. Sú tu použité lepené sklá. Tretia stena má dekoratívnu keramickú výzdobu od ak. mal. Andreja Barčíka. Poslednú stranu tvorí tribúna na sedenie divákov. Každý detail je riešený s citom, zručnosťou a s dobrým výsledkom.
Pri riešení dispozície bolo potrebné riešiť špecifickosť prevádzky, ktoré si vynútili rôzne úpravy. Napríklad vytvorenie prepúšťacej nádrže. Bazén má 50x20 m a obsahuje 2500 metrov kubických vody, 8 plaveckých dráh, 1 trojmetrový mostík a 2 mostíky 1 meter vysoké. Tribúny sú riešené pre 750 divákov a nie sú krížené s prevádzkou plavcov.
Priznaná konštrukcia zastrešenia je v interiéri zaujímavo stvárnená. Riešil ju dr. Kozák. Má rozpon 35 metrov a tvorí ju oceľová priestorová konštrukcia z priehradových nosníkov. Je ľahká a ekonomická. Na ňu sa použili strešné kazetové panely. Osvetlenie haly bolo však poddimenzované a vzduchotechnika príliš hlučná.
Strojová časť je situovaná v suteréne budovy. Nebola však správne doriešená cirkulácia vody v bazéne, pretože prúd bol taký silný, že bol prekážkou pri súťažnom plávaní. Okolo bazéna bola inštalačná chodba, ktorá slúžila na pozorovanie pre trénerov.
Budova bola v čase svojej výstavby svojou formou a dispozíciou prínosom nielen pre výstavbu v Žiline ale aj pre ďalšie kryté plavárne na Slovensku. Autorova snaha po mnohotvárnosti sa dá nájsť na dvoch stranách nižšej vstupnej hmoty objektu, na strane vestibulu a šatňových priestorov. Všetky majú svoju vlastnú úroveň, spolu ale nepôsobia harmonicky. Celkovo však pôsobí pekne, najmä zo zasklenej steny.

</doc>
<doc id="190836" url="https://sk.wikipedia.org/wiki?curid=190836" title="Johann Brokoff">
Johann Brokoff



</doc>
<doc id="190840" url="https://sk.wikipedia.org/wiki?curid=190840" title="Štefan Ladislav Endlicher">
Štefan Ladislav Endlicher

Štefan Ladislav Endlicher alebo Stephan Ladislaus Endlicher (* 24. jún 1804, Bratislava – † 28. marec 1849, Viedeň, Rakúsko) bol nemecký a rakúsky botanik, riaditeľ botanickej záhrady vo Viedni.
Zaoberal sa aj medicínou, históriou, a orientalistikou a filológiou (sinológ, japanológ). Ako prvý popísal stromy rodu Sequioa a dal im pravdepodobne meno podla Čerokézkeho indiána a vynálezcu písma tohoto kmeňa, Sequoyah. V roku 1847 presadil s Jozefom von Hammer-Purgstall založenie cisárskej Akadémie vied (neskôr Österreichische Akademie der Wissenschaften, ÖAW).

</doc>
<doc id="190841" url="https://sk.wikipedia.org/wiki?curid=190841" title="Štefan Endlicher">
Štefan Endlicher



</doc>
<doc id="190842" url="https://sk.wikipedia.org/wiki?curid=190842" title="Stephan Ladislaus Endlicher">
Stephan Ladislaus Endlicher



</doc>
<doc id="190844" url="https://sk.wikipedia.org/wiki?curid=190844" title="Imrich Steindl">
Imrich Steindl

Imrich Steindl (maďarsky "Steindl Imre"; * 29. október 1839, Budapešť, Maďarsko – † 31. august 1902, Budapešť, Maďarsko) bol maďarský architekt a reštaurátor. Preslávil sa najmä svojou neogotickou tvorbou, ktorej stopy sú výrazné vo veľkej miere aj na Slovensku. Jeho najznámejším dielom je budapeštiansky parlament.
Biografia.
Štúdium a práca.
Základnú a strednú školu skončil v Pešti, potom študoval na Joseph Polytechnicum v Budíne. Ako 20 ročný začal svoje štúdium na Akadémii výtvarných umení vo Viedni, aby spoznal aj umeleckú stránku staviteľstva. Bol veľmi nadaný a usilovný, o týchto vlastnostiach svedčia aj jeho kresby a skice. Nasledujúci rok mu ponúkli prácu odborného asistenta na Joseph Polytechnicum. Ponuku prijal, no o dva roky neskôr sa vrátil k svojím štúdiám na Akadémii výtvarných umení vo Viedni, kde boli jeho učiteľmi Eduard van der Nüll, August Sicard von Sicardsburg, Rosner a Friedrich von Schmidt. Dejiny architektúry a umenia sa učil u Rudolfa Eitelbergera. Vlastná húževnatosť, usilovnosť a vzdelanosť ho čoskoro zaradili medzi popredných študentov akadémie. Za navrhovanie obytných budov dostal diplom a za navrhovanie verejných a pamiatkových budov dostal Fügerovu cenu Akadémie výtvarných umení. Vďaka výbornému prospechu na štúdiách ho v roku 1867 oslobodili od povinných skúšok na konci semestra. Jeho najvýznamnejšou prácou na akadémii bol návrh neogotického kaštieľa.
Profesorské pôsobenie.
Od roku 1869 pôsobil na budapeštianskej technickej univerzite, od roku 1870 už ako profesor ústavu konštrukcií a dejín. Ako profesor (príklad si bral od svojho učiteľa Schmidta) sa snažil so svojimi študentmi pochodiť celé Uhorsko a nakresliť všetky pamiatky. Takto vzniklo vyše 500 kresieb. Jeho profesorským pôsobením sa začalo jeho tvorivé obdobie.
Tvorba.
Raná tvorba.
Medzi jeho prvé diela patrí plán radnice v Arade. Jeho projekt berlínskeho parlamentu získal uznanie. Steindla zaujímali aj plány veterinárnej univerzity v Budapešti. Navrhol viacero kresieb, na základe ktorých v rokoch 1880 – 1882 túto školu aj postavili. V roku 1868 vyhotovil plány justičného paláca v Pešti v štýle nemeckej renesancie a taktiež v gotike. Jeho mierky sú šľachetné, ornamenty jednoduché a vždy primerané k budove.
Reštaurátorská práca.
Patrí medzi popredných reštaurátorov pamiatok. V roku 1870 prevzal vedenie reštaurátorských prác hradu Vajda Hunyad, ale kvôli nedostatku financií práce boli pozastavené. V roku 1876 Steindl reštauroval kostol františkánov v Segedíne, v rokoch 1878 – 1880 kostol v Mariasdorf v gotickom štýle a neskôr Dóm svätej Alžbety v Košiciach. 
Na poslednej uvedenej stavbe pracoval vyše dvadsať rokov. Bol autorom neogotickej reštauračnej projekcie, ktorá počítala s dostavbou oboch veží katedrály, čo sa z finančných dôvodov nakoniec nerealizovalo. Došlo však k podstatnému zásahu v interiéri chrámu, kde pôvodné hviezdicové klenby bočných lodí boli nahradené sieťovými. Dóm dostal päťloďovú dispozíciu a zmeny sa dotkli aj exteriéru na obvodových múroch a v štítoch lodí. Odstránená bola neskorogotická kaplnka sv. Jozefa na severnej strane Dómu.
Medzi jeho najvýznamnejšie diela patrí aj rekonštrukcia a dostavba bardejovského kostola sv. Egídia 1878 – 1899, rímskokatolíckeho kostola v Spišskej Novej Vsi a opátskeho kostola v Jáku 1881. Názorným príkladom jeho mnohotvárnosti je pripojovacia časť a mýtny dom Margitinho ostrova v Budapešti. Vďaka vynikajúcemu plánu veterinárnej univerzity dostal zákazku aj na vyhotovenie projektu oveľa väčšej školy – Technickej univerzity kráľa Františka Jozefa I.. Steindl svoj talent neplytval na malé nevýznamné diela, obytných domov má iba zopár.
Kostol svätej Alžbety v Budapešti.
Za jeho najkrajšie dielo je považovaný kostol svätej Alžbety v Budapešti. Stavba trvala šesť rokov. Kostol bol dokončený v roku 1901. Projekt zvíťazil vo verejnej súťaži, v ktorej Steindl uspel so svojim trojloďovým, gotickým štýlom. V kostole sa nachádza mnoho kaplniek, dve sakristia, vnútorný priestor vypínajú úzke stĺpy, ktoré nesú ťarchu krížových klenieb. Vnútorný priestor kostola je farebne vymaľovaný a kvôli stupňovaniu farebných efektov sú v miestach okenných otvorov farebné sklenené maľby.
Najvýznamnejšie dielo - Parlament.
Korunou jeho tvorby bol budapeštiansky parlament, ktorý je svetoznámy a vďaka nemu sa nikdy nezabudne na jeho staviteľa Steindla. Z množstva návrhov vybrali 24. februára 1884 Steindlov návrh. Stavba parlamentu sa začala 
12. októbra 1885 v neogotickom štýle.
Údaje o parlamente.
Realizácia stavby stála 38 miliónov zlatých korún. Na stavbe pracovalo vyše 1000 ľudí, spotrebovalo sa 40 miliónov tehál, pol milióna ozdobných kameňov a zlata. Budova je dlhá, široká a vysoká so zastavanou plochou a s vnútorným objemom . Budova má 27 brán, 242 sôch, 29 vnútorných schodísk a vyše 200 miestností. V rokoch 1895 – 1902 vykonával funkciu hlavného inšpektora na stavbe Ján Nepomuk Bobula.
Opis parlamentu.
Budova stojí na betónovej doske tvoriaci jeden celok so šírkou 2 metrov. Pôdorys má obdĺžnikový tvar z ktorého vystupuje iba rizalit, ktorý tvorí hlavné schody. Na fasáde môžeme vidieť množstvo erbov, sôch, pilierov a má mnoho balkónov, ktoré so svojimi rôznorodými oknami rovnomerne delia plochy stien. Zo strany Dunaja sa nachádza hlavné priečelie, ale hlavný vstup je zo strany námestia Ľudovíta Košúta. 
Hala Díszlépcső-csarnok.
Po stranách hlavného schodišťa vítajú návštevníkov dve sochy leva. Cez vstup sa dostaneme do haly Díszlépcső -csarnok („ozdobných schodíkov”). Táto hala je z jedných najkrajších diel Steindla. Tu sa nachádza aj jeho bronzová busta postavená v roku 1904. V tejto hale sa nachádza aj 8 stĺpov z červeného mramoru. Šesť metrov vysoké stĺpy, pôvodom zo Španielska, sú jedinečné v celej Európe. V hale môžeme vidieť množstvo malieb a malé sošky držiace korunovačné klenoty. Cez túto halu sa dostaneme do kupoly.
Členenie budovy.
Budovu členíme na dve časti na hornú snemovňu a na poslaneckú snemovňu. Spája ich veľká kupolovitá hala. Polomer haly je , výška , kupolu tvorí sieťová klenba. Táto časť parlamentu bola postavená najskôr (v roku 1896) preto táto časť bola miestom miléniového slávnostného zasadnutia parlamentu. Okrem uvedených sa tu nachádza 16 sôch významných panovníkov vrátane ich erbov, diela reprezentujúce maďarskú históriu. Od tejto haly napravo sa nachádza horná snemovňa, naľavo poslanecká snemovňa, oproti je umiestnená reštaurácia, knižnica a dve zasadačky. Chodby, cez ktoré sa sem dostaneme, majú mramorové steny. Strop tvoria drevené pozlátené gotické ozdoby. Na ostatných podlažiach sú umiestnené kancelárie, knižnica, listáreň, čitáreň a miestnosti pre novinárov. Toto dielo je najvýznamnejším prejavom Steindlovej umeleckej tvorby, jeho jedinečnosti a obrovskej geniality. Parlament je večnou pamiatkou tisícročnej histórie Uhorska a Maďarska. 
Ocenenia.
Ocenením jeho usilovnej, kvalitnej a húževnatej práce bolo jeho zvolenie do radov národného pamiatkového výboru v roku 1872. V roku 1873 mu na Viedenskom svetovom veľtrhu udelili medailu "Medaille für Kunst" a v roku 1878 na Parížskom svetovom veľtrhu medailu francúzskej vlády "Officier d´ Academie".
Steidlova sláva čoraz viac rástla. V roku 1891 ho zvolili ho za člena "Royal Institute of British Architects", v roku 1898 za člena Uhorskej akadémie vied. V roku 1900 dostal najvyššie vyznamenanie "Pro Litteris et Artibus" od cisára a uhorského kráľa Františka Jozefa I. 

</doc>
<doc id="190845" url="https://sk.wikipedia.org/wiki?curid=190845" title="Pavel Tonhauser">
Pavel Tonhauser



</doc>
<doc id="190852" url="https://sk.wikipedia.org/wiki?curid=190852" title="František Faulhammer">
František Faulhammer

František Faulhammer (* 27. december 1897, Bystřice pod Hostýnem – † 8. február 1985, Senica) bol český akademický architekt.
Životopis.
Vyučil sa za murára u bystřického staviteľa Bednaříka, neskôr študoval na vyššej priemyslovej škole stavebnej v Brne. Po prvej svetovej vojne dokončil štúdium v Brne a od roku 1922 do roku 1926 študoval na Vysokej škole umelecko-priemyselnej v Prahe u profesora Janáka. Väčšinu života prežil v Bratislave, pôsobil na Vládnom komisariáte pre ochranu pamiatok na Slovensku, ktorému predsedal architekt Dušan Jurkovič. Spolupracoval s ním v rokoch 1926 až 1928 (podieľal sa s ním na navrhovaní Mohyly M. R. Štefánika v Brezovej pod Bradlom), nasledujúce dva roky pracoval s architektom Klimentom Šilingerom. V rokoch 1940 - 1942 pôsobil v Žiline s Františkom Eduardom Bednárikom. Po skončení druhej svetovej vojny od roku 1945 do roku 1950 sa realizoval ako samostatný projektant a v rokoch 1953 - 1958 pracoval v bratislavskom Stavoprojekte.
Architektonická tvorba.
Faulhammer patrí ku generácii tých, ktorí sa snažili nájsť pre architektúru nové podmienky vhodné pre nový výraz. Okrem experimentov a približovaniu sa k medzinárodným architektonickým štýlom, išlo najmä o hľadanie národného štýlu. Po tomto období Faulhammer inklinoval skôr k funkcionalizmu, čo charakterizuje tiež jeho neskoršiu prácu. Súčasne sa snažil o harmonické včlenenie budov do okolia s vhodným výberom materiálu. 
Spolu s Oldřichom Kolajom projektoval "Detské sanatórium na liečbu tuberkulózy v Lučivnej", ktoré leží v lese na úpätí Vysokých Tatier neďaleko železničnej trate. Pozostáva z hlavnej budovy, niekoľkých menších ubytovacích pavilónov a kaplnky. Všetky stavby charakterizuje jednoduché funkcionalistické tvarovanie. Stavbu esteticky aktivizuje štruktúra fasády vychádzajúca z určenia v liečebnom postupe a vysoká technická úroveň prevedenia. Budova sa mala realizovať v dvoch etapách s kapacitou 120 postelí. Postavená prvá časť obsahuje 60 postelí. Lekárske oddelenie a schodiskový trakt dimenzovali pre potreby úplne realizovaného predsavzatia. Stavebno – technické a remeselné práce, oceľové okná, predstavujú solídny technický štandard, všeobecne dosiahnutý koncom medzivojnového obdobia. Kontrast medzi formovo jasnou architektonickou rečou ľudského diela a krásou prírody utvára prirodzené prostredie pre uvoľnené životné pocity.
Vyvážené distingvované riešenie, založené na bezozdobnom funkcionalistickom základe, ale poučené výhodami tradičného stavania – to má jeho "budova okresnej nemocenskej poisťovne v Nitre", dnes dekanát Univerzita Konštantína Filozofa. Faulhammer rozčlenil solitérny objekt do troch krídel a hlavné architektonické pôsobenie spočíva v umiernenom kontraste plných stien a oknami prelamovaných stien. Vysunuté markízy a rímsy chránia objekt a jeho vstupné partie. Niektoré zmeny sa v budove uskutočnili pri rekonštrukcii dekanátu jednej z fakúlt Univerzity Konštantína Filozofa v roku 1997.
"Budova bývalej okresnej nemocenskej poisťovne v Trnave" (realizovaná v roku 1931), ktorú navrhol spolu s Evženom Linhartom, patrí k najlepším dielam moderného hnutia v meste. Stojí na okraji historického jadra, na rožnej parcele. Symetrický pôdorys tvaru písmena U je koncipovaný ako dispozičný trojtrakt. Z výtvarného hľadiska dominantný zasklený kubus zabezpečuje osvetlenie stredného chodbového traktu. Obe krídla budovy sú spojené zasklenou chodbou nad vstupným dvojpodlažným krídlom. Hmotová výstavba objektu odráža jeho vnútorné členenie na administratívnu a zdravotnícku funkciu. Zo vstupného priestoru vedú dve schodiskové ramená do ústrednej haly. Z halí viedli dve chodby do vyšetrovní lekárov a na likvidatúru poistných udalostí. Priehradková likvidatúra udalostí sa dodnes ponechala v pôvodnej podobe (je v nej Všeobecná zdravotná poisťovňa).
Externé odkazy.
Historie: Významné osobnosti

</doc>
<doc id="190853" url="https://sk.wikipedia.org/wiki?curid=190853" title="Janet.">
Janet.

janet. je piaty štúdiový album (celkovo šiesty) americkej R&amp;B/popovej speváčky Janet Jackson, ktorý bol zároveň ako prvý vydaný v roku 1993 u hudobného vydavateľstva Virgin Records. 
Zoznam skladieb limitovaného vydania.
Disk 1.
Štandardné US-vydanie

</doc>
<doc id="190857" url="https://sk.wikipedia.org/wiki?curid=190857" title="Design of a Decade 1986/1996">
Design of a Decade 1986/1996

Design of a Decade 1986/1996 je prvý Greatest Hits album (celkovo ôsmy) americkej R&amp;B/popovej speváčky Janet Jackson. 

</doc>
<doc id="190858" url="https://sk.wikipedia.org/wiki?curid=190858" title="Tepelné relé">
Tepelné relé

Tepelné relé je pomalobežná prúdovo závislá ochrana elektrických zariadení.
Tepelné relé je tvorené bimetalickým článkom, ktorý je vyhrievaný priamo prechádzajúcim prúdom, alebo nepriamo odporovým článkom. Pri dlhšie trvajúcej záťaži sa bimetal nahreje, prehne sa a tým rozpojí kontakt spínacej cievky stykača. Čas preťaženia, ktorý je nutný na vypnutie stykača je v malom rozsahu regulovateľný a závislý od veľkosti prechádzajúceho prúdu. Tepelné relé teda predstavuje prúdovo závislú ochranu. Po vychladnutí je možno stykač znova zapnúť pomocou tlačidla.
Takéto relé sa dodávajú v stanovených menovitých prúdoch. Výhodou oproti ističu je, že relé znesie krátkodobé špičky (krátko trvajúce preťaźenie). Relé by sa malo zapájať spolu s ističom, ktorý je nastavený na vyššie prúdové zaťaženie ako tepelné relé.

</doc>
<doc id="190860" url="https://sk.wikipedia.org/wiki?curid=190860" title="Frei Paul Otto">
Frei Paul Otto

Frei Paul Otto (* 31. máj 1925, Siegmar – † 9. marec 2015, Warmbronn) bol nemecký architekt a teoretik. Jeho obrovské vedomosti a skúsenosti s ľahkou konštrukciou, lanovou sieťou, priečkovou škrupinou a inými ťahom namáhanými konštrukciami spravili z neho jedného z najvýznamnejších architektov 20. storočia. Hneď vedľa vladimíra Šuchova, Richarda Buckminstera Fullera a Santiaga Calatrava patril k predstaviteľom biomorfnej architektúry
Začiatky.
Jeho meno „Frei“ si vzal s matkinej rodnej strany a zároveň v ňom ukázal svoje celoživotné krédo. Ottovi rodičia boli členmi nemeckej sochárskej dielne. Pôvodne chcel, tak ako jeho otec a starý otec sochárom a kamenárom. Na obchodnej škole, kde študoval sa po prvýkrát stretol s teóriami plachtenia a výrobou plachetnicových modelov. Pri neskoršom získaní ocenenia plachetnice začal prehlbovať svoje vedomosti nad stavbou ľahkej konštrukcie a napnutej rámovej membrány. V roku 1943 nastupuje začína štúdium architektúry na Vysokej škole Technickej v Berlíne v Šarlotinom paláci Berlin-Charlottenburg. Nanešťastie ešte v tom istom roku kedy nastúpil na štúdium, bol povolaný do posledných rokoch 2. svetovej vojny ako bojový pilot v nemeckej Luftwaffe.
Študijné roky.
Počas vojny je zostrelený a padol do francúzskeho zajatia. Tam v pozícii vojnového zajatca, podložil svoj talent a tvorbu viacerými nízko nákladovými stavbami. Vytvoril ich na princípe ľahkej oceľovej konštrukcie. Jednou z jeho inšpirácii bola aj Katedrála v Chartres a jej kamenný princíp stavby, ktorú mal každý deň pred očami. Prvé menšie úspechy ho posilnili natoľko, že sa v roku 1948 opäť vracia na štúdium na Technickú Univerzitu do Berlína. Napriek svojim svojvoľným názorom, bol v roku 1950 vybraný ako štipendista z fakulty a na pol roka mohol odcestovať v rámci štúdií do Spojených štátov amerických. Počas štúdií na americkom kontinente sa učí od popredných architektov a spoznáva ich tvorbu a stavby. Napr. Erik Mendelsohn, Ludwig Mies van der Rohe, Richard Neutra, Frank Lloyd Wright a Fred Severud. S týchto stretnutí vniklo celoživotné priateľstvo s Ludwigom Mies van der Rohe. O čosi neskôr bol pozvaný samotným Ludwigom ako statik pri stavbe novej národnej galérii v západnom Berlíne, kde prehodnocovali štyri hlavné stĺpy zmeniť na dva po každej strane jedným. V roku 1954 sa objavuje jeho dizertačná práca pod názvom Das hängende Dach, v preklade zavesená strecha. V nej po prvý raz zobrazil stavebnú techniku plošnej zavesenej konštrukcie namáhanej ťahom.
Praktik, zakladateľ a vizionár.
Stanovými stavbami na spolkovej záhradkárskej výstave v roku 1955 a 1957 si v praxi vyskúšal svoje nové postupy a princípy. Predovšetkým tzv. Tancujúcu fontánu v Kolíne (1957) v podobe guľatej tanečnej plochy z betónu na voľnom priestranstve, preklenutom plachtovou strechou v tvare hviezdy a s okrasným jazierkom, ktoré vyvolali rozruch. V Berlíne časti Zehlendorf začína v roku 1952 svoju prvú väčšiu stavbu, svoj vlastný ateliér a v roku 1957 zakladá založil Vývojové stredisko pre rozvoj ľahkých konštrukcií v Berlíne. Od roku 1958 je pozvaný ako hosť na legendárnu vysokú školu pre Konštrukčnú tvorbu v Ulme, kde vedie a dozerá na viaceré projekty. Na Technickej Univerzite v Berlíne zakladá v roku 1961 skupinu bádateľov „Biológia a stavanie“, ktorí mali skúmať mnohotvarové biomorfné konštrukcie stebiel vápnitých rias, pavúčej siete, mydlových bublín, pretože príroda dosahuje svojej účinnosti vždy a ak je to možné s najmenším množstvom použitého materiálu. Tieto výskumy sa stali dôležitým impulzom Ottových vlastných štruktúr a konštrukcií. Otto Frei zakladá neskôr v roku 1964 ústav na Technickej Univerzite v Stuttgarte zameraný na ľahké plošné konštrukcie. Vlastná budova inštitútu v Štuttgardu-Vaihingene, postavená v rokoch 19671968, bola prestavbou experimentálneho modelu, vytvoreného pre nemecký pavilón na svetovej výstave Expo 1967 v Montreale. Na biologicky tvarovaných projektoch spolupracoval s biológom a antropológom J. G. Helmeckom. Na princípe ľahkého tvarovania a organiky vytvoril v roku 1960 solitárnu zvonicu na kostole v Berlíne – Schonow, inšpirovaný kostrou a morskými riasami. V roku 1969 sa stal vedúcim výskumu na 64 veľkorozponových konštrukciách v nemeckom výskumnom stredisku, ktoré sám založil.
Strešná konštrukcia.
Najslávnejší sa stal Otto vďaka ľahkým strešným konštrukciám. Optimálnu formu a tvar strechy vytvoril Otto na základe experimentov s drôtenými modelmi. Modeli však vytváral aj na princípe spájania mydlových bublín a ich obalových plôch, ktoré tvorili navzájom dokonalé prepojenia. Tieto princípy však boli len základom pre jeho vízie. Pomenoval pojmy ako škrupina a lanová, resp. sieťová konštrukcia. Presunul princíp formovania organiky na lanové konštrukcie tým, že ich konce pevne zafixoval a plášť sa v priebehu medzi pevnými koncami organicky vytvaroval. Na týchto princípoch a procesoch tvarovania postavil priečkovú škrupinu z dlhých drevených latiek nad multifunkčnou halou v Mannheime, ktorá sa ihneď stala svetovým unikátom. Príťažlivosť a počítačová simulácia dokázali vytvoriť tieto ľahké a visuté formy architektúry.
S :de:Günter Behnisch sa stal partnerom a spolupracoval od roku 1968 až do 1972 na legendárnom zastrešení hlavného športového štadióna na Olympiáde v Mníchove. Zvolená strešná konštrukcia sa síce zakladala a vyhotovovala podľa návrhov, no po nečakaných ťažkostiach sa musel sám obrátiť na dodávateľa nápadov. Architektonický časopis „Häuser“, domy v roku 2003 vybral túto stavbu k najdôležitejším nemeckého národa všetkých dôb. Jednako padla aj Ottova strešná konštrukcia kvôli obavám statika z masívnych konštrukcií. Omnoho viac sa zodpovedajúca ľahkosti a takmer neviditeľnosti je vzdušná konštrukcia veľkého vtáka vo voliére Mníchovskej zoologickej záhrady Hellabrunn. Toto zariadenie sa stalo symbolom zoologickej záhrady s pominuteľnosťou na krásne materiály. Ilustroval ním tiež aj turné Pink Floydu v roku 1977, vo forme obrovských preklopených štítov.
Vízie Otta pre budúcnosť.
Ako on sám vraví, mnohé z jeho stavieb a hmotových hľadaní tvaru sú vytvorené na základe práce kolektívu a vzájomnej komunikácie, dokonca aj s obyvateľmi danej oblasti. Cíti sa predovšetkým ako dodávateľ nápadov a inšpirátor pre prispôsobenie sa ľahkému životnému prostrediu a budovaniu v ňom samotnom. Ako vraví sám: „málo som toho postavil, ja mám iba veľkú fantáziu.“ Otto Paul je dokonca ešte aj dnes činný vo svojom ateliéry „Warmbronn“ na Leonbergu spoločne so svojou ženou Ingrig a dcérou Kristínou Kanstinger. Od roku 1970 realizoval Otto so svojim žiakom :de:Mahmud Bodo architektonický ateliér v Bradatche a stanovú strešnú konštrukciu v islamskom prostredí. Jeho dnešná rada, či podpora v oblasti ľahkej konštrukcie je v celosvetovej kancelárii architektov vysoko vyhľadávaná a cenená.
Tvorba.
1955: Bundesgartenschau Kassel, Vierpunktsegel ako hudobný pavilón
1957: Tancujúca studňa (Sternwellenzelt), Rýn-park Kolín
1963: Svätý Lukáš-kostol v Brémy-Grolland s Karsten Schrock
1967: Nemecký pavilón pre svetovú výstavu v Montreal (odbúrané)
1968: pohyblivé zastrešenie na Stiftsruine Bad Hersfeld
1971: Bonhoeffer obecné centrum v Brémy-Huchting s Karsten Schrock
1972: Olympiáda v Mníchove (lanová sieť-strechy)
1974: Konferencia v Mekka s Rolf Gutbrod
1975: Multifunkčná hala v Mannheim
1980: Vták-voliéra nad 5000 štvorcovými metrami v zoologickej záhrade Hellabrunn
1985: Tuwaiq Palace v Riade, Saudská Arábia; Úrady a centrá kultúry
1988: Výrobný pavilón pre nábytkársku firmu Wilkhahn
2000: Spolupráca na japonskom pavilóne pre EXPO 2000 v Hannoveri
2000: Spolupráca na veľkom projekte Stuttgart 21, štutgartská hlavná stanica
2000: 24m oválny stan v L, konštrukcia viacvrstvovej membrány
2004: Návrh pre menlivé štíty pre zámocké námestie Stuttgart
Vyznamenania.
1967: Berlínska umelecká cena za architektúru
1974: „Thomas Jefferson Medal v Architecture“ z nadácie univerzity vo Viginii Thomasa Jeffersona
1980: Aga Khan cena za architektúru
1990: Čestný doktorát na Universität Essen
1990: Honda cena / Tokio (dotovaný s 120.000 DM)
1996: Veľká cena Nemcov architektonicko-inžinierske spoločenstvo
1996/97: Wolfova cena za architektúru
1998: Aga Khan cena za architektúru
2000: Čestný občan mesta Leonberg
2000: Osobitná cena VII. Medzinárodný bienále pre architektúru za jeho životné dielo
2003: Olympiáda – najdôležitejšie nemecké stavebné dielo všetkých dôb po ankete architektonického časopisu Domy
2005: Royal Gold Medal z »Royal insitute of British Architects« (RIBA) za jeho životné dielo
2005: Čestný doktorát na fakulte architektúry TU Mníchov, kvôli jeho mimoriadnej službe v oblasti ľahkého a ekologického staviteľstva
2005: Výstava k jeho životnému dielu v múzeu architektúry, technickej univerzite v Mníchove
2006: Udeľovanie spolku kríža 1. triedy od predsedu vlády vidieka Badensko-Württembergsko, Gunther Oettinger
2006: Praemium Imperiale „Nobelova cena umenia“ v odbore architektúry

</doc>
<doc id="190865" url="https://sk.wikipedia.org/wiki?curid=190865" title="Hector Guimard">
Hector Guimard

Hector Guimard (10. marec 1867, Lyon, Francúzsko – † 20. máj 1942, New York, New York, USA) bol francúzsky architekt, ktorý je v súčasnosti považovaný za najdôležitejšieho predstaviteľa francúzskej secesie konca 19. a začiatku 20. storočia.
Dielo.
Na svojom tvorivom počiatku nemal mnoho nadšencov, no postupne ľudia začali objavovať jeho typologickú hojnosť, ktorú vkladal do svojich diel. V rokoch 1882 – 1885 navštevoval École des Arts Décoraftis v Paríži a potom študoval na École des Beaux-Arts, kde sa aj zoznámil s Eugènom Viollet-le-Ducom. Ich vzájomné teoretické myšlienky položili základ budúcej francúzskej secesie. V roku 1886 získal svoju prvú zákazku - kováčňu na Quai d´Auteil. 
Väčšiu pozornosť na seba Hector Guimard upútal stavbou obytného domu pre 36 rodín, Castel Béranger v Paríži (1894 - 1898). Historizujúcu budovu autor obohatil prekvapujúcou asymetrickou mriežkovanou bránou. 
Na ceste po Belgicku sa Guimard v roku 1895 zoznámil s priekopníkom secesnej architektúry Victorom Hortom, odvtedy zostal verný secesnému štýlu. Nvrhol dom Canivet v Paríži, "Castel Henriette" v Sèvres, "Maison Colilliot" v Lille a taktiež vstupy a nadstavby staníc parížskeho metra vyrobené z kovových oblúkov s rastlinnými motívmi a so zábradlím s ornamentálnymi maskarónmi. 
Pri budove auditória Hubert de Romans v Paríži, realizovanej v roku 1902, použil Guimard konštrukciu z kovových stĺpikov v tvare rozvetvených stromov, zasadených do kamenných podstavcov, ktoré niesli centrálnu kopulu. Pokračoval vo svojich prácach a neustále sa venoval vnútornému (duchovnému) vnímaniu architektúry, ktorý potom aplikoval vo svojich dielach. 
Vrcholom toho myslenia vznikol v roku 1909 hotelový komplex, ktorý daroval ako svadobný dar svojej bohatej americkej manželke. Vytvoril dokonalý nábytok, ktorý bol považovaný za súčasť stavebnej časti objektu. Významnou novinkou v jeho práci je po 1. svetovej vojne stavba vily z trubkových azbestocementových prvkov, ktoré si nechal navrhnúť od Henriho Sauvagea.
Zvedavý a vynaliezavý Guimard bol taktiež predchodcom priemyselnej normalizácie. Prial si svoje umenie rozptýliť vo veľkom meradle. Jeho najväčším úspechom, navzdory rôznym škandálom bol jeho slávny vstup do zástavky metra Châtelet, založený na zdobených štruktúrach inšpirovaných Viollet le-Ducom. Navrhol katalóg vzájomne fungujúcich železných elementov vhodných pre jednoduchú výstavbu, tzv. "Guimard Style". 
Okrem architektúry sa Guimard venoval aj interiérovému dizajnu a dizajnu nábytku. Jeho nenapodobiteľný výrazový slovník obohacovali rastlinné motívy, organické hmoty, abstraktné tvary. Rovnako považoval za krásne kamenný ornament a jemnú drevorezbu. Vytvoril dvojrozmerné abstraktné vzory ktoré použil ako výplň farebného skla.
Napriek jeho inováciám a talentu, verejnosť a noviny boli z Guimardovej tvorby príliš rýchlo unavení. Jeho vzťah s kňazom, ktorý ho poveril výstavbou koncertnej sály Humbert de Romans, bol veľmi trpký. Stavba bola pravdepodobne Guimardovou najkomplexnejšou stavbou secesného štýlu. No kňaz ktorý mu ju zadal odišiel v roku 1901 z Francúzska. Počas piatich rokov stavba spustla a postupne bolo toto veľkolepé dielo úplne zničené. Dnes sa o ňom môžeme dozvedieť len z dobových fotografií. Štýl, ktorý navrhol na normalizáciu nemohol držať krok so staviteľským umením tak ostal pozadu.
Guimard ku koncu svojho života ostal zabudnutý. Jeho strach pred vojnou a antisemitizmom, jeho manželka bola židovka, ho vyhnali do exilu. Zomrel v New Yorku. Mnoho z jeho stavieb bolo po jeho smrti zničených, no niektoré začali byť znovu objavovańé v 60. rokoch. Jediným zo spôsobov, ktorý by mohol znovu predstaviť jeho dielo je múzeum, ktoré doposiaľ nemá.

</doc>
<doc id="190866" url="https://sk.wikipedia.org/wiki?curid=190866" title="Bimetál">
Bimetál



</doc>
<doc id="190878" url="https://sk.wikipedia.org/wiki?curid=190878" title="Gustav Stresemann">
Gustav Stresemann

Gustav Stresemann (* 10. máj 1878, Berlín, Nemecko – † 3. október 1929, Berlín, Nemecko) bol nemecký liberálny politik a štátnik, bol kancelárom a ministrom zahraničia Nemecka v období Weimarskej republiky. V roku 1926 mu bola udelená Nobelova cena za mier.

</doc>
<doc id="190880" url="https://sk.wikipedia.org/wiki?curid=190880" title="Monetárna politika">
Monetárna politika

Monetárna politika (iné názvy: peňažná politika (v širšom zmysle), peňažná a úverová politika (v širšom zmysle), menová politika (v širšom zmysle), peňažná a menová politika) je proces (politika), ktorým vláda, centrálna banka alebo iné menové inštitúcie reguluje množstvo peňazí v obehu a/alebo úrokovú mieru. Ak je pritom cieľom podpora všeobecnej hospodárskej politiky (zmenou pomeru ponuky peňazí a dopytu po peniazoch), hovoríme o vnútornej menovej politike, peňažnej politike (v užšom zmysle) či peňažnej a úverovej politike (v užšom zmysle). Ak je pritom cieľom riadenie menového kurzu (t.j. vzťah k zahraničiu), hovoríme o vonkajšej menovej politike, menovej politike (v užšom zmysle), kurzovej politike alebo devízovej politike (posledný termín sa dá chápať aj trochu širšie).
Základnými východiskovými determinantmi monetárnej politiky sú:
Ciele monetárnej politiky.
Monetárne kritériá predstavujú peňažné kategórie a tie premenné monetárne veličiny, ktoré sa nachádzajú bližšie ku konečnému cieľu a ďalej od konkrétnych cieľov a nástrojov menovej politiky.
Operatívne ciele sú veličiny, ktoré ležia v kauzálnom reťazci bližšie k nástrojom centrálnej banky.
Platí, že niektoré tieto ciele sú navzájom nezlučiteľné, preto si konkrétna centrálna banka vyberá len niektoré z nich. Vyberá si ich podľa toho, akú dôležitosť im prisudzuje a aké má predpoklady merať dosahovanie týchto cieľov. 
Dva základné druhy monetárnej politiky.
V rámci ekonomickej teórie peňazí existujú dva hlavné názorové prúdy, ktoré sa na fungovanie centrálnej banky pozerajú odlišne – keynesovci a monetaristi. Keynesovci postavili svoju teóriu na potrebe štátnych zásahov. Podľa nich neutralita peňazí neexistuje, lebo peniaze vplývajú na reálnu časť ekonomiky. Do popredia dávajú úrokovú mieru, ako nástroj pre reguláciu investičných výdavkov. V prípade neúplnej zamestnanosti a nevyužitia výrobných kapacít má centrálna banka poskytovať lacné úvery, aby zvýšila množstvo peňazí v obehu Keynesovci považujú súkromný sektor za nestabilný a preto preferujú verejný sektor. Práve ten by mal zabezpečovať rovnováhu a mal by pri tom využívať najmä veľké verejné investície.
Základy teórie monetaristov položil Milton Friedman. Táto teória sa stala populárna v sedemdesiatych rokoch 20. storočia v čase deflácie a krízy, ktorú spôsobili najmä ropné šoky. Na rozdiel od keynesovcov považujú monetaristi súkromný sektor za stabilný a silne sa bránia nutnosti väčšine štátnych zásahov. Peniaze ako také považujú za neutrálne a preto tvrdia, že stabilnú cenovú hladinu treba dosahovať cez stabilnú peňažnú zásobu. Podľa nich infláciu spôsobujú len zmeny v peňažnej zásobe, preto inflácia je odstrániteľná práve stabilnou peňažnou zásobou. Zvýšenie zamestnanosti možno dosiahnuť rozvojom infraštruktúry, skvalitnením vzdelania a štruktúrnymi zmenami v ekonomike.
Nástroje monetárnej politiky.
Každá centrálna banka môže na vykonávanie svojich cieľov použiť niekoľko rôznych nástrojov. Základné delenie týchto nástrojov je na priame nástroje a nepriame nástroje monetárnej politiky. Väčšina centrálnych bánk viac využíva nepriame nástroje ako priame v snahe dokázať transparentnosť a nezávislosť. 
Priame nástroje monetárnej politiky.
Aj keď sú účinnejšie než nepriame nástroje, tak ich centrálne banky využívajú menej, lebo komerčné banky sa ich používaniu bránia, prípadne sa ich snažia obchádzať. Obmedzujú totiž ich podnikateľskú samostatnosť. 
1.) Úverové a úrokové limity a stropy
Použitie tohto nástroja centrálnou bankou znamená, že centrálna banka určí komerčným bankám maximálne limity a stropy, ktoré môžu požičať jednotlivým klientom. Centrálna banka taktiež mohla určiť komerčným bankám úrokový interval, v ktorom sa mohli pohybovať. Určovala tak horné alebo dolné hranice, v prípade depozít to bola minimálna sadzba a pri úveroch to bola maximálna sadzba.
2.) Povinné vklady
Centrálna banka určuje komerčným bankám objem finančných prostriedkov, ktoré musia vložiť na účet v centrálnej banke.
3.) Pravidlá likvidity
Jednou z povinností centrálnej banky je aj dohľad nad dostatočnou likviditou komerčných bánk. To vykonáva centrálna banka prostredníctvom pravidiel likvidity, kedy hodnotí a následne obmedzuje komerčným bankám štruktúru aktív a pasív.
4.) Výzvy, dohody a odporúčania 
Centrálna banka deklaruje svoje záujmy komerčným bankám a využíva na to výzvy, odporúčania alebo džentlmenské dohody.
Nepriame nástroje monetárnej politiky.
Je pre nich charakteristické plošné pôsobenie na celý bankový systém, lebo podmienky pre všetky komerčné banky sú rovnaké a zapojenie bánk je na báze dobrovoľnosti. Výhodou pre komerčné banky je teda, že nepriame nástroje neobmedzujú ich možnosti rozhodovania, len určujú základné podmienky fungovania na trhu. Výhodou pre centrálnu banku je, že ich môže použiť hneď, ale nevýhodou je, že môžu byť potenciálne menej účinné než priame nástroje. Niekedy sa označujú ako aj trhové nástroje.
1.) Operácie na voľnom trhu
Operácie na voľnom trhu sa považujú za operatívne, permanentne pôsobiace menové nástroje, zamerané na reguláciu operatívneho kritéria v transmisnom mechanizme monetárnej politiky. Vykonávajú sa prostredníctvom štátnych cenných papierov alebo prostredníctvom vlastných cenných papierov centrálnej banky.
Rozhodujúcu úlohu pri kontrole cenných papierov má centrálna banka, keď práve ona rozhoduje o ich cene a obchodovanom objeme. Centrálna banka môže pracovať s týmito cennými papiermi prostredníctvom aktívnych operácií na voľnom trhu alebo vynútených operácií na voľnom trhu. Aktívnymi operáciami na voľnom trhu sa centrálna banka snaží zmeniť menovú bázu a tým formovať peňažný trh podľa svojich zámerov. Vynútenými operáciami na voľnom trhu sa centrálna banka snaží zachrániť peňažný trh pred negatívnymi tlakmi, ktoré na trhu mohli vyvolať iné subjekty alebo faktory. Operácie na voľnom trhu majú vplyv na úrokovú mieru, no jej vývoj sa nedá presne predpokladať, lebo trh ovplyvňujú rôzne ďalšie faktory. Teoreticky by mal predaj cenných papierov pôsobiť na nárast úrokovej miery a nákup cenných papierov by mal spôsobiť pokles úrokovej miery. 
Ak zohľadníme pôsobenie na menovú bázu tak vieme určiť tri druhy operácií na voľnom trhu a to priame operácie, repo operácie a switch operácie: 
Operácie na voľnom trhu sa môžu realizovať buď formou aukcie, alebo tendra. Pri aukciách komerčné banky ponúkajú objem cenných papierov, prípadne cenu, za ktorú sú schopné kúpiť alebo predať, pričom údaje ostatných účastníkov sú známe. Pri tendroch banky nepoznajú podmienky (objem, cena) ostatných účastníkov.
Aukcie a tendre sa členia na: 
Z hľadiska postupu centrálnej banky pri aukciách a tendroch sa rozlišuje:
2.) Diskontné nástroje
Základom pri tomto nástroji je diskontná sadzba. Je to vlastne úroková sadzba, za ktorú si komerčné banky požičiavajú od centrálnej banky. To sa potom nazýva diskontný úver. Ide v podstate o záložný zdroj likvidity pre jednotlivé depozitné inštitúcie. Banky si požičiavajú na základe posúdenia ich likvidity a diskontnej sadzby. Vo väčšine prípadov musia byť jednotlivé úvery zabezpečené kolaterálom.
3.) Povinné minimálne rezervy
Celý súčasný bankový systém je postavený na frakčných rezervách. Centrálna banka určuje komerčným bankám, koľko musia držať na účtoch v centrálnej banke. Týmto nástrojom vie centrálna banka nepriamo ovplyvňovať trh, lebo ovplyvňuje výšku povinných minimálnych rezerv. Ak zvyšuje ich výšku, tak odčerpáva likviditu z trhu a ak ich výšku znižuje, tak dodáva likviditu na trh.
Povinné minimálne rezervy plnia štyri základné funkcie:
4.) Kurzové intervencie
Tento nástroj používa centrálna banka vtedy, ak chce ovplyvniť devízový kurz domácej meny. Môže využívať buď priame kurzové intervencie alebo nepriame kurzové intervencie. V prípade priamych intervencií centrálna banka nakupuje alebo predáva zahraničnú menu za domácu. Tento obchod prebieha medzi centrálnou bankou a komerčnými bankami prípadne inými subjektmi na devízovom trhu. Pri nepriamych kurzových intervenciách banka využíva úrokovú mieru, ktorú buď zvyšuje alebo znižuje. K ďalším nepriamym devízovým intervenciám môžeme zaradiť obchodovanie s cennými papiermi denominovanými v cudzej mene, opatrenia centrálnej banky s vplyvom na platobnú bilanciu, opatrenia podporujúce export alebo znižujúce import.
Pravidlá monetárnej politiky.
Pravidlo monetárnej politiky je pravidlo, ktorým sa riadi centrálna banka pri vykonávaní menovej politiky. Poznáme tieto pravidlá monetárnej politiky: pravidlo inflačného cielenia, pravidlo cielenia nominálneho príjmu, pravidlo monetárneho cielenia, pravidlo cielenia devízového kurzu a Taylorovo pravidlo. Jednotlivé pravidlá a prístupy k monetárnej politike majú svoje výhody aj nevýhody. Preto je väčšina týchto pravidiel a prístupov uplatňovaná v kombinácii a nie samostatne. Ich konkrétne použitie je na základe trendov v ekonomike, ktoré má za úlohu odhadnúť monetárna autorita. Tá pri tom využíva všetky dostupné informácie v podobe rôznych indikátorov.
1.) Pravidlo inflačného cielenia
Môže byť definované ako udržanie miery inflácie v určitom časovom horizonte na určitej úrovni. Prípadne môže byť definované tak, že ak očakávaná miera inflácie prevýši inflačný cieľ, je potrebné zvýšiť úrokové sadzby. Inflačné cielenie je rámcom monetárnej politiky, v ktorom sa verejne vyhlasuje kvantitatívny cieľ pre mieru inflácie na určité obdobie, vychádzajúc z toho, že nízka a stabilná inflácia je primárnym dlhodobým cieľom monetárnej politiky.
2.) Pravidlo cielenia nominálneho príjmu
Znamená určenie cieľa pre nominálny HDP, prípadne môže byť formulované v podobe definovania priemernej miery rastu monetárnej bázy, ktorá je upravovaná smerom nahor (nadol), ak je rast nominálneho HDP nižší (vyšší) ako jeho cieľová úroveň.
3.) Pravidlo monetárneho cielenia
Je založené na tom, že miera rastu peňažnej zásoby v strednodobom horizonte sa určuje prostredníctvom kvantitatívnej teórie peňazí. V praxi monetárnej politiky stanovuje, že ak je rast peňažnej zásoby vyšší ako stanovený cieľ pre tento rast, krátkodobé úrokové sadzby by sa mali zvýšiť. Ak je rast množstva peňazí v súlade s cieľom, potom by úrokové sadzby mali ostať nezmenené.
4.) Pravidlo cielenia devízového kurzu
Toto pravidlo využíva teoretický rámec parity kúpnej sily a nekrytej úrokovej parity. V závislosti od konkrétnej prijatej stratégie sa môže považovať za pravidlo sprostredkujúceho kritéria alebo operatívneho kritéria.
5.) Taylorovo pravidlo
Na základe empirického výskumu ho vypracoval John Taylor v roku 1993. Analyzoval výsledok štúdia monetárnej politiky FEDu v rokoch 1987 – 1992. Vo všeobecnej podobe môže byť formulované takto: krátkodobá úroková miera sa rovná priemernej krátkodobej reálnej úrokovej miere a podmienkam, ktoré odrážajú odchýlky od inflačného cieľa a rozdielu HDP. Je diskutabilné, či pravidlo zostrojené na základe empirických hodnôt pre jednu ekonomiku sa dá považovať za všeobecné pravidlo monetárnej politiky. 
Ak inflácia zrýchľuje, Taylorovo pravidlo hovorí o tom, o akú sumu by mala byť zvýšená federálna úroková sadzba, alebo ak sa znižujú nezamestnanosť a produkcia, tak sumu, o ktorú má byť sadzba znížená. Tieto parametre sú nastavené len približne a od reálnej monetárnej politiky sa môžu odchyľovať, lebo FED môže mať aj iné ciele, ktoré chce dosahovať.

</doc>
<doc id="190881" url="https://sk.wikipedia.org/wiki?curid=190881" title="Aténska charta">
Aténska charta

Aténska Charta je súborom zásad pre výstavbu miest, tak ako ich poznáme dnes.
Jej hlavnou myšlienkou bolo objavovanie a utváranie mestského priestoru. Myšlienka utvárania mesta ako funkčného celku sa prvýkrát výraznejšie objavuje a prejednáva v prvotnom teoretickom období tvorby architekta Tony Garniera, ktorý bol vyzvaný vrchným urbanistom mesta Lyon Edouardom Herriotom, aby na začiatku zostrojil plán jedného priemyselného mesta, združeného z normovaných stavieb a založil princíp striktného funkčného rozdelenia jednotlivých mestských priestranstiev.
Vznik.
Na Aténskej charte sa podieľal spolok architektov, ktorý sa združovali v organizácii CIAM (Congres internationaux d'architecture moderne – Medzinárodný kongres modernej architektúry), ktorý vznikol v roku 1928. Spolok vydržal až do svojho rozpadu v roku 1969, keď jeho hlavnými prejednávanými skutočnosťami bol praktický urbanizmus na celom svete.
CIAM spájal architektov, ktorý mali svoje vlastné predstavy zasvätené jednej myšlienke – nadväzovať na mestskú urbanistickú štruktúru, zdôrazňujúci myšlienku hľadania výtvarnej avantgardy, kubizmu, aj podstatu závažnosti nových techník.
Boli v ňom architekti z Nemecka – Mies van der Rohe a Walter Gropius, ktorí v roku 1919 zakladali Bauhaus, ktorého súčasťou bol aj ďalší člen, nemecký urbanista Ludwig Hilberseimer (ten mal hlavnú zodpovednosť za revitalizáciu centra Detroitu v USA). Ďalej tu boli Holanďania Cornelius van Eesteren, Jacob Oud, Gerrit Rietveld, Švajčiar Le Corbusier (vlastným menom Charles Edouard Jeanneret-Gris), Belgičan Victor Bourgeois, Brazílčan Lúcio Costa (ten oveľa neskôr za spolupráce s architektom Oscarom Niemeyerom vyhráva konkurz na urbanistické riešenie nového brazílskeho hlavného mesta Brasília), Španiel Jose Luis Sert a Mojsej Ginzburg zo sovietskeho zväzu aj so skupinou konštruktivistických architektov.
Z ich prvej teoretickej práce vznikol terajší najvýznamnejší dokument –
"Aténska Charta", hromadne spísaná na lodi Patris II v Stredozemnom mori, plávajúcej z Marseille do Atén. Tento dohovor prevažne vychádzal z téz Le Corbusiera, ktorý ho v roku 1941 prepracoval a roku 1943 ho anonymne vydal pod názvom "La Charte D’Athénes". Dokument vyzdvihoval štyri základné funkcie mesta: bývanie, prácu, voľný čas a dopravu.
Ustanovenia a fakty.
Vzťahujúce sa na rok 1931

</doc>
<doc id="190883" url="https://sk.wikipedia.org/wiki?curid=190883" title="Ján Miloslav Bahna">
Ján Miloslav Bahna

Profesor akad. arch. Ing. arch. Ján Miloslav Bahna (* 8. apríl 1944, Pukanec – † 21. apríl 2024, Bratislava) bol slovenský architekt.
Život.
Narodil sa 8. apríla 1944 v Pukanci v okrese Levice. Do základnej školy chodil do roku 1958 v Pukanci, do jedenásťročnej strednej školy v Leviciach do roku 1961. Vyštudoval architektúru na SVŠT v Bratislave roku 1967 a VŠVU v Bratislave roku 1970, u profesorov Jozefa Lacka, Vojtecha Vilhana.
V rokoch 1971 – 1990 pracoval na ŠPUO (Štátny projektový ústav obchodu) v Bratislave. Tu vytvoril viaceré významné obchodné stavby. V roku 1972 sa stáva členom Zväzu slovenských architektov. Spolupracoval hlavne s architektmi Ivanom Matušíkom, F. Minárikom, L. Mihálikom, F. Kalesným, M. Kolčákom, L. Závodným a statikom P. Čížkom. V rokoch 1971 – 1979 pracoval v súkromnom ateliéri s profesorom Vojtechom Vilhanom. Z tohto obdobia pochádzajú stavby vládneho salónika i interiérov haly na letisku v Bratislave 1972 – 1974 a interiér banky v Žiline 1976 – 1979.
Od roku 1987 bol členom Zväzu slovenských výtvarných umelcov, 1989 člen Spolku architektov Slovenska a od roku 1993 člen Komory architektov Slovenska. Od roku 1990 pôsobil na Vysokej škole výtvarných umení. Súčasne založil súkromný ateliér – Bahna, Palčo, Starý, Zavodný. Od roku 1995 – Bahna, Palčo, Starý, Toma. V roku 1999 sa presťahoval do vlastného objektu, červenej veže v Horskom parku. Od leta 2000 pracovala v ateliéri generačne tretia zostava. Niektorí predchádzajúci členovia s ateliérom spolupracovali externe.
Vo svojom AA ateliéri architektúry sa venoval širokej škále projektov od interiéru, cez rekonštrukcie, novostavby až po urbanizmus. Spracovával štúdie, projekty, realizačné projekty, inžiniersku činnosť až po autorský dozor. Počas svojej činnosti realizoval širokú škálu stavieb, dostal viacero ocenení.
AA Ateliér Architektúry vznikol v roku 1990 odchodom J. Bahnu a Ľ. Závodného z ŠPÚO – Pro Linea. Najprv pracoval v zostave Bahna – Palčo – Starý – Závodný. Za 40 rokov svojej architektonickej tvorby realizovali a rekonštruovali vyše 60 objektov, väčšinou v Bratislave.
Od roku 1990 bol vedúcim ateliéru architektúry III. na Vysokej škole výtvarných umení v Bratislave. V jeho ateliéri doteraz absolvovalo školu vyše päťdesiat architektov.
Od roku 2000 pôsobil na Spolku architektov Slovenska ako viceprezident pre Bratislavu.
Bahna zomrel 21. apríla 2024, tesne po svojich osemdesiatych narodeninách, na komplikácie po zlomení nohy.
 Mlynské Nivy 1, Bratislava 1994 – 1996
 "Stavba roka 1997 a Cena Dušana Jurkoviča 1997."
 Drotárska cesta, Bratislava
 Bartókova ulica, Bratislava

</doc>
<doc id="190884" url="https://sk.wikipedia.org/wiki?curid=190884" title="Úrokovanie">
Úrokovanie



</doc>
<doc id="190885" url="https://sk.wikipedia.org/wiki?curid=190885" title="Kyselina glutámová">
Kyselina glutámová

Kyselina glutámová (skratka Glu alebo E) je kódovaná neesenciálna aminokyselina. Jej soli sa nazývajú glutamany a jej konjugovaná zásada sa nazýva glutamát. Používa sa v potravinárstve, kde má označenie E 620.
Vlastnosti.
Vzhľadom na prítomnosť dvoch karboxylových skupín (–COOH) v molekule vykazuje slabú kyslú reakciu, preto sa radí ku kyslým aminokyselinám. Má stereocentrum a existujú dve formy tejto kyseliny, a to kyseliny -glutámová a -glutámová, ktoré majú rovnaké fyzikálne vlastnosti s výnimkou optickej aktivity. V živých organizmoch sa nachádza len -forma.
Jej bárnatá a zinočnatá soľ sú zle rozpustné vo vode, čo sa využíva k jej oddeleniu od zmesi iných aminokyselín.
Funkcia v organizme.
Kyselina glutámová sa podieľa na metabolizme lipidov, zohráva dôležitú úlohu v detoxikácii amoniaku v organizme. Podieľa sa na prenose iónov draslíka medzi krvným obehom a mozgovým tkanivom.
Metabolizmus.
Glutamát vzniká prenosom aminoskupiny z α-ketoglutarátu:
 α-ketoglutarátu + NH3 ⇌ glutamát
Zdrojom aminoskupiny je zvyčajne iná aminokyselina, ktorá sa v procese mení na ketokyselinu. α-ketoglutarát vzniká v citrátovom cykle.
Glutamát je dôležitým prekurzorom pre mnoho ďalších reakcií. Syntetizujú sa z neho napríklad aminokyselina prolín a arginín. Ich syntéza prebieha i v živočíšnych bunkách, takže žiadna z týchto aminokyselín nie je esenciálna.
Fixácia dusíka.
U fotosyntetických prokaryotov a eukaryotov má glutamát dôležitú úlohu pri fixácii dusíka. V prvom kroku sa dusík v podobe amoniaku naviaže na molekulu glutamátu, čím vzniká glutamín. Reakciu katalyzuje glutamínsyntáza (GS). Amoniak môže pochádzať priamo z okolia, alebo vzniká z iných látok (dusičnanov či priamo fixáciou N2). Aminoskupina glutamínu (z amidovej skupiny) sa potom prenáša na α-ketoglutarát, čím znovu vzniká glutamát. Reakciu katalyzuje glutamín oxoglutarát aminotransferáza (GOGAT). Takýmto spôsobom umožňuje GS-GOGAT systém prenos anorganického dusíka (v podobe amoniaku) do organických látok.
Chuť.
Receptor pre chuť umami reaguje na všetky -aminokyseliny, ale najvyššiu afinitu má práve ku glutamátu.
Neurotransmiter.
Glutamát je spolu s aspartátom neurotransmiter. Je to najbežnejší neurotransmiter v nervovej sústave stavovcov.
Výroba.
Kyselina glutámová sa vyrába priemyselne vo veľkom množstve hydrolýzou bielkovín a následným delením zmesi aminokyselín, hlavne hydrolyzátu kvasiniek, pestovaných na substrátoch obsahujúcich škrob (najmä zemiaky, múka, cukrová repa, melasa...).
Použitie.
V medicíne sa uvažuje o jej využití hlavne pri liečení neurologických porúch, napr. epilepsie, Parkinsonovej choroby, mentálnej retardácie, porúch osobnosti, porúch správania (prevažne u detí), na potlačenie svalovej dystrofie, pri hypoglykemickej kóme, pri liečbe žalúdočných vredov a iných ochorení.
V potravinárstve sa používa ako stabilizátor farbív alebo ako antioxidant. Značné množstvo kyseliny sa priemyselne premieňa neutralizáciou na glutaman sodný:
HOOC-CH(NH2)-CH2-CH2-COOH + NaOH → HOOC-CH(NH2)-CH2-CH2-COONa + H2O

</doc>
<doc id="190890" url="https://sk.wikipedia.org/wiki?curid=190890" title="Stechiometrický vzorec">
Stechiometrický vzorec

Stechiometrický vzorec chemickej látky udáva pomer jednotlivých atómov v molekule.

</doc>
<doc id="190891" url="https://sk.wikipedia.org/wiki?curid=190891" title="Dolly (ovca)">
Dolly (ovca)

Dolly (* 5. júl 1996 – † 14. február 2003) bola ovca (resp. bahnica), ktorá bola prvým cicavcom vyklonovaným z dospelých telových buniek. Na klonovanie boli použité bunky z prsníka (vemena), čo bolo podnetom na to, aby dostala meno po dobre formovanej americkej country hviezde Dolly Partonovej. Ovca bola naklonovaná v Roslinskom inštitúte v Edinburghu, (Škótsko), kde sa dožila šesť rokov. Jej narodenie bolo oznámené vo februári 1997.
Pri klonovaní Dolly bola použitá technológia nukleárneho prenosu somatických buniek. Bunkové jadro z dospelej bunky je presunuté do neoplodnenej materskej vaječnej bunky, z ktorej bolo pôvodné jadro odstránené. Táto hybridná bunka je potom stimulovaná elektrickým šokom, aby sa rozdelila. Keď sa vyvinie na blastocyt, je implantovaná „náhradnej matke“.
Rok predtým tento istý tím naklonoval ovcu zo zárodočnej bunky, čo však nebolo považované za objav, pretože dospelé klonované zvieratá boli z embryonálneho tkaniva klonované už od roku 1958, kedy sa používali bunky žaby "Xenopus laevis".
Dolly bola prvým klonom vytvoreným z bunky vzatej z dospelého zvieraťa. Tento proces je však stále veľmi neefektívny, vzhľadom na to, že Dolly bola jediným jahňaťom, ktoré sa dožilo dospelosti z 277 pokusov. Je tiež uznávaná ako jeden z najväčších pokrokov vo vývoji modernej biológie. Wilmut, vedúci tímu, ktorý vytvoril Dolly, v roku 2007 oznámil, že technológia prenosu jadra nemôže byť nikdy dostatočne efektívna pre použitie pri ľuďoch. 
15. februára 2003 bolo verejnosti oznámené, že u Dolly musela byť vykonaná eutanázia, lebo sa u nej rozvinulo pľúcne ochorenie a poškodenie ciev. Dolly sa dožila iba šiestich rokov. Je známe, že rasa, z ktorej pochádzala sa dožíva okolo 12 – 15 rokov. Medzi vysvetleniami tohto rozdielu sa uvádza, že Dolly bola klonovaná z genetického materiálu „darkyne“, ktorá mala šesť rokov, teda sa geneticky narodila ako šesťročná.
Dolly prežila celý svoj život v Roslin Institute. Tam žila spolu s Waleským horským capom a porodila dokopy šesť jahniat. Jej prvé jahňa nazvané Bonnie sa narodilo v apríli 1998. V nasledujúcom roku Dolly porodila dvojičky Sally a Rossie. Rok potom Dolly porodila trojičky Lucy, Darcy a Cotton. Na jeseň v roku 2001 vo veku 5 rokov sa u Dolly vyvinula artritída a začala chodiť strnulo. Toto sa však úspešne podarilo vyliečiť protizápalovými liekmi.
Prekvapivý bol výsledok pitvy, ktorý zistil nádorové zmeny na jej pľúcach, ktoré sú bežné pri ochorení oviec, ktoré spôsobuje retrovírus JSRV (choroba Jaagsiekte). Vedci z Roslinského inštitútu si nemyslia, že by toto ochorenie malo priamy súvis s tým, že bola Dolly klonovaná. Riziko pľúcnych ochorení je bežné pre ovce, ktoré sú držané vo vnútri, ako bola práve Dolly, ktorá musela z bezpečnostných dôvodov prespávať vo vnútri. Dolline pozostatky sú v súčasnosti vystavené v Škótskom kráľovskom múzeu.

</doc>
<doc id="190893" url="https://sk.wikipedia.org/wiki?curid=190893" title="Čišima (provincia)">
Čišima (provincia)

Provincia Čišima () bola bývalá japonská provincia vytvorená v období Meidži. Pôvodne zahŕňala Kurilské ostrovy severne od Kunaširi a neskoršie bol do nej začlenený aj Šikotan. Jej pôvodné teritórium je v súčasnosti obsadené Ruskom a jeho územia sa zriekli v San Franciskej Dohode (pozri Konflikt o Kurilské ostrovy)
Provincia vznikla 15. augusta 1869 z 5 okresov. V roku 1872 pri sčítaní ľudu bola populácia provincie 437. V novembri roku 1875 bola prefektúra Karafuto (Sachalin) prisúdená Rusku pri výmene za Kurilské ostrovy v Petrohradskej Dohode (1875). Kurilské ostrovy boli rozdelené do 3 nových okresov. V januári 1885 bol ostrov Šikotan transformovaný z provincie Nemuro. Stal sa okresom Šikotan.

</doc>
<doc id="190896" url="https://sk.wikipedia.org/wiki?curid=190896" title="Pavol Mikulík">
Pavol Mikulík

Pavol Mikulík (* 2. marec 1944, Prešov† 27. november 2007, Bratislava) bol slovenský herec. Jeho brat Peter bol režisér a herec.
Patril k najviac obsadzovaným slovenským hercom. Od detstva účinkoval v rozhlasových inscenáciách. V SND hosťoval už počas štúdia.
Medzi jeho najznámejšie filmové postavy patrí rola richtára v úspešnej rozprávke Perinbaba (1985). Venoval sa aj pedagogickej činnosti, v roku 1990 bol prorektorom VŠMU.
V roku 1993 prekonal mozgovú príhodu a ostal pripútaný na invalidný vozík. O niekoľko rokov sa stal prvým obyvateľom petržalského penziónu Leberfinger, ktorý zrekonštruoval jeho niekdajší kolega Ľubo Roman. 
V roku 2000 sa vrátil na javisko v predstavení "Na konci hry", za stvárnenie hlavného hrdinu dostal ocenenie Krištáľové krídlo. Zomrel v roku 2007 na zlyhanie srdca.

</doc>
<doc id="190897" url="https://sk.wikipedia.org/wiki?curid=190897" title="Radovan Kazda">
Radovan Kazda

Ing. Radovan Kazda (* 9. február 1972, Stará Turá) je slovenský krajinný inžinier a politik, člen OKS. Od roku 2020 do roku 2022 pôsobil ako poslanec Národnej rady SR zvolený za stranu SaS.
Životopis.
Kazda vyštudoval na Fakulte záhradníctva a krajinného inžinierstva Slovenskej poľnohospodárskej univerzity v Nitre. V rokoch 19962004 pôsobil vo Výskumnom ústave závlahového hospodárstva a nástupníckych organizáciách, kde sa venoval riešeniu projektov, výskumných a odborných úloh v oblasti krajinného inžinierstva, hydropedológie a ekológie. V rokoch 20002004 pôsobil ako prednosta Únie krajinných inžinierov Slovenska. Od roku 2000 sa intenzívne venuje problematike úloh vlády a pôsobenia vlády v agrárnej a environmentálnej politike.
Pravidelne publikuje vo viacerých mienkotvorných médiách, je editorom zborníkov, autorom a spoluautorom viacerých publikácií a štúdií. Spolupracoval aj s Transparency International Slovensko (autor kapitoly o poľnohospodárstve v publikácii Korupcia a protikorupčná politika na Slovensku (2003, 2004)), s Inštitútom pre verejné otázky (autor kapitoly o poľnohospodárstve v Súhrnnej správe o stave spoločnosti (2003, 2004, 2005, 2006) a kapitoly o životnom prostredí v publikácii Slovensko na ceste do neznáma (2003)). Od septembra 2004 pôsobí v Konzervatívnom inštitúte M. R. Štefánika. Od roku 2005 je koordinátorom ružomberských environmentálnych konferencií. Problematike vládnych nástrojov environmentálnej politiky v odpadovom hospodárstve sa venuje intenzívne od roku 2007, v rámci externého doktorandského štúdia na Fakulte záhradníctva a krajinného inžinierstva SPU v Nitre.
V marci 2004 vyslovil v rozhovore pre Hospodárske noviny názor, že globálne otepľovanie nie je spôsobené činnosťou človeka: „"Zatiaľ neexistuje jediný seriózny priamy vedecký dôkaz. Existujú nepriame metódy, na základe ktorých sa vedie veľmi široká vedecká diskusia, čo spôsobuje klimatickú zmenu, či je spôsobená antropogénne alebo nie".“ V januári 2009 publikoval blog, ktorý mal obsahovať „"ďalšie novinky zo sveta informácií, ktoré spochybňujú vplyv človeka na globálne otepľovanie".“
Poslanec NR SR (20202024).
Po parlamentných voľbách v roku 2020 bol Kazda zvolený za poslanca NR SR ako kandidát OKS na kandidátnej listine strany Sloboda a Solidarita. V parlamente pôsobí ako člen poslaneckého klubu SaS a podpredseda Výboru NR SR pre hospodárske záležitosti.

</doc>
<doc id="190898" url="https://sk.wikipedia.org/wiki?curid=190898" title="Kazimír III. (Poľsko)">
Kazimír III. (Poľsko)

Kazimír III. Veľký (* 30. apríl 1310, Kowal – † 5. november 1370, Krakov) bol posledným poľským kráľom z rodu Piastovcov v rokoch 1333 – 1370. Usiloval sa o dokončenie zjednotenia Poľska a bol skvelým diplomatom. Zúčastnil sa v roku 1335 stretnutia troch vládcov vo Vyšehrade. Poľskí historici ho tradične považujú za jedného z najvýznamnejších stredovekých vládcov Poľska.
Založenie univerzity.
V roku 1364 Kazimír Veľký založil Krakovskú univerzitu podľa vzoru Bolonskej univerzity a Padovskej univerzity. Bola to prvá univerzita na území Poľska a druhá najstaršia v strednej Európe.

</doc>
<doc id="190901" url="https://sk.wikipedia.org/wiki?curid=190901" title="Konfiguračný vzorec">
Konfiguračný vzorec

Konfiguračný (geometrický) vzorec chemickej látky znázorňuje priestorové usporiadanie atómov, iónov, či molekúl (atómovú konfiguráciu). 
V organických zlúčeninách sa zvyknú udávať aj uhly medzi väzbami. Elektrónové páry sa vzájomne odpudzujú, preto sa v priestore okolo centrálneho atómu orientujú tak, aby boli čo najďalej od seba. 
Príklady konfiguračných vzorcov.
O=C=O - oxid uhličitý
H-C≡N - kyanovodík

</doc>
<doc id="190902" url="https://sk.wikipedia.org/wiki?curid=190902" title="Gheorghe Hagi">
Gheorghe Hagi

Gheorghe Hagi (* 5. február 1965, Săcele, Rumunsko), je bývalý rumunský futbalista. Mal prezývku "Karpatský Maradona" a bol považovaný za futbalového hrdinu doma aj v Turecku. Získal ocenenie "Rumunský hráč roka" šesťkrát a tiež získal ocenenie "Rumunský hráč storočia".
Reprezentoval Rumunsko na Majstrovstvách sveta v rokoch 1990, 1994 a 1998 a na Majstrovstvách Európy v rokoch 1984, 1996 a 2000. Spolu odohral v drese Rumunska 125 zápasov, v ktorých strelil 35 gólov.
Po ukončení aktívnej kariéry ostal pri futbale ako tréner.

</doc>
<doc id="190903" url="https://sk.wikipedia.org/wiki?curid=190903" title="Dejiny Lotyšska">
Dejiny Lotyšska

Určiť etnické zloženie pradávnych obyvateľov Lotyšska je nemožné. Podľa archeologických údajov, pochádzajúcich z 3. tisícročia pr. Kr., na území Lotyšska sa rozšírila jamová kultúra a hrebeňová keramika. Nádoby tohto druhu keramiky výzdobou pripomínali pečať hrebeňa. Ľudia tejto kultúry, pravdepodobne predkovia fínskych kmeňov, prišli z východu. Začiatkom 2. tisícročia sa v tejto oblasti objavila kultúra šnúrovej keramiky a prvé bojové sekery. Ornamentika nových hlinených nádob sa vyrábala pomocou vkladania šnúry do mäkkej hliny. Tieto dve kultúry mali za následok začiatok a rozvoj kultúry predkov baltských kmeňov, ktoré prišli na juh a juhozápad Lotyšska.
Dnešným územím Lotyšska začiatkom 1. storočia prechádzala hranica územia baltských a fínskych kmeňov. Túto hranicu tvorila rieka Daugava. Bližšie k Fínom sa usídlili Kuršovia, Zemgalovia, Selovia a Latgalovia. Jazyk týchto štyroch kmeňov bol ovplyvnený fínsko-ugrofínskym jazykom.
Feudáli stredovekého Lotyšska žili na hradoch a remeselníci v usadlostiach a na dedinách. Tieto usadlosti, ktorých počet presahoval vyše sto, boli spravidla postavené pri veľkých hradoch. Pomocou ich spevnenie palisádami sa z nich postupne stávali bunkre, chrániace obyvateľstvo počas vojen. V oblasti dolného toku rieky Daugavy sa nachádzali usadlosti s etnicky zmiešaným obyvateľstvom. V týchto miestach sa spoločne s poľnohospodárstvom rozvíjali aj remeslá a obchod, ktoré dali zelenú k ranej transformácii dediny na mesto. Usadlosti, ktoré sa označovali v historických dokumentoch titulom "civitas", "urbs" a "locus", miestni obyvatelia nazývali lotyšským názvom "pilsete". Obyvatelia, žijúci na vidieku, väčšinou obývali zalesnené a blatisté územia krajiny v chutorách. Niekoľko usadlostí na tomto území utvorilo spoločenstvo pagast (po lotyšsky: "pagasts"), z ktorých sa následne zopár spojilo a vytvorilo hradnú oblasť. Na čele takejto hradnej oblasti stál hrad feudála s usadlosťou. Spomenuté hradné oblasti zase tvorili zeme alebo kraje štátu.
Lotyšsko súčasťou Švédska.
"Livlandia", ako sa Livónsko v tom čase volalo, bolo v období medzi rokmi 1629 – 1710 pre Švédsko a Livlandia centrom pozitívnej spolupráce. Jeho územie ako aj mesto Riga mali veľký význam pre zahraničnú politiku Švédska, pretože boli ich stálym zdrojom štátnych dotácií. Obyvatelia boli povinní dávať Švédom veľké množstvá chleba a iných potravín. Nie nadarmo v tomto období vznikol široko-daleko známy slogan "„Livlandia – švédska zásobáreň chleba!“".
Na čele vlády na území Lotyšska stál generál-gubernátor. Bol volený kráľom a pokladal sa za jeho námestníka. V roku 1634 boli švédskou vládou na úrovni orgánov miestnej samosprávy uznané "landtagy" a v roku 1643, na základe dohody, vláda povolila vznik kolégia zemských radcov (tzv. "landrátov"), ktorí diskutovali a predkladali záujmy lotyšského obyvateľstva generál-gubernátorovi. Zaviedla sa funkcia "landmaršala", ktorú reprezentoval člen lotyšskej šľachty. V rokoch 1630 – 1632 sa reformovalo súdnictvo. Výsledkom reformy bol vznik zemských súdov, hradných súdov a palácových súdov (tzv. "hofgericht"). Lotyšská šľachta vzala práva súdiť roľníkov za trestný čin a roľníci mohli odteraz podávať žaloby na svojich zemepánov. Poddanské právo bolo sankcionovateľné.
Mnohé vojny, ktoré viedli švédski králi potrebovali z niečoho čerpať. Preto kráľ Karol X. Gustáv začal v redukcii veľkostatkov. Územia, ktoré Gustáv II. Adolf a kráľovná Kristína Švédska rozdali šľachte boli znova poštátnené. (Bývalí panovníci boli totiž vo väčšine prípadov nájomcami.) V roku 1680 bol vydaný príkaz na novú revíziu pôdy. Jej cieľom bolo určiť rozmer panského a zvýšiť príjmy do štátneho rozpočtu. V roku 1696 bol vydaný "Režim ekonómie", ktorý upravoval vzťahy medzi štátom, nájomcami a roľníkmi. Dokument si zachoval poddanský režim, ale ohraničoval svojvôľu zemepánov k roľníkom. V globále hospodárska reforma zlepšila postavenie roľníka a prispela tak postupne budovaniu kapitalistického rozvoja na lotyšskom vidieku. Uskutočnila sa aj reforma vlády lotyšského vojvodstva (1694), ktorá prakticky zničila miestnu autonómiu. Z landtagu sa stalo nevýznamné zhromaždenie rodových vládcov občín, vedené gubernátorom.
Švédski králi sa starali o rozvoj osvietenských ideí v Lotyšsku. V roku 1632 kráľ Gustáv II. Adolf založil Derptskú univerzitu (dnes v meste Tartu) a v Rige vzniklo gymnázium (seminár) na prípravu úradníkov a kňazov. Okrem toho boli založené aj školy pre miestne lotyšské obyvateľstvo.
Počas Severnej vojny (1700 – 1721) sa Livónsko nečakane stalo dejiskom vojenských manévrov. V roku 1700 saské vojská Augusta II., spojenca Ruska, napadli Rigu. Mesto sa však nepodarilo obsadiť a vojna sa predĺžila. Na jeseň roku 1700 sa v Lotyšsku objavili švédske vojská. Po vyhratom boji proti ruskej armáde pri meste Narva porazili aj saské vojská a cez Kurónsko tiahli na Poľsko. V roku 1706 bol kráľ August II. Silný prinútený podpísať mierovú zmluvu. Ale víťazstvo Petra I. pri Poltave do základov zmenilo situáciu. V roku 1710 mali Rusi celé územie Livónska pod kontrolou. Podľa podmienok kapitulácie Rigy, podpísaných 14. – 15. júla 1710 malo mesto garantované všetky predchádzajúce práva a výhody. Obnovili sa švédskou vládou zrušené privilégiá lotyšskej šľachty a rižských patriarchov. Podľa Ništadskej mierovej zmluvy z roku 1721, uzatvorenej medzi Švédskom a Ruskom sa Livónsko a Estónsko stalo súčasťou Ruska. Livónsko dostalo samodŕžavné práva, obnovili sa orgány šľachty – landtag a kolégium zemských radcov. Rešitučná komisia postupne vracala majetok bývalým lotyšským šľachticom. Za obdobie 25 rokov komisia vrátila 75 % majetku Livónska.
Kurónske a Zemgalské kniežatstvo.
Spočiatku bolo Kurónske a Zemgalské kniežatstvo závislé na pôde od Litvy a po podpise poľsko-litovskej únie v roku 1659 muselo prisahať vernosť aj poľskému kráľovi.
Knieža Gotthard Ketler sa v prvých rokoch svojho panovania stretol s neposlušnosťou magnátov, ktorí ho odmietli uznať za svojho panovníka. Bol nútený neustále upevňovať svoju vlasť a chrániť trón pre svoje potomstvo. V roku 1570 na margo požiadaviek šľachty bolo podpísané tzv. "Privilégium Gottharda", na základe ktorého sa mohla šľachta stať súkromným majetkom štátu.
Do vnútorných záležitostí šľachty knieža nemal právo zasahovať.
Posledná Kettlerova vôľa spôsobila rast feudálnej rozdrobenosti. Po jeho smrti sa kniežatstvo rozdelilo na dve časti, v ktorých panovali jeho synovia – Fridrich von Kettler a Wilhelm von Kettler. Šľachta sa snažila sústreďovať politickú moc do svojich rúk a sabotovala všetky Wilhelmove opatrenia. Opozícia (bratia Nolgovci) sa s podaním žaloby na panovníka obrátila na poľského kráľa. Ten následne uspokojil šľachtu schválením časti ich požiadaviek. V roku 1615 pri pokuse o odpor pri zatýkaní boli bratia Nolgovci zavraždení. Komisia poľského kráľa uznala Wilhelma von Kettlera vinným zo zavraždenia bratov Nolgovcov a následne v roku 1617 bolo knieža detronizované. Kurónske a Zemgalské kniežatstvo bolo znova spojené do jedného štátu, ktorému vládol Wilhelmov brat Fridrich. Hlavným mestom kniežatstva sa stalo mesto Jelgava.
V roku 1617 boli komisiou vypracované prvé trestné a občianske zákony kniežatstva (Kurónske statusy) a stanovila sa tiež forma vlády. Pre otázky všetkých dôležitých rozhodnutí bola založená osobitná rada, ktorej členmi boli štyria predstavitelia šľachty a dvaja právnici. Osobitná rada a 4 oberhauptmani, ktorí boli zároveň sudcami, tvorili vyšší súd. Územie krajiny sa delilo na štyri oblasti a 27 landtagských rajónov. Najvyšším orgánom vlády šľachty bol "landtag", ktorý zasadal raz za dva roky a zaoberal sa najdôležitejšími vnútropolitickými otázkami. Knieža nemalo právo miešať vyšších úradníkov.
Zákony z roku 1617 dali kurónskym šľachticom veľkú moc v štáte. Boli oslobodení od povinností, okrem jednej: v čase hroziaceho nebezpečenstva vojny boli povinní vytvoriť dvestočlennú armádu jazdcov. Mali svoje vlastné vojsko a svojich veľvyslancov vo Varšave a Petrohrade. a mohli vydávať osobitné zákony pre svojich roľníkov.
Kurónske statusy prakticky prirovnávali roľníkov k otrokom, ktorých bolo možné predávať, darovať, vymieňať, trestať a sťahovať z jedného miesta na druhé. Mali zakázané vlastniť zbrane, obchodovať na svojom území a polovať na zvieratá. Ich povinnosťou bolo pracovať na panskom.
Poľsko-švédska vojna v rokoch 1600 – 1629 zanechala na kniežatstve veľké škody. Najväčšmi postrádalo územie Horného Zemgalska a hlavné mesto Jelgava, ktoré sa Švédom podarilo dobyť v roku 1621. Aj napriek tomu, že medzi kniežatstvom a Švédmi bolo v roku 1629 podpísané prímerie, švédske a poľské vojská pokračovali v drancovaní územia kniežatstva až do roku 1635. Veľké množstvo oblastí bolo zničených a ekonomika krajiny stála na bode mrazu.
Čiastočne pozdvihnúť krajinu z biedy sa podarilo až kniežaťu Jakubovi von Kettlerovi, ktorý štátu vládol v rokoch 1642 – 1682. Knieža Jakub bol synom Wilhelma von Kettlera, ktorý bol násilne odstránený z trónu. Veľa cestoval do zahraničia a na svojich cestách do Holandska a Francúzska sa zoznamoval s ideami merkantilizmu. Ešte počas života jeho deda – kniežaťa Fridricha von Kettlera – Jakub pozval na územie Kurónska holadských staviteľov lodí, ktorí mali na starosti výrobu lodí vo Ventspilse a vyučovanie nových majstrov v tomto remesle. Za jeho vlády bolo v krajine postavených 79 obchodných a 44 vojenských lodí.
Veľkú pozornosť knieža venovalo rozvoju poľnohospodárskej výroby. Do praxe sa snažil uviesť racionálne obrábanie pôdy, sial do pôdy unikátne zrná produktov a choval zvieratá. Peniaze, ktoré zarobil obchodovaním s poľnohospodárskymi produktami orientoval do rozvoja manufaktúr a lodného staviteľstva. Postavil sedemnásť závodov na spracovanie železa, jedenásť kováčskych dielní na výrobu kotiev a klincov a tkáčske dielne na výrobu lodných plachiet. Za jeho vlády vznikli nové odvetvia ako výroba obuvi, gobelínu a brokátov. Kurónske lode brázdili oceán od Afriky až po Ameriku a postupne kolonizovali oblasti. Na ostrove sv. Andreja v ustí rieky Gambia moreplavci v roku 1651 postavili fabriku, ktorá existovala do roku 1661. Aj Anglická obchodná spoločnosť venovala časť ostrova Tobago, kde bola založená kolónia (1639 – 1693), neskôr obsadená Holanďanmi. Z tohto ostrova vozili do Kurónska korenie, tabak a zázvor. Jelgava sa stala hlavným centrom obchodu so zámorskými produktami vo východnej Európe.
V zahraničnej politike sa knieža Jakub snažilo udržať neutralitu štátu a vyhnúť sa medzinárodným konfliktom. V roku 1647 bola podpísaná večná mierová zmluva so švédskou kráľovnou Kristínou a v roku 1655 s ruským cárom Alexejom I. Michajlovičom. Ale počas Poľsko-švédskej vojny v rokoch 1658 – 1660 sa Kurónsko znova stalo dejiskom vojenských pochodov. V roku 1658 vtrhli Švédi na jej územie a zajali knieža. Neskôr sa na základe Olivskej mierovej zmluvy Jakub dostal na slobodu, ale Kurónsko sa muselo vzdať väčšiny svojho územia.
Jakubov syn – knieža Fridrich-Kazimír (1682 – 1698) – sa pokúšal pokračovať v politike svojho otca. Mnoho peňazí poskytoval na kultúru, a tak sa v Jelgave mohla postaviť talianska opera. Aby pokryl svoje výdavky na kultúru, rozdával tituly tomu, kto viac zaplatil. Týmto jeho činom sa však čoskoro zostrili vzťahy medzi ním a šľachtou, ktorí boli nespokojní s jeho politikou. Po jeho smrti v roku 1698 vznikli tri vlády a kniežatstvo bolo na pokraji rozpadu.
V období Severnej vojny (1700 – 1721) sa do osudov kniežatstva vmiešalo Rusko. Na stretnutí Petra I. s Fridrichom I. sa dohodlo, že mladé knieža Fridrich Wilhelm si zoberie za ženu neter ruského cára – Annu Ivanovnu. V roku 1710 sa konala ich svadba, ale po skorej smrti svojho manžela sa musela ujať vlády v kniežatstve. Po tom, ako sa stala ruskou imperátorkou, na kurónsky trón vymenovala svojho favorita Ernesta Johanna Birona. Ten do Kurónska prispieval veľkými sumami peňazí a v Jelgave a Rundali postavil prekrásne paláce. V rokoch 1740 – 1763 bol Biron v zajatí a Poľsku sa za tento čas podarilo na trón dosadiť svojho kandidáta – Karla (1759 – 1763). Katarína II. však znova uznala práva Ernsta Birona na Kurónsko.
Posledným kurónskym kniežaťom bol Peter Biron, ktorý vládol v krajine v období rokov 1769 – 1795. V Jelgave založil Petrovskú akadémiu, ktorej daroval knižnicu s počtom 15 000 kníh. Počas jeho vlády bola situácia medzi šľachtou a panovníkom znova napätá a stúpol aj vplyv Ruska v kniežatstve. V tejto situácii delegáti kurónskeho snemu začali rokovať o možnosti pripojenia Kurónska k Rusku. Knieža dňa 28. marca 1795 abdikovalo a o mesiac neskôr – 27. mája 1795 – sa bývalé Kurónske a Zemgalské kniežatstvo stalo Kurlandskou guberniou Ruska. Ale ešte skôr, po prvom delení Poľska v roku 1792, sa súčasťou Ruska stalo Latgalsko.
Lotyšsko ako súčasť Ruského impéria.
V roku 1783 sa v Lotyšsku uskutočnila reforma gubernátorskej vlády, ktorá začala v Rusku už skôr (1775). Podstata reformy spočívala v posilnení moci generál-gubernátora a ohraničení autonómie lotyšskej šľachty. Nariadením z roku 1786 sa zrušilo kolégium landrátov a tiež funkcia zemského radcu.
V tom istom roku (1786) bol v Rige zlikvidovaný magistrát. Administratívnu moc sa sústredila do Spolkového parlamentu, Šesťmandátového parlamentu a do rúk mestského radcu. Volieb sa mohli zúčastňovať iba tí obyvatelia ktorí 50 rubľami ročne podporovali mestského kata. Národnostný rozdiel sa vo voľbách nebral do úvahy. Takýto systém vlády fungoval v Lotyšsku do roku 1796, až pokým 28. októbra 1796 po nástupe Pavla I. (1796 – 1801) na trón v gubernii neurobil nový panovník poriadky.
V roku 1801 sa Livónska, Kurlandská a Estónska gubernia spojili do jednej general-gubernie s centrom v Rige, ktorej územie sa zachovalo do roku 1876. V roku 1845 mali v tejto časti krajiny prevahu nemeckí šľachtici, ktorým na základe svojich požiadaviek uznali nemčinu za úradný jazyk v tejto oblasti. Landtagi zostali zachované.
Latgalsko bolo po pričlenení k Rusku premenované na Dvinskú provinciu a patrilo do pskovskej gubernie. Pre samotnú vládu provincii bol v Daugavpilse otvorený provinčný úrad, na ktorého čele stál provinčný vojvoda. Teritórium provincií sa delilo na tri časti. V roku 1796 sa Latgalsko stalo časťou bieloruskej gubernie, kde do roku 1831 vládli na základe Litovského statusu. Po povstaní v Poľsku v rokoch 1830 – 1831 sa však zrovnoprávnila politická samospráva s ostanými guberniami v Rusku.
Roľnícke povstania odohrávajúce sa v Livónsku a Kurónsku v druhej polovici 18. storočia a tiež zložitá situácia prinútili významných predstaviteľov miestnej šľachty a inteligencie zamyslieť sa nad možnosťami zmeny života roľníkov. V roku 1796 vydal Garlib Merkel knihu s názvom "Lotyši", kde jasne vyjadril nedostatky poddanstva a načrtol únikový východ z neho. Preto gubernátor oblasti Aizkraukle vydal pre svojich poddaných Roľnícke právo, podľa ktorého im priznal právo na sťahovanie.
Po roľníckom povstaní v Kavhorách v roku 1802, ktoré sa podarilo pomocou delostreleckej armády Alexandra I. potlačiť, panovník vydal príkaz, že sa na najbližšom sneme šľachty majú jeho členovia zaoberať situáciou roľníkov. V roku 1804 cár potvrdil Zákon o lotyšských roľníkoch, vypracovaný špeciálnou komisiou. Podľa tohto zákona sa roľníci delili na dve skupiny – dvorní roľníci a pestovatelia obilia. Roľníkov, ktorí patrili do druhej skupiny zemepán nemal právo darovať ani predať. Povinnosti roľníkov voči zemepánom boli striktne dané. Ale zemepáni sabotovali uvedenie tohto zákona do praxe a dokonca sa dožadovali prijatia niekoľkých doplňujúcich bodov k tomuto zákonu vo svoj prospech. Chceli totiž obsadiť roľnícke územia, čo sa im v roku 1809, po schválení novely zákona podarilo. V tom čase mali doplňujúce body a zákona aj pozitívny význam. Určovali výplatu roľníkov a ohraničovali pracovný čas na panskom na dvanásť hodín denne.
Po porážke Napoleona v roku 1812 v bitke pri pokuse o obsadení Moskvy a zrušení kontinentálne blokády nastala konjunktúra obchodu, čo malo za následok aktivizáciu zemepánov, ktorí mali záujem rozšíriť svoje územia. Ale takémuto postupu prekážal zákon z roku 1804, ktorý zakazoval likvidáciu roľníckeho hospodárstva. Preto cár Alexander I. uskutočnil rokovania s estónskou šľachtou, ktorá sa ešte v roku 1810 dožadovala oslobodenia bezzemkov. V roku 1816 cár dal zelenú projektu estónskej šľachty. Následne bol tento zákon prijatý v roku 1818 v Kurónsku a o rok neskôr (1819) aj v Livónsku. Roľníci mali osobnú slobodu, no vzdali sa územia, ktoré mali v prenájme u zemepánov.
Počas vlády cára Mikuláša I. (1801 – 1825) sa lotyšské územie začalo postupne rusifikovať. Minister osvety gróf Seregej Semionovič Uvarov vypracoval špeciálny projekt rusifikácie lotyšských škôl a Tartuskej univerzity. Prvým krokom k rusifikácii bola zmena vedení škôl. V roku 1832 po prijatí zákona o luteránskej cirkvi, na základe ktorej sa luteráni stali časťou spoločného cirkevného systému v Ruskom impériu, toto náboženstvo dostalo práva religióznej menšiny. O tri roky neskôr (1836) sa pravoslávna diecéza v Rige aktívne zasadzovala o získ právoslávnej viery pre lotyšských roľníkov. Organizovala misionárov, ktorí mali toto náboženstvo medzi obyvateľstvom šíriť. Tí, ktorí ho prijali, mali nárok na kúsok "„teplej zeme“" na juhu krajiny.
S príchodom nového panovníka na ruský trón – Alexandra II. (1855 – 1881) – rusifikačná politika Ruska sa trocha oslabila. V roku 1867 bol prijatý zákon, na základe ktorého sa ruština zaviedla do všetkých štátnych organizácii v pobaltských provinciách. Následník Alexandra II. – Alexander III. (1881 – 1894) – odmietol potvrdiť práva a privilégiá lotyšských provincií a v rokoch 1885 – 1890 do všetkých škôl zaviedol vyučovanie v ruskom jazyku. Od roku 1891 všetky knihy tlačené luteránskou cirkvou boli zrušené. Prestup z pravoslávnej viery na luteránsku bol prísne zakázaný. Takmer všetci (101 zo 120) luteránski kňazi boli odsúdení. V roku 1888 na územie pobaltských provincií Rusi preniesli svoju políciu a o rok neskôr (1889) aj súdy.
V tomto pohnutom období druhej polovice 19. storočia sa začína boj lotyšského národného hnutia a činnosť Krišjanisa Barona, Krišjanisa Waldemara a Agisa Kronvalda a iných dejateľov kultúrneho života Lotyšska. V roku 1888 lotyšskí študenti založili v Rige Rižsko-lotyšské spoločenstvo, ktoré sa zaoberalo otázkami kultúry a vedy. Okrem toho sa Krišjanis Waldemar zaslúžil o vznik lotyšského národného kapitálu. Od počiatku 80. rokov 19. storočia v Rige vznikali národné krúžky, ktorých cieľom bolo vyhnať Rusov z územia Lotyšska.
Koncom 19. storočia rusifikácia Lotyšska zosilnela. Vedúce pozície v štáte zastávali len ruskí občania, v školách sa vyučovalo po rusky. Lotyština sa v tomto období stala jazykom nižšej vrstvy obyvateľstva krajiny.
Účasť Lotyšska v revolúcii v rokoch 1905 – 1907 bola výsledkom radu sociálnych a národných problémov. Väčšina povstaní bola namierená proti privilegovaným nemeckým feudálom. Napriek tomu Rusko potlačila všetky pokusy o jej zvrhnutie. Po revolúcii tlak na lotyšské školy trocha klesol a znova sa začalo s tlačením a distribúciou kníh v lotyšskom jazyku. Plat najatých robotníkov v práci sa zvýšil.
Lotyšsko počas prvej svetovej vojny.
V rokoch prvej svetovej vojny bolo územie Lotyšska okupované nemeckými vojskami. Na jeho území boli zakladané Lotyšské národné jednotky – prápory lotyšských strelcov, ktorých úlohou bolo zastaviť postup Nemecka. V roku 1916 sa transformovali do plukov, spojených do dvoch brigád po 4000 ľudí. Strelci boli na fronte do septembra 1917, keď na základe príkazu generála Kornilova bola Riga odovzdaná Nemcom a odišli do Petrohradu. Tu sa zúčastnili Veľkej októbrovej socialistickej revolúcie – ozbrojeného povstania boľševikov v Rusku.
Na oslobodenej časti Lotyšska od nemeckých okupantov bola v novembri 1917 vyhlásená sovietska republika. Hlavným mestom sa stalo mesto Valka. O mesiac neskôr sovietska vláda odovzdala územie Latgalska Sovietskemu zväzu, ale keď vo februári 1918 Nemci okupovali Lotyšsko, sovietska vláda bola zvrhnutá. Po podpise brest-litovského mieru bol v Pobaltí zavedený okupačný režim. Okupanti plánovali postaviť na území bývalého Livónska domy 2 000 000 – 7 000 000 nemeckých kolonizátorov. Tieto plány podporovala miestna šľachta, ale v konečnom dôsledku sa neuskutočnili, pretože Nemecko prehralo vojnu a v krajine vypukla revolúcia.
Dňa 18. novembra 1918 Národná rada Lotyšskej republiky vyhlásila nezávislosť nového štátu. Národnú radu založili ju strany z demokratického bloku, ktorý bol v čase okupácie v útlaku. Predsedom dočasnej vlády, ktorý vykonával aj funkciu prezidenta bol Karlis Ulmanis. Platnosť nemeckých zákonov po vyhlásení lotyšskej samostatnosti však ešte stále platila.
V dňoch 18. – 19. novembra 1918 sa v Rige konala konferencia lotyšských sociálnych demokratov, na ktorej účastníci prijali riešenie pripraviť povstanie. V decembri 1918 vznikla Dočasná vláda sovietskeho Lotyšska, na čele ktorej stál Peter Stučka. Zo sovietskeho Ruska prišli na požiadanie Lotyšska lotyšskí strelci. Následne dňa 17. decembra 1918 bola v meste Daugavpils vyhlásená Lotyšská sovietska republika. V nasledujúcom roku – 3. januára 1919 v Rige vznikol Ústredný výbor Komunistickej strany Lotyšska. Vláda Karlisa Ulmanisa sa v tom čase nachádzala v Liepaji.
Aj Nemecko malo v tomto období záujem založiť svoj štát na lotyšskom území. Generál Rudiger von der Goltz, ktorý mal na starosti pohyb nemeckých vojsk v Pobaltí, v apríli 1919 uskutočnil v meste Liepaja prevrat a v máji obsadil Rigu. Lotyšskému vojsku, podporujúcemu Ulmanisovu vládu, sa podarilo Nemcov z Rigy koncom júna vyhnať. Nemecký generál však podpísal zmluvu s belogvradijským generálom Pavlom Rafailovičom. Teraz bola spoločná armáda pripravená postupovať na Rigu. Dňa 10. novembra 1919 ju však lotyšské vojská porazili.
Dňa 11. novembra 1920 bola medzi Lotyšskom a sovietskym Ruskom uzatvorená zmluva, na základe ktorej sa Lotyšsko prvýkrát stalo nezávislým štátom. V januári 1921 bola krajina "de jure" uznaná Anglickom, Francúzskom, Talianskom a Japonskom. Neskôr sa postupne stabilizovali vzťahy Lotyška so susednými krajinami. Toho istého roku (1921) bola arbitrážnym konaním ustanovená hranica s Litvou a 12. septembra 1934 podpísaná zmluva o spolupráci medzi Pobaltskými krajinami – Litvou, Lotyšskom a Estónskom.
V roku 1922 Lotyšsko prijalo novú ústavu, podľa ktorej bola krajina demokratickou republikou. Zakonodárnu moc v krajine mal parlament, výkonnú zastupoval prezident a kabinet ministrov, na čele ktorého stál ministerským prezidentom. Prvý prezidentom Lotyšska sa stal Janis Čakste.
Nestabilita vnútropolitickej situácie v Lotyšsku doviedla krajinu v máji roku 1934 k štátnemu prevratu. Nový prezident Karlis Ulmanis ustanovil režim diktatúry. Všetky politické strany boli zakázané, snem rozpustený a Ulmanis začal v krajine vládnuť sám.
Lotyšsko počas druhej svetovej vojny.
Začiatkom druhej svetovej vojny bolo Lotyšsko prinútené podpísať zmluvu o priateľstve a vzájomnej pomoci so ZSSR (5. október 1939), podľa ktorého v sa na území Kurónska rozložili ruské vojská. Dňa 16. júna 1940 dostalo Lotyšsko ultimátum: prijať ďalší kontinget ruského vojska na Lotyšské územie. V tejto situácii bol prezident nútený ultimátum splniť. Dňa 20. júna 1940 sa v krajine sformovala nová vláda, na čele ktorého stál Augusts Kirhensteins. Ale reálnu moc v krajine mal ústredný výbor komunistickej strany.
Dňa 14. – 15. júla 1940 bol odhlasovaný nový Národný parlament Lotyšska, ktorý zároveň vyhlásil vznik Lotyšskej sovietskej socialistickej republiky. Taktiež prijal deklaráciu o vstupe krajiny do Sovietskeho zväzu, ktorého sa oficiálnym členom stala až 6. augusta 1940
V roku 1940 v krajine prebehla poľnohospodárska reforma. Pôda sa na neurčitý čas roľníkom rozdala zadarmo. Kvôli vysokým daniam, ktoré museli roľníci platiť do štátneho rozpočtu sa začali búriť. Výsledkom týchto nepokojov boli represálie a deportácia politicky aktívneho lotyšského obyvateľstva.
V rokoch Veľkej vlasteneckej vojny (v dejinách Ruska sa týmto pojmom označuje druhá svetová vojna) bolo územie Lotyšska okupované nemeckými vojskami a bolo súčasťou Východného bloku. Časť obyvateľstva okupantov podporovala. Z nich sa potom vo februári 1943 vytvoril Pluk lotyšských dobrovoľníkov SS. Mnohí z týchto kolaborantov sa aktívne podieľali na nacistickej vyhladzovacej politike, ktorá v Lotyšsku pripravila o život viac ako 60 000 Židov. V tom istom období však fungovalo aj antifašistické podsvetie, ktorého súčasťou boli rôzne politické sily. Po príchode sovietskych vojsk, protisovietska moc (tzv. "lesní bratia") zorganizovala ozbrojené povstanie proti nim, ktoré sa skončilo až koncom 40. rokov 20. storočia jeho potlačením.
V roku 1949 bol všetok dedinský majetok znárodnený. Počas kolektivizácie bolo v krajine prenasledované obyvateľstvo. Vyše 41 000 ľudí bolo deportovaných na Ural. V roku 1953 sa vo veľkom rozbehla v krajine industrializácia – objavili sa nové priemyselné odvetvia (chemický, elektrotechnický a ropný). V tomto období boli postavené aj dve vodné elektrárne – Kegumská a Rižská. Zmeny v národnom hospodárstve zapríčinili sociálne a národne zloženie obyvateľstva. Začiatkom 90. rokov 20. storočia viac ako 70 % obyvateľstva žilo v mestách. Zloženie lotyšského obyvateľstva činilo v tomto období hodnotu okolo 50 %.
Cesta k získaniu nezávislosti Lotyšska.
Obdobie národného prebudenia Lotyšska sa začalo v rokoch prestavby. V roku 1988 vznikol Lotyšský národný front, Hnutie za národnú nezávislosť Lotyšska a Sociálno-demokratická strana Lotyšska. Dňa 4. mája 1990 Najvyššia rada Lotyšskej socialistickej republiky prijala Deklaráciu o obnovení nezávislosti Lotyšskej republiky. Obnovená bola tiež ústava, prijatá v roku 1922. Oficiálne uznanie nezávislosti Lotyšska zo strany ZSSR nastalo 6. septembra 1991.
Parlamentné voľby v júni 1993.
V súlade s ústavou z roku 1922, boli znovu vytvorené politické, ekonomické a súdne inštitúcie krajiny. Dňa 5. – 6. júna 1993 sa konali voľby do nového parlamentu – Saeimy. O 101 kresiel v parlamente bojovalo 23 politických strán, ale iba 7 z nich získalo minimálnu hranicu zvoliteľnosti (4 %) a dostalo sa do parlamentu.
Väčšinu (37 kresiel) v parlamente získala centristická koalícia Lotyšská cesta, ktorej členmi boli reformne ladené osobnosti starej Najvyššej rady Lotyšska. Volili ju väčšinou bývalí lotyšskí emigranti, ktorí sa do krajiny vrátili po 6. septembri 1991. 15 kreslami disponovalo Hnutie za národnú nezávislosť Lotyšska, založené v roku 1988 a tretia strana, ktorá dotvárala vtedajšiu koalíciu 13 kreslami bola Strana národného porozumenia. Táto strana zastupovala záujmy rusky hovoriaceho obyvateľstva Lotyšska.
Vtedajšiu opozíciu v parlamente tvorili strany ako Kresťanský zväz Lotyšska (12 kresiel), Rovnosť (7 kresiel), Za vlasť a slobodu (6 kresiel), Strana kresťanských demokratov (6 kresiel) a Demokratický stred s 5 kreslami v parlamente. Bývalá strana v predchádzajúcej vláde – Lotyšský národný front – sa do parlamentu nedostala.
Za prezidenta Lotyšskej republiky parlament zvolil Guntisa Ulmanisa (druhýkrát na obdobie troch rokov bol zvolený v roku 1996), príbuzného Karlisa Ulmanisa.
Tento parlament vydržal do konca roka 1994. Po strate dôvery vlády prezident Ulmanis vymenoval menšinovú vládu.
Parlamentné voľby v septembri 1995.
Nové parlamentné voľby, ktoré sa konali v septembri roku 1995 vytvorili typickú situáciu vo vzťahoch medzi pravicovými a ľavicovými stranami. V decembri 1995 prezident na post predsedu vlády vymenoval Andrisa Škeleho. Táto vláda pod jeho vedením vydržala do roku 1998 (v roku 1997 Škeleho na poste predsedu vlády vystriedal Guntars Krasts).
Parlamentné voľby v júni 1998.
Po rozpade pravicovej koalície v apríli roku 1998 bola vytvorená menšinová vláda na čele s premiérom Krastsom. V tomto období boli vzťahy s Ruskom napäté. Dôvodom napätých vzťahov bol útok lotyšskej polície na rusky hovoriacu menšinu dôchodcov v krajine na ich manifestácii za zvýšenie dôchodkov. Po zavedení ekonomických sankcii zo strany Ruska a tlaku zo strany medzinárodného spoločenstva lotyšská vláda súhlasila so zmenou Zákona o občianstve. Deti, ktoré sa narodili ruským rodičom po roku 1991 tak automaticky mali lotyšskú národnosť. Tieto zmeny boli prijaté parlamentom v júni roku 1998 a odhlasované v referende v októbri toho roku. V ňom sa vyslovilo 53 % za zmenu daného zákona.
Referendum sa uskutočnilo spoločne s novými parlamentnými voľbami. Sociálno-demokratická strana Lotyšska a radikálni národniari v nich utrpeli porážku. Víťazne z volieb vyšiel bývalý predseda vlády Andris Škele, ktorého Národná strana Lotyšska v parlamente zo sto kresiel získala 24. Centristická strana Lotyšská cesta sa umiestnila na druhom mieste a v parlamente získala 21 kresiel. Hnutie za národnú nezávislosť Lotyšska oproti voľbám v roku 1995 získala o 5 miest menej – 8 kresiel.
Opozičné strany si trocha zlepšili svoje postavenie. Proruská Strana národného porozumenia (14 %) získala 16 kresiel, Sociálno-demokratická strana Lotyšska (13 %) 14. kresiel.
Napriek tomu, že politický programy oboch koaličných strán – Národnej strany Lotyšska a strany Lotyšská cesta – sa veľmi podobali, nedošlo však k vytvoreniu koaličnej väčšiny.
Po rokovaniach sa vytvorila menšinová vláda z troch pravocentristických strán (Lotyšská cesta Krištopansa, Hnutie za národnú nezávislosť Lotyšska a Strana nového veku). Na jej čele stál Vilis Krištopans. Tieto tri strany, ktoré sa spoliehali na podporu opozičnej Sociálno-demokratickej strany Lotyšska mali v parlamente 46 kresiel.
Prezidentské voľby v júli 1999.
Najdôležitejšou politickou udalosťou roka 1999 boli voľby prezidenta republiky. Dobré šance na víťazstvo mal predseda Novej strany Raimonds Pauls, známy hudobný skladateľ a verejný činiteľ, ktorý však pred druhým kolom volieb stiahol svoju kandidatúru. Výsledkom nového hlasovania bolo víťazstvo kanadskej emigratky, riaditeľky Inštitútu Lotyšska – Vairy Vike-Freiberga (po lotyšsky: Vaira Vīķe-Freiberga), ktorá orientovala krajinu na Európsku úniu a NATO.
Zahraničná politika Lotyšska sa zakladala na demokracii, sile zákona, právach a slobody človenka a úcte k národným menšinám. Prezidentka krajiny definovala lotyšskú zahraničnú politiku ako "„politiku európskej jednoty“". Jej cieľom bola integrácia Lotyšska do Európskej únie a dosiahnutie plného členstva v Organizácii severoatlantickej aliancie. V Prahe 21. novembra 2002 sa konalo oficiálne otvorenie summitu NATO. Na tomto summite generálny tajomník NATO Georg Robertson pozval sedem európskych štátov do aliancie, medzi ktorými bolo aj Lotyšsko. Nové štáty sa členmi NATO stali v priebehu mája roku 2004. Lotyšsko sa k aliancii oficiálne pripojilo 29. marca 2004 a členom Európskej únie – 1. mája 2004.
Prezidentské voľby v máji 2007.
V posledných prezidentských voľbách (31. máj 2007) v krajine bolo päť kandidátov – Valdis Zatlers a Aivars Endziņš, Sandra Kalniete, Māris Riekstiņš, Karina Pētersone. Poslední traja kandidáti stiahli svoje kandidatúry so súhlasom podpory pre Aivarsa Endziņša a do druhého kola postúpuli Valdis Zatlers a Aivars Endziņš. Z nich víťazne vyšiel Valdis Zatlers, ktorý získal nadpolovičnú väčšinu hlasov (58 hlasov).
 Historické mapy Pobaltských štátov z knihy "Atlas To Freeman's Historical Geography, Edited by J.B. Bury, Longmans Green and Co. Third Edition 1903".

</doc>
<doc id="190904" url="https://sk.wikipedia.org/wiki?curid=190904" title="Steven Gerrard">
Steven Gerrard

Steven George Gerrard, MBE (* 30. máj 1980, Whiston, Merseyside, Anglicko) je bývalý anglický futbalista, univerzálny stredopoliar známy svojimi ďalekonosnými strelami a presnými prihrávkami. Bol kapitán klubu Liverpool FC, kde nosil číslo 8. Zmluvu s klubom mal do leta roku 2015. Následne hral za klub Los Angeles Galaxy, kde tak isto nosil číslo 8. Posledný zápas odohral 6. novembra 2016 a 24. novembra 2016 ohlásil ukončenie svojej kariéry.
Bol vice-kapitánom Anglického národného futbalového mužstva.
Bol nominovaný na ocenenie FIFA Hráč roka v rokoch 2005, 2006 a 2007.
Športová kariéra.
Hráčom FC Liverpool bol už od ôsmich rokov. Svoju prvú profesionálnu zmluvu podpísal v roku 1997. V seniorskom tíme debutoval 29. novembra 1998 v zápase proti Blackburn Rovers, kde nastúpil ako náhradník v druhom polčase. V tejto sezóne sa aj vďaka zraneniu Jamieho Redknappa dostal do základnej zostavy, v ktorej odohral 13 stretnutí. Svoj prvý gól strelil 5. decembra 1999 do siete Sheffieldu.
V sezóne 2000-2001 dosiahol Gerrard s FC Liverpool viaceré úspechy: klub získal Pohár FA, Ligový pohár a na medzinárodnej scéne Pohár UEFA. Práve vo finále Pohára UEFA s Alavesom strelil svoj prvý gól v medzinárodnom stretnutí a Liverpool zvíťazil 5:4. Gerrard získal tento rok ocenenie PFA Mladý hráč roka.
Keď v roku 2004 odišla vtedajšia najväčšia hviezda Liverpoolu Michael Owen do Realu Madrid, prevzal po ňom úlohu kapitána mužstva. Steven sa osvedčil už na konci sezóny vo finále Ligy majstrov proti AC Miláno. Zápas sa začal jednoznačne pre AC Miláno, ktorého tím už v prvom polčase vyhrával 3:0. Gerrardov gól motivoval Liverpool k nečakanému vyrovnaniu na 3:3 za 6 minút a následnému víťazstvu po penaltovom rozstrele. Gerrard sa tak stal druhým najmladším kapitánom, ktorý doviedol svoje mužstvo k víťazstvu v Lige majstrov. Po tomto úspechu sa objavili dohady o jeho odchode do niektorého z bohatších anglických klubov, pričom najväčší záujem prejavili Chelsea FC, Manchester United a Real Madrid. Gerrard sa však rozhodol zostať v Liverpoole.
28. októbra 2009 nastúpil proti Blackburn Rovers FC na svoj jubilejný 500. zápas v drese Liverpool FC.
Za anglickú reprezentáciu debutoval v roku 2000 pod trénerom Kevinom Keeganom. Bol nominovaný na Euro 2000 v Belgicku a Holandsku, no príležitosť dostal len v jednom zápase. Kvôli zraneniu sa nezúčastnil Majstrovstiev sveta v roku 2002.
Incident.
Koncom decembra 2008 bol zatknutý po bitke v jednom z liverpoolskych podnikov. Z potýčky však vyviazol bez trestu.
Úspechy.
Hráčske.
Liverpool
Individuálne
Trénerské.
Rangers
Individuálne

</doc>
<doc id="190905" url="https://sk.wikipedia.org/wiki?curid=190905" title="Dekonštruktivizmus (architektúra)">
Dekonštruktivizmus (architektúra)

Dekonštruktivizmus alebo dekonštrukcia je architektonický štýl modernej architektúry, ktorý je charakterizovaný hmotovou neviazanosťou a určitou tvarovou deformáciou, záujmom k formovaniu povrchu a hmoty, nepravidelnosťou tvarov, ktoré popierajú, narúšajú a deformujú základné elementy architektúry. Výsledný vzhľad budov predstavujúcich dekonštruktivizmus je charakteristický nepredvídateľnosťou a kontrolovaným chaosom. Odmieta návrat k historickým odkazom architektúry ako i používanie ornamentu a dekorácie.
Vývin a filozofia.
Určujúcim znakom pre dekonštruktivizmus i postmodernizmus, z ktorého sa vyvinul, je odmietanie čistoty, prostoty a jednoduchosti, ako to načrtol Robert Venturi v publikácii "Zložitosť a rozpor v architektúre" (1966). Pôvodne boli myšlienky zástupcov oboch smerov publikované v časopise "Oppositions", obsah príspevkov však postupne znamenal rozchod týchto smerov. Naproti postmodernistickému vyzdvihovaniu historických odkazov dáva dekonštruktivizmus prednosť svojskému abstrahovaniu a zložitosti architektonickej hmoty. Namiesto strohého oddelenia funkcie a ornamentu bolo podstatné riešenie funkčného aspektu budovy. Pre dekonštruktivistov je geometria určujúca, podľa nej sa formoval funkčný, charakterový a priestorový aspekt budovy. 
K dôležitým momentom vo vývoji dekonštruktivizmu patrí vplyv filozofa Jacqua Derrida na architekta Petra Eisenmana. Z ich spolupráce, spájaní teórie a architektonickej praxe, vzišli projekty, ktoré položili základ dekonštruktivizmu ako smeru v architektúre ako napríklad architektonická súťaž Parc de la Villette z roku 1982. Výstava v "Museum of Modern Art's" v New Yorku v roku 1988 pod názvom "Deconstructivist Architecture" (dekonštruktivistická architektúra), organizovaná Philipom Johnsonom a Markom Wigleym a taktiež otvorenie "Wexner Centra" pre umenie v Columbuse, ktorého autorom je Peter Eisenman, zohrali dôležitú úlohu v ďalšom vývoji. Na výstave v New Yorku boli predstavené práce architektov ako Frank Gehry, Daniel Libeskind, Rem Koolhaas, Peter Eisenman, Zaha Hadidová, COOP Himmelb(l)au a Bernard Tschumi. Všetkých autorov spájal nekonvenčný prístup k architektúre, nesviazané a expresívne narábanie s hmotou, až akési trieštenie či narúšanie konštrukcie. Od výstavy sa mnoho architektov prikláňajúcich sa k dekonštruktivizmu síce zdržiavalo takéhoto pomenovania, napriek tomu sa tento termín zaužil a označuje tak všeobecný trend v rámci súčasnej architektúry.
Kontext.
Pôvodne boli niektorí architekti označení ako dekonštruktivisti ovplyvnení myšlienkami francúzskeho filozofa Jacquesa Derridu. Niektorí zástancovia dekonštruktivizmu boli však taktiež ovplyvnení tvarovou experimentáciou a geometrickou nevyváženosťou ruského konštruktivizmu. 
S dekonštruktivizmom súvisí aj niekoľko ďalších myšlienkových a umeleckých smerov 20. storočia ako: modernizmus/postmodernizmus vo vzájomnom pôsobení, expresionizmus, minimalizmus, kubizmus a súčasné umenie. 
Dekonštruktivizmus sa usiloval poprieť zaužívanú predstavu o "zásadách" v architektúre a zväzujúcich pravidlách ako "forma nasleduje funkciu", či "čistota tvarov".Umelci ako Naum Gabo, El Lissitksky, Kazimir Malevich a Alexander Rodchenko ovplyvnili grafický obsah a geometrické formy takých architektov ako Zaha Hadidová a COOP Himmelb(l)au. Oba smery, dekonštruktivizmus i konštruktivizmus, obsiahli vo svojej podstate použitie tektoniky abstraktnej montáže
Súčasné umenie.
Dve vetvy moderného umenia, kubizmus a minimalizmus, mali taktiež vplyv na dekonštruktivizmus. Analytický kubizmus sa prejavil najmä v prístupe k hmote, kedy hrany a tvary budovy sú súčasne vnímané z rôznych uhlov pohľadu. Súlad roztrieštenosti priestoru je príznačný pre mnohé diela Franka Gehryho a Bernarda Tschumiho.
Dekonštruktivizmus spolu s minimalizmom rozchádza s kultúrnymi odkazmi. Zaujíma rovnaký prístup ku konceptuálnemu umeniu.
Vo svojou tendenciou k deformácii a narúšaní je tiež znak expresionizmu a expresionistickej architektúry. Dekonštruktivizmus v sebe odráža mnoho foriem neoexpresionizmu a abstraktného expresionizmu. Hranaté tvary budovy "Ufa Cinema Center" (COOP Himmelb(l)au) pripomínajú abstraktné geometrické útvary malieb Franza Klina.
Ufa Center má taktiež podobné usporiadanie hranatých útvarov ako ich zachytáva v konceptoch urbanických uličných priestorov Nemecka Ernst Ludwig Kirchner. Práce Wassilia Kandinskeho taktiež nesú podobnosť s dekonštruktivistickou architektúrou. Jeho smerovanie k abstraktnému expresionizmu od figurálnej práci je v rovnakom duchu ako dekonštruktivistické potlačenie ornamentu geometriou.
Projekty s počítačovou podporou.
Navrhovanie za pomoci počítačovej podpory ("computer-aided design") je momentálne základným nástrojom v mnohých aspektoch súčasnej architektúry, ale zvlášť charakter dekonštruktivizmu dáva priestor možnostiam, ktoré poskytuje používanie počítačov. Trojdimenzionálne modelovanie a animácia (virtuálne i fyzicky) pomáha koncipovať rozsiahle priestory, zatiaľ čo väzba medzi počítačovým modelovaním a priemyselnou výrobou umožňuje navrhovať špecifické prvky s ohľadom na čas a požadovanú cenu. Napriek tendencii mnohých architektov nahradiť manuálne projektovanie prácou s počítačom ostali mnohí architekti verní priamej tvorbe, či už Zaha Hadidová koncipovaním na základe skíc, alebo Gehry simulovaním reálnych budov vytváraním fyzických modelov.
Architekti a projekty súvisiace s dekonštruktivizmom.
"Stata Center" v Bostone od F. O. Gehryho v spolupráci s MIT, je budovou výrazovo silnou, priamo odrážajúcou dekonštrukciu formou objemov a akoby zlomených plôch. Hmota budovy sa nad štvrtým podlažím štiepi a vytvára tak dve deformované veže, nazývané "G Tower" a "D Tower". Budova vzdialene pripomína Gehryho Tancujúci dom v Prahe. 
Príkladom dekonštruktivistickej zložitosti je "Vitra Design Museum" Franka Gehryho vo Weil nad Rýnom, ktoré preberá biely neornamentálny kubus modernistických umeleckých galérií a pretvára a rozkladá ho, používajúc pritom geometrie odkazujúce na kubizmus a abstraktný expresionizmus. Vyvracia tak funkcionalistický aspekt modernistickej jednoduchosti, ponechávajúc však spoločný prvok - povrchovú úpravu biele stucco ako identifikačný bod.
Ďalším príkladom dekonštruktivizmu je Wexner Center for the Arts. Wexnerove centrum preberá archetypovú formu hradu, ktorú zahusťuje zložitosťou niekoľkých výsekov a a fragmentov. Táto stavba narúša archetyp hradu, stavia jeho priestory a štruktúru do konfliktu a odlišnosti.
Návrh Franka Gehryho na svoje sídlo v Santa Monice sa pokladá za prototyp dekonštruktivistickej budovy. Jeho určujúcim prvkom bol vzor predmestského domu začleného do typického prostredia s ohľadom na jeho sociálny význam. Gehry premenil masívnosť, geometrické plášte, plochy a ostatné prvky v hravú roztrieštenosť, výsledok "de"konštrukcie.

</doc>
<doc id="190908" url="https://sk.wikipedia.org/wiki?curid=190908" title="Günter Grass">
Günter Grass

Günter Wilhelm Grass (* 16. október 1927, Slobodné mesto Gdansk – † 13. apríl 2015, Lübeck, Nemecko) bol popredný nemecký prozaik, básnik, dramatik a výtvarník. V roku 1999 dostal Nobelovu cenu za literatúru.
Preslávil ho jeho prvý román "Plechový bubienok" ("Die Blechtrommel", 1959), ktorý sa zaraďuje k popredným dielam európskej povojnovej literatúry a je kľúčovým dielom magického realizmu.
Životopis.
Narodil sa v Gdaňsku. Po skončení druhej svetovej vojny sa ocitol v Nemecku, kde sa vyučil za kamenára. V Düsseldorfe vyštudoval Vysokú školu výtvarných umení. Bol členom Skupiny 47 až do jej zániku v roku 1990. Jeho slávny román "Plechový bubienok" (Die Blechtrommel) bol preložený do mnohých jazykov a aj sfilmovaný.
Zomrel 13. apríla 2015 v nemeckom Lübecku vo veku 87 rokov.
Politika.
Günter bol silným stúpencom Sociálnodemokratickej strany Nemecka (SPD). Vplyv jeho ľavicových politických názorov sa prejavuje aj v jeho dielach.
Ocenenia.
Grass bol nositeľom mnohých ocenení. V roku 1999 mu bola udelená Nobelova cena za literatúru.

</doc>
<doc id="190923" url="https://sk.wikipedia.org/wiki?curid=190923" title="2. carihradský koncil">
2. carihradský koncil



</doc>
<doc id="190928" url="https://sk.wikipedia.org/wiki?curid=190928" title="Mercury-Atlas 5">
Mercury-Atlas 5

Mercury-Atlas 5 bol americký orbitálny skúšobný kozmický let v rámci programu Mercury. Odštartoval 29. novembra 1961 so šimpanzom Enosom na palube. Loď dvakrát obletela Zem a pristála asi 320 km južne od Bermúd. Enos sa stal prvým primátom zo Spojených štátov a celkovo tretím hominidom, ktorý obletel Zem.

</doc>
<doc id="190930" url="https://sk.wikipedia.org/wiki?curid=190930" title="Živý vodič">
Živý vodič

Živý vodič, vodič pod prúdom alebo aktívny vodič označuje elektrický vodič v ktorom sa v danom okamihu nachádza elektrické napätie. Podobne sa aj časti elektrických zariadení v ktorých sa v danom okamihu nachádza elektrické napätie označujú ako "živé".

</doc>
<doc id="190931" url="https://sk.wikipedia.org/wiki?curid=190931" title="Kitami (provincia)">
Kitami (provincia)

Provincia Kitami () bola bývalá japonská provincia na ostrove Hokkaidó, ktorá existovala iba krátko. Jej rozloha zodpovedala súčasným podprefektúram Sója a Abaširi bez okresu Abaširi.
Provincia vznikla 15. augusta 1869 z 8 okresov. V roku 1872 pri sčítaní ľudu bola populácia provincie 1 511. V roku 1882 boli provincie na Hokkaidó zrušené.

</doc>
<doc id="190934" url="https://sk.wikipedia.org/wiki?curid=190934" title="Dekonštruktivizmus">
Dekonštruktivizmus

Dekonštruktivizmus môže byť:

</doc>
<doc id="190936" url="https://sk.wikipedia.org/wiki?curid=190936" title="Ferdinand Konček">
Ferdinand Konček

Ferdinand Konček (* 9. júl 1929, Praha) je slovenský architekt, ktorý patrí medzi významných architektov 20. storočia. Jeho tvorbu charakterizujú elegantné a veľkorysé stavby.
Štúdium.
Gymnázium absolvoval v Bratislave. Na vysokoškolské štúdium nastúpil bez prijímacích skúšok. Študovať začal na jeseň roku 1948 na Oddelení architektúry na Stavebnej fakulte. Profesorský zbor bol zostavený z ľudí, ktorí mali za sebou preukázateľné výsledky v realizáciách architektonických diel. Napríklad profesor Emil Belluš, Vladimír Karfík, Jan E. Koula, Karel Hannauer, Emanuel Hruška, Ján Štefanec, Jozef Chrobák, Alfréd Piffl, Eugen Kramár. Štúdium ukončil v roku 1952.
V roku 1953 sa dostal na trojročné štúdium na Akadémiu výtvarných umení do Prahy k profesorovi Jaroslavovi Fragnerovi. Už počas štúdia sa zúčastňoval rôznych súťaží. Pobyt v Prahe mal preňho veľký význam. Naučil sa tu rozumieť modernej architektúre.
Práca.
Štúdium v Prahe a práca na súťažných návrhoch mu umožnila dať sa dohromady s Iľjom Skočekom (1930) a Ľubomírom Titlom (1929-2018), ktorí tam tiež študovali. Po návrate z Prahy pracovali spoločne v Bratislave od roku 1957 v Stavoprojekte a neskôr aj v Združení projektových ateliérov Zväzu slovenských architektov, ako autorská trojica až do roku 1990. Za toto obdobie vytvorili množstvo projektov súťažných, realizovaných aj nerealizovaných.
Projekty – Realizácie.
Sú to elegantné a veľkorysé stavby, ktoré sú charakteristické štruktúrovanosťou a traktovaním základného objemu a možno ich označiť za neskorú modernu.

</doc>
<doc id="190938" url="https://sk.wikipedia.org/wiki?curid=190938" title="Avion Shopping Park (Bratislava)">
Avion Shopping Park (Bratislava)

Avion Shopping Park je najväčšie nákupné centrum na Slovensku a bolo otvorené v roku 2002. Patrí do siete nákupných centier AVION v Česku a na Slovensku. Nákupné centrá sa ešte nachádzajú v Prahe, Brne, Ostrave. U nás sa nachádza v Bratislave na Ivanskej ceste na Trnávke v mestskej časti Ružinov.
Celková prenajímateľná plocha centra je , posledné rozšírenie bolo 31. októbra 2012.
Medzi najväčších prenajímateľov v Avione patria IKEA, H&amp;M, ZARA, Next, Datart, Peek and Cloppenburg, C&amp;A, Sports Direct, Kaufland a iné.

</doc>
<doc id="190939" url="https://sk.wikipedia.org/wiki?curid=190939" title="Laktoovovegetariánstvo">
Laktoovovegetariánstvo

Laktoovovegetariánstvo alebo lakto-ovo vegetariánstvo je druh vegetariánstva. Obmedzuje príjem živočíšnych bielkovín, ale celkom ich nevylučuje. Takíto vegetariáni nejedia mäso, ale jedia vajcia aj mliečne výrobky (napríklad mlieko, syr, maslo alebo jogurt). Názov pochádza z latinčiny, kde "lacto" znamená mlieko a "ovo" vajce.
Tento druh vegetariánstva je v Európe a Spojených štátoch najrozšírenejší. Preto keď sa hovorí o vegetariánstve vo všeobecnosti, myslí sa tým tento druh. V niektorých národoch je označenie vegetarián iba pre čiastočného vegetariána (napr. v japonskí vegetariáni bežne jedia ryby). Na druhej strane indickí vegetariáni bežne nejedia vajcia a tí, čo vajcia jedia, sú označovaní za nevegetariánov alebo "eggetariánov" (čo je výraz častejšie používaný pre ovo vegetariánov).
Niektorí lakto-ovo vegetariáni motivovaní etickými dôvodmi sa často vyhýbajú konzumácii oplodnených vajec alebo kaviáru, pretože ide o zabitie živého zárodku. Niektorí vegetariáni jedia iba vajcia z ekofariem. Kaviár ale nekonzumuje väčšina lakto-ovo vegetariánov z toho dôvodu, že pri jeho získaní je ryba zabitá.
V leteckej doprave je lakto-ovo vegetariánske jedlo známe ako VLML.

</doc>
<doc id="190940" url="https://sk.wikipedia.org/wiki?curid=190940" title="Izolácia">
Izolácia

Izolácia (alebo v niektorých významoch aj izolovanie) môže byť:

</doc>
<doc id="190953" url="https://sk.wikipedia.org/wiki?curid=190953" title="MPEG-1">
MPEG-1

MPEG-1 definuje skupinu audio a video (AV) kódovacích a kompresných štandardov vyvinutých MPEG (Moving Picture Experts Group). MPEG-1 video sa používa vo Video CD (VCD) a menej v DVD-Video formátoch. Kvalita štandardu VCD v rozlíšení a dátovom toku sa blíži kvalite pásky VHS.
MPEG-1, Audio Layer 3 je populárny audio formát, známy ako MP3. Keď bol dostupný lacnejši a výkonnejši hardvér, boli vyvinuté výkonnejšie kódeky MPEG-2 a MPEG-4. Tieto nové formáty sú oveľa zložitejšie a potrebujú výkonnejšie PC, ale sú tiež veľmi efektívne napr. v pomere kvality k dátovemu toku.
MPEG-1 Parts.
MPEG-1 pozostáva z niekoľkých štandardov známych pod pojmom "Part" (časť). Sú to:
História.
Rozvoj videokonferenčných techník a štandardov ako H.261 koncom roka 1980, sformoval základ MPEG-1 štandardu v roku 1990. Moving Picture Experts Group (MPEG) zistili ako uložiť komprimované video na CD-ROM, čo vyústilo do vývoja MPEG-1 štandardu. 
MPEG-1 video.
MPEG-1 video bolo pôvodne navrhnuté na prijateľnú kvalitu 1.5 Mbit/s a v rozlíšení 352x240 (29.97 snímok za sekundu) / 352x288 (25 snímok za sekundu). Hoci je MPEG-1 aplikovaný najmä pri nízkych rozlíšeniach a nízkych dátových tokoch, štandard dovoľuje rozlíšenia až do 4095x4095. Pri implementáciách sa pamätalo na obmedzený dátový tok.
V súčasnosti je MPEG-1 jedným s najkompatibilnejšich formátov rodiny MPEG; prehrateľný takmer vo všetkých VCD/DVD prehrávačoch.
Jedna nevýhoda MPEG-1 je, že podporuje iba progresívne skenovanie. Tento nedostatok pomohol rýchlemu vývoju pokročilejšieho MPEG-2.

</doc>
<doc id="190955" url="https://sk.wikipedia.org/wiki?curid=190955" title="Golonka (priezvisko)">
Golonka (priezvisko)

Golonka je poľské priezvisko. Slovo golonka po poľsky znamená údené kolienko. Na Slovensku je zriedkavé, vyskytuje sa v Bratislave a obci Podvysoká (okres Čadca).
Známi nositelia.
Pozri v článku Golonka.

</doc>
<doc id="190956" url="https://sk.wikipedia.org/wiki?curid=190956" title="Mikulík (priezvisko)">
Mikulík (priezvisko)

Mikulík je slovenské priezvisko. Na Slovensku je doložené ako meštiansky alebo remeselnícky rod z Brezna v súpise z roku 1677. V súčasnosti je najčastejšie v Žiline. V Česku je najrozšírenejšie v obci Bystřice pod Hostýnem (okres Kroměříž).
Známi nositelia.
Pozri v článku Mikulík.

</doc>
<doc id="190957" url="https://sk.wikipedia.org/wiki?curid=190957" title="Izolovanie">
Izolovanie



</doc>
<doc id="190958" url="https://sk.wikipedia.org/wiki?curid=190958" title="Lakto-ovo vegetariánstvo">
Lakto-ovo vegetariánstvo



</doc>
<doc id="190959" url="https://sk.wikipedia.org/wiki?curid=190959" title="Slota">
Slota

Slota môže byť:

</doc>
<doc id="190961" url="https://sk.wikipedia.org/wiki?curid=190961" title="Mercury 8">
Mercury 8



</doc>
<doc id="190962" url="https://sk.wikipedia.org/wiki?curid=190962" title="MBanka">
MBanka



</doc>
<doc id="190965" url="https://sk.wikipedia.org/wiki?curid=190965" title="Pasívny chladič">
Pasívny chladič

Pasívny chladič v elektrotechnike označuje chladič bez aktívnych prvkov (prvkov vykonávajúcich nejakú činnosť, a spotrebúvajúcich energiu). Je to súčiastka vyrobená z dobrého vodiča tepla (kovu).
Chladiče sa používajú tam, kde súčiastka produkujúca teplo nie ja sama schopná odviesť teplo do prostredia (hlavne kvôli malým plošným rozmerom). Princíp pasívneho chladiča spočíva v tom, že preberie teplo z chladenej súčiastky, rozvedie ho do svojho tela a rebrovaním (ktoré už má plochu rádovo väčšiu ako chladená súčiastka) teplo odvedie do okolia. Nutnou podmienkou pre účinný pasívny chladič je teda čo najväčšia chladiaca plocha. Zväčšenie plochy sa dosahuje rebrovaním (vytvorenie plochých výstupkov). Pasívne chladiče sa vyrábajú obvykle z hliníka (dobrý vodič tepla, dobrá cena), medi (lepší vodič tepla, ale vysoká cena) pre menej náročné aplikácie z ocele (horšie vedenie tepla, najnižšia cena). Kompromisne sa vyrábajú hliníkové chladiče, ktorých plocha prichádzajúca do styku so zdrojom tepla je vyrobená z medi (lepšie odvedenie tepla a jeho rozšírenie do chladiča).
Súčiastka a chladič nemajú ideálne dosadacie plochy (nerovnosti, jemné výstupky). Medzi nimi sa preto nachádza vrstvička vzduchu (vzduch je zlý vodič tepla), ktorá čiastočne prechod tepelne izoluje. Pre zlepšenie prestupu tepla zo súčiastky do chladiča sa aktívna plocha (dotyk súčiastky a chladiča) pokrýva materiálom vytláčajúcim izolačnú vrstvu vzduchu . Na to sa používajú silikónové vazelíny, pasty a tmely (silikón má vysokú odolnosť voči tepelnému zaťaženiu).

</doc>
<doc id="190967" url="https://sk.wikipedia.org/wiki?curid=190967" title="Rebro (rozlišovacia stránka)">
Rebro (rozlišovacia stránka)

Rebro môže byť:

</doc>
<doc id="190970" url="https://sk.wikipedia.org/wiki?curid=190970" title="My Chemical Romance">
My Chemical Romance

My Chemical Romance (MCR) je americká rocková kapela z Newarku v New Jersey, aktívna od roku 2001 do roku 2013, aktivitu obnovila v októbri 2019 , po šiestich rokoch. Jej členmi sú spevák Gerard Way, gitaristi Ray Toro a Frank Iero, basgitarista a Gerardov brat Mikey Way a bubeník Bob Bryar. Po tom čo "Gerard", "Mikey", "Ray Toro" a Matt Pelissier založili "MCR" sa k nim pridal aj "Frank Iero". Neskôr podpísali kontrakt s Eyeball Records a v roku 2002 vydali ich debutový album I Brought You My Bullets, You Brought Me Your Love. O rok na to podpísali kontrakt s Reprise Records a vydali v roku 2004 ich už druhý album s názvom Three Cheers for Sweet Revenge. Krátko po vydaní albumu, "Pelissiera" nahradil nový bubeník "Bob Bryar". Album mal úspech a rok po jeho vydaní bol ocenený platinovou platňou.
Kapele sa tento úspech podarilo prekonať v roku 2006, s ich albumom The Black Parade, ktorý si vo všeobecnosti získal uznanie od mnohých hudobných kritikov, čomu nasvedčoval aj fakt, že album bol v Spojenom kráľovstve ocenený dvojitou platinovou platňou. Po odchode dlhoročného bubeníka "Boba Bryara" v Marci 2010, kapela vydala ich štvrtý štúdiový album, , v Novembri toho istého roku, na čo získala značne pozitívne ohlasy. Po príchode turné klávesistu Jamesa Deweesa v roku 2012 a vydaní Conventional Weapons, série piesní nahratých v roku 2009 a vydávaných v priebehu piatich mesiacoch, kapela oznámila svoj rozpad 22. Marca, 2013, jeden mesiac po vydaní poslednej série piesní z "Conventional Weapons". Po rozpade v Marci 2014, kapela vydala album so svojimi najväčšími hitmi s názvom May Death Never Stop You. Pri príležitosti výročia 10. roku od vydania "The Black Parade", bol album znovu vydaný v Septembri 2016 pod názvom The Black Parade/Living with Ghosts.
Začiatky (2001 – 2002).
I Brought You My Bullets, You Brought Me Your Love
Kapela bola založená frontmanom Gerardom Wayom a bubeníkom Mattom Pelissierom krátko po útokoch na World Trade Center 11. Septembra, 2001. Byť svedkom pádu mrakodrapov "World Trade Centra" ovplyvnilo "Waya" natoľko, že sa rozhodol založiť kapelu. "Way" napísal pieseň ""Skylines and Turnstiles", aby vyjadril svoje pocity z 11. Septembra. Krátko na to prijali "MCR" medzi seba nového gitaristu Raya Tora"," pretože v tom čase "Way" nebol schopný spievať a hrať súčasne na gitare. Meno kapely navrhol Mikey Way, Gerardov mladší brat, ktorý pracoval pre kníhkupectvo Barnes &amp; Noble, a bol uchvátený názvom knihy od Irvina Welsha menom "Ecstasy: Three Tales of Chemical Romance". Prvé skúšky "MCR" absolbovalo u "Pelissiera" doma v podkroví, kde boli aj piesne "Our Lady of Sorrows" a "Cubicles"" nahrané. Kapela hovorieva o týchto skúškach ako o Podkrovných Demách. Po vypočutí týchto nahrávok a zanechaní štúdia sa "Mikey Way" rozhodol pridať ku kapele. Počas spolupráce s Eyeball Records kapela stretla "Franka Iera", speváka a gitaristu skupiny Pencey Prep. Po tom čo sa Frankova skupina v roku 2002 rozpadla, sa Iero stal členom "My Chemical Romance", a to len pár dní pred nahrávaním ich debutového albumu. MCR nahralo svoj debutový album, I Brought You My Bullets, You Brought Me Your Love, len 3 mesiace po svojom sformovaní a vydalo ho v roku 2002 cez nahrávaciu spoločnosť "Eyeball Records". Album bol produkovaný frontmanom skupiny Thursday, Geoffom Rickleym, po tom čo sa s ním kapela spriatelila počas koncertoch v New Jersey. Iero hral na gitare na dvoch nahrávkach, jedna z nich bola "Early Sunsets Over Monroeville." "My Chemical Romance" umožnilo verejnosti stiahnutie si ich nových nahrávok zdarma cez PureVolume a sociálnu sieť Myspace, kde získali počiatočnú základňu fanúšikov.
Comeback (2019).
Skupina 31. októbra 2019 (na Halloween) oznámila comeback.

</doc>
<doc id="190971" url="https://sk.wikipedia.org/wiki?curid=190971" title="Štátny znak Rumunska">
Štátny znak Rumunska

Štátny znak Rumunska tvorí zlatý orol na modrom štíte. V zobáku drží kríž ortodoxných kresťanov. Na menšom štíte sú erby niektorých rumunských provincii, ktorého symboly sa tiež nachádzajú v erboch niektorých rumunských miest.
Vo svojich nohách drží meč (vľavo) a žezlo (vpravo), ktoré pripomínajú Michala Odvážneho a Štefana III. Veľkého.
Symbolika štátneho znaku.
Štátny znak sa skladá z troch farieb, ktoré symbolizujú rumunskú zástavu. Zavedený bol 10. septembra 1992. Je kombináciou motívov pripomínajúcich rumunskú minulosť v podobe silného stredovekého štátu.

</doc>
<doc id="190972" url="https://sk.wikipedia.org/wiki?curid=190972" title="Gregory Clark">
Gregory Clark

Gregory Clark (* 19. september 1957, Bellshill, Spojené kráľovstvo) je britský ekonóm, profesor ekonómie na University of California, Davis v Kalifornii. 
Jeho hlavný výskum sa orientuje na dlhodobý hospodársky rast a bohatstvo národov so špeciálnym zameraním na históriu Anglicka a Indie. Vyrastal v Škótsku, vyštudoval University of Cambridge a Harvard University.

</doc>
<doc id="190978" url="https://sk.wikipedia.org/wiki?curid=190978" title="Clark Gregory">
Clark Gregory



</doc>
<doc id="190988" url="https://sk.wikipedia.org/wiki?curid=190988" title="Box (šport)">
Box (šport)

Box, boxing alebo pästiarstvo je olympijská športová disciplína. Bola súčasťou aj starých olympijských hier. V boxe proti sebe stoja dvaja súperi v ringu ohraničenom lanami. Pri zápase používajú údery pästí, ktoré sú chránené rukavicami. Existujú 3 základné údery: direkt, hák a zdvihák. Súperi sa snažia zasiahnuť súpera tak, aby získali za každý úder bod, prípadne aby dosiahli KO (z ang. "knockout)" – ukončenie zápasu tým, že súper nie je ďalej schopný zápasiť.
Dejiny.
Prvé vyobrazenia boxu sú z dôb 3 000 až 2 000 rokov pred Kristom na sumerských a egyptských reliéfových vázach a sochách. Existuje niekoľko druhov boxu, ktoré sa vyvíjali v iných krajinách, známy romina
je napríklad francúzsky box alebo thajský box, ktoré sa líšia pravidlami. Moderný box sa vyvíjal hlavne v Anglicku, kde sa prvé zápasy konali bez rukavíc. Prvé zápasy sa konali bez oficiálnych pravidiel, no bolo neetické udierať súpera, pokiaľ ležal na zemi alebo udierať pod pás.
Súčasnosť.
V súčasnosti sa box rozdeľuje na tzv. amatérsky box, a na profesionálny box. Najväčším rozdielom medzi nimi je to, že v amatérskom (olympijskom) sa používajú helmy na ochranu hlavy, a boxuje sa menej kôl než je to v profi ringu (obvykle 3x3 minúty). Dnes je box veľmi prestížny šport, niektorí boxeri sa radia medzi najlepšie platených športovcov v súčasnosti. Box je podľa ESPN.com najťažší šport.
Súčasné váhové kategórie.
"Tieto váhové kategórie sú platné od 1. septembra 2010"
"Tieto váhové kategórie sú platné od 1. septembra 2010 "
"Tieto váhové kategórie sú platné od 1. septembra 2010"

</doc>
<doc id="190992" url="https://sk.wikipedia.org/wiki?curid=190992" title="Shopping Palace">
Shopping Palace

Shopping Palace je nákupné centrum v Bratislave v mestskej časti Ružinov na ulici Cesta na Senec v bezprostrednej blízkosti jazera Zlaté piesky. Otvorený bol v novembri 2004.
Súčasťou je hypermarket spoločnosti Tesco, ktorý je s nákupným centrom priamo prepojený.
Rozloha komplexu je 76-tisíc m², z toho Tesco 57-tisíc m² a nákupná galéria 19-tisíc m².

</doc>
<doc id="190995" url="https://sk.wikipedia.org/wiki?curid=190995" title="Obchodné centrum Danubia">
Obchodné centrum Danubia

Obchodné centrum Danubia je nákupné centrum v Bratislave v Petržalke na Panónskej ceste. Otvorené bolo v roku 2000, bolo to prvé nákupné centrum s hypermarketom v Bratislave. Má rozlohu 30 000 m² a nachádza sa tu okolo 30 obchodov, hypermarket Kaufland a supermarket Lidl.
Nachádza sa na Panónskej ceste smerom na Rusovce, pričom na rovnakej ulici na opačnej strane cesty, smerom do centra, sa nachádza nákupné centrum s hypermarketom Tesco a supermarket Terno-Jednota, čím tvorí pomerne veľký nákupný komplex.

</doc>
<doc id="190996" url="https://sk.wikipedia.org/wiki?curid=190996" title="TESCO">
TESCO



</doc>
<doc id="190997" url="https://sk.wikipedia.org/wiki?curid=190997" title="Eunuch">
Eunuch

Eunuch (gr. „strážca postele“; z ευνέ ("euné") - posteľ, ἔχειν ("echein") – mať v moci) je kastrát človeka. Je to muž, ktorý prišiel o semenníky, a to buď úrazom, alebo kastráciou. Pokiaľ dôjde ku kastrácii muža v detstve, chýbajú mu fúzy, viac vyrastie a typicky máva vyšší hlas. V Oriente sa používali vykastrovaní jedinci ako strážcovia háremov.
V 16. storočí sa kastráti využívali pri speve, preto boli nadaní chlapci pred mutáciou kastrovaní, aby nestratili hlas. Po dospení spievali soprán alebo alt. Títo speváci boli veľmi žiadanými a najmä v 17. a 18. storočí boli populárni po celej Európe. Najdlhšie sa kastráti udržali v pápežskej kapele, kde boli zamestnávaní až do začiatku 20. storočia. Rozsah ich hlasu bol väčší než ženský.

</doc>
<doc id="191002" url="https://sk.wikipedia.org/wiki?curid=191002" title="Kompresia dát">
Kompresia dát

Kompresia dát je proces, pri ktorom sa vstupné dáta premieňajú na výstupné, pričom cieľom je znížiť množstvo výstupných dát na minimum, pri prijateľnej časovej náročnosti.
Poznáme stratovú a bezstratovú kompresiu. V obidvoch variantách sa využívajú kompresné algoritmy, ktoré sú buď stratové alebo bezstratové. Kompresný pomer je väčší pri stratových algoritmoch, ale za cenu mierneho zhoršenia kvality.

</doc>
<doc id="191005" url="https://sk.wikipedia.org/wiki?curid=191005" title="Banja Luka">
Banja Luka

Banja Luka (Бања Лука) je druhé najväčšie mesto Bosny a Hercegoviny. Je to najväčšie a de facto hlavné mesto autonómnej entity, Republiky srbskej a geografického a historického regiónu Bosnianska krajina.
Má rozlohu a žije tu 220 000 obyvateľov. 

</doc>
<doc id="191009" url="https://sk.wikipedia.org/wiki?curid=191009" title="Optický disk">
Optický disk

Optický disk je záznamové médium na uchovávanie informácií (dát, hudby a obrazu) v digitálnej forme. Podľa druhu poznáme disky CD, DVD, Blu-ray, HD DVD, HVD.
Optický disk je tenký polykarbonátový kotúč. Informácie na ňom sú uložené vo forme jednotiek a núl (binárna forma) reprezentovaná priehlbeninkami v špirálovo zatočenej stope disku. Dáta sa čítajú opticky - laserom (z toho názov optický disk). Široké uplatnenie našiel pri ukladaní dát (informačné technológie), reprodukcii zvuku, a prehrávaní videa.
História.
David Paul Gregg vyvinul analógový optický disk a patentoval ho v rokoch 1961 a 1969 (U.S. Patent 3,430,966). Veĺmi zaujímavý je U.S. Patent 4,893,297, z roku 1968 a vydaný v roku 1990, ktorý je zdrojom obrovského príjmu pre Pioneer. Ten zahŕňa systémy ako CD, DVD, ba aj Blu-ray.
Súčasne malá skupina fyzikov začala s optickými diskami experimentovať vo firme Philips v Eindhovene, v Holandsku v roku 1969. V roku1975, sa Philips
a MCA rozhodli spojiť sily. V roku 1978, bol dlho očakávaný laserový disk predstavený v Atlante. MCA dodala disky a Philips prehrávače. Bol to však úplný technický
a komerčný prepadák, a kooperácia firiem sa skončila. V Japonsku a v USA, bol Pioneer úspešný s videodiskami, až do príchodu DVD.
Philips a Sony vytvorili v roku 1979 konzorcium na vývoj digitálnych audio diskov, čo viedlo k veľmi úspešnému predstaveniu kompaktného disku v roku 1983. 
Podpora a štandardizácia optických diskov spadá pod Optical Storage Technology Association (OSTA).
Hoci sú optické disky výrazne trvácnejšie ako predchádzajúce záznamové médiá, sú taktiež náchylné na poškodenie najmä vplyvom okolitého prostredia. Knižnice a archívy by to mali
vziať v úvahu a zabezpečiť procedúry na ochranu médií, aby sa zachovala ich dlhodobá použiteľnosť

</doc>
<doc id="191010" url="https://sk.wikipedia.org/wiki?curid=191010" title="Februárová revolúcia 1917">
Februárová revolúcia 1917



</doc>
<doc id="191012" url="https://sk.wikipedia.org/wiki?curid=191012" title="Gao Xingjian">
Gao Xingjian

Gao Xingjian alebo Kao Sing-ťien (, ; * 4. január 1940, Kan-čou, Čína) je francúzsky románopisec, dramatik, prekladateľ, literárny kritik a maliar čínskeho pôvodu, laureát Nobelovej ceny za literatúru z roku 2000. Prekladá predovšetkým diela Samuela Becketta a Eugèna Ionesca. Od roku 1988 žije vo Francúzsku a od roku 1998 je francúzskym štátnym občanom.
Životopis.
Narodil sa v Kan-čou v provincii Ťiang-si.
Je známy ako priekopník absurdnej drámy v Číne, predovšetkým pre svoje hry "Poplašný signál" (绝对信号, 1982) a "Zastávka autobusu" (车站, 1983). Bol ovplyvnený európskym modelom divadla, čím si v Číne získal povesť avantgardného spisovateľa. Jeho ďalšie hry "Divosi" (野人, 1985) a "Druhý breh" (彼岸, 1986) boli už vládou otvorene kritizované.
V roku 1986 mu bola chybne diagnostikovaná rakovina pľúc a začal svoju desaťmesačnú cestu pozdĺž rieky Jang-c’-ťiang, ktorú opísal v knihe "Hora duše" (灵山, 1989). Toto dielo, majúce z časti charakter románu, z časti pamäti, bolo prvýkrát publikované v roku 1989 na Taiwane. Kombinuje literárne žánre a rozprávačské techniky a je obzvlášť zmieňované Nobelovou komisiou ako „"jedna z tých jedinečných literárnych kreácií, ktoré sa zdajú byť neporovnateľné s čímkoľvek, s výnimkou sebou samých"“. 
V roku 1987 sa presťahoval do Paríža. Jeho hra "Uprchlíci" (1989), vzťahujúca sa k udalostiam udalostiam na námestí Nebeského pokoja, bola v Číne zakázaná. 
Aj keď čínske médiá a vláda obyčajne prechádzajú dielo Kao Sing-ťiena mlčaním, štátom riadený list "Yangcheng Evening News" v roku 2001 jedno z jeho diel skritizoval. Čínsky kritik ho označil za „príšerného spisovateľa“ a to, že získal Nobelovu cenu, označil za „absurdné“.

</doc>
<doc id="191024" url="https://sk.wikipedia.org/wiki?curid=191024" title="Februárová revolúcia">
Februárová revolúcia

Februárová revolúcia môže byť

</doc>
<doc id="191028" url="https://sk.wikipedia.org/wiki?curid=191028" title="MPEG-3">
MPEG-3

MPEG-3 patrí ku skupine audio a video štandardov MPEG (Moving Picture Experts Group). MPEG-3 bol navrhnutý pre distribúciu HDTV signálu v rozsahu od 20 do 40 Mbit/s.
Neskôr sa zistilo, že malé modifikácie MPEG-2 štandardu, poskytnú to isté. Krátko potom bola práca na MPEG-3 zastavená.
MPEG-3 netreba zamieňať s MPEG-1 Part 3 Layer 3 (or "MPEG-1 Audio Layer 3"), všeobecne známy ako MP3.

</doc>
<doc id="191033" url="https://sk.wikipedia.org/wiki?curid=191033" title="Grand Hotel Royal">
Grand Hotel Royal

Grand Hotel Royal je bývalý hotel v Piešťanoch. Budova sa nachádza v juhovýchodnej časti Sadu A. Kmeťa, na konci Winterovej ulici č. 82.
Hotel dal postaviť v roku 1906 Adolf Rónai, kaviarnik z Budapešti, podľa plánov rakúskeho architekta Adolfa Oberländera. Pri otvorení v roku 1907 mal názov "Grand Hotel Rónai". Po zmene majiteľa bol premenovaný na "Grand Hotel Royal", potom v období vlády komunizmu na "Grand Hotel Slovan" a neskôr už niesol meno len "Slovan". V období prvých desaťročí 20. storočia bol jedným z najluxusnejších hotelov mesta.
Je postavená v secesnom štýle a bola prvou veľkou hotelovou stavbou v Piešťanoch. Prejavuje sa v ňom autorom obľúbená symetrickosť. S početnými vikiermi, 2 arkiermi, arkádami, terasami a strešnou vežičkou je učebnicovým príkladom architektonických termínov a vytvára nepochybne obraz Piešťan.
V roku 1985 bola budova hotela zapísaná na ústredný zoznam pamiatkového fondu. V tomto roku bola aj ukončená prevádzka hotela a začala sa pripravovať obnova. V 90. rokoch 20. storočia prišlo k viacerým zmenám vlastníka a súdnym sporom. Odkladaná rekonštrukcia sa začala až v marci 1993 s termínom ukončenia do roku 1995. Do roku 2020 však stále nebola ukončená, pričom na hoteli neprebiehajú žiadne stavebné práce. Okrem samotnej budovy hotela sa v jeho areáli sa nachádzajú viaceré objekty historickej záhradnej architektúry ako balustrády či podstavce šiestich sôch, ktoré sú z dôvodu ochrany dočasne uskladnené v priestoroch kúpeľov. Dominantou priestoru je 22 metrov dlhá fontána, osovo orientovaná na južný vstup hotela Slovan. Od roku 2019 začali miestni aktivisti viesť diskusie s Mestom Piešťany a vlastníkom objektu o sprístupnení aspoň priestoru okolo fontány. Podľa evidencie Pamiatkového úradu SR je budova bez využitia a jej stav je hodnotený ako "dezolátny". Objekt patrí Slovenským liečebným kúpeľom Piešťany.
Pred výstavbou Domu umenia sa v sále hotela s výbornou akustikou konali hlavné koncerty Piešťanského hudobného festivalu. V roku 2020 sa v priestoroch hotela nakrúcal jeden z dielov tretej série krátkych filmov z obdobia SNP, Moje povstanie 3.

</doc>
<doc id="191035" url="https://sk.wikipedia.org/wiki?curid=191035" title="Mečiar (priezvisko)">
Mečiar (priezvisko)

Mečiar (o význame pozri mečiar) je slovenské priezvisko, rozšírené predovšetkým v okrese Prievidza, najviac v Prievidzi, Bojniciach a Opatovciach nad Nitrou.
Známi nositelia.
Pozri v článku Mečiar.

</doc>
<doc id="191036" url="https://sk.wikipedia.org/wiki?curid=191036" title="MPEG-4">
MPEG-4

MPEG-4 je skupina štandardov primárne určená na kompresiu videa a audiovizuálnych (AV) digitálnych dát, predstavená v roku 1998. Bola vyvinutá pracovnou skupinou Moving Picture Experts Group (MPEG) a zahŕňa skupinu audio a video kódovacích štandardov a príbuzných technológií vydaných pod formálnym označením ISO/IEC 14496. MPEG-4 sa používa pre webové (strímované médiá) a distribúciu na CD alebo Blu-ray, na videokonverzáciu (videotelefónmi), a televízne vysielanie, kde sa prejavuje výhoda veľkej kompresie AV strímu. Viaceré MPEG-4 štandardy sú aj v roku 2017 stále vo vývoji.
MPEG-4 prebral mnohé vlastnosti z MPEG-1 a MPEG-2 a iných príbuzných štandardov, ale tiež pridal nové rozširenia ako VRML, podporu pre 3D rendering, objektovo-orientované kompozitné súbory (ako audio, video a VRML objekty), podporu pre DRM a rôzne typy spolupráce. AAC (Advanced Audio Codec) (Pokročilý audio kódek) bol štandardizovaný ako doplnok MPEG-2 (ako Part 7), predtým než bol vydaný MPEG-4. 
MPEG-4 je stále sa vyvíjajúci štandard a je rozdelený na 28 častí. Nanešťastie, firmy propagujúce MPEG-4 nešpecifikujú jednotlivé úrovne kompatibility. Kľúčové časti sú: MPEG-4 part 2 (MPEG-4 SP/ASP, používaný kodekmi ako DivX, Xvid, Nero Digital a 3ivx a tiež Quicktime 6) a MPEG-4 part 10 (MPEG-4 AVC/H.264, využívaný enkodérom x264, v Nero Digital AVC, v Quicktime 7, a tiež next-gen DVD formátmi ako HD DVD a Blu-ray).
Implementácia mnohých vlastností MPEG-4 je ponechaná na programátorov, aby sa rozhodli, či ich chcú implementovať. To znamená, že sa vyskytujú aj nekompletné implementácie MPEG-4 štandardu. Preto bol zavedený koncept "profilov" a "levelov" dovoľujúc, aby bola definovaná špecifická množina vlastností podľa potreby, pre určitú podmnožinu
aplikácií.
Prehľad.
MPEG-4 poskytuje súhrn technológií pre programátorov, a rôznych poskytovateľov služieb ako aj konečných používateľov.
MPEG-4 formát tiež umožňuje:
MPEG-4 časti.
MPEG-4 pozostáva z viacerých štandardov označovaných ako "parts" (časti) zahrňujúc nasledovné:
Profilly sú tiež definované v jednotlivých častiach "parts", takže implementácia nemusí obsahovať celú špecifikáciu.
MPEG-1, MPEG-2, MPEG-7 a MPEG-21 sú ďalšie štandardy MPEG štandardu.
Licencia.
MPEG-4 je patentovaná proprietárna technológia. To znamená, že hoci je softvér na vytváranie a prehrávanie MPEG-4 obsahu hotový, aby ho bolo možné legálne použivať v krajinách, ktoré uznávajú patenty, je na to potrebná licencia. Patenty na MPEG-4 požadujú asi 2 tucty spoločností. MPEG Licensing Authority licencie patentov pre MPEG-4 Part 2 Visual z rôznych spoločností (audio je licencované oddelene) sú v zozname. Nové licencie pre MPEG-4 patenty sa vyvíjajú ale žiadne nové licencie sa neponúkajú,
hoci držitelia starých MPEG-4 licencií sú stále zahrnutí pod podmienkami tejto licencie (MPEG LA – Patent List ).
AT&amp;T sa snaží žalovať spoločnosti ako Apple Inc. za porušovanie MPEG-4 patentu. Ujednania v Apple's Quicktime 7 licencii popisujú v § 14 podmienky Apple's MPEG-4 System Patent Portfolio licencie od MPEGLA.

</doc>
<doc id="191037" url="https://sk.wikipedia.org/wiki?curid=191037" title="Slota (priezvisko)">
Slota (priezvisko)

Slota je slovenské priezvisko.

</doc>
<doc id="191043" url="https://sk.wikipedia.org/wiki?curid=191043" title="Kováčik (priezvisko)">
Kováčik (priezvisko)

Kováčik (o význame pozri kováčik) je slovenské priezvisko. Najrozšírenejšie je v Brezne, obci Dobroč (okres Brezno), Bratislave a v Žiline.
Známi nositelia.
Pozri v článku Kováčik.

</doc>
<doc id="191047" url="https://sk.wikipedia.org/wiki?curid=191047" title="Bulteriér">
Bulteriér

Bulteriér je plemeno psa. V FCI je zaradený do kategórie 3 pod číslom štandardu 11. Ide o plemeno pôvodne využívané na zápasy v arénach s býkmi a psami. Používal sa aj pri poľovačkách na diviaky. Sú známi svojou odvahou a razantným obranárskym inštinktom.Sa nevyskytujú v dvoch výškových variantoch. Bulteriér a mini bulteriér sú dve rôzne plemená.Majú spoločného predka a to bulldoga.
Pôvod.
Bulteriér bol vyšľachtený medzi rokmi 1860 – 1870 krížením anglických buldokov s bielymi, dnes už neexistujúcimi staroanglickými teriérmi. Cieľom bolo vyšľachtiť ostrého psa ako sú teriéry a odolného, tvrdého a odvážneho psa ako je buldog. Bulteriér mal byť zdatný zápasník v aréne, pričom však mal byť priateľský k ľuďom. Zo začiatku sa na exteriér veľmi neprihliadalo, išlo najmä o vyšľachtenie psa na zápasy, neskôr sa však s vývojom v spoločnosti aj z bulteriéra stal pes atraktívny, vhodný na výstavy. Bulteriér bol vyšľachtený Jamesom Hinksom v anglickom Birminghame. V šesťdesiatych rokoch sa stala obľúbenou biela farba, preto bol bulteriér systematickým vyraďovaním strakatých jedincov a krížením s dalmatíncom vyšľachtený na čisto bieleho. Dodnes sa však udržali aj farebné varianty. Najväčší rozmach zaznamenal bulteriér koncom devätnásteho storočia, keď patril medzi najmódnejšie psy v Anglicku, obľúbený aj medzi vyššími vrstvami. Vďaka tomu sa pretvoril z pôvodne čisto bojového plemena na plemeno spoločenské. Dnes sú agresívne jedince z chovu vyradzované.
Vzhľad.
Bulteriér je stredne veľký, svalnatý a mohutný pes. Má pevné a silné končatiny so širokými tlapkami. Predné nohy sú rovnobežné. Má dlhú, silnú, hlbokú hlavu so špecifickým – pri prednom pohľade – vajcovitým tvarom a "klabonos" (nosný chrbát vyklenutý dohora). Vrchol lebky je plochý. Nos musí byť čierny a zahnutý nadol. Spodná čeľusť pevná a hlboká. Malé, úzke a hlboko šikmo uložené trojuholníkové oči so smutným výrazom. Oči sú hnedé až čierne, nežiaduca je modrá alebo svetlá farba. Malé, tenké, blízko posadené a priliehajúce uši nosí vzpriamene. Chrup má silný s nožnicovým skusom, spodné zuby za prednými. Tak ako celé telo, aj krk je svalnatý a mohutný. Lopatky tesne priliehajú k hrudnému košu s výrazným spätným sklonom, takže zvierajú až pravý uhol. Krátky, štíhly chvost je nízko nasadený a nosený vzpriamene. Pri prednom pohľade pôsobí hruď masívnym až zavalitým dojmom. Krátka srsť býva čisto biela alebo sfarbená, pričom pri farebnej srsti s bielymi značkami musí prevládať farebná plocha. Srsť je tuhá, takmer bez podsady. Schválenými farebnými variáciami je okrem čisto bielej aj tricolor (trojfarebná kombinácia biela, hnedá a čierna) a žíhaná (tmavé pásovanie na hnedom podklade). Nežiaduce je modré a pečeňovohnedé (do fialova) zafarbenie. Pre výstavných psov je dôležitý vzhľad hlavy (podľa možnosti ideálne vajce), celkový postoj (rovné predné nohy, zadné bez vykrúcania do strán), osvalenie (dôležitý je celkový vyvážený, rovnomerný výraz) a tvar očí (zošikmené, prižmúrené, nie okrúhle). Váha a výška nie je dôležitá – hlavná je celková vyváženosť postavy.
Temperament.
Dnes je bulteriér predovšetkým spoločenské plemeno. Je šľachtený predovšetkým ako plnohodnotný člen ľudskej svorky. Bulteriéry sú veľmi prítulné a "rodinne" založené. Vďaka svojej vytrvalosti a krvi teriéra nie je vhodný "na gauč", alebo "na reťaz", potrebuje trvalé zamestnanie – preto je vhodný na rôzne kynologické športy. Uplatní sa aj v poľovnom výcviku. Je nadmieru pohyblivý, vie vynikajúco behať a skákať, čo je na plemeno s takými krátkymi končatinami až udivujúce. Je známy svojou bystrosťou a inteligenciou, ktorú vie šikovne využiť (aj aby sa vymanil spod pravidiel, ktorými sa má riadiť). Často sa používa pri canisterapii, pretože pre zvýšený prah bolesti znesie i "hrubšie" zaobchádzanie. Je vynikajúci obranár územia, chráni všetkých členov svorky (vrátane ostatných domácich zvierat). Pes breše málo, o to však mohutnejšie. 
Bulteriér je veľmi citlivý na vonkajšie podnety a vo svojom vývojovom období má medzi 5 – 8 mesiacom tzv. "obdobie strachu", často popisované v odbornej literatúre. Pes odmieta chodiť von, prehnane reaguje na každý hluk a snaží sa zaliezť do čo najtesnejšieho priestoru. Neexistuje na to liek, iba láskyplné správanie a veľa trpezlivosti, pokiaľ to neprejde. Bulteriér reaguje na všetky "bojové" podnety, na bitky medzi deťmi a fyzické dotyky (hlavne cudzích osôb) s členmi "svorky" a ihneď sa zamieša do sporu resp. napadne protivníka. Preto treba dávať pozor, aby príliš horlivé privítanie návštevy nevyhodnotil ako povel na útok. Je veľmi hravý, s potrebou neustále niečo hrýzť, preto potrebuje mať dostatočný počet odolných hračiek – inak si nájde niečo na žuvanie sám.
Je však na mieste spomenúť aj niektoré negatívne vlastnosti tohoto plemena. Vďaka svojmu pôvodnému určeniu (bojový pes) a sile vyžaduje pevnejšie vedenie. Príslovečná je jeho tvrdohlavosť a zaťatosť, s ktorou noví neskúsení majitelia nerátajú a nedokážu ju zvládnuť a preto viacero mladých psíkov končí eutanáziou. Slovami nemožno vyjadriť tvrdohlavosť tohoto plemena. Ak bulteriér chce niečo dosiahnuť, snaží sa o to za každú cenu. Ak nechce ísť na prechádzku, neurobí ani jediný krok a budete ho musieť ako sochu nosiť. Tohoto psa pritom nemožno vychovávať žiadnym násilím. Takáto "výchova" len zvyšuje jeho zaťatosť a nezvládnuteľnosť. Pes je známy aj pomstychtivosťou (čo je inak len ľudská vlastnosť) a ak mu zabránite urobiť niečo čo chce, pomstí sa vám zničením niečoho iného. Nemá rád samotu, majiteľ, ktorý ho necháva dlho samého, riskuje zdemolovanie bytu. Bulteriér miluje "svoju svorku" a nedopustí žiadny útok na ňu, treba však naňho pri prechádzkach dávať pozor, aby prehnaná "obranná iniciatíva" neskončila napadnutím iného zvieraťa alebo človeka. Tohoto psa by mal vonku viesť len človek, ktorý ho dokáže plne zvládnuť. Bulteriér nevaruje brechotom, má skôr tendenciu "preventívne" prekvapivo zaútočiť. Pre svoje vlastnosti nie je veľmi vhodný pre neskúseného chovateľa.
Starostlivosť a zdravie.
Bulteriér je pomerne zdravé, genetickými chorobami pomerne nezaťažené plemeno. Pri šľachtení boli použité plemená biely anglický teriér a dalmatín, ktoré vďaka svojmu zafarbeniu nesú genetickú vlohu pre hluchotu. Preto sa najmä u bielych bulteriérov aj dnes môže vyskytnúť hluchý jedinec. Občas sa prejavujú ochorenia srdca, biele jedince sú náchylné na kožné problémy a ochorenie obličiek. Niekedy sa vyskytne aj predkus (zuby spodnej čeľuste pred zubami hornej čeľuste), a tiež problémy s kĺbami zadných končatín. Srsť je hrubšia, viac-menej bez podsady, na niektorých miestach veľmi krátka. Preto sa bulteriér musí chrániť v lete pred spálením na slnku a v zime pred omrzlinami a prechladením. Bulteriér je tiež náchylný na kožné ochorenia (brucho má takmer holé), ľahko sa pri prechádzke poškriabe a môže dostať infekciu kože, ktorá sa len obtiažne lieči. Najbežnejšou chorobou plemena je demodikóza, čo je parazitárne ochorenie kože spôsobené roztočami. Roztoč napáda chlpové folikuly a spôsobuje vypadávanie srsti a druhotnú bakteriálnu infekciu. Pes je citlivý aj na kvalitu žrádla, ľahko sa uňho vytvorí alergia na niektoré potravinové zložky.

</doc>
<doc id="191048" url="https://sk.wikipedia.org/wiki?curid=191048" title="Semper fidelis">
Semper fidelis

Semper fidelis (alebo tiež Semper fi, ) je motto americkej námornej pechoty - United States Marine Corps, ktoré vyjadruje oddanosť a lojalitu príslušníkov námornej pechoty k bývalým príslušníkom i k námornej pechote celkovo.
Americká námorná pechota si toto motto osvojila v roku 1883, z iniciatívy plukovníka Charlesa McCawleya (* 29. január 1827† 13. október 1891), 8. veliteľa námornej pechoty.

</doc>
<doc id="191052" url="https://sk.wikipedia.org/wiki?curid=191052" title="Hallgrímskirkja">
Hallgrímskirkja

Hallgrímskirkja (v preklade "Hallgrímurov kostol") je kostol v Reykjavíku na Islande. Vďaka svojej výške 74,5 metra je štvrtou najvyššou budovou na Islande, po vysielači Hellissandur, vysielači Eiðar a mrakodrape Smáratorg Tower. Volá sa po Hallgrímurovi Péturssonovi (1614 - 1674), islandskom básnikovi a kňazovi, autorovi Passíusálmar - Pašiových chorálov.
Naprojektoval ho architekt Guðjón Samúelsson v roku 1937. Jeho stavba sa začala v roku 1945 a v roku 1986 bol dokončený. Jeho hlavná veža bola dokončená dlho pred skončením výstavby celého kostola. Dosť často je turistami zamieňaný za Reykjavícku katedrálu, no skutočná katedrála je oveľa menšia a menej nápadná. So svojou polohou v centre mesta sa stal jedným z jeho symbolov.
V kostole sa nachádza veľký mechanický organ od nemeckého tvorcu organov, Johannesa Klaisa z Bonnu. Je 15 metrov vysoký a váži 25 ton. Jeho stavba bola dokončená v decembri 1992.
Hallgrímskirkja sa tiež využíva ako vyhliadková veža. Návštevník môže použiť výťah, ktorý ho vynesie na vyhliadkovú terasu, z ktorej sa mu naskytne pohľad na Reykjavík a hory, ktoré ho obklopujú.
Pred kostolom sa nachádza socha Leifa Erikssona. Na svojom mieste stála už pred zahájením výstavby kostola. Je darom Spojených štátov k festivalu Althing Millennial Festival, konanému v roku 1930, pri príležitosti osláv 1 000 rokov existencie islandského parlamentu, prvého politického a zákonodárneho zhromaždenia v Európe.

</doc>
<doc id="191055" url="https://sk.wikipedia.org/wiki?curid=191055" title="Nicolas Flamel">
Nicolas Flamel

Nicolas Flamel (* 1330, Pontoise, Francúzsko – † 1418, Paríž) bol francúzsky kopista, pisár, notár a obchodník s rukopismi. Jeho meno sa spája so stredovekou alchýmiou. Posmrtne si získal svoju reputáciu slávnym dielom "Livre des figures hiéroglyphiques" o Kameni mudrcov.
V roku 1612 bola v Paríži vydaná kniha pod názvom "Livre des figures hiéroglyphiques" a v roku 1624 v Londýne pod názvom " Exposition of the Hieroglyphicall Figures". Toto dielo sa pripisuje Flamelovi. Je to zbierka kresieb, ktoré si objednal Flamel na tympanón "Cimetière des Innocents" ("Cintorína neviniatok") v Paríži, ktorý už neexistoval, keď bola kniha vydaná. V predhovore vydavateľa je spomenuté Flamelovo hľadanie Kameňa mudrcov.
Životopis.
Narodil sa v Pontoise. Roku 1355 sa oženil s vdovou, ktorá sa volala Perenelle. Svoj kopistický úrad mal najskôr blízko Cimetière des Innocents, neskôr pri kostole "Saint Jacques de la Boucherie" v Paríži. Podľa rôznych prameňov Perenella zomrela v roku 1397, 1404 alebo až 1413 v Paríži. Flamel 1413, 1415, 22. marca 1417, 1418 alebo 1419 rovnako v Paríži. Boli zbožnými katolíkmi a viedli vo svojom dome na parížskej ulici "Rue de Montmorency" od roku 1407 útulok pre chudobných. Ten stojí dodnes a je najstarším domom v meste. V prízemí sa nachádza reštaurácia. Boli známi aj svojou štedrosťou a dobročinnosťou. Flamel údajne založil počas života štrnásť nemocníc, tri kaplnky a dal obnoviť sedem kostolov. Z jeho nadácie boli rozdeľované milodary údajne ešte v roku 1742.
Flamel sa vraj začal zaujímať o alchýmiu potom, ako náhodou kúpil tajomnú 21-stranovú knihu. Úvod k jeho knihe tvrdí, že po dvadsaťjeden rokov neúspešnej alchymistickej práce, okolo roku 1378 odišiel na púť do Španielska. Na spiatočnej ceste stretol mudrca, konvertitu Canchesa, ktorý rozpoznal vo Flamelovej knihe dielo s názvom "Eš Maceref – Kniha Abraháma Žida". S jeho pomocou vraj Flamel za niekoľko rokov rozlúštil väčšinu textu a úspešne zopakoval postup výroby Kameňa mudrcov. Najskôr transmutoval striebro v roku 1382 a potom zlato.
Podľa už spomínaného úvodu a ďalších detailov, ktoré sa následne po vydaní knihy objavili, Flamel bol európsky alchymista, ktorý došiel najďalej zo svojich kolegov a je jedným z mála, ktorí vďaka alchýmii zbohatli. Aj keď legenda vraví, že sa toto umenie naučil počas spiatočnej cesty z púte do Santiaga de Compostela, Deborah Harkness sucho dodáva, že „"iní si myslia, že Flamel bol výtvorom redaktorov a vydavateľov 17. storočia, zúfalo túžiacich vydať moderné tlačené vydania stredovekých alchymistických traktátov, aby ich potom mohli hodiť nadšenému davu."“ Jestvuje mnoho odkazov na Flamelove tvrdenia v alchymistických spisoch 16. storočia. Bohužiaľ, ani pri jednom nie je uvedený zdroj. Podstata jeho slávy spočíva pravdepodobne v tom, že dosiahol dva ciele, o ktoré sa alchýmia snaží: vyrobil Kameň mudrcov, ktorý mení olovo na zlato, a prostredníctvom neho dosiahol nesmrteľnosť, spolu so svojou ženou Perenelle. Roku 1715 vyšla cestopisná kniha "Najnovšie cesty Malou Áziou a Afrikou", v ktorej cestovateľ Paul Luckase tvrdil, že Flamel so svojou ženou údajne žil v Indii ešte v roku 1700. Helmut Gebelein poznamenáva: „"Niektorí tvrdia ešte dnes, že Flamel stále žije a nie je to nik iný ako práve Fulcanelli."“
Flamel sa dožil 80 rokov a v roku 1410 si navrhol náhrobok tvorený tajomnými alchymistickými znakmi a symbolmi. Niektorí tvrdia, že zomrel hneď po tom, ako ho dokončil. Neskôr sa do Flamelovho domu niekto vlámal a hľadal zlato. Keď ho nenašiel ani v podzemných priestoroch domu, odobral sa hľadať ho na cintorín do Flamelovej hrobky. Tam zlato tiež nenašiel a s údivom zistil, že rakva v hrobke je prázdna. Uvažovalo sa, že zlodej otvoril nesprávny hrob. Menej pravdepodobný scenár, ktorý ale viac zapadá do legendy, vraví, že Flamel svoju smrť fingoval. Tomu nahrával fakt, že aj po roku 1410 sa objavili knihy, ktoré mal Flamel napísať. Náhrobok je vystavený v "Musée de Cluny" v Paríži.
O jeho živote sa šírili legendárne zvesti. Okrem tajuplnej 21-stranovej knihy, plnej zašifrovaného textu a alchymistických symbolov, Flamel pravdepodobne študoval hebrejské alchymistické pramene. Opätovný záujem o jeho osobu začal v 19. storočí, spolu s celkovým záujmom o hermetizmus a alchýmiu. Francúzsky skladateľ Eric Satie sa zaujímal o Flamela. Flamel sa objavil aj v dielach z konca 20. storočia.
Rozporuplnosť.
Veľkosť Flamelovho majetku vždy vzbudzovala pozornosť, pretože ako kopista nemohol toľko peňazí zarobiť. Okrem predpokladu, že bol naozaj úspešným alchymistom, sa na verejnosti objavovali aj iné, nie už tak pozitívne verzie pôvodu jeho majetku. Napríklad sa hovorilo, že Flamel popri svojom zamestnaní dohadoval obchody a bral za ne veľmi vysoké provízie, kvôli čomu mal na sklonku života výčitky svedomia, a tak podporoval charitu. Iná verzia tvrdila, že peniaze údajne získal pri prenasledovaní Židov vo Francúzsku, to sa však nezdá pravdepodobné kvôli časovým nezrovnalostiam udalostí. Podľa ďalšej falšoval peniaze, ktorými Židia splácali svoje dane. A nakoniec sa vravelo, že ho údajne podporovali bohatí a vplyvní mecenáši. Dnes je takmer nemožné dopátrať sa skutočného zdroja jeho bohatstva. Možno aj to robí jeho príbeh atraktívnym.

</doc>
<doc id="191060" url="https://sk.wikipedia.org/wiki?curid=191060" title="Robin Hood (rozlišovacia stránka)">
Robin Hood (rozlišovacia stránka)

Robin Hood môže byť:

</doc>
<doc id="191064" url="https://sk.wikipedia.org/wiki?curid=191064" title="Svetlá výška">
Svetlá výška

Svetlá výška alebo využiteľná výška je minimálna využiteľná výška definovaného priestoru od základnej roviny.
Napr.:

</doc>
<doc id="191065" url="https://sk.wikipedia.org/wiki?curid=191065" title="Mercury-Atlas 7">
Mercury-Atlas 7

Mercury-Atlas 7 (alebo podľa lode Aurora 7) bol americký pilotovaný kozmický let v rámci programu Mercury. Štart letu sa uskutočnil 24. mája 1962 a vyniesol do vesmíru štvrtého Američana, ktorým sa stal Scott Carpenter. V podstate išlo o opakovanie letu Johna Glenna, prvého Američana na obežnej dráhe, z 20. februára 1962. Carpenterovi sa počas letu podarilo pozorovať a vyfotografovať pohyb farebných kotúčov. Zisťovalo sa tým, ktoré farby sú vo vesmíre najlepšie viditeľné. Svetelné častice, o ktorých sa zmieňoval už Glenn, sa mu podarilo zachytiť na film. Potvrdil zrakom teóriu, že zapadajúce slnko pri pohľade z vesmíru vyzerá plocho. Carpenterov výkon na obežnej dráhe však nebol hodnotený príliš dobre, pretože kvôli jeho snahe nastaviť loď vždy do najvhodnejšej polohy pre fotografovanie spotreboval nadmerné množstvo paliva a zbytočne tak ohrozil svoju bezpečnosť. 
Priebeh letu.
Kozmická loď Mercury (výr. č. 18) prišla na Cape Canaveral 15. novembra 1961. Dňa 29. novembra 1961, po úspešnom orbitálnom lete Mercury-Atlas 5 so šimpanzom Enosom na palube, NASA informovala verejnosť, že na prvý americký pilotovaný orbitálny kozmický let Mercury-Atlas 6 poletí astronaut John Glenn a jeho náhradníkom bude Scott Carpenter. NASA tiež oznámila, že pilotom ďalšej misie Mercury-Atlas 7 bude Deke Slayton a jeho náhradníkom Walter Schirra. Nosná raketa Atlas LV-3B bola dodaná na kozmodróm 6. marca 1962. Počas tréningu na centrifúge však u Deka Slaytona zistili srdcovú arytmiu, takže 15. marca 1962 bol odvolaný. Ak by letel, kabína by sa volala "Delta 7", pretože išlo o štvrtý pilotovaný let programu Mercury a písmeno delta (Δ) je štvrté v gréckej abecede. Slaytona nahradil Scott Carpenter. Kým Slayton zastával názor, že kozmická loď Mercury ešte stále nie je natoľko spoľahlivá, aby bolo možné na obežnej dráhe plytvať časom v prospech experimentov, ktoré sa nevzťahovali na testovanie systémov lode, Carpenter dovolil vedcom a výskumníkom, aby doslova natlačili letový plán pokusmi. Jeho pracovné tempo malo byť počas letu takmer frenetické.
Carpenterov kozmický let sa musel odložiť celkovo štyrikrát. Večer 23. mája si chvíľu študoval letové údaje, než sa krátko po 22:00 uložil do postele. Bol uvoľnený a rozhodol sa nevziať si sedatíva. Vo štvrtok 24. mája 1962 o 01:15 miestneho času ho prebudil lekár Howard A. Minners. Po sprche a rannej hygiene si obliekol biely župan a spolu s Dr. Minnersom, Dr. Williamom K. Douglasom a astronautom Johnom Glennom si sadol k raňajkám, ktoré pozostávali z filet mignonu, stratených vajec, pomarančového džúsu, toastu a kávy. Potom podstúpil poslednú lekársku prehliadku pred štartom. Nasledovalo obliekanie skafandra, odchod z hangára S a jazda v špeciálne upravenom prívese na štartovací komplex 14. O 04:43 Carpenter nastúpil do kabíny kozmickej lode Mercury (výr. č. 18), ktorú pomenoval "Aurora 7". Misia Mercury-Atlas 7 odštartovala 24. mája 1962 o 07:45:16,57 miestneho času (12:45:16,57 svetového času) pomocou nosnej rakety Atlas LV-3B zo štartovacieho komplexu 14 na Cape Canaveral. V čase 2 minúty a 10 sekúnd po štarte došlo k vypnutiu motora rakety Atlas. Vzápätí sa kozmická loď oddelila od nosnej rakety a potom odletela záchranná vežička. Carpenter bol na obežnej dráhe. Komunikátor (CAPCOM) Gus Grissom mu oznámil: "„Máme zelenú na sedem obletov.“" Samozrejme išlo o vtip, pretože na pláne boli len tri oblety okolo Zeme. Nadšený Carpenter mu však odpovedal: "„Rozumiem, sladké slová!“" Najskôr pomocou manuálneho riadenia otočil kabínu tak, aby mohol oknom pozorovať odhodený nosič a zároveň tým Mercury uviedol do polohy pre neskoršie odpálenie brzdiacich rakiet. Potom astronaut vytiahol kartičky s letovým plánom, v podstate ťaháky, ktoré mapovali jeho činnosť minútu po minúte, pripevnil ich pomocou suchého zipsu na prielez a pustil sa do práce. Jeho pracovná záťaž bola vzhľadom na množstvo experimentov až neúmerne vysoká a Carpenter si vlastne ani na minútu nemohol oddýchnuť. Pravdou však je, že Carpenter mal k vedeckým pracovníkom vrelý vzťah a po vymenovaní na let Mercury-Atlas 7 veľmi ústretovo reagoval na ich požiadavky ohľadom experimentov na palube Mercury. Letový plán ale nevytváral len jeden človek.
Počas letu sa Carpenterovi podarilo pozorovať a vyfotografovať pohyb farebných kotúčov. Zisťovalo sa tým, ktoré farby sú vo vesmíre najlepšie viditeľné. Svetelné častice, o ktorých sa zmieňoval už John Glenn, sa mu podarilo zachytiť na film. Potvrdil zrakom teóriu, že zapadajúce slnko pri pohľade z vesmíru vyzerá plocho. Dokázal tiež, že človek v beztiažovom stave dokáže prijímať pevnú stravu. Carpenter bol tiež prvým človekom, ktorý pozoroval správanie kvapalín v beztiaži. Medzitým sa začali problémy s environmentálnym systémom a kabína aj Carpenterov skafander sa začali prehrievať. Hlavnými problémami letu bola nadmerná spotreba paliva na manévrovanie (čo však spôsobil sám Carpenter svojou snahou nastaviť loď vždy do najvhodnejšej polohy pre fotografovanie) a porucha systému na automatický zážih brzdiacich rakiet. Pri štarte boli pravdepodobne znečistené senzory, ktoré vyhľadávali zemský horizont. Po celý čas letu potom dávali automatickému zariadeniu nesprávne údaje o polohe. Táto informačná chyba blokovala automatický zážih brzdiacich rakiet. Keď počítač odpočítal až na nulu a rakety sa neaktivovali, v tej chvíli to už ľahko dezorientovaný Carpenter ohlásil na Zem a počkal ešte ďalšie dve sekundy. Potom stlačil tlačidlo na manuálne odpálenie brzdiacich rakiet a hlásil ďalšie oneskorenie asi jednu sekundu, než sa prvá raketa naozaj aktivovala. Spôsobilo to, že kozmická loď smerovala mimo plánovanú pristávaciu oblasť, pričom sa odchýlila približne o 400 km. Carpenter tak mieril do oblasti, kde neboli rozmiestnené žiadne záchranné jednotky a zásoba paliva nutného k udržaniu kabíny v návratovej polohe predstavovala len 5% v systéme manuálneho riadenia a 20% v systéme automatického riadenia polohy. Pred momentom, než s ním riadiace stredisko stratilo kontakt, Carpenter okrem iného ohlásil: "„S palivom to bude naozaj tesné, Gus. Momentálne vidím horizont.“" CAPCOM Gus Grissom o chvíľu odpovedal: "„Kedykoľvek príde výpadok.“" "„Rozumiem,“" potvrdil Carpenter.
Kozmická loď "Aurora 7" v poriadku pristála ešte v ten istý deň o 12:41:13 miestneho času (17:41:13 svetového času) pomocou padáku na hladine Atlantického oceánu. Miesto pristátia sa nachádzalo 218 km severovýchodne od Portorika a 400 km od plánovanej pristávacej oblasti. V kabíne hojdajúcej sa na vlnách Atlantiku začínalo byť nepríjemne horúco, a tak Carpenter odpálil núdzový poklop v prednej časti kozmickej lode, odklopil palubnú dosku a vyšiel cez špic Mercury na čerstvý vzduch. Časť fotomateriálov bola morskou vodou vnikajúcou do kabíny zničená. Carpenter sa stal jediným astronautom programu Mercury, ktorý použil tento spôsob vystúpenia z kabíny. Hodil do vody samonafukovací záchranný čln, pripútal ho k trupu "Aurory 7" a vliezol do neho. Až pol hodiny po pristátí zachytilo jedno z pátracích lietadiel zo San Juanu na Portoriku automatické signály kozmickej lode. O niečo neskôr ďalšie lietadlo zistilo, že Carpenter opustil kozmickú loď a je v malom nafukovacom člne. Tri hodiny po pristátí Carpenter konečne vstúpil na palubu lietadlovej lode USS "Intrepid". Hoci Carpenterov výkon na obežnej dráhe nebol hodnotený príliš dobre, je nesporné, že práve vďaka jeho rozvahe a rozhodnosti sa mu let podarilo úspešne dokončiť a pristáť. Letový riaditeľ Chris Kraft bol tak rozčúlený z problémov misie Mercury-Atlas 7, že povedal: "„Ten skurvysyn už pre mňa znova nepoletí!“" Carpenter skutočne už do vesmíru viackrát neletel. Na jeseň 1963 si vzal dlhodobé voľno z oddielu astronautov, aby sa mohol venovať podmorskému projektu SEALAB. Pri motocyklovej havárii potom utrpel zranenie ramena, ktoré ho už úplne vyradilo zo zoznamu možných kandidátov na ďalší let. Z NASA odišiel v roku 1967.

</doc>
<doc id="191066" url="https://sk.wikipedia.org/wiki?curid=191066" title="Mercury 7">
Mercury 7



</doc>
<doc id="191067" url="https://sk.wikipedia.org/wiki?curid=191067" title="Aurora 7">
Aurora 7



</doc>
<doc id="191068" url="https://sk.wikipedia.org/wiki?curid=191068" title="MA 7">
MA 7



</doc>
<doc id="191072" url="https://sk.wikipedia.org/wiki?curid=191072" title="Typizácia (architektúra)">
Typizácia (architektúra)

Typizácia v architektúre je unifikácia rozmerov v stavebníctve. Unifikácia rozmerov vo výstavbe umožňuje a stanovuje vytvoriť predpoklady pre typizáciu a normalizáciu najdôležitejších stavebných výrobkov a prvkov, a tým vytvoriť prechod na ich hromadnú výrobu priemyselnými metódami až po automatizáciu jednotlivých výrobných postupov. Typizačná činnosť bola hlavne zameraná na opakované použitie.
Požiadavka spoločnosti na stavebníctvo, stavať rýchlo, ekonomicky a so zníženou prácnosťou viedla v 50. rokoch 20. storočia k prefabrikovaným technológiám. Modulová sústava vo výstavbe vytvára na základe modulu rozmerovú a tvarovú skladobnosť, vzájomnú zameniteľnosť, opakovanú použiteľnosť skladobných prvkov, výrobkov a zabudovaného zariadenia. Variabilita konštrukčnej stavby s minimálnym sortimentom dielcov sa rieši metódou otvorenej typizácie. Unifikácia rozmerov sleduje zníženie počtu druhovosti výrobkov, čo pri určitom druhu typizovaných objektov umožňuje výrobu vo veľkých sériách. 
Začiatky typizácie na Slovensku.
Na začiatku 20. storočia sa slovenská spoločnosť menila. Architektúra nastupovala na cestu modernizácie, nie však radikálnej, ale na cestu spojenia tradície a modernej architektúry. Ako prvá nastolila túto cestu ľavicová avantgarda. Neskôr sa začali objavovali problémy s vážnym nedostatkom bytových domov. Lacné a rýchle riešenie tohto problému priniesla typizácia. Konzervatívne orientovaný architekt Dušan Jurkovič roku 1922 navrhol a postavil v Bratislave na Župnom námestí prototyp malého montovaného domu z drevených panelov. Tento počin považujeme za prvý pokus o prefabrikáciu. Neskôr sa na Slovensku zmenili vlastnícke pomery a v zoštátnenom a plánovanom hospodárstve sa mohli koncepcie československej avantgardy uplatniť v dovtedy nebývalej miere. Staviteľom a architektom sa stal štát, a tak zlikvidoval prirodzenú hospodársku súťaž. Nastúpil zlatý vek typizácie, ktorý trval až do rozpadu Československa.
Typizačné smernice.
30. augusta roku 1971 vydala Československá socialistická republika zbierku zákonov, ktorá obsahovala vyhlášku č. 75 : Vyhláška federálneho ministerstva pre technický a investičný rozvoj o typizácii vo výstavbe. Výsledným nástrojom typizácie sa stali typizačné smernice a typové podklady, ktoré boli vypracované na základe typizačných štúdií. Taktiež bola ustanovená funkcia hlavného typizátora.
Príklady typizácie na Slovensku.
Najlepším príkladom typizačných tendencií sú panelové sústavy. Na Slovensku dali základ panelovej výstavbe tzv. G – systémy a monolitické liate systémy, realizované na konci 50tych rokov. V 60tych rokoch sa pristúpilo k novým typom T – 06 B a T – 08 B, v 70tych rokoch k BA – NKS, B70 a P1.1.
Aj keď prvé pokusy o typizáciu a prefabrikáciu bytových domov spadajú na Slovensku do prvej polovice 20. storočia, prvý panelák navrhol až začiatkom 50. rokov 20. storočia Vladimír Karfík spolu s kolegami z techniky J. Harvančíkom, K. Šafránkom a G. Tursunovom. Využil pritom skúsenosti z americkej aj zlínskej etapy svojej práce. Panelový dom s vystuženým rámom postavili v Bratislave na Kmeťovom námestí a dnes je technickou pamiatkou.
Roku 1957 navrhol Štefan Svetko a kol. ako experiment prvé bratislavské sídlisko na vtedajšej ulici Februárového víťazstva (terajšia Račianska ulica). Dispozície týchto bytov sú vypracované vďaka obrovskému úsiliu v mnohorakých typizačných procedúrach, ktoré vtedy prebiehali ako významná, štátom úzkostlivo sledovaná činnosť.
Veľkoplošná výstavba sídlisk bola možná aj vďaka zmene vlasníckych pomerov. Po znárodnení v roku 1948 začali rásť napr. v Bratislave tie najväčšie sídliská na Slovensku: Krasňany, Rača, Ružinov, Medzi jarkami, Dolné hony a nakoniec Petržalka a ďalšie. Po roku 1989 sa hromadná bytová výstavba na území Bratislavy zastavila. Aj napriek tomu, že tieto obytné súbory so sebou prinášajú celú plejádu vážnych spoločenských a ekonomických problémov, stále tu býva väčšina obyvateľov miest (napr. v Bratislave 70%).

</doc>
<doc id="191076" url="https://sk.wikipedia.org/wiki?curid=191076" title="Klement Šilinger">
Klement Šilinger

Klement Šilinger (* 15. november 1887, Sazená – † 15. január 1951, Bratislava) bol významný slovenský architekt.
Životopis.
Narodil sa v rodine staviteľa Václava Šilingera (1850 - 1939), matka Mária, rod. Heligeová (1853 - ?). Mal troch bratov, z ktorých Bohumír bol staviteľ a Václav maliarom. 
Bol dvakrát ženatý, prvá manželka Ružena, rod. Schweracková (? - 1971), druhá manželka Anastázia, rod. Chytrá, úradníčka (1908-1984). Mal dvoch synov, Klementa, fotografa (* 1921) a Jána, architekta (* 1948).
Je pochovaný na Martinskom cintoríne
Keď mal pätnásť rokov, opustil rodisko a odišiel študovať do Prahy. Vedomosti získané na Vyššej priemyselnej škole mu umožnili vykonávať prácu a stali sa mu mostíkom na ďalšie štúdium. V rokoch 1910 až 1914 študoval architektúru u prof. Jana Kotěru na pražskej Akadémii výtvarných umení. Z textu absolutória možno usudzovať, že profesor bol s ním veľmi spokojný, považoval ho za mimoriadne nadaného študenta, ktorý opúšťa školu ako umelecky úplne kvalifikovaný architekt. Počas štúdií v jeho ateliéri aj pracoval. V tomto období vznikol jeho neuskutočnený návrh štadióna v Tróji. 
Stal sa členom spolku českých architektov. Študijné pobyty absolvoval v Paríži, vo Švajčiarsku, Taliansku a v USA, kde sa zoznámil s F. L. Wrightom. 
Šilingerov sľubný odborný štart stlmila prvá svetová vojna. Zbaviť sa frontovej traumy mu pomohli nové udalosti v jeho živote. Založil si rodinu a stal sa architektom ministerstva verejných prác, kde pôsobil do roku 1925. Pracovné povinnosti ho priviedli do Bratislavy, s ktorou je spojená takmer celá jeho tvorba. 
Zo zamestnania vyplývalo, že prevažne projektoval obytné domy pre štátnych zamestnancov (napr. na Dobrovičovej, Štetinovej, Legionárskej a Heidukovej ulici). Od roku 1925 pracoval ako samostatný architekt, založil si vlastnú architektonickú kanceláriu sídliacu na Dostojevského rade v Bratislave.
Roku 1928 sa stal členom kurátoria Školy umeleckých remesiel. V rokoch 1939 až 1946 pre ochorenie tvorbu prerušil. Pracovať začal až po oslobodení, kedy sa zapojil do kolektívnej obnovy Bratislavy. O dva roky neskôr vážne ochorel. Jeho architektonická tvorba zahŕňa (z dôvodu dlhej choroby) pomerne krátky časový úsek. Napriek tomu však sleduje vývojový oblúk charakteristický pre celkovú situáciu československej architektúry od prvej polovice 20. storočia až po koniec štyridsiatych rokov.
Tvorba.
Prvé práce Klementa Šilingera majú zdržanlivo historizujúci ráz. Tesne po vzniku republiky tvoril v duchu rondokubizmu (vychádza z použitia a aplikácie kruhu a jeho výsečí) (napr. Anatomický ústav v Bratislave, niekoľko bytových domov a školských stavieb), v ktorom počas prvých poprevratových rokov hľadali národný štýl aj iní českí architekti na Slovensku: architektúra mala vyjadrovať jednak špecifickosť národa jednak svojou monumentálnosť a zdôrazňovať silu. 
Šilingerove diela v sebe spájajú zmysel pre tektoniku so schopnosťou veľkorysej priestorovej koncepcie a výtvarným citom pre farebnosť a detail. Narábal s výrazným plastickým ornamentom, s farebnosťou preferujúcou oker a sienu pálenú. Usiloval sa o syntetizáciu niektorých súdobých smerov, rýchlo reagoval na meniace sa pomery. Predovšetkým nadväzoval na Le Corbusiera. Z jeho tvorby preberá jednoduché kubistické formy (škola v Senci), prízemie na stĺpoch a obytné terasy (Lafranconi, Živnodom), šikmo nahor smerujúci rytmus, polyfunkčnosť stavby a vzpieranie hmôt. 
Projektoval prevažne veľké obytné domy pre štátnych zamestnancov. Jeho architektonický štýl charakterizovala monumentálnosť a farebnosť, ornamentika a plastickosť s príklonom ku konštruktivizmu a k výrazným a čistým funkcionalistickým formám (napr. budova Lafranconi a bývalý Živnostenský dom v Bratislave). 
Šilingerova koncepcia výstavby architektonického objektu vychádza z tradičného členenia na podnož, telo a ukončenie. Tieto základné prvky konštruuje zdôrazňovaním ich tektonických článkov. Zatiaľ čo podnož domu je u Šilingera vždy robustná a kompaktná, telo nadobúda dynamický expresívny výraz prostredníctvom valcových a kruhových segmentov a výsekov. Miestami sa objavujú hutné šikmé tvary pripomínajúce ihlanový kubizmus (obytný dom z roku 1922 na Stetinovej ulici č. 1. 3. 5 v Bratislave má také hlavice pilastrov). Domy spravidla ukončuje masívna manzardová strecha, ktorá sa od ostatnej stavby vymedzuje stupňovitou rímsou. 
Šilingerove stavby z tohto obdobia spája využitie kruhových terčov na fasáde, kubistický detail na oceľovom zábradlí a najmä výrazné farby: kombinácia červenej a žltej. Sklon k expresívnej farebnosti sa však nesie celým architektonickým dielom Klementa Šilingera a nie je výlučnou záležitosťou tohto obdobia. Po roku 1925 sa jeho architektonický názor výrazne zmenil, nasledujúce práce nadväzujú na diela Le Corbusiera, P. L. Nerviho a sovietsku avantgardu.

</doc>
<doc id="191078" url="https://sk.wikipedia.org/wiki?curid=191078" title="Živnostenský dom (Bratislava)">
Živnostenský dom (Bratislava)

Živnostenský dom je funkcionalistická stavba na Kollárovom námestí v Bratislave od architekta Klementa Šilingera. V súčasnosti tu sídli divadlo Nová scéna.
Dejiny.
Miesto, kde sa nachádza Nová scéna má zaujímavú a bohatú minulosť. Bratislava, druhé najvýznamnejšie mesto vo vtedajšom Česko-Slovensku, zažilo v dvadsiatych rokoch minulého storočia veľký boom. Staré štvrte poskytli miesto veľkým konštrukciám nových domov, kanceláriám a školám. Ako mesto postupne rástlo, zaberalo predmestia a susedné majetky.
Na území dvoch námestí, Senného a Obilného trhu (dnešná Vysoká ulica a Kollárovo námestie), na mieste kde dovtedy stávala mestská sýpka a váha na obilie, bola vyhlásená súťaž na výstavbu Živnostenského domu – „Živnodomu“. 
Keď v roku 1928 Klement Šilinger zvíťazil so svojím projektom v tejto súťaži, vytvoril vtedy jednu z najväčších stavieb na Slovensku, masívny dvojblok s výrazným členením hmôt. Stavba sa realizovala v rokoch 1929 – 1930. Architekt cítiac genia loci, našiel preň vhodné riešenie aj v nevhodnom zvažujúcom sa teréne. Šesťpodlažný objekt vniesol do priestoru novú výškovú dimenziu. Dynamickosť vzopretých hmôt zvýrazňuje zatočená stredná ulička, ktorú Šilinger vytvoril a spája Vysokú ulicu s Kollárovým námestím. Okrem funkčného významu je aj vizuálne veľmi efektná. Bohatý stavebný program obsahoval živnostenské prevádzkárne a kancelárie, reštauráciu, kaviareň, obchody, 76 komfortných bytov a sálu s hľadiskom pre 552 osôb, pôvodne určenú na schôdze a filmové predstavenia (nachádzalo sa tu ľudové kino Alfa), avšak ešte v priebehu stavby zmenenú na divadlo. Rozsiahle terasy mali slúžiť sčasti na rekreáciu obyvateľov domu, sčasti ako letná kaviareň prístupná výťahom. V rokoch 1985 – 1990 obnovili priestory divadla (Ferdinand Zbuško a kol.) pričom odstránili pôvodný mobiliár a doplnili kamenný portál nad hlavným vstupom. Upravili priestory šatní, skúšobní a vedenia v časti objektu na Živnostenskej ulici, ďalej upravili javisko, hľadiskovú časť a priestory kaviarne Olympia. Javiskový priestor zvýšili a rozšírili s možnosťou spodného nástupu hercov, ale hlavne rozšírili javiskový priestor o zadné javisko vytvorením, novej konštrukcie na úrovni existujúceho javiska. Hľadisko bolo potrebné prestavať pre nedostatočnú krivku viditeľnosti. V súvislosti s touto úpravou bolo nevyhnutné navrhnúť nový balkón s konštrukciou vychádzajúcou z daného priestoru hľadiska. Po oboch stranách hľadiska navrhli lóže. 
Architektonické riešenie.
V pôvodných návrhoch bol objekt ľahkou funkcionalistickou architektúrou – mal hladké fasády, horizontálne okná, prízemie vyľahčené stĺpmi a strešnú nadstavbu v podobe jednoduchého rámu s vlajkovými stožiarmi. Počas realizácie nahradili horizontálne okenné otvory vertikálnymi, ktoré mali síce veľkú plochu, ale boli tradičnejšie. Interiér objektu bol vybavený veľmi jednoducho, avšak kultivovane a v duchu dobových predstáv – horizontálne zábradlia, farebné nátery stien, moderné svietidlá, nábytok z ohýbaného dreva. Stropy majú priznanú rámovú štruktúru.
Parter je v časti Kollárovho námestia presklenný. Na treťom, štvrtom a piatom nadzemnom podlaží nastáva zhoda okenných otvorov. Tak isto aj na prvom a druhom nadzemnom podlaží nastáva zhoda veľkých okenných otvorov. Na fasáde na prvom a druhom podlaží je viditeľný skelet.
Vonkajší portál, vstup a schodisko sú obložené lešteným kamenným obkladom hnedej farby. Celá vonkajšia fasáda je zrealizovaná ako omietka na prízemí fialovobordovej farby, na ostatných poschodiach sivej farby. Fasádu oživuje portál a reklamné pútače.
Konštrukčné riešenie.
Dom pozostáva z dvoch samostatných častí prepojených mostíkom v úrovni prvého poschodia vytvárajúcich oblúkovú Živnostenskú ulicu. Stavebnotechnicky je stavba realizovaná ako železobetónový skelet s výplňou z plných pálených tehál rôznej hrúbky v module 15 cm. Stavba obsahuje 6 nadzemných podlaží a 2 podzemné podlažia. Je prestrešená plochou strechou. Základy stavby sú realizované formou železobetónových pásov v kombinácii so železobetónovými monolitickými pätkami. Podzemné podlažia sú presvetlené anglickými dvorčekmi. Svetlé výšky jednotlivých podlaží sú rôzne a pohybujú sa v podpivničenej časti od 2,40 do 3,65 m a v nadzemných častiach od 2,95 do 4 m. Nad divadelnou sálou je riešený akustický podhľad a v strešnej konštrukcii sú osadené svetlíky. Nad hľadiskom sa nachádzajú dve osvetľovacie lávky a nad balkónom jedna.
Dispozičné riešenie.
Hlavný vstup do budovy Novej scény je z Kollárovho námestia. Pás nad týmto vstupom je akcentujúci k vonkajšej fasáde a tým upozorňuje na vstup. Do obytných častí sú 3 vstupy zo Živnostenskej ulice a jeden z Námestia 1. mája. Pre potreby divadla – doprava dekorácie slúži zadný vstup z Vysokej ulice. Nová scéna je funkcionalistická polyfunkčná budova (divadlo, denný bar, kaviareň, cestovná kancelária, obytné priestory) s výrazným horizontálnym členením. Je čiastočne symetrická v prednej časti, ďalej je asymetrická. Obsahuje vstupný priestor, po jeho celej šírke sa nachádza 5 vyrovnávacích stupňov, ktorými sa dostaneme do výškovej úrovne ± 0,000 čo je 1. nadzemné podlažie = hlavný vstupný priestor - foyer. V ňom je viditeľná konštrukcia formou stĺpov. Naľavo od vstupnej haly sa nachádza denný bar Thalia, napravo pokladňa a (dnes už nefungujúca) kaviareň Olympia a cestovná kancelária Hydrotour sprístupnená z Námestia 1. mája. Ďalej sa na obidvoch stranách nachádzajú schodiská, ktoré sprístupňujú balkón. Z foyer je ďalej dvoma bočnými schodiskami sprístupnené 1. podzemné podlažie na výškovej kóte -3,630, kde je ďalšie foyer, s ktorého sú sprístupnené šatne, sociálne zázemie a divadelná sála s hľadiskom, javiskom a orchestriskom, ktorá dominuje priestoru a je vyhradená šesťpodlažnými blokmi stojacimi dookola. Za divadelnou sálou aj po jej bokoch sú pridružené pomocné prevádzkové priestory. Na 2. podzemnom podlaží sa nachádzajú pomocné priestory - strojovňa vzduchotechniky, šatňa pre orchester, sklady, potrubné rozvody atď. V javiskovom priestore sa nachádza povrazisko, dymová klapka a nad zadným javiskom sa nachádza na výškovej kóte + 5,020 sklad kostýmov a dekorácií a na 3. nadzemnom podlaží na výškovej kóte + 10,270 sa nachádza strojovňa. Budova má veľa horizontálnych a vertikálnych komunikácií vrátane osobných a nákladných výťahov. V nižšej časti budovy je parter odľahčený stĺpmi, na prízemí sa nachádzajú predajne a na poschodí malé prevádzky. Na 3., 4. a 5. nadzemnom podlaží sa v obidvoch častiach budovy nachádzajú byty. Šieste nadzemné podlažie je ustupujúce.
Živnodom bol v období svojho vzniku jednou z najväčších a najmodernejších stavieb v Bratislave.

</doc>
<doc id="191079" url="https://sk.wikipedia.org/wiki?curid=191079" title="István Medgyaszay">
István Medgyaszay

István Medgyaszay (rod. Benkó) (* 23. august 1877, Budapešť – † 29. apríl 1959, Budapešť) bol maďarský architekt, autor odbornej literatúry. Patril medzi významných maďarských secesných architektov. Vo svojej tvorbe čerpal z ľudovej, predovšetkým zo Sedmohradskej architektúry. Inšpiroval sa aj s umením ďalekého východu, a tieto motívy stvárnil z nového materiálu, zo železobetónu.
Biografia.
Život a dielo.
Svoje priezvisko Medgyaszay prijal až neskôr po svojej starej matke, Kornélii Medgyaszay. Jeho otec, Károly Benkó (1837 – 1893) bol murár a staviteľ. Matka, Kornélia Kolbenheyer. Ödön, jeho mladší brat, zomrel v mladom veku, starší brat Gyula Medgyaszay sa stal architektom.
V rokoch medzi 1893 a 1896 študoval na Štátnej priemyselnej škole v Budapešti odbor stavebníctvo, potom rok pracoval v ateliéri u Imricha Francseka. Zmaturoval v roku 1898, v ďalšom roku pracoval vo Viedni, potom sa tam prihlásil na Akadémiu výtvarných umení a súčasne na Viedenskú technickú univerzitu. (K. K. Technische Hochschule). Študoval u Otta Wagnera, silný vplyv mal na neho aj Ödön Lechner. Po dvoch rokoch, v roku 1902 prestúpil na technickú univerzitu v Budapešti. Svojim plánom Národného panteónu získal v roku 1903 cenu Akademia Gundel. Autorizovaným architektom sa stal v 1904 na Budapeštianskej technickej univerzite. Medgyeszay od roku 1904 precestoval jednotlivé regióny Uhorska, Francúzska, Švajčiarska a Nemecka, a skúmal charakteristické črty miestneho folklóru. Jeho cestopisy sa objavili v I. a II. zväzku knihy: „A magyar nép művészete“ – Umenie maďarského ľudu od D. Malonyaiho.
V tom čase celú Európu dobyla z ľudového folklóru čerpajúca secesia a jej anglická podoba „art nouveau“, ktorá priniesla nový spôsob tvorby interiérov s charakteristickými ornamentami. V Maďarsku to znamenalo inšpiráciu z ľudovej ornamentiky so zreteľom na jej nápaditosť a tvaroslovie. Takto sa stala secesia kolískou typickej maďarskej architektúry.
Medgyaszay bol medzi prvými, ktorí poukazovali na estetické nedostatky vtedajšej železobetónovej architektúry. V roku 1908 sa uskutočnila jeho slávna prednáška vo Viedni: Umelecké riešenia architektúry železobetónu. Poukázal na riešenie konštrukcií novopostaveného divadla: montované nové konzoly balkónov, ornamentálne stropy, pergoly, držiaky svietidiel, moderné hlavice.
V roku 1911 skúmal staroveké kultúrne pamiatky na pobreží rieky Níl v Egypte a Sudáne. 1915 sa dobrovoľne prihlásil na vojenskú službu a slúžil na fronte, v tom istom roku sa oženil s Gabriellou Matrinovichou. Narodili sa im tri dcéry. 
Od roku 1927 bol súkromným docentom na technickej univerzite. Bol spolupredsedom Maďarsko-Indickej spoločnosti (Magyar-Indiai Társaság). 1932 odcestoval do Indie, kde veľa čerpal z pravekej východnej architektúry.
Tvorba.
Najznámejšie diela.
Interiéry:
Secesia na Slovensku v tvorbách Istvána Medgyaszaya.
Na Slovensku je pomerne málo secesných sakrálnych architektonických pamiatok. Do tohto neveľkého počtu stavieb z prvého desaťročia nášho storočia patria dva kostoly nachádzajúce sa v južnej oblasti Slovenska. Jedným z nich je rímskokatolícky kostol svätej Alžbety v Muli z roku 1910, druhým je rímskokatolícky kostol svätého Ladislava v Hurbanove z roku 1912 – 1913. Obidve stavby projektoval významný maďarský architekt István Medgyaszay. V jeho životnom diele zohrávajú dôležitú úlohu a patria k najvýznamnejším realizovaným projektom.

</doc>
<doc id="191082" url="https://sk.wikipedia.org/wiki?curid=191082" title="Kostol svätého Ladislava (Hurbanovo)">
Kostol svätého Ladislava (Hurbanovo)

Kostol svätého Ladislava je sakrálna stavba nachádzajúca sa v meste Hurbanovo v okrese Komárno v Nitrianskom kraji. Stavba postavená v rokoch 1912 - 1913 je príkladom secesnej architektúry na Slovensku.
Dielo architekta Istvána Medgyaszaya, ktorý sa stal slávnym predovšetkým vďaka smelému používaniu vtedajšieho nového materiálu na území Uhorska, železobetónu. Pri tejto stavbe ale železobetón nehrá až takú závažnú úlohu, ako pri skorších. Tento kostol môže predstavovať v Medgyaszayovom diele začiatok novej etapy. So zvýšeným záujmom sa obracia k možnostiam využitia dreva v staviteľstve.
Dejiny.
Dnešný kostol sv. Ladislava stojí na mieste starého barokového kostola, ktorý pochádzal z roku 1718 a po zemetrasení v roku 1763 bol reštaurovaný. Starý kostol v roku 1911 vyhorel v dôsledku veľkého požiaru, ktorý zničil aj množstvo iných stavieb. Zhorela aj budova fary, novú postavili súčasne s kostolom na základe Medgyaszayovho návrhu. Vykonávací projekt vypracoval Boldoghy Gyula s kolegom.
Popis objektu.
Pôdorys kostola.
Nový kostol je secesná stavba, inšpirovaná v jadre sedmohradskou gotickou architektúrou. Pôdorys kostola tvorí oktogón so štyrmi ramenami v podobe kríža, z ktorých jedno je predĺžené (tým je určená pozdĺžna os a hlavný vchod do kostola), a polygonálna sakristia medzi ramenami kríža zo severozápadnej strany.
Interiér kostola.
Vnútorný priestor je zaklenutý drevenou kupolou. Tmavý farebný tón kupoly je v kontraste s bielymi plochami obvodových múrov, z ktorých sa ramená kríža otvárajú mierne stlačeným tudorovským oblúkom. Drevená klenba bočných priestorov sleduje tvar tohto oblúka. Chóry od centrálneho priestoru oddeľuje drevené vyrezávané zábradlie s ľudovými motívmi. Tie isté motívy zdobia aj kazateľnicu (pôvodná bola zničená, nedávno ju nahradili kópiou). Chóry a drevený trámový strop bočných priestorov spočívajú na štíhlych drevených pilieroch s volútovými hlavicami, ktorých výzdobu inšpirovalo ľudové, predovšetkým transylvánske umenie.
Konštrukcia kostola.
Vnútorná priestorová skladba a vonkajšia hmota kostola tvoria organickú jednotu - exteriér je vlastne vyjadrením podstaty interiéru, i keď klenbová sústava sa do exteriéru úplne zhodne nepremieta. Kupolu zakrýva stanová strecha vo vrchole s nefunkčnou lucernou na polygonálnom pôdoryse; valenú lomenú klenbu bočných priestorov uzatvára valbová, resp. polovalbová strecha. Hladké plochy stien kostola člení len rytmický systém okenných otvorov ukončených plným oblúkom s primeranými proporciami, ktorý potvrdzuje premyslenú kompozíciu priestoru a hmoty. Ozdobné motívy sa nachádzajú len na drevených článkoch s konštrukčnou funkciou, v exteriéri sú to konzoly podopierajúce strechu. Drevené konštrukčné články sú odrazom výsledkov Medgyaszayových teoretických úvah, v ktorých sa zaoberal umeleckou interpretáciou rôznych stavebných konštrukcií. 
Svedčí o tom predovšetkým konštrukcia a tvarová interpretácia drevenej kupoly v novom chápaní. Drevený strop s konzolami vnímame ako zámerný kontrast s čistým priestorom.
Externé odkazy.
Farnosť Hurbanovo - oficiálna stránka
Kostol sv. Ladislava - informácie pre turistov na stránke mesta Hurbanovo

</doc>
<doc id="191087" url="https://sk.wikipedia.org/wiki?curid=191087" title="Utorrent">
Utorrent



</doc>
<doc id="191088" url="https://sk.wikipedia.org/wiki?curid=191088" title="MTorrent">
MTorrent



</doc>
<doc id="191089" url="https://sk.wikipedia.org/wiki?curid=191089" title="Mtorrent">
Mtorrent



</doc>
<doc id="191090" url="https://sk.wikipedia.org/wiki?curid=191090" title="Kováčik">
Kováčik

Kováčik môže byť:

</doc>
<doc id="191091" url="https://sk.wikipedia.org/wiki?curid=191091" title="Vegetariánstvo vo svete">
Vegetariánstvo vo svete

Toto je článok o vegetariánstve vo svetových krajinách:
India.
India je krajina s najväčším podielom vegetariánov na svete a asi 70% všetkých vegetariánov pochádza práve z Indie. India je považovaná za miesto vzniku vegetariánstva hlavne vďaka náboženstvu v oblasti. Hlavným smerom je laktovegetariánstvo, ale časté je aj laktoovovegetariánstvo. V Indii sa hlása k vegetariánstvu približne 30% obyvateľstva. 
Spojené štáty.
Najčastejšie je v Spojených štátoch lakto-ovo vegetariánstvo, ale vegetariáni bývajú často označovaní aj pescopollo vegetariánstvoi, ktorí niektoré mäso tolerujú.
Spojené kráľovstvo.
V Spojenom kráľovstve sa hlása k vegetariánstvu 5% dospelej populácie, za posledných 10 rokov sa ich počet zdvojnásobil. Výrobky zo živočišnych produktov dobre rozoznateľné.
Írsko.
Pomer vegetariánov v Írsku je menší ako v Spojenom kráľovstve, ale pre vegetariánskych turistov je stravovanie pomerne jednoduché.
Francúzsko, Španielsko a Taliansko.
V týchto krajinách sú vegetariáni bežne ignorovaní, ale napríklad talianska kuchyňa je z hľadiska vegetariánských pokrmov celkom zhovievavá.
Nemecko a Rakúsko.
V Nemecku sa za vegetariánov považuje 7,3 - 9% obyvateľov. Niektoré typicky vegetariánske pokrmy však obsahujú živočíšne produkty. Dochádza tak napríklad k pridávaniu želatíny do jogurtu.
Švajčiarsko.
V tejto krajine je pohľad na vegetariánstvo rozdielny podľa toho, v ktorej časti krajiny sa nachádzate. V nemecky hovoriacej časti je situácia podobná Nemecku, ale v taliansky a francúzsky hovoriacej časti bývajú vegetariáni ignorovaní a neexistujú tam žiadne reštaurácie pre vegetariánov.
Nórsko a Dánsko.
Tu je situácia podobná Nemecku, ale vegetariánske obchody sú v týchto krajinách zriedkavé.
Česko a Slovensko.
V Česku sa situácia začína postupne približovať nemecky hovoriacim krajinám, ale napriek tomu je výskyt vegetariánskych reštaurácií veľmi zriedkavý. Výsledky prieskumu zo septembra 2007 ukázali, že iba 2% Slovákov sú vegetariánmi.

</doc>
<doc id="191092" url="https://sk.wikipedia.org/wiki?curid=191092" title="Čarnogurská">
Čarnogurská



</doc>
<doc id="191094" url="https://sk.wikipedia.org/wiki?curid=191094" title="Jozef Chovanec (architekt)">
Jozef Chovanec (architekt)

Jozef Chovanec (* 19. november 1925, Slovenská Ľupča – † 16. marec 1990, Bratislava) bol slovenský architekt a projektant.
Životopis.
Štúdium.
Štúdium architektúry úspešne zavŕšil v roku 1950 na Oddelení architektúry a pozemného staviteľstva SVŠT, ktorá v tej dobe existovala až od 26. augusta 1946, dohromady necelé štyri roky.
Ešte počas pobytu na škole, v rokoch 1949 – 1950, sa stal asistentom u profesora Eugena Kramára. Po ukončení štúdií pracoval pre Návrhové stredisko pre Univerzitnú nemocnicu v Bratislave (1950 – 1952) ako projektant. Nasledujúce dva roky pracoval pre Vojenský projektový ústav a v ďalších troch rokoch bol zamestnaný v Stavoprojekte Bratislava na poste vedúceho ateliéru a špecialistu technického útvaru pre urbanizáciu.
Architektonická tvorba.
V neskoršom 17 ročnom období už Jozef Chovanec nepracoval na pôde štátnych podnikov a spoločností. Bolo to obdobie, ktoré znamenalo oslobodenie sa od zväzujúcich štátnych chápadiel moci, ktoré architekta obmedzovali a priväzovali k jasným pravidlám, ktorými bol nástup typizácie a prefabrikácie. Preto sa stalo jeho najtvorivejším, keď ako sám tvorca procesu budovania, tak aj v spolupráci s inými sa pretváral na architekta, po ktorom ostalo množstvo cenných artefaktov pre nasledujúce generácie.
Športová hala Pasienky, 1959, Bratislava. Jeho prvá väčšia realizácia, ak vôbec nie najväčšia (nerátajúc urbanistické projekty – v absolútne odlišnej mierke). Táto hmotovo hyperbolicko-paraboloidná budova s pôdorysom dvoch pretnutých parabolických oblúkov v hlavnej stredovej kompozičnej osi tiahnucej sa stredom centrálnej hracej plochy, sa stala na dlhé desaťročia ikonou slovenského moderného staviteľstva. Inšpiračný zdroj, podľa ktorého bola táto stavba navrhnutá je hala Paraboleum, situovaná v meste Raleigh, USA. Princíp je takmer totožný.
Po tejto etape sa dostala do popredia vzájomná spolupráca Jozefa Chovanca a Ferdinanda Milučkého. V roku 1969bol realizovaný ich spoločný projekt Spoločenský dom Československého veľvyslanectva v Moskvea v roku 1971 bol postavený Československý zastupiteľský úrad a obytný dom v Ríme.
Ako spoluautor návrhu sa prejavil pri následnej realizácii budovy Československého obchodného zastupiteľstva v Bukurešti v roku 1972.
Urbanistická tvorba.
Jozef Chovanec mal dostatok vedomostí a skúseností aj na urbanistickú tvorbu v Bratislave, do ktorej prispel viacerými návrhmi a projektami, medzi ktorými sa nachádzajú aj Terasové domy pod Bratislavským hradom (progresívny súťažný návrh) rok 1967, podrobný územný plán obytného súboru Bratislava - Karlova Ves (1966) a v spolupráci so Stanislavom Talašom, koncepciu mestského sektoru Bratislava – Petržalka (1974).
Fenomén Petržalka.
"„Obavy z toho čo bude, vyjadril architekt Jozef Chovanec, autor haly na Pasienkoch, ktorý mi po návrate zo študijnej cesty po Anglicku povedal - nezaujíma ma ako bude Petržalka vyzerať. Zaujíma ma, kde zoberieme ten šrotovník, ktorým raz budeme musieť tie panely šrotovať.“" 
"„…na sídlisku dochádza k tzv. senzorickej deprivácii, čiže nedostatku podnetov, a tým aj k ochudobňovaniu ľudskej psychiky. Niet div, že človek z takéhoto prostredia uteká.“" (Imrich Ruisel)
Návrh sídliska Petržalka sa vyznačoval novými koncepciami, novými nápadmi a prínosmi. Bol to dobový ideál spájajúci všetky prirodzené mestské funkcie. Už v roku 1967 bola vyhlásená medzinárodná súťaž, ktorej účastníkmi boli aj Jozef Chovanec a Stanislav Talaš. Avšak ich územno-plánovacia štúdia nebola realizovaná dôsledne. Hlavná mestská trieda ostala len torzom a bytové domy iba reflektujú niekdajší pokles úrovne stavebnej produkcie. Preto sa Petržalka stala negatívnym a odstrašujúcim príkladom hromadnej bytovej výstavby.
"„Nárast miest formou a metódami sídlištnej výstavby je dnes predmetom kritiky, často oprávnenej. Celý rad záporov - teraz už prekvapujúco zrejmých - je daňou za hľadanie ciest vedúcich k odstráneniu dopravných, hygienických a iných problémov miest, za hlad po bytoch a formách jeho uspokojovania a možno aj za precenenie ekonomických, realizačných aj organizačných možností.“" (Stanislav Talaš)
Posledné roky života.
Na sklonku života, v rokoch 1979 – 1980 pracoval v inštitúcii s pomenovaním Štátny výskumný projektový a typizačný ústav. Posledným pôsobiskom architekta Jozefa Chovanca sa stalo Ministerstvo výstavby a techniky, kde pôsobil od roku 1980 až do svojej smrti. Písal sa rok 1990.
Ocenenia.
Dnes treba hľadieť na prácu Jozefa Chovanca s úctou a ohľaduplnosťou súčasnej doby k vtedajšej. Počas svojej životnej éry dosiahol viacero vyznamenaní. V roku 1967 sa mu podarilo spolu s Karlom Palušom získať Cenu Dušana Jurkoviča za Výskumný ústav ekonomiky a organizácie stavebníctva v Bratislave. O päť rokov neskôr sa mu opäť dostalo tej istej pocty za Spoločenský dom pre Československé veľvyslanectvo v Moskve. 

</doc>
<doc id="191095" url="https://sk.wikipedia.org/wiki?curid=191095" title="Filc (priezvisko)">
Filc (priezvisko)

Filc (o význame pozri filc) je slovenské priezvisko. Je zriedkavé, najčastejšie je v Bratislave.
Známi nositelia.
Pozri v článku Filc.

</doc>
<doc id="191096" url="https://sk.wikipedia.org/wiki?curid=191096" title="Jozef Chovanec">
Jozef Chovanec

Jozef Chovanec môže byť:

</doc>
<doc id="191097" url="https://sk.wikipedia.org/wiki?curid=191097" title="Inter hala Pasienky">
Inter hala Pasienky

Inter hala Pasienky v súčasnosti známa aj pod názvom Gopass aréna je športová hala v bratislavskej mestskej časti Nové Mesto na Trnavskej ceste 29. Od roku 2024 po rozsiahlej rekonštrukcii slúži ako domovský stánok basketbalového klubu BK Inter Bratislava a zároveň ako Národné basketbalové centrum. Má kapacitu 3 200 divákov pre športové a 4 500 divákov pre iné podujatia.
Je to športová hala nadčasovej konštrukcie s jasne definovaným tvarom dvoch krížiacich sa parabolických oblúkov prestrešených zavesenou lanovou konštrukciou. Mestská časť Nové Mesto navrhla pamiatkovému úradu zaradenie tejto stavby do zoznamu národných kultúrnych a technických pamiatok.
Projekt.
Keď sa v 50. rokoch 20. storočia uvažovalo o potrebe výstavby novej športovej haly, ani sám autor návrhu Jozef Chovanec nepredpokladal, že jeho stavba vyvolá taký razantný ohlas a bude súčasťou scény slovenskej architektúry až dodnes. 
50. roky boli v stavebníctve obdobím využívania „nástrojov budovania“, ktorými boli typizácia a prefabrikácia. Stavba športovej haly na bratislavských Pasienkoch, ktorá je čiastočnou kópiou pôvodnej (originálnej) haly Paraboleum v Raleigh, USA, koncepčne vyčnievala, bola vyzývavou, provokujúcou a elegantnou súčasne.
Zložité statické výpočty realizoval projektant statiky a stavebnej časti - Ing. Jozefa Poštulku v spolupráci s architektom Jozefom Chovancom, ktorý je autorom diela a ktorý navrhol dispozičné riešenie a architektonické prvky.
Situovanie.
Pasienky sú významnou oblasťou mestskej časti Bratislava – Nové Mesto. Je to lokalita, z južnej strany vymedzená Trnavskou cestou a Bajkalskou ulicou a zo severu Vajnorskou a Tomášikovou ulicou. Je to mestská zóna, kde sú sústredené mestské športové aktivity ako napr. krytý plavecký bazén, športové haly (Pasienky a Elán), nekrytý futbalový štadión s atletickou bežeckou dráhou a iné menej významné tréningové plochy pre športovcov.
Na priesečníku Bajkalskej ulice (mestská komunikácia okružného typu) a Trnavskej cesty (typická meststká radiála obsluhujúca tranzitnú dopravu), v južnom cípe pomyselného pentagónu, ktoré už vyššie spomínané ulice tvoria, sa nachádza Športová hala Pasienky.
Koncepcia.
Športová hala je typologický druh stavby slúžiaci športu a jeho priaznivcom. Má enormné priestorové a dispozičné požiadavky na spôsob riešenia hracích plôch z hľadiska maximálnej univerzálnosti, diváckej kapacity a technického riešenia časti pre divákov - diváckeho zázemia, ktorými sú vstupy, sedenie, krivka viditeľnosti, požiarna bezpečnosť, ale aj sociálne zariadenia a stravovanie. 
Autor návrhu, Jozef Chovanec, bol už od počiatku nútený zabezpečiť fungovanie haly tak, aby v nej bolo možné prevádzkovať viaceré druhy športov. Pôvodne to mali byť rôzne typy sálových hier a okrem iného aj odvetvia ľahkej atletiky, ktorými boli skok do diaľky, skok do výšky, skok o žrdi a trojskoky.
Investičný zámer, z ktorého sa pôvodne v roku 1958 vychádzalo predpokladal kapacitu 3 000 miest na sedenie v hľadisku, avšak po dodatočných úpravách zámeru sa počet divákov vyšplhal až na 3 300 . Pri podujatiach alebo športoch, ktorých náročnosť na hraciu plochu, prípadne plochu na umiestnenie pódia, nie je až tak značná, je možné dosiahnuť kapacitu až 4 500 sledujúcich divákov v hľadisku haly.
Konštrukčné riešenie.
Hmotovo-priestorová schéma haly je definovaná jasne a určito. Tento fakt radí túto nepochybne atraktívnu architektúru k lepším realizáciám, ktoré sa v 20. storočí vykonali na Slovensku. Veľkou výhodou je aj to, že je koncepcia haly jasne čitateľná. Je od prvého pohľadu zrejmé o aký objekt, s akým objemom a funkciou ide. Nič nie je maskované, ani zakrývané. 
Keďže pri tomto type stavby je tvar primárne určený statickým pôsobením konštrukcie a nie naopak, môžeme ju zaradiť aj medzi vrcholné diela slovenského inžinierskeho staviteľstva 20. storočia. 
Vnímateľné sú tu dve kompozičné osi. Hlavná a vedľajšia. Priebeh hlavnej osi je zadefinovaný stredom hracej plochy, ktorú rozdeľuje na dve rovnaké časti. Na konci tejto osi, v najnižšom bode strešného plášťa, je situovaný mohutný, nie príliš dobre pôsobiaci zberač zrážkovej vody. Hala "Paraboleum" je riešená elegantnejšie - dva parabolické oblúky sa nad stredovou rovinou pretínajú v tvare ležatého písmena X.
Dominantnú nosnú konštrukciu haly tvoria dva výrazovo jednoznačné a esteticky pôsobiace parabolické oblúky s rozponom 73,5 x 67,5 m, na ktorých je zavesená progresívna lanová konštrukcia strešného plášťa v tvare hyperbolického paraboloidu. Celý tento, na Slovensku dodnes unikátny systém je uložený na subtílnom a elegantnom železobetónovom skelete, ktorý je vyplnený zasklením a tiahne sa po celom obvode stavby.
Dispozičné riešenie.
V centrálnej časti stavby je situovaná hracia plocha. Vo východnej časti objektu, sa nachádzajú dve menšie krídla budovy, napojené na priestor haly. Južné slúži ako tréningová telocvičňa a severné poskytuje priestory ako sú šatne, administratíva a iné hospodárske prevádzky.
Každá polovica hľadiska je rozdelená do štyroch sektorov po 1125 divákov, kam sa vstupuje vomitóriami so šírkou 3200 mm. Po prepočtoch z hľadiska požiarnej bezpečnosti budov trvá divákom šesť minút, kým sa vyprázdni celá budova. 
Časopis Projekt z roku 1962 medzi inými spomína aj vhodné situovanie miest pre snímanie televíznych prenosov:
„Pre Čs. štátny film a televíziu sú po obvode hľadiska vtipne umiestené vyvýšené podesty (v počte 12), ktoré umožňujú nerušené snímanie športových podujatí. Zaručujú dobrú viditeľnosť na hraciu plochu i na tabuľu elektročasu a ukazovateľa výsledkov.“ 
Pod konštrukciou hľadiska je situované zázemie pre divákov, pozostávajúce z funkcií, ktorými sú šatne, sociálne zariadenia a občerstvovacie zariadenia bufetov. V tejto časti objektu sa taktiež nachádzajú schodiská, ktoré slúžia na prepojenie prízemia z vyššie položenými časťami tribúny. Konštrukcia schodiska je mohutná a stavbe ako takej konkuruje svojou masívnosťou.
Konštrukčné detaily.
Tak ako v roku 1962 aj dnes sa táto originálna architektúra javí súčasnou. Na dobu svojho vzniku však bola príliš odvážna, príliš komplikovaná, príliš pokroková. 
Mnohé detaily sa nerealizovali dôsledne, mnohé sa zanedbalo a v plnej miere sa odhalila neschopnosť vtedajších staviteľov vyriešiť množstvo konštrukčno-technických podnetov, ktoré sa napokon javia nevyvážene a sú v úplnom kontraste s jasným názorom a názorovou líniou architekta a jeho architektúry.
Táto stavba sa stala opäť dôkazom, že moderná stavba sa vytvára a definuje presným a niekedy až pedantným spracovaním remeselných a stavebných detailov a hlavne kvalitou materiálu. A tak sa kvôli hrubým nedostatkom a nie práve najlepšej úrovni spracovania stráca zo športovej haly jej výrazová istota a nespĺňa v plnej miere výrazový a estetický zámer autora.
Záver.
Aj napriek nepripravenosti podnikov realizovať stavbu tohto typu a práve týmto spôsobom, sa z tejto športovej haly stala ikona slovenského moderného staviteľstva a patrí k významným míľnikom slovenského staviteľstva vôbec. 
Konštrukcia haly patrí medzi stavby, ktorých tvar je determinovaný ich statickým pôsobením, ktorý dominuje celkovému dizajnu. Jej elegancia spočíva v staticky umne vymyslenom konštrukčnom systéme a je možné ju preto považovať primárne za inžinierske dielo tvoriace "dramatickú architektúru".
Športová hala Pasienky bola navrhnutá a skonštruovaná pred cca 50 rokmimodernými prostriedkami, moderným prístupom, modernou všestrannosťou. Hala nepatrí do šesťdesiatych rokov. Je nadčasová, stále aktuálna, stále využívaná a dobre fungujúca.
Rekonštrukcia haly na Národné basketbalové centrum.
Proces rekonštrukcie haly začal v januári 2020 zapojením do Fondu na podporu športu. Cieľom rekonštrukcie bolo splnenie všetkých štandardov, ktoré sú potrebné k organizácii medzinárodných podujatí pod hlavičkou Medzinárodnej basketbalovej federácie. Hala sa mala premeniť na Národné basketbalové centrum. Rekonštrukcia, spustená nakoniec v lete 2021, mala pôvodne trvať do jesene 2023, pre sklz v reálnymi plánmi sa jej ukončenie posunulo až na február 2024. V rámci prác bola vynovená celá hala vrátane strechy, novej palubovky, sedačiek, tribún, osvetlenia, audiovizuálnej techniky a LED technológií. NBC by malo okrem basketbalových podujatí slúžiť aj pre iné športy a kultúrno-spoločenské podujatia. Oficiálna kapacita haly na športové udalosti je 3 200 divákov, na iné podujatie 4 500 divákov. Hala má byť dejiskom konania všetkých seniorských reprezentačných zápasov, zároveň má potenciál slúžiť aj na organizáciu mládežníckeho európskeho šampionátu. Oficiálnym otváracím zápasom bude predohrávka 31. kola Niké Slovenskej basketbalovej ligy, v ktorej privíta domáci Inter 16. februára 2024 Spišských Rytierov.

</doc>
<doc id="191098" url="https://sk.wikipedia.org/wiki?curid=191098" title="Budova bývalého Kráľovského katolíckeho gymnázia">
Budova bývalého Kráľovského katolíckeho gymnázia



</doc>
<doc id="191099" url="https://sk.wikipedia.org/wiki?curid=191099" title="Affaire Dreyfus">
Affaire Dreyfus



</doc>
<doc id="191100" url="https://sk.wikipedia.org/wiki?curid=191100" title="International Mobile Equipment Identity">
International Mobile Equipment Identity

International Mobile Equipment Identity (doslova "Medzinarodná identifikácia mobilnej výbavy"), skr. IMEI, je jedinečné číslo zapísané v mobilnom telefóne slúžiace na identifikáciu telefónu v sieťach mobilných operátorov.
Za jedinečnosť čísla zodpovedá výrobca. Pomocou tohoto čísla je možné nájsť mobilný telefón v sieti ISDN, mobilný operátor nevie podľa IMEI zablokovať telefón (znefunkčniť ho), je možná lokalizácia (triangulácia) telefónu, je možný výpis uskutočnených hovorov bez ohľadu na vloženú (aj nevloženú) SIM kartu, je možné urobiť výpis telefónnych čísel SIM kariet, ktoré boli v danom telefóne použité a podobne. Je možné tiež detegovať rovnaké IMEI v sieti alebo IMEI nezodpovedajúce štandardu (zmenené IMEI).
IMEI je zapísaný na nálepke výrobcu telefónu, alebo sa vypíše po zadaní *#06# priamo na displeji telefónu. 
IMEI = aa - bbbbb - cccccc - d - ee 
Do 1.4.2004 je IMEI 15-miestne číslo v tvare: 
IMEI = aaaaaa - bb - cccccc - d
01,02 = AEG 
07,40 = Motorola 
10,20 = Nokia 
30 = Ericsson 
40,41,44 = Siemens 
50 = Bosch
51 = Sony, Siemens, Ericsson 
60 = Alcatel
61 = Ericsson
65 = AEG
70 = Sagem
75 = Dancall
80 = Philips
85 = Panasonic 

</doc>
<doc id="191101" url="https://sk.wikipedia.org/wiki?curid=191101" title="Synagóga v Nitre">
Synagóga v Nitre

Synagóga je vzácnou architektonickou pamiatkou mesta Nitry, zapísanou v Ústrednom zozname kultúrnych pamiatok SR. Nachádza sa v pamiatkovej zóne a v ochrannom pásme mestskej pamiatkovej rezervácie.
Dejiny.
Nitriansku synagógu neológov dala postaviť nitrianska kongresová náboženská obec Ješurun. Bola postavená v rokoch 1910-1911 budapeštianskym architektom Leopoldom Baumhornom, ktorý na Slovensku postavil okrem Nitry veľkú synagógu v Lučenci a prestaval synagógu v Liptovskom Mikuláši. Synagóga je príkladom eklektickej sakrálnej stavby, postavená v maursko-byzantskom štýle.
Do roku 1982 bola vlastníkom synagógy Židovská náboženská obec. Potom sa jej vlastníkom stal Okresný národný výbor v Nitre. Od roku 1991 je majetkom Mesta Nitry.
Synagóga prešla dlhodobou rekonštrukciou a znovu otvorená bola 3. júla 2004. Jej otvorením vznikol vzácny priestor, ktorý predovšetkým slúži ako koncertná a výstavná sieň. Konajú sa tu komorné koncerty v rámci Nitrianskeho kultúrneho leta, divadelné predstavenia, výstavy, literárne večere a pod.
Architektonické riešenie.
Synagóga je centrálna stavba so štvorcovým pôdorysom a na južnej strane rozšírený o polygonálny rizalit. Stavba je ukončená centrálnou kupolou, ktorá spočíva na štryroch pilieroch s ozdobnými hlavicami. Veľké okná majú štylizovanú kružbu, ktorú nesú románske stĺpiky z betónových odliatkov. Stavba má výrazne tehlové piliere a medzi nimi bezozdobné plochy stien. Fasáda je tvorená výtvarnými detailmi z orientálnej architektúry a je členená glazovanými tehlami kombinovanými s omietkou.
Štvorcový sieňový priestor synagógy je otvorený do kupoly, ktorá dosadá na štyri piliere a súčasne podopiera poschodovú emporu. Centrálny priestor modlitebne tvorí archa, ktorá je dnes bez sviatostí.
Expozícia Shraga Weila.
Významný umelec Shraga Weil prežil detstvo a mladosť v Nitre. Jadrom jeho tvorby sú grafické práce. Na Slovensku zanechal 30 grafických listov, väčšina z nich sa nachádza v priestoroch Synagógy v jej trvalej expozícii. Grafiky sú hodnotné nielen vzhľadom na pôvod autora, ale hlavne z hľadiska tematiky, keďže prevažujú prvky biblickej a židovskej tradície.

</doc>
<doc id="191106" url="https://sk.wikipedia.org/wiki?curid=191106" title="Kolektívny dom">
Kolektívny dom

Kolektívny dom je obytný dom pavlačového, chodbového alebo kombinovaného typu pre niekoľko stoviek až tisíc obyvateľov. Okrem bytových jednotiek sú tu zahrnuté spoločné prevádzkové a sociálne vybavenie (jasle, materská škola, družina, jedálne, knižnice, klubovne, kiná, predajne, telocvične, prednáškové sály, dielne pre záujmovú činnosť a podobne).
Idea kolektívnych domov sa začala datovať už v Slnečnom štáte talianskeho renesančného utopistu Tommasa Campanellu a v prácach sociálnych utopistov 19. storočia ( Henri de Saint-Simon, François Marie Charles Fourier, Robert Owen).
Myšlienka kolektívneho domu bola pod vplyvom sociálno–utopických predstáv 19. storočia a predpokladala prepojenie individuálneho priestoru s ideálmi kolektivizmu.
V 20. rokoch 20. storočia bola koncepcia kolektívneho domu podrobne rozpracovaná sovietskymi urbanistami, kolektívne domy boli vybavované spoločnou kuchyňou a jedálňou. Po roku 1930 už nebol výhradne uplatňovaný princíp podoby kolektívneho domu, no niektoré námety zobecneli a boli použité aj v ďalších rokoch a to hlavne po 2. svetovej vojne.
V období Česko-Slovenska boli postavené na území Česka dva najvýznamnejšie kolektívne domy v Litvínove (architekti Evžen Linhart a Václav Hilský, 1946-1958) a v Zlíne ( Jiří Voženílek, 1949-1950). Osobitný variant tzv. malého mesta vo veľkomeste uskutočnil Le Corbusier v obytnom bloku "Unité d`habitation" v Marseille (1946-52). 

</doc>
<doc id="191107" url="https://sk.wikipedia.org/wiki?curid=191107" title="Miloš Chorvát">
Miloš Chorvát

Miloš Chorvát (* 1927) je slovenský architekt.
Tvorba.
Mičurinské stredisko.
Bratislava, na Búdková 2
Mičurinské stredisko, dnes Ekoiuventa, bolo prvým komplexným centrom prírodovedných záujmových krúžkov socialistickej pionierskej mládeže na Slovensku. Okrem hlavnej budovy umiestnenej na terase kopca, patril do areálu rad skleníkov, stajní, chovateľských objektov, amfiteáter a sezónny bazén. Výtvarná a ideologická presvedčivosť však radí dielo k vrcholným prácam tohto prúdu u nás. Z iného inšpiračného zdroja pochádza zvlnený strop hlavnej sály, podobný stropu knižnice od Alvara Aaltavo Vipurii.
Obytný dom.
Bratislava, Holého 7, 9, 11, 13
spoluautor Rudolf Miňovský
Veľký obytný tvorí nárožie ulíc Hollého a Špitálskej. V parteri Špitálskej ulice a spodnej časti Hollého sú umiestnené obchodné prevádzky. Masívny objekt s imitovaným kamenným obkladom parteru, bielym rámovaním skupín okien a ľahkou strešnou doskou hovorí o období socialistického realizmu. Dispozične vychádza dom z vtedajšieho typového objektu T-15, ktorý architekti mierne upravili.
Dom umenia.
Bratislava, Námestie SNP 12
Architekt pristaval k trom družstevným domom od E. Belluša objekt, ktorý sa pôvodne volal Dom výtvarného umenia a architektúry. Na objekte cítiť postalinské uvoľnenie a ducha obnovenej moderny. Vo vyššej hmote sa verne prispôsobil staršej architektúre a blok uzavrel nižšou výstavnou budovou tvaru pretiahnutého šesťuholníka. Aj v tomto objekte sa objavuje architektov obľúbený motív zvlneného stropu inšpirovaný Alvarom Aaltom.

</doc>
<doc id="191108" url="https://sk.wikipedia.org/wiki?curid=191108" title="Dispozícia (architektúra)">
Dispozícia (architektúra)

Dispozícia alebo architektonická dispozícia (z ) je pôdorysný a výškový rozvrh stavby, usporiadanie objemov, hmoty a jej priestoru. Je jedným z dôležitých písmen architektonickej abecedy spolu so správnou funkciou a konštrukčno-materiálovým riešením 
Dispozícia je ovplyvňovaná požadovanou úžitkovou funkciou stavby, estetickými i slohovými predstavami, dobovou módou a individuálnym zameraním architekta. Graficky je architektonická dispozícia zachytená v plánoch, poprípade v projektovej dokumentácii. Rozvíjala sa v každom slohovom období, jej vývoj je možné nepretržite sledovať v priebehu rôznych slohov až do konca 18. storočia najlepšie na dispozícii kresťanských kostolov, neskôr i na dispozícii verejných stavieb. 
Racionálna a komfortná dispozícia je jedným z cieľom architekta, ako dosiahnuť umelecké a zároveň funkčné architektonické dielo svojich dôb. Architektonická dispozícia je súčasťou troch bodov, ktoré sformuloval sám Marcus Vitruvius Pollio a na ktoré architekt musel pozerať bez ohľadu na dobu vzniku stavby. 
Urbanistická dispozícia zahŕňa aj rozloženie a usporiadanie jednotlivých stavieb v širšom meradle urbanistického priestoru

</doc>
<doc id="191109" url="https://sk.wikipedia.org/wiki?curid=191109" title="Architektonická dispozícia">
Architektonická dispozícia



</doc>
<doc id="191110" url="https://sk.wikipedia.org/wiki?curid=191110" title="IMEI">
IMEI



</doc>
<doc id="191113" url="https://sk.wikipedia.org/wiki?curid=191113" title="IRDA">
IRDA

IRDA môže byť:
IrDA môže byť:
Irda je fiktívny druh zo série Dragonlance, pozri Irda (Dragonlance)

</doc>
<doc id="191115" url="https://sk.wikipedia.org/wiki?curid=191115" title="Mercury-Redstone 3">
Mercury-Redstone 3

Mercury-Redstone 3 (alebo podľa lode Freedom 7) bol prvý americký pilotovaný kozmický let, ktorý sa uskutočnil 5. mája 1961 a vyniesol do vesmíru prvého Američana, ktorým sa stal Alan Shepard. Zároveň išlo o prvý kozmický let s ľudskou posádkou v rámci programu Mercury. Shepardova misia bola 15-minútový suborbitálny let, ktorého hlavným cieľom bolo preukázať schopnosť astronauta odolať vysokému preťaženiu pri štarte a návrate do atmosféry. Počas letu sa Shepard stal celkovo druhým človekom, ktorý letel do vesmíru, a prvým, ktorý manuálne ovládal orientáciu kozmickej lode. Niekedy sa uvádza, že prvým Američanom vo vesmíre bol John Glenn, keďže Shepard letel iba po balistickej dráhe a nedostal sa teda na obežnú dráhu ako Glenn.
Shepardov let bol z technického hľadiska úspechom, hoci nadšenie z tohto počinu utlmila skutočnosť, že len tri týždne pred Shepardovým letom sa prvým človekom vo vesmíre a tiež na obežnej dráhe Zeme stal sovietsky kozmonaut Jurij Gagarin, ktorý 12. apríla 1961 v kozmickej lodi Vostok 1 jedenkrát obletel Zem a úspešne pristál.
Prípravy na let.
V roku 1959 dostal novovzniknutý Národný úrad pre letectvo a vesmír (NASA) povolenie od prezidenta Dwighta D. Eisenhowera vybrať svojich prvých astronautov z radov vojenských skúšobných pilotov. Služobné záznamy 508 absolventov škôl skúšobných pilotov získala NASA z ministerstva obrany. Z tohto celkového počtu vyhovovalo minimálnym štandardom 110 pilotov. Tie zahŕňali vek menej ako 40 rokov, bakalársky titul alebo jeho ekvivalent a výšku menej než 180 cm. U niektorých požiadaviek sa mohlo počítať s istou toleranciou, ale požadovaná výška bola pevne stanovená. Dôvodom boli rozmery kabíny kozmickej lode Mercury.
Všetkých 110 kandidátov následne rozdelili do troch skupín, pričom v prvej skupine boli tí najsľubnejší. Prvá skupina 35 kandidátov sa zhromaždila v Pentagóne 2. februára 1959. Dôstojníkov námorníctva a námornej pechoty privítal náčelník námorných operácií, admirál Arleigh Burke, zatiaľ čo dôstojníkov vojenského letectva prijal náčelník štábu letectva, generál Thomas D. White. Obaja preukázali svoju podporu vesmírnemu programu a prisľúbili, že na kariéry dobrovoľníkov to nebude mať nepriaznivý vplyv. Predstavitelia NASA ich potom informovali o programe Mercury. Pripustili, že ide o veľmi riskantný podnik a zdôraznili, že v prípade úspechu bude mať veľký celoštátny význam. Podobný proces sa o týždeň neskôr v Pentagóne zopakoval s druhou skupinou 34 kandidátov. Zo 69 bolo 6 kandidátov nad hranicou výškového limitu, 15 bolo vyradených z iných dôvodov a 16 odmietli. NASA tak po prvých výberových procesoch zostalo 32 kandidátov (15 z vojenského letectva, 2 z námornej pechoty a 15 z námorníctva). Vzhľadom na to, že úspešných kandidátov bolo po prvom výberovom kole viac, než sa očakávalo, NASA rozhodla vybrať 6 astronautov miesto pôvodne plánovaných 12. Potom nasledovala vyčerpávajúca séria rôznych fyzických a psychologických testov na Lovelace Clinic v Albuquerque (štát Nové Mexiko) a vo Wright Aerospace Medical Laboratory v Ohiu.
Koncom marca 1959 boli ukončené všetky výberové testy zostávajúcich kandidátov a výberová komisia začala analyzovať výsledky. Testami neprešlo 8 kandidátov, požiadavky splnilo 13 kandidátov, výborné výsledky s výhradami preukázali 3 kandidáti a výborné výsledky bez výhrad preukázalo 7 kandidátov. Vzhľadom na to, že NASA pôvodne plánovala vybrať šesťčlennú skupinu, nakoniec sa rozhodlo, že skupina prvých astronautov bude sedemčlenná. Sedmička vybraných astronautov programu Mercury bola verejnosti predstavená 9. apríla 1959 na tlačovej konferencii v Dolley Madison House na námestí Lafayette Square vo Washingtone, D. C. Záujem médií o túto udalosť bol enormný. Mnohí novinári a fotografi sa tiesnili v bývalom tanečnom salóne. V čele miestnosti si za konferenčný stôl sadlo sedem mužov v civilnom odeve: Donald K. „Deke“ Slayton, Alan B. Shepard, Jr., Walter M. „Wally“ Schirra, Jr., Virgil I. „Gus“ Grissom, John H. Glenn, Jr., Leroy Gordon „Gordo“ Cooper, Jr. a Malcolm Scott Carpenter. Shepard v reakcii na značný mediálny rozruch pred nimi povedal prísediacim Slaytonovi a Schirrovi: "„Nemôžem tomu uveriť. Títo ľudia sú blázni.“" "„Áno, ako červia farma,“" odpovedal mu Slayton. Celá konferencia trvala dve hodiny, a zatiaľ čo väčšina astronautov odpovedala stručne na položené otázky, jeden z nich si prítomnosť médií užíval. John Glenn, ktorý už bol v tom čase v USA verejne známy aj vďaka účasti v televíznej súťaži "Name That Tune" (Uhádni názov tejto melódie), sa stal mediálne obľúbený hlavne kvôli svojim dlhým patriotickým odpovediam. Obrovský záujem médií o osobnosti budúcich astronautov, z ktorých sa okamžite stali uctievané celebrity, pocítili aj ich rodiny, ktoré si museli zvykať na takmer nový život. Novým celebritám prichádzali rôzne ponuky, napríklad dom na kľúč za veľmi nízku cenu, výhodné úvery na nové domy v Houstone alebo každý rok najnovšie športové autá Chevrolet Corvette za symbolický jeden dolár. Časopis "Life" astronautom ponúkol sumu pol milióna dolárov, ktorú si mali rozdeliť medzi sebou do troch rokov ako výmenu za prístup do svojho súkromia. Magazín sa oficiálne od 24. augusta 1959 stal v podstate pravidelným informátorom o súkromnom dianí u sedmičky astronautov. Riziko veľkej výzvy v podobe kozmického letu sa ukázalo v plnej miere už v noci na 18. mája 1959, kedy mali všetci siedmi astronauti na Cape Canaveral možnosť sledovať svoj prvý štart rakety, nosiča SM-65D Atlas podobného tomu, aký ich mal vyniesť na nízku obežnú dráhu Zeme. Necelých šesťdesiat sekúnd po štarte Atlas explodoval a rozžiaril nočnú oblohu nad Floridou. Astronauti boli ohromení. Shepard zľahka buchol lakťom do Glenna a povedal: "„No, som rád, že túto nám odpratali z cesty. Len dúfam, že to opravia...“"
Tvárou v tvár silnej konkurencii zo strany ďalších astronautov, zvlášť Johna Glenna, Shepard prestal fajčiť a osvojil si Glennov zvyk ísť si ráno zabehať. Nezašiel však až tak ďaleko, aby sa vzdal milovanej kávy, koktailov a záletníctva. Častokrát hrával s Grissomom a Slaytonom hádzanú a dvíhal činky v telocvični, ktorú NASA postavila pre astronautov na Cape Canaveral. Všetci astronauti sa začali podrobovať intenzívnemu výcviku, ktorý spočíval vo fyzickej príprave, akademických predmetoch, materiálnej príprave a špecifickom tréningu na centrifúgach a iných podobných strojoch. Astronauti boli okrem výcviku a sledovania často neúspešných štartov rakiet (Shepard k tomu poznamenal: "„Čo by ste čakali od rakiet postavených kontraktorom, ktorý ponúkol najnižšiu cenu?“") zainteresovaní aj v dizajne dôležitých súčastí systémov Mercury. Navštevovali tiež príslušné továrne podieľajúce sa na programe. V decembri 1960 si Dr. Robert R. Gilruth, riaditeľ NASA Space Task Group, zvolal všetkých astronautov a dal im jednoduchú úlohu, ktorá spočívala v tom, že každý z nich mal napísať, kto z jeho kolegov by mal pilotovať prvý kozmický let programu Mercury a prečo. Jediným pravidlom bolo, že nikto nemohol nominovať sám seba. Výsledok tejto ankety Gilruth nikdy nikomu neprezradil. Dňa 19. januára 1961 si Gilruth povolal sedmičku astronautov do svojej kancelárie v Langley. Astronauti už tušili, čo im chce Gilruth oznámiť. O štvrť na šesť večer ho už s napätím očakávali. Gilruth meškal. "„Ak budeme musieť čakať ešte chvíľku, budem musieť predniesť príhovor,“" náhle prerušil ticho Gus Grissom. Ostatní sa začali veľmi smiať, pretože Grissom bol výnimočne málovravnou osobou. Potom už do miestnosti vstúpil Gilruth a po krátkej úvodnej reči oznámil: "„Alan Shepard uskutoční prvý suborbitálny let. Grissom uskutoční druhý let. Glenn bude náhradníkom pre obe misie. Nejaké otázky?“" Nikto nemal žiadne otázky a astronauti Shepardovi pogratulovali. Niektorých však Gilruthova voľba istým spôsobom rozrušila, zvlášť Glenna, ktorý sa tentokrát ukázal v negatívnom svetle, keď začal písať svojim nadriadeným i známym v politických kruhoch a aj samotnému Gilruthovi, ktorému ostro vyčítal jeho rozhodnutie. Glenn nebol so svojou kampaňou jediný a celú záležitosť musel po pár týždňoch vyriešiť až Gilruth, ktorý rázne vysvetlil, že Alan Shepard je jeho voľbou. Médiá sa však o Gilruthovom rozhodnutí nedozvedeli hlavne z tých dôvodov, aby mali astronauti pokoj od dotieravých reportérov a Gilruth si tým dával aj istý priestor na prípadnú zmenu nominácie. Dňa 31. januára 1961 štartoval na suborbitálny let v kabíne Mercury šimpanz Ham. Svoj let síce prežil bez ujmy na zdraví (uhynul až v roku 1983), ale v žiadnom prípade nemožno hovoriť o úspešnej misii, skôr o kontrolovanej havárii. Znamenalo to okamžité odloženie Shepardovho letu do druhej polovice apríla 1961. Nespokojný Alan naliehal aj na šéfkonštruktéra nosnej rakety Redstone, Dr. Wernhera von Brauna, slovami: "„Preboha, poďme letieť teraz.“" Wernher von Braun však trval na ešte ďalšom lete v automatickom režime, ktorý vyrieši problémy týkajúce sa kabíny Mercury a hlavne rakety Redstone. Dňa 21. februára 1961 NASA vydala tlačovú správu, v ktorej informovala verejnosť, že Shepard, Glenn a Grissom začnú s výcvikom na prvý pilotovaný let programu Mercury. Meno pilota, ktorý uskutoční prvý let, však nebolo zverejnené. NASA len uviedla, že „bude menovaný krátko pred letom.“ Zámerom tohto zahmlievania bolo znížiť mediálny tlak na Sheparda počas posledných mesiacov jeho výcviku.
Dňa 24. marca sa uskutočnil skúšobný let Mercury-Redstone BD, ktorý bol jednoznačne úspešný. Vďaka tomu sa začal blížiť let prvého človeka do vesmíru a už to vyzeralo, že ním bude Američan. Sheparda si medzitým všetci doberali v súvislosti so šimpanzmi. Počas simulácií sa jeden technik v reakcii na nejakú Shepardovu námietku vyjadril, že by možno nebolo na škodu, keby nechali namiesto neho letieť šimpanza, ktorý pracuje za banány a bez námietok. Shepard po ňom hodil popolník, ktorý len tesne minul jeho hlavu. V stredu 12. apríla 1961 sa sovietsky kozmonaut Jurij Gagarin stal prvým človekom, ktorý letel do vesmíru, a tiež prvým, ktorý obletel Zem. Hovorcovi programu Mercury Johnovi „Shortymu“ Powersovi zavolal v ten deň okolo tri štvrte na štyri ráno korešpondent NBC Jay Barbree. "„Dobré ránko, Shorty! Ospravedlňujem sa za túto nekresťanskú hodinu.“" Nahnevaný Shorty mu odpovedal: "„Bozaj ma dobré ránko v riť. Čo chceš?“" Vzápätí ho Barbree požiadal: "„Reakciu? Reakciu NASA na vypustenie Rusa na obežnú dráhu!“" Rozospatý Powers mu následne odpovedal slovami, ktoré potom veľmi ľutoval: "„Vypadni, Barbree, my tu ešte všetci spíme.“" Vďaka tejto neúmyselne symbolickej odpovedi sa NASA stala stredobodom pozornosti médií. Medzitým aj napriek sovietskemu prvenstvu pokračovali prípravy na let Alana Sheparda. Shepard, Grissom a Glenn trávili veľké množstvo času v simulátore, pričom len Shepard absolvoval počas apríla 120 kompletných simulovaných letov v simulátore a hyperbarickej komore. Koncom apríla si Shepard balil veci v hoteli Holiday Inn v Cocoa Beach, ktorý vlastnil hotelier a filantrop Henri Landwirth. Alan sa chystal na presun do ubytovacích priestorov pre astronautov v hangári S na Cape Canaveral, kde strávi posledný týždeň pred štartom. Keď býval v hoteli Holiday Inn, nosil tmavé okuliare a oblečenie, aby unikol zvedavým reportérom, pretože verejnosť stále nemohla vedieť, kto bude prvým Američanom vo vesmíre. Henri Landwirth sa snažil Alanovi pomáhať skryť jeho identitu. Novinárom a dotieravým návštevníkom hovoril, že Shepard v hoteli nie je, pričom ho cez kuchyňu pašoval dnu a von. Pred odchodom na Cape Canaveral prišla na pár dní Alana pozrieť aj manželka Louise, ale videli sa len málo. "„Návštevníci a reportéri sa k nám stále tlačili,“" povedal neskôr. Ich dlhším spoločným momentom bola hodinová cesta autom na letisko v Orlande, počas ktorej spolu prehodili len pár slov. Obaja si však uvedomovali, že to môže byť naposledy, čo sa vidia. Potom, keď Louise zaviezol na letisko, sa Shepard vrátil späť do Holiday Inn, zbalil si kufre a odišiel do hangára S, kde sa ubytoval spolu s Glennom a Grissomom. Zdravotná sestra astronautov Dee O’Harová im na druhom poschodí hangára starostlivo prichystala klimatizovanú útulnú spálňu so svetlomodrými stenami, béžovými závesmi, dvoma gaučmi, sklápacím kreslom a dvomi poschodovými posteľami. Shepard spal na jednej poschodovej posteli a Glenn s Grissomom sa delili o druhú. Blížil sa štart naplánovaný na 2. mája 1961. Odpočítavanie pred štartom sa začalo o 00:30 miestneho času. O pol hodinu neskôr Sheparda a Glenna vzbudil lekár William K. Douglas, ktorý Alanovi oznámil, že momentálne je dosť zlé počasie, ale rozhodlo sa, že dôjde k natankovaniu rakety. Po sprche a rannej hygiene si Shepard obliekol župan a spolu s Grissomom a Glennom si sadol k raňajkám, ktoré pozostávali z filet mignonu obaleného v slaninke, toastu, želé, vajíčok a pomarančového džúsu. Toto raňajkové menu sa potom stalo pre astronautov jednou z tradícií v deň štartu. Po raňajkách Shepard podstúpil predletovú lekársku prehliadku a rozhovor so psychiatrom. Potom si šiel obliecť skafander. Na Cape Canaveral sa v ten deň zhromaždil dav ľudí, aby mohli sledovať štart. Nízka oblačnosť, slabý dážď a prítomnosť búrok v oblasti však riaditeľa štartu Walta Williamsa donútili, aby let pre ten deň zrušil. Shepard bol síce sklamaný, ale zároveň sa mu uľavilo. Kým prišlo oznámenie o zrušení štartu, sedel už takmer tri hodiny oblečený v skafandri v šatni pre astronautov v hangári S. Tam ho potajomky odfotil fotograf tlačovej agentúry AP Jimmy Kerlin. Celé USA sa tak v priebehu niekoľkých desiatok minút dozvedeli, kto bude prvým Američanom vo vesmíre. Shepard sa konečne mohol prestať pretvarovať pred médiami a vyhovárať sa pri otázkach na identitu pilota misie Mercury-Redstone 3. Frustráciu z odloženého štartu si v to popoludnie vybil veľkým panákom brandy, dlhým behom na pláži a krátkou kontrolou svojej kozmickej lode na vrchole nosnej rakety Redstone. Potom absolvoval tri simulované cvičné misie na trenažéri a nakoniec si na 15 minút zdriemol. Nový termín štartu stanovili na piatok 5. mája. Posledné dni pred štartom trávil so svojím náhradníkom Johnom Glennom. Obaja muži síce mali úplne odlišné postoje k životu, morálke a tiež k otázke prvenstva vo vesmíre, ale snažili sa spolu vychádzať. Cez deň 4. mája sa bavili dlhými behmi po pláži a rozhovormi medzi sebou. Keď sa vrátili do hangára S, Alan zavolal žene Louise, dcére Laure, ktorá v tom čase bola vo svojej škole v St. Louis, a domov rodičom v New Hampshire. Večer sa Shepard a Glenn navečerali v spoločnosti ďalších piatich astronautov a ich agenta Lea D’Orseyho a krátko po 22:00 si šli Alan a John ľahnúť do postelí bez toho, aby sa obťažovali sprchovaním alebo prezliekaním. Do 15 minút zaspali. Únava predchádzajúcich dní bola zrejmá. Okolo polnoci sa Shepard vzbudil a podišiel k oknu, aby skontroloval počasie. Potešilo ho, že na oblohe uvidel hviezdy a žiadne mraky. Potom si šiel ľahnúť a čoskoro opäť zaspal.
Priebeh letu.
V piatok 5. mája o 01:07 miestneho času lekár William K. Douglas zľahka buchol Sheparda po ramene. "„No tak, Al,“" povedal Douglas. "„Napĺňajú nádrže.“" "„Som pripravený,“" oznámil Shepard a spýtal sa: "„John je hore?“" "„John je hore,“" odpovedal Douglas. "„Všetci sme hore. Spal si dobre?“" "„Veľmi dobre,“" povedal Shepard. "„Žiadne sny.“" Popri krátkej sprche a holení si Shepard pískal, potom si obliekol župan a prešiel do vedľajšej miestnosti, kde ho čakal John Glenn, ktorý bol už hore a mal na sebe rovnaký župan ako Alan. O pol druhej ráno si obaja sadli k raňajkám, ktoré opäť pozostávali z filet mignonu obaleného v slaninke, toastu, želé, vajíčok a pomarančového džúsu. "„A sme tu znova,“" povedal Glenn. "„Si pripravený?“" Shepard prikývol. "„To je život, čo?“" povedal Glenn. "„Filet mignon každé ráno.“" Shepard to ocenil a uprednostnil skôr vtipy než niektoré z Glennových „pochabých sentimentov“. Nechcel myslieť na dôležitosť nadchádzajúcej udalosti, ale len na technické úlohy, ktoré ho čakali. Keď Shepard potom neskôr dostal otázku, ako sa cítil pri raňajkách v deň štartu, povedal, že keď sa chystáte si sadnúť na vrchol mnohých ton výbušnín, posledná vec, ktorá vám napadne je, že budete v učebnici dejepisu. "„Môžem ešte niečo urobiť?“" spýtal sa Glenn po raňajkách. Shepard mu povedal, že nie, je v poriadku, je pripravený. Následne Glenn odišiel naposledy skontrolovať stav kozmickej lode a Shepard podstúpil dôkladnú lekársku prehliadku. Dr. Douglas našiel uvoľnený necht na štvrtom prste Shepardovej ľavej nohy, na ktorú mu niekto stúpil. Necht mu odstrihol. Na chrbte mal Shepard spálenú a lúpajúcu sa kožu z nedávnych slnečných popoludní pri bazéne hotela Holiday Inn. Nič z toho však nebolo prekážkou a podľa spomienok Dr. Douglasa bol Shepard navonok pokojný a vyzeral, akoby sa chystal na lov kačíc alebo na ryby. Po rokoch však Shepard priznal: "„Skúšal som to hrať do pohody, ale cítil som motýle v žalúdku.“" Krátko po druhej hodine Alan naposledy zavolal svojej žene Louise. "„Dúfala som, že si to ty,“" povedala mu. "„Budeme ťa sledovať v televízii. Nezabudni zamávať, keď odštartuješ.“" "„Áno,“" odpovedal Alan a zasmial sa. "„Otvorím poklop a vystrčím von ruku.“" Na konci hovoru mu Louise povedala, aby sa „ponáhľal domov“. "„Budem,“" odpovedal Alan. "„Milujem ťa.“" Potom nasledovalo obliekanie skafandra a odchod z hangára S. Tesne pred odchodom z hangára Alan žmurkol na zdravotnú sestru astronautov Dee O’Harovú, ktorá stála pri východe a držala v ruke ruženec. "„No, už idem, Dee,“" povedal a ona len mávla rukou, bojujúc so slzami. O 04:09 nastúpil do špeciálne upraveného prívesu, ktorý ho mal odviezť na štartovaciu rampu. Neskôr priznal, že keď spolu s Dr. Douglasom opúšťal hangár S a nastupoval do prívesu, „opäť cítil motýle v žalúdku“. Počas cesty k rampe LC-5 ho okrem technikov a lekára sprevádzal aj Gus Grissom. Ani v túto chvíľu si Shepard neodpustil svoj obľúbený fór a zúboženým hlasom so španielskym prízvukom oslovil Grissoma: "„Hej, Gus, vieš, čo to skutočne znamená byť astronautom?“" "„Nie, José, povedz mi.“" odpovedal Grissom. Shepard sa pousmial a povedal: "„Mal by si mať odvahu, správny krvný tlak a štyri nohy.“" "„Prečo štyri nohy, José?“" Grissom predstieral zvedavosť. "„Pretože naozaj chceli vyslať psa, ale rozhodli sa, že by to bolo príliš kruté,“" vysvetlil mu Alan. Po príchode na štartovaciu rampu Shepard vystúpil z prívesu a obzrel si raketu s kozmickou loďou na vrchole. Obrátil sa k prítomným, aby sa im prihovoril, ale kvôli návalu emócii nenašiel žiadne slová, a tak im len zamával. Počas jazdy výťahom na vrchol obslužnej veže mu Dr. Douglas podal krabičku s pastelkami a povedal: "„Aby si tam hore mal čo robiť.“" Shepard sa hlasno zasmial, pričom si takmer zahmlil priezor svojej prilby, a krabičku vrátil Douglasovi. Povedal mu, že bude trocha zaneprázdnený. 
O 05:21 Shepard začal nastupovať do kabíny kozmickej lode, ktorú pomenoval "Freedom 7". Keď už sedel na svojom mieste, všimol si pred očami ceduľu s nápisom "„Zákaz loptových hier v týchto priestoroch“" a hneď vedľa plagát z nejakého erotického časopisu. Na moralistického Glenna sa to síce príliš nehodilo, ale Shepard vedel oceniť dobrý žart. Sporo odeté dievča chcel nechať na svojom mieste počas celého letu, ale Glenn ceduľu aj plagátik s ospravedlňujúcim úškrnom odtrhol a schoval do vrecka, keďže vnútro kabíny mali počas letu snímať dve kamery. Potom Glenn pomohol pripútať Sheparda do sedadla a pripevnil množstvo hadíc, káblov a senzorov z Alanovho skafandra na palubnú dosku kabíny. Tesne pred uzavretím poklopu Glenn naposledy Shepardovi podal ruku. Alana zrazu dojalo, aký bol John dobrotivý. Poďakoval svojmu kolegovi a potom ukázal palec hore. "„Čoskoro sa uvidíme,“" povedal Shepard s hlasom tlmeným v prilbe. "„Šťastné pristátie, kapitán,“" odpovedal Glenn, keď personál stojaci za ním zakričal veľa šťastia a zbohom. Posledná ľudská tvár, ktorú Shepard videl bola Glennova, jeho široký úsmev v skreslenom obraze rybieho oka na obrazovke periskopu. Krátko po šiestej došlo k uzavretiu poklopu prielezu a Shepard zostal sám. Vtedy si pomyslel: "„Okay, blbec. Išiel si do toho dobrovoľne. Teraz to neposer.“" Išlo o tradíciu pilotov vstupujúcich do neznámych podmienok. Vzápätí však v slúchadlách začul volanie: "„José? Počuješ ma, José?“" Bol to Alanov kolega Deke Slayton, ktorý mal počas letu slúžiť v Riadiacom stredisku Mercury ("Mercury Control Center") ako komunikátor (CAPCOM), ktorý zabezpečoval spojenie s kozmickou loďou. "„Počujem ťa jasne a zreteľne, Deke,“" odvetil Shepard. "„Príliš neplač, José,“" povedal Slayton. Potom Slayton predal komunikáciu Gordonovi Cooperovi v štartovnom bunkri, ktorého úlohou bolo komunikovať s kabínou do momentu, kým raketa vzlietne z rampy. O 07:14 sa začalo problematicky vyvíjať počasie. Keď počas prvého odkladu štartu Shepard rádiom komunikoval s technikmi, sťažoval sa na statickú elektrinu v uchu. "„Nepočujem vás v tomto posratom slúchadle,“" povedal a na linke sa ozval Shorty Powers, aby ho upozornil: "„Dávaj si pozor na jazyk. Všade nás nahrávajú.“" Potom začali problémy s meničom napätia v obslužnom zariadení rampy. Následne vypovedal službu aj jeden z počítačov IBM v Marylande. Shepard mal už mať svoj let podľa pôvodného plánu dávno za sebou, ale namiesto toho ležal v neprirodzenej polohe na chrbte už tri hodiny a začínal byť čoraz viacej vystresovaný. Adrenalín stúpal, srdce mu búšilo, a tak si hovoril: "„Ideš na to príliš rýchlo. Spomaľ. Uvoľni sa.“" "„Príliš ma trápila myšlienka na následky neúspešného letu,“" priznal neskôr. Medzitým začal pociťovať, že potrebuje vykonať malú potrebu. Kontaktoval CAPCOM-a Gordona Coopera: "„Človeče, chce sa mi čúrať. Zisti, či sa môžem rýchlo dostať von a uľaviť si.“" Potom Shepard povedal, že už je tam „celú večnosť“ a ak sa nepôjde vymočiť, praskne mu močový mechúr. Navrhol, aby pristavili späť obslužnú vežu a nechali ho vystúpiť z kabíny. Cooper túto správu poslal ďalej, ale Wernher von Braun povedal nie. Napokon Shepard začal kričať. V rozhovore, ktorý bol potom vymazaný z prepisu, ktorý NASA neskôr poskytla novinárom, Shepard povedal, že ak ho nenechajú vystúpiť, bude sa musieť vymočiť do svojho skafandra. Na jeho tele však bolo niekoľko drôtov, ktoré viedli k snímačom a tiež rektálny teplomer, ktorý bol takisto, hoci nepriamo prepojený s elektrickou sieťou kabíny. Shepard navrhol, aby jednoducho na chvíľu vypli prúd v obvodoch pre telemetriu. Moč sa mu zhromaždil v miestach, kde mal kríže, ale väčšinu vlhkosti absorbovala jeho bavlnená spodná bielizeň, ktorú však čoskoro vysušil kyslík cirkulujúci skafandrom.
Odpočítavanie potom prebiehalo bez problémov až do času T-2 minúty, kedy vysoký tlak kyslíka vo vnútri rakety Redstone takmer spôsobil zrušenie štartu. Shepard bol už z neustáleho zdržovania letu nervózny a do bunkru riadenia štartu odkázal: "„Som pokojnejší ako vy. Prečo neopravíte ten svoj malý problém a nezapálite túto sviečku?“" Spomínaný problém sa podarilo vyriešiť celkom rýchlo a potom už štartu nič nebránilo. Shepard začul v slúchadlách hlas Deka Slaytona, ktorý mu pokojne odpočítaval posledné sekundy. "„T mínus sedem... šesť... päť...“" Shepard sa pevne zaprel nohami o kabínu. Slayton pokračoval: "„Štyri...“" Alan položil ruku do blízkosti stopiek na palubnej doske. V prípade, že by automatické stopky zlyhali, musel by ich zapnúť manuálne. "„Tri...“" Ľavú ruku si dal na páku zrušenia štartu. Záchranná vežička bola pripravená. "„Dva... jeden...“" Tesne pred štartom si pre seba zamrmlal modlitbu, v ktorej požiadal „toho hore“, aby nad ním bdel, a povedal: "„Neposer to, Shepard.“" Raketa Redstone vyštartovala o 09:34:13,48 miestneho času (14:34:13,48 svetového času) a v tom momente Shepard ohlásil: "„Rozumiem, vzlet a hodiny bežia!“" Vzápätí mu Deke Slayton odpovedal so slovami: "„Si na ceste, José!“" Štart prvého Američana do vesmíru sledovalo množstvo ľudí na plážach okolo Cocoa Beach a milióny divákov prostredníctvom živého televízneho prenosu.
Raketa značne zrýchľovala a 142 sekúnd po štarte sa vypol motor. Pyrotechnika odpálila už nepotrebnú záchrannú vežičku a došlo k oddeleniu kozmickej lode. V čase 3 minúty a 5 sekúnd od štartu Shepard prešiel na manuálne riadenie lode, ktoré trvalo približne minútu. Vyskúšal riadenie vo všetkých troch osách (sklon, vybočenie a náklon). Potom opisoval výhľad z kozmickej lode na pobrežie Floridy z výšky viac než 180 km. Ešte pred štartom však sklopil šedý filter na optike periskopu, aby sa vyhol nepríjemným slnečným lúčom, ktoré ho oslepovali. Potom na filter zabudol, a tak pod sebou videl len bezfarebnú scénu. Príslušným prepínačom sa pokúsil filter odklopiť, ale narazil pritom rukou o rukoväť núdzového prerušenia štartu, a tak sa ďalších pokusov radšej vzdal. V čase 5 minút po štarte "Freedom 7" dosiahla maximálnu výšku 187,4 km a v tom momente sa zapálili brzdiace rakety, ktoré síce pri suborbitálnom lete neboli potrebné, ale musela sa otestovať ich funkcia a účinnosť pre pripravované orbitálne lety. Po vypnutí rakiet Shepard uviedol loď do správnej polohy pre zostup – tepelným štítom v smere letu. Snažil sa zahliadnuť hviezdy, ale dva priezory, ktoré mal k dispozícii, boli príliš malé a horizont svojím jasom prebíjal všetko ostatné. Počas ôsmej minúty letu začal pociťovať narastajúce účinky preťaženia, ktoré počas zostupu relatívne rýchlo dosiahlo hodnotu 11,0 g. Kvôli účinkom silného preťaženia Alan dokázal dať najavo, že je všetko v poriadku iba slovami: "„Okay... okay... okay... okay“" Vo výške 7 km sa otvoril stabilizačný padák, po ktorom vzápätí nasledoval hlavný padák. V 5 kilometroch sa otvoril ventil, vďaka ktorému začal do kabíny lode prúdiť okolitý vzduch. Tepelný štít sa chvíľu potom odpojil od dna kabíny a zostal visieť pripevnený k látke, aby tlmil náraz pri pristátí na hladinu. Kozmická loď pristála po 15 minútach a 22 sekundách letu na hladine Atlantického oceánu o 09:49:35 miestneho času (14:49:35 svetového času). Chvíľu potom, ako dal Shepard pokyn na vyzdvihnutie, bol vynesený na palubu vrtuľníka HUS-1. Vrtuľník prepravil Sheparda a kozmickú loď "Freedom 7" na palubu lietadlovej lode USS "Lake Champlain". Celý záchranný proces trval iba jedenásť minút. Shepard sa k pristátiu vyjadril: "„... naozaj som nemal pocit, že let bol úspešný, až kým nebola úspešne dokončená záchranná operácia. Nie je to pád, čo bolí; je to náhle zastavenie.“"
Keď Shepard vystúpil z vrtuľníka, zamával na jasajúcich námorníkov a zakričal: "„Páni, to bola jazda!“" Kapitán lode Ralph Weymouth privítal Sheparda na palube. Alan podal Weymouthovi ruku a predstavil sa: "„Ahoj, ja som Al Shepard.“" Lekári NASA chceli monitorovať a zaznamenávať každú sekundu po lete. Námorníkom a posádke povedali, aby sa so Shepardom nerozprávali, nieto aby ho povzbudzovali. NASA chcela, aby všetky rozhovory inicioval Shepard. Jediní ľudia, ktorí ho mohli osloviť, boli lekári, ktorí sa ho stále pýtali, ako sa cíti. Keď Shepard prišiel do kajuty kapitána Weymoutha, podali mu po vypití pohára pomarančového džúsu magnetofón a povedali, aby si nahral svoje myšlienky. Klikol na nahrávanie a predstavil sa: "„Volám sa José Jiménez...“" Nasledujúcu polhodinu Shepard zadychčane rozprával o každom detaile svojho letu a v jednej chvíli sa pochválil: "„Úprimne povedané, zvládol som to oveľa lepšie, ako som si myslel, že zvládnem... V žiadnom okamihu som nepociťoval obavy.“" Psychiatri neskôr uviedli, že Shepard bol „pokojný a vyrovnaný“, ale všimli si aj, že prejavoval známky „nadšenia a radosti“. Potom Shepardov vírivý monológ prerušil telefonát. Volal mu prezident John F. Kennedy, čím založil tradíciu prezidentských telefonátov astronautom, ktorí sa práve vrátili z vesmíru. Námorník podal Alanovi veľký čierny telefón a Shepard začul hlas svojho starého kamaráta Taza Sheparda z Alabamy, s ktorým bol vo výcviku ešte v Corpus Christi. Taza si vybral prezident Kennedy za svojho námorného pobočníka. "„Alan, prezident chce s tebou hovoriť,“" povedal Taz. "„Preboha, starec, ty si chytil novoanglický prízvuk,“" povedal Alan. Taz sa zasmial a povedal Alanovi, aby počkal na prezidenta. "„Zdravím, kapitán,“" pozdravil Kennedy. "„Áno, pane,“" odpovedal Shepard. "„Veľmi Vám chcem zablahoželať,“" povedal nadšený Kennedy. "„Ďakujem veľmi pekne, pán prezident,“" znela Shepardova odpoveď. "„Samozrejme, že sme Vás sledovali v televízii,“" povedal Kennedy. "„A sme veľmi radi a hrdí na to, čo ste urobili.“" "„No, ďakujem Vám, pane. A ako už viete, všetko sa podarilo dokonale,“" odvetil Shepard. Potom Kennedy povedal, že sa teší na stretnutie s Alanom o tri dni. Na lodi USS "Lake Champlain" bol Shepard asi hodinu a potom nastúpil do dvojmotorového palubného dopravného lietadla Grumman C-1 Trader, ktoré vzlietlo z paluby lietadlovej lode smerom k ostrovu Grand Bahama. Počas letu Shepard šiel aj za pilotom do kokpitu a rozprával sa s ním. Keď to vyzeralo, že oblačnosť skomplikuje pristátie na ostrove, kde mal Shepard absolvovať ďalšie tri dni testov a výsluchov, zažartoval s pilotom, že by sa mali odkloniť do Nassau, aby si trocha oddýchli. Počas letu Shepard vypil šálku kávy a na ostrov Grand Bahama prišiel hladný. Od raňajok schudol tri kilá. Privítali ho Gus Grissom, Wally Schirra a Deke Slayton, ktorí mu povedali: "„Zvládol si to naozaj dobre.“" Potom si Shepard dal obrovský krevetový koktail, sendvič s pečeným hovädzím mäsom a ľadový čaj. Lekári uviedli, že napriek tomu, že za posledných desať hodín schudol tri kilogramy, bol „v najlepšej kondícii, zdraví, nálade a presne taký, aký bol pred odchodom z Cape Canaveral – len šťastnejší“. Potom ho začali skúmať, až sa sťažoval na „nezvyčajný počet ihiel“. "„Dúfam, že v budúcnosti bude potrebných menej vzoriek telesných tekutín,“" povedal. Krátko po piatej poobede Alan zavolal Louise, ktorej sa uľavilo, že jej manžel „je sám sebou“. Potom ostatní astronauti a malá skupina predstaviteľov NASA usporiadali pre Alana malý večierok. Alan Shepard, Wally Schirra, Shorty Powers, Walt Williams a hŕstka ďalších hrali do neskorej noci šípky a pili kubánsky rum. Shepard v tú noc tvrdo spal, pričom Grissom ležal na lôžku vedľa neho, aby sa prvému Američanovi vo vesmíre počas noci nič nestalo. Nasledujúci večer, po ďalšom dni testov a výsluchov a krátkom pokuse o lov rýb, si Shepard oddýchol v skladacom kresle, sedel pod hviezdami a sledoval film "The Grass Is Greener" (Tráva je zelenšia), ktorý sa premietal na stenu v provizórnom vonkajšom kine na základni. Z Alana Sheparda sa prakticky okamžite stal oslavovaný národný hrdina. Dňa 8. mája 1961 bol aj s manželkou prijatý v areáli Bieleho domu, kde ho prezident Kennedy vyznamenal Medailou NASA za výnimočnú službu. Vyznamenaný bol aj Záslužným leteckým krížom (DFC). Na tlačovej konferencii potom na otázku, ako sa cítil počas piatich minút beztiaže, odpovedal: "„Viete, práve niekedy počas beztiaže som si uvedomil, že sa ma na to niekto spýta. Takže... Tak som si povedal, že by som si mal pripraviť odpoveď. A teraz vážne, ako som povedal už skôr, krátke stavy beztiaže sme zažili už počas výcviku a je to veľmi príjemný pocit.“" Potom nasledovali triumfálne jazdy ulicami Washingtonu, New Yorku a Los Angeles, pri ktorých davy ľudí oslavovali nového národného hrdinu, a tiež stretnutia s vyššími kruhmi spoločenskej a politickej sféry.

</doc>
<doc id="191116" url="https://sk.wikipedia.org/wiki?curid=191116" title="Mercury 3">
Mercury 3



</doc>
<doc id="191117" url="https://sk.wikipedia.org/wiki?curid=191117" title="MR 3">
MR 3



</doc>
<doc id="191118" url="https://sk.wikipedia.org/wiki?curid=191118" title="Freedom 7">
Freedom 7



</doc>
<doc id="191121" url="https://sk.wikipedia.org/wiki?curid=191121" title="Mercury-Redstone 4">
Mercury-Redstone 4

Mercury-Redstone 4 (alebo podľa lode Liberty Bell 7) bol druhý americký pilotovaný kozmický let, ktorý sa uskutočnil 21. júla 1961 a vyniesol do vesmíru druhého Američana, ktorým sa stal Gus Grissom. Zároveň išlo o druhý kozmický let s ľudskou posádkou v rámci programu Mercury. Grissomova misia bola 15-minútový suborbitálny let a v podstate išlo o opakovanie letu Alana Sheparda, prvého Američana vo vesmíre, z 5. mája 1961. Let prebiehal bez problémov a kozmická loď úspešne pristála na padáku do vĺn Atlantického oceánu. Potom sa však pravdepodobne kvôli technickej poruche odstrelil vstupný prielez kabíny lode a došlo k jej zatopeniu. Grissom musel plávať doslova o život, kým ho vrtuľník nevyzdvihol na lietadlovú loď. 
Prípravy na let.
Dňa 19. januára 1961 si Dr. Robert R. Gilruth, riaditeľ NASA Space Task Group, zvolal sedmičku astronautov do svojej kancelárie v Langley. Astronauti už tušili, čo im chce Gilruth oznámiť. O štvrť na šesť večer ho už s napätím očakávali. Gilruth meškal. "„Ak budeme musieť čakať ešte chvíľku, budem musieť predniesť príhovor,“" náhle prerušil ticho Gus Grissom. Ostatní sa začali veľmi smiať, pretože Grissom bol výnimočne málovravnou osobou. Potom už do miestnosti vstúpil Gilruth a po krátkej úvodnej reči oznámil: "„Alan Shepard uskutoční prvý suborbitálny let. Grissom uskutoční druhý let. Glenn bude náhradníkom pre obe misie.“" Médiá sa však o Gilruthovom rozhodnutí nedozvedeli hlavne z tých dôvodov, aby mali astronauti pokoj od dotieravých reportérov a Gilruth si tým dával aj istý priestor na prípadnú zmenu nominácie. Dňa 21. februára 1961 NASA vydala tlačovú správu, v ktorej informovala verejnosť, že Alan Shepard, John Glenn a Gus Grissom začnú s výcvikom na prvý pilotovaný let programu Mercury. Meno pilota, ktorý uskutoční prvý let, však nebolo zverejnené. NASA len uviedla, že „bude menovaný krátko pred letom.“ Zámerom tohto zahmlievania bolo znížiť mediálny tlak na Sheparda počas posledných mesiacov jeho výcviku. Shepard, Grissom a Glenn trávili veľké množstvo času v simulátore.
Potom, ako Shepard 5. mája úspešne uskutočnil prvý americký pilotovaný kozmický let programu Mercury a stal sa pritom prvým Američanom vo vesmíre, sa Grissom mohol začať plne venovať prípravám na svoj let, ktorý mal byť v podstate opakovaním Shepardovho suborbitálneho letu. Štart misie Mercury-Redstone 4 sa predbežne plánoval na polovicu júla 1961. V období príprav na let Grissom väčšinou býval v hoteli Holiday Inn v Cocoa Beach, odkiaľ to mal blízko na Cape Canaveral, kde prebiehali prípravy kozmickej lode a nosnej rakety. Každý víkend na krátko odlietal domov za manželkou Betty a ich dvoma synmi, Scottom a Markom. Chodil si tiež zabehať po pláži, aby sa udržal v dobrej fyzickej i psychickej kondícii pred letom. Na istý čas sa vzdal svojho obľúbeného športu, ktorým bolo vodné lyžovanie, aby tak predišiel prípadným zraneniam, ktoré by ho mohli vyradiť z letového stavu. Zmiernil aj rýchlosť jazdy autom tak, aby neporušoval zákon.
Nosná raketa Redstone MRLV prišla na Cape Canaveral 8. júna 1961. Dňa 15. júla astronaut Gus Grissom oznámil, že kozmickú loď Mercury (výr. č. 11) pomenoval "Liberty Bell 7" (Zvon slobody 7), keďže tvar lode pripomínal zvon – symbol americkej nezávislosti. Jeho prasklinu nechal Grissom aj naznačiť na trup kozmickej lode. V porovnaní so Shepardovou kabínou mala "Liberty Bell 7" dve vylepšenia. Lichobežníkové okno priamo pred hlavou astronauta, ktoré malo zlepšiť výhľad, keďže pri predchádzajúcom Shepardovom lete bol obmedzený iba na periskop a dve okienka s priemerom 25 cm. Druhú zmenu si vyžiadali astronauti a išlo o pyrotechnicky odpaľovaný poklop. Pôvodná verzia sa otvárala pomocou sústavy pák a neumožňovala astronautom rýchle opustenie kabíny v prípade núdze, napr. keby bol astronaut v bezvedomí. K spusteniu pyrotechnicky odpaľovaného poklopu bolo potrebné odistiť spúšť a potom ju stlačiť silou asi 25 N, čím sa iniciovala rozbuška v drážke medzi vnútorným a vonkajším tesnením poklopu. Vzniknutý pretlak potom pretrhol 70 špeciálne tvarovaných skrutiek, ktoré poklop držali na mieste, a odhodil ho do vzdialenosti približne 7 metrov. Po Shepardovej skúsenosti s vyprázdnením obsahu svojho močového mechúra do ťažkej spodnej bielizne skafandra Grissom trval na tom, aby sa u neho tento problém neopakoval. Lekár William K. Douglas poslal sestru Dee O’Harovú, ktorá mala na starosti astronautov, do Cocoa Beach kúpiť elastické nohavičky. Podľa Dr. Douglasa mali nohavičky slúžiť na absorbovanie moču. Grissoma toto riešenie spočiatku ohromilo, ale nakoniec povedal: "„No čo, v živote som už zažil aj horšie nepríjemnosti.“" Grissom tak bol pripravený stať sa prvým astronautom, ktorý podstúpi let do vesmíru v dámskej spodnej bielizni.
Priebeh letu.
Štart misie Mercury-Redstone 4 bol pôvodne naplánovaný na nedeľu 16. júla 1961. Oblačnosť bola ale príliš silná a štart sa musel odložiť na 18. júla. V ten deň opäť došlo k odkladu kvôli počasiu. V oboch prípadoch Grissom ešte nebol v kabíne. V stredu 19. júla bol už Grissom na palube, keď opäť došlo k odkladu kvôli nepriaznivým meteorologickým podmienkam v oblasti, tentokrát v čase 10 minút a 30 sekúnd pred plánovaným štartom.
V piatok 21. júla o 01:05 miestneho času Grissoma prebudil lekár William K. Douglas s dobrou správou, že počasie je pre štart vyhovujúce. Krátko pred pol druhou ráno si sadol k raňajkám, ku ktorým sa podával filet mignon, toast, želé, pomarančový džús, dve stratené vajcia, káva a miska broskýň. Raňajkoval v spoločnosti Dr. Douglasa a astronauta Scotta Carpentera. Potom podstúpil poslednú lekársku prehliadku pred štartom. Nasledovalo obliekanie skafandra a odchod z hangára S. Okolo pol štvrtej nastúpil do špeciálne upraveného prívesu, ktorý ho odviezol na štartovaciu rampu. Krátko pred štvrtou začal nastupovať do kabíny kozmickej lode "Liberty Bell 7". Misia Mercury-Redstone 4 nakoniec úspešne odštartovala 21. júla 1961 o 07:20:36,47 miestneho času (12:20:36,47 svetového času) pomocou nosnej rakety Redstone MRLV zo štartovacieho komplexu 5 na Cape Canaveral. Grissom vtedy ohlásil: "„Rozumiem, tu Liberty Bell 7. Hodiny bežia.“" Astronaut Alan Shepard, ktorý počas tohto letu slúžil v Riadiacom stredisku Mercury ("Mercury Control Center") ako komunikátor (CAPCOM) zabezpečujúci spojenie s kozmickou loďou, mu odpovedal: "„Jasne a zreteľne, José. Príliš neplač.“" "„Okie doke.“" stručne odvetil Grissom. Suborbitálny let prebiehal bez problémov a v čase 2 minúty a 20 sekúnd po štarte došlo k vypnutiu motora rakety Redstone. Grissomovi sa ukázal pozoruhodný výhľad z okna kabíny kozmickej lode, pričom uvidel aj miesto, odkiaľ štartoval. Jedinou nepríjemnosťou počas letu bolo ovládanie polohy kabíny, ktoré Grissom zhodnotil ako „sticky and sluggish“ (gumové a lenivé). Nepredstavovalo to však vážny problém a v čase 5 minút a 15 sekúnd bola loď "Liberty Bell 7" v úplne správnej polohe pre zapálenie brzdiacich rakiet. O dve minúty neskôr loď vstúpila do atmosféry, pričom preťaženie počas zostupu dosiahlo hodnotu 11,1 g, čo bolo takmer podobné ako v prípade predchádzajúceho Shepardovho letu. Vo výške 6,4 km sa otvoril brzdiaci padák a potom vo výške 3,7 km nakoniec hlavný padák. Grissom si na ňom všimol dve trhliny v tvare písmena „L“. Rýchlosť zostupu sa však nezvyšovala a trhliny sa nezväčšovali. Potom sa od dna kabíny odpojil tepelný štít a zostal visieť pripevnený k látke, aby tlmil náraz pri pristátí na hladinu. Kozmická loď pristála po 15 minútach a 37 sekundách letu na hladine Atlantického oceánu o 07:36:13 miestneho času (12:36:13 svetového času).
Záchranné operácie po pristátí.
Krátko po pristátí si Grissom uvoľnil prilbu a odpojil kyslíkovú hadicu, ktorá viedla do jeho skafandra. Rozopol si pútacie popruhy a potom si s istými ťažkosťami vyroloval okolo svojho krku gumový golier, ktorý mal zabezpečiť, aby mu do skafandra v prípade núdze nenatiekla voda. V slúchadlách počul pilota záchranného vrtuľníka, ktorý sa k nemu blížil a bol pripravený vyzdvihnúť kabínu z vody. Grissom ho požiadal ešte o niekoľko minút času, aby mohol do palubného denníka zaznamenať údaje prístrojov a polohu spínačov. Keď to dokončil, zavolal vrtuľníky a vytiahnutím zaisťovacieho kolíka odistil pyrotechniku poklopu. Podľa plánu mal vrtuľník zaháknuť kabínu a povytiahnuť ju z vody. Potom mal Grissom odpáliť poklop a nechať sa na záchrannej slučke spustenej z vrtuľníka vytiahnuť na jeho palubu.
V nasledujúcich momentoch Grissom chvíľu oddychoval a čakal na vyzdvihnutie. Rozmýšľal ešte, či si má vziať so sebou suvenír, a to lovecký nôž zo súpravy na prežitie. "„Jednoducho som si šiel svoje, keď som náhle počul tlmené buchnutie,“" povedal potom pred vyšetrovacou komisiou. Buchol to poklop, ktorý sa odpálil, a do vstupného prielezu sa začala valiť morská voda. Inštinktívne zhodil prilbu z hlavy, nahmatal pravú stranu prístrojovej dosky a odrazil sa s jej pomocou von z kabíny. Plával od nej preč a napadlo mu, že v kabíne zabudol súpravu na prežitie. Nad ním sa vznášal vrtuľník HUS-1, ktorý pilotoval Jim Lewis. Na palubu lietadlovej lode USS "Randolph" ohlásil, že Grissom je mimo kozmickej lode, ale nehrozí mu žiadne nebezpečenstvo. Sústredil sa tak na kabínu "Liberty Bell 7", ktorá sa medzitým rýchlo potápala. Lewis sa márne snažil zaháknuť slučku na vrchole kabíny. Grissom si to všimol a začal plávať späť ku kabíne, aby ju pomohol zaháknuť pod vrtuľník. Vtedy si uvedomil, že zabudol uzavrieť ventil, na ktorý bola počas letu pripojená kyslíková hadica. Do skafandra sa mu nalievala voda a vo vreckách mal navyše veľa suvenírov, ktoré chcel po lete rozdať priateľom a známym. Ventil sa mu nakoniec podarilo uzavrieť, ale tentokrát začal vzduch zvnútra skafandra prepúšťať gumový golier. Grissom začal mávať na pilotov vrtuľníka, aby ho vyzdvihli, ale tí ho ignorovali. Podľa svojich slov bol najprv prekvapený, nervózny a potom rozzúrený.
Dôvodom tohto správania pilotov vrtuľníka bol fakt, že počas nácvikov s astronautmi zistili, že skafander sa veľmi dobre vznáša na hladine. Astronauti si nácviky tiež užívali a mávanie preto vyzeralo ako Grissomov prejav radosti po úspešne skončenom lete. Grissom bol tiež známy ako pravdepodobne najlepší plavec z astronautov programu Mercury. Piloti vrtuľníka sa navyše sústredili na vyzdvihnutie potápajúcej sa kabíny z vody. Nakoniec sa im ju podarilo zaháknuť, ale kolesá vrtuľníka sa dotkli hladiny. Kabína naplnená vodou už bola príliš ťažká na to, aby ju mohol vrtuľník HUS-1 uniesť. Vo chvíli, keď sa kopilot John Reinhard chystal Grissomovi hodiť záchrannú slučku, rozsvietila sa na palubnej doske vrtuľníka varovná kontrolka, ktorá upozorňovala na prítomnosť kovových triesok v oleji, čo bolo výsledkom výrazného namáhania stroja. Pilot Jim Lewis musel odletieť na lietadlovú loď, kým mu zlyhá motor. Reinhardovi prikázal, aby Grissomovi slučku nehádzal a okamžite nabral kurz na lietadlovú loď. Snažil sa ešte so sebou ťahať kabínu "Liberty Bell 7", ale nakoniec ju musel odhodiť. Kabína klesla na dno oceánu do hĺbky 4 600 metrov. Grissom bol medzitým vo vode už päť minút a dochádzali mu sily. Našťastie sa nad ním objavil záložný vrtuľník a jeho kopilot George Cox mu zhodil záchrannú slučku. Grissom si ju síce navliekol opačne, ale Cox ho aj tak mohol bez problémov vytiahnuť na palubu. Vo vrtuľníku si Grissom navliekol záchrannú vestu a dal si ju dole až na palube lietadlovej lode USS "Randolph". Prvé, čo požadoval bolo, aby mu niekto podal vreckovku, pretože mal nos plný morskej vody. Grissom neskôr uviedol, že kozmická loď "Liberty Bell 7" bola prvým strojom, ktorý stratil počas svojej služby. Vznikli pochybnosti o tom, či Grissom ten poklop neodpálil sám. Do konca života to však popieral. Vyšetrovacia komisia nakoniec potvrdila, že nešlo o chybu astronauta. Dňa 20. júla 1999 sa spoločnosti Oceaneering International podarilo lokalizovať kabínu "Liberty Bell 7" na dne Atlantiku a vytiahnuť ju. Nasledovala rozsiahla rekonštrukcia kozmickej lode, ktorá je v súčasnosti vystavená v múzeu Cosmosphere v meste Hutchinson v štáte Kansas. Odpálený poklop z kozmickej lode "Liberty Bell 7" zostal na dne oceánu. Dodnes sa tak nepodarilo jednoznačne dokázať, či išlo o technickú poruchu alebo chybu Grissoma.

</doc>
<doc id="191122" url="https://sk.wikipedia.org/wiki?curid=191122" title="Mercury 4">
Mercury 4



</doc>
<doc id="191123" url="https://sk.wikipedia.org/wiki?curid=191123" title="MR 4">
MR 4



</doc>
<doc id="191124" url="https://sk.wikipedia.org/wiki?curid=191124" title="Liberty Bell 7">
Liberty Bell 7



</doc>
<doc id="191125" url="https://sk.wikipedia.org/wiki?curid=191125" title="Prúdové spracovanie inštrukcií">
Prúdové spracovanie inštrukcií

Prúdové spracovania inštrukcií (pipelining) je urýchlenie činnosť procesora tým, že sa inštrukcie vykonávajú paralelne vo viacerých kanáloch (pipeline) procesora. Tento spôsob práce procesora sa používa vo viacerých typoch procesorov (CPU, GPU ...).
Princíp vychádza z toho, že každá inštrukcia sa dá logicky rozložiť na viacero úkonov, ktoré na seba nadväzujú:
Každý úkon sa vykonáva v samostatnom bloku, resp. sa rozloží na jednoduchšie operácie a vykonáva sa v niekoľkých funkčných blokoch. Funkčný blok (functional unit) je skupina logických obvodov, ktoré vykonávajú spoločnú prácu (aritmeticko-logická jednotka). Pri klasickom spracovaní údajov sa ďalšia inštrukcia začne spracúvavať až po ukončení spracovania predchádzajúcej inštrukcie. Pri takomto spôsobe práce by funkčné bloky väčšinou čakali na ďalšie údaje. Prúdové spracovanie prebieha tak, že funkčné bloky sú zoradené logicky za sebou a tvoria kanál (pipe). Hneď ako spracovanie inštrukcie postúpi z prvého stupňa (funkčného bloku) do druhého, môže prísť ďalšia inštrukcia a vstúpiť do prvej fázy svojho spracovania. Tým sa dosiahne, že až na niekoľko výnimiek sa v každom hodinovom cykle ukončí jedna inštrukcia. Procesor má takýchto kanálov niekoľko (napr. P4 ich má 39, grafické GPU 12 a viac).
V niekoľkých prípadoch sa môže narušiť plynulosť inštrukčného toku (pipeline hazards): 
Dátové a štrukturálne konflikty sa riešia zdržaním pipelinu (zaradením prázdneho taktu). Súvislý tok inštrukcií sa tým naruší a vznikajú v ňom medzery v ktorých pracuje len jeden funkčný blok, ostatné stoja.

</doc>
<doc id="191126" url="https://sk.wikipedia.org/wiki?curid=191126" title="Semper Fidelis">
Semper Fidelis



</doc>
<doc id="191127" url="https://sk.wikipedia.org/wiki?curid=191127" title="Cross-site scripting">
Cross-site scripting

Cross-site scripting (XSS) je metóda narušenia WWW stránok využitím bezpečnostných chýb v skriptoch (predovšetkým neošetrené vstupy). Útočník vďaka týmto chybám v zabezpečení webovej aplikácie dokáže do stránok podstrčiť svoj vlastný javascriptový kód, čo môže využiť buď iba k poškodeniu vzhľadu stránky, jej znefunkčneniu alebo dokonca k získavaniu citlivých údajov návštevníkov stránky, obchádzaniu bezpečnostných prvkov aplikácie a phishingu. Cross-site scripting bol pôvodne označovaný ako CSS, ale táto skratka sa už naďalej nepoužíva, používa sa pre Kaskádové štýly.

</doc>
<doc id="191130" url="https://sk.wikipedia.org/wiki?curid=191130" title="IrDA (port)">
IrDA (port)

IrDA je komunikačný port vytvorený konzorciom IrDA (Infrared Data Association), ktoré opisuje bezdrôtovú komunikáciu pomocou infračerveného žiarenia. IrDA definuje štandardy koncových zariadení a protokolov pomocou ktorých zariadenia komunikujú. IrDA bol vytvorený pre komunikáciu s prenosnými (mobilnými) zariadeniami bez nutnosti použitia komunikačného kábla.
Hardvér.
IrDA vysiela a prijíma modulované infračervené svetlo (žiarenie) 875 nm. Vysielačom sú infračervené LED diódy (alebo infračervené laserové diódy). Prijímačom sú fotodiódy. Výrobcovia vyrábajú sady (prijímač + vysielač) priamo použiteľné v elektronických aplikáciách. IrDA je súčasťou notebookov, tlačiarní, mobilných telefónov, PDA a pod. V súčasnosti je IrDA vytláčaná rádiovým prenosom (Bluetooth), ktorý eliminuje základnú nectnosť infračerveného prenosu – potrebu priamej viditeľnosti.
Dosah a rýchlosť IrDA.
IrDA (predpis IrDA 1.0 a 1.1) pracujú do vzdialenosti pri bitovej chybovosti BER (bit error ratio) čo je pomer chybne a správne prenesených bitov 10 – 9 a maximálnej úrovni okolitého osvetlenia 10 klux (denné svetlo). Tieto hodnoty sú definované pre nesúososť prijímača a vysielača 15°. Rýchlosti (IrDA 1.0) sú 2 400 – 115 200 kb/s. Používa sa pulzná modulácia 3/16 dĺžky doby trvania bitu. Formát dát je rovnaký ako pri sériovom prenose (asynchrónny prenos so štartbitom). IrDA definuje aj low-power IrDA zariadenia s dosahom do a max. rýchlosťou 115 kb/s. Pulzná modulácia sa používa, aby LED diódy mohli vysielať maximálnym výkonom (nemôžu takto svietiť trvale – preto pulzy).

</doc>
<doc id="191136" url="https://sk.wikipedia.org/wiki?curid=191136" title="Mercury 5">
Mercury 5



</doc>
<doc id="191137" url="https://sk.wikipedia.org/wiki?curid=191137" title="Zoznam postáv seriálu Priatelia">
Zoznam postáv seriálu Priatelia

Zoznam postáv televízneho seriálu Priatelia
Vedľajšie postavy.
Ďalšie celebrity objavujúce sa v seriáli
Bonnie Somerville Mona Rossove dievča
Michael Rapaport - policajt Gary čo chodil s Phoebe v V. sérii, keď našla jeho odznak  

</doc>
<doc id="191141" url="https://sk.wikipedia.org/wiki?curid=191141" title="Vedľajšie postavy v seriáli Priatelia">
Vedľajšie postavy v seriáli Priatelia



</doc>
<doc id="191143" url="https://sk.wikipedia.org/wiki?curid=191143" title="Harvard">
Harvard



</doc>
<doc id="191147" url="https://sk.wikipedia.org/wiki?curid=191147" title="Princeton">
Princeton

Princeton môže byť:

</doc>
<doc id="191151" url="https://sk.wikipedia.org/wiki?curid=191151" title="Operácia Anthropoid">
Operácia Anthropoid



</doc>
<doc id="191153" url="https://sk.wikipedia.org/wiki?curid=191153" title="Suchý článok">
Suchý článok

Suchý článok (iné názvy: suchá batéria, batéria, hovorovo baterka) môže byť: 

</doc>
<doc id="191156" url="https://sk.wikipedia.org/wiki?curid=191156" title="Nová budova Slovenského národného divadla">
Nová budova Slovenského národného divadla

Nová budova Slovenského národného divadla je sídlo Slovenského národného divadla. 
V budove pod jednou strechou hrajú všetky tri súbory v troch divadelných priestoroch – Sále Opery a Baletu, Sále Činohry a v experimentálnom Štúdiu. Tieto tri divadelné priestory poskytujú spolu zhruba 1700 miest pre divákov. Okrem novej budovy SND používa naďalej historickú budovu, kde striedavo účinkujú Opera, Balet ale aj Činohra.
Autormi architektonického návrhu novej budovy sú architekti Peter Bauer, Martin Kusý a Pavol Paňák.
História a lokalita.
Cesta od vyhodnotenia anonymnej súťaže na novostavbu Slovenského národného divadla až po jej slávnostné otvorenie 14. apríla 2007 trvala 27 rokov. Divadlo sa nachádza v Zóne Pribinova (Bratislava) v tesnej blízkosti centra a náväznosti na Dunaj. V súčasnosti existujú tendencie premeniť toto územie, ktoré zahŕňa aj zimný prístav, na novú centrálnu mestskú zónu Bratislavy. Z tohto hľadiska je zaujímavé, ako vhodne bol komplex umiestnený.
Chronológia:
Hmotovo-priestorové riešenie.
Podľa autorov projektu je divadlo „otvorenou náručou pre svojich návštevníkov”. Budova pozostáva z dvoch objektov (Činohra slovenského národného divadla a Balet spolu s Operou SND), ktoré vytvárajú už spomenutú polkruhovú náruč. V priesečníku osi týchto dvoch budov vzniklo menšie námestie s akcentujúcim výtvarným prvkom – sochou. 
Je to tektonická stavba s podseknutým parterom, strednou časťou a rímsovou časťou. Obidva objekty taktiež možno rozlíšiť na základe rôznej výšky. Dôležitým prvkom pri hmotovej koncepcii boli aj priestory povraziska, ktoré vystupujú najvyššie.
Dispozícia.
Základné delenie priestorov je nasledujúce: spoločenské priestory, činohra a balet. Priestory opery a baletu majú 7 obslužných podlaží a 12-podlažný javiskový komín. Sály sú natočené pod uhlom 45˚ a sú obklopené množstvom pridružených miestností s obiehajúcou chodbou. Operná a baletná sála majú kapacitu 901 miest. Činohra má 635 miest na sedenie. Štúdio umiestnené v strede dispozície má 192 miest. Ďalej sa tu nachádzajú ďalšie miestnosti a skúšobne potrebné pre fungovanie divadla. Pod spoločenské priestory patria vstupné priestory, vestibul, foyer, vonkajšie vstupné priestory vpredu, vzadu a po bokoch. V objekte sa taktiež nachádzajú ďalšie priestory ako reštaurácia, klubovňa, espresso, jedáleň zamestnancov, zdravotné stredisko atď. Celkový obostavaný priestor je 262827 m³. Celková podlažná plocha je 46776 m². Podzemné parkovisko má kapacitu 116 miest, vonkajšie parkovisko ma 211 miest pre osobné vozidlá a 8 pre autobusy.
Interiér.
Spoluautormi interiéru sú Eduard Šutek a Alexandra Kusá. Riešenie interiérov činohry a baletu je veľmi podobné, i keď sú tu použité rôzne materiály. Činohra je vybavená sedadlami v odtieni ružovej a steny sú obložené červeným indickým pieskovcom. Opera má sedadlá červenej farby, na bočných stenách sa nachádza svetlý travertín a strop sa skladá z oblúkových prvkov. Hľadiskový priestor štúdia je vybavený čiernymi sedadlami a aj ostatné povrchy sú čiernej farby. Priestory predsália sú prostredníctvom presklennej fasády prepojené s exteriérom a tým sa už aj tak pomerne veľké priestory opticky zväčšujú. Ústredná komunikácia nachádzajúca sa medzi dvomi hmotami divadla je presvetlená cez polkruhový pozdĺžny svetlík. 
V interiéri sa taktiež nachádzajú rôzne prvky výtvarnej hodnoty ako napríklad ústredná fontána od architekta Petra Bauera a maliara Dušana Buřilu vo vstupnej hale.
Exteriér.
Budovu ako celok možno považovať za nadčasovú. Jej návrh je riešený v postmodernom štýle s technicistickými prvkami. Fasády majú tektonický ráz (tektonika) s použitím horizontálneho členenia okenných výplní. Podľa autorov má budova navodzovať industriálny dojem – divadlo ako „fabrika na umenie”. Predpolie divadla tvoria: vstupné plató, prístupové komunikácie, plochy so sadovými úpravami a osvetlením. Akcentujúcimi prvkami sú: fontána s plastikou od Alexandra Biľkoviča pri hlavnom vchode so strany námestia, kaskáda od Petra Rollera a dvojica veží od Petra Bauera.
Konštrukčné riešenie.
Konštrukčný systém je kombinovaný - nosné steny a stĺpy. Strešné roviny sa nachádzajú v rôznych výškových úrovniach. Sú použité ploché i šikmé strechy. Vzhľadom na veľký rozpon niektorých priestorov bolo nutné použitie stropných konštrukcií pozostávajúcich zo železobetónu a oceľových priehradových nosníkov. Fasáda je obložená bielym tatranským travertínom a nachádza sa na nej množstvo skla, najmä vo forme zasklenej steny zo strany námestia.

</doc>
<doc id="191161" url="https://sk.wikipedia.org/wiki?curid=191161" title="Nová budova SND">
Nová budova SND



</doc>
<doc id="191162" url="https://sk.wikipedia.org/wiki?curid=191162" title="Historická budova Slovenského národného divadla">
Historická budova Slovenského národného divadla

Historická budova Slovenského národného divadla je novorenesančná budova na Hviezdoslavovom námestí, v Bratislave, kde do otvorenia novej budovy sídlilo Slovenské národné divadlo. Budova je národnou kultúrnou pamiatkou.
Neuveriteľných 45 divadiel postavili po celej Európe viedenskí architekti Ferdinand Fellner a Hermann Helmer. Ich podobu namiešali ako stredoeurópsku barokovo-renesančnú zmes s francúzskou príchuťou. Bratislavské Slovenské národné divadlo je jedným z nich. Napriek opulentnej komplikovanosti ( má monumentálne zdvojené schodiská v jednom priestore s posunutím o pol podlažia) ho dokázal Ignác Feigler ml. postaviť za mimoriadne krátky čas – od augusta 1884 do septembra 1886. Triezvy neobarok uspokojoval potrebu pompéznosti, ktorá sa spájala s oficiálnymi stavbami.
Vznik Slovenského národného divadla.
Na mieste, kde dnes stojí historická budova Slovenského národného divadla, stálo už od roku 1776 mestské divadlo podľa projektov Mateja Walcha, ktoré dal postaviť gróf Juraj Csáky. Dnešná budova bola postavená podľa návrhov viedenských architektov F. Fellnera a H. Helmera a otvorili ju 22. septembra 1886. Interiér osvetľovalo 800 plynových lámp. Bratislavské mestské divadlo najprv slúžilo staggionovým vystúpeniam nemeckých a maďarských súborov, od roku 1920 je sídlom Slovenského národného divadla. Na budove sa nachádza socha József Attila a Franza Liszta.
Historická budova Slovenského národného divadla bola prispôsobená rastúcim nárokom divadelnej prevádzky rekonštrukciou v roku 1935, kedy sa budovalo nové technické zariadenie javiska a ďalšou rekonštrukciou, ktorá prebehla v rokoch 1949 a spočívala v oprave základov, poškodených bombardovaním, ako aj v obnove hľadiska, foyer a salónu na prvom poschodí. Technické zariadenie z 30. rokov slúžilo ešte dlho po 2. svetovej vojne, až do zásadnej rekonštrukcie divadla, ktorá sa uskutočnila v rokoch 1969 – 1972.
Rekonštrukcia budovy Slovenského národného divadla.
Koncept tejto rekonštrukcie, ktorej súčasťou bolo vybudovanie modernej prístavby v zadnej časti budovy na Komenského námestí, vypracoval vtedajší vedúci technického odboru SND Vladimír Hazucha. Autorom projektu bol Ing. Arch. Rajmund Hirth. Generálnym projektantom bol Stavoprojekt Bratislava a scénickú technológiu vypracoval podnik Banské projekty Bratislava a Divadelná služba z Újezdu pri Brne. Generálnym dodávateľom bol Bratislavský stavebný podnik, pričom na realizácii stavby sa podieľalo vyše 120 dodávateľov.
Budova je pamiatkovo chránená, preto musela ostať v pôvodnom slohu fasáda, interiér hľadiska, vstupný foyer a salón na prvom poschodí. V hľadisku sa však urobili zásadné zmeny a kvôli väčšiemu pohodliu divákov sa zmenšil počet miest. Všetky ostatné priestory sa zmodernizovali, zriadila sa centrálna šatňa v suteréne, bufety na druhom poschodí a fajčiareň na prízemí a treťom poschodí. V modernej prístavbe sú skúšobne a šatne účinkujúcich.
Technické údaje o budove.
Hľadisko historickej budovy Slovenského národného divadla má kapacitu 609 divákov. Plocha orchestrišťa je 72 m˛, s maximálnou šírkou 15 m. Portálové zrkadlo má šírku 10,5 m a výšku 7 m. Javisko je 18 m široké, 17,5 m hlboké a 21,3 m vysoké. Rozmery hracej plochy sú 16 x 14 m zadného javiska so zníženým podhľadom 8 x 6,5 m. Točňa má priemer 13 m.
Interiér vyzdobili dnes čiastočne zničenými alegorickými obrazmi od K. Spányiho vo foyeri a maľbami od baróna L. Lüttgendorfa-Leinburga v hľadisku. Nad hlavným portálom umiestnili kamennú skupinu múzy Tálie od viedenského sochára T. Friedla a postavičky puttov so symbolmi tragédie a komédie z dielne Viktora Tilgnera. V ováloch nad loggiou sa pôvodne nachádzali kamenné busty hudobných skladateľov. Pred budovou postavili umelecky hodnotnú Ganymedovu fontánu, ktorej autorom bol V. Tilgner.
Busty na priečelí.
Pôvodne boli na priečelí budovy nainštalovaných 5 búst osobností (F. Liszt, W. Shakespeare, J. W. Goethe a dvaja maďarskí spisovatelia J. Katona a M. Vörösmarty), ktoré vytvoril viedenský sochár W. Marhenke. V roku 1936, počas opravy fasády, boli busty zložené, aby uvoľnili priestor slovensko-českým osobnostiam. K vytvoreniu nových búst neprišlo a pôvodné busty zostali v suteréne divadla až do roku 1972, kedy boli busty (s výnimkou Vörösmartyho, ktorá sa stratila) prevedené do majetku Slovenskej národnej galérie. V roku 2003 boli kópie búst osadené na pôvodné miesto. Chýbajúcu bustu nahradila busta W. A. Mozarta od Ivana Herényiho.

</doc>
<doc id="191163" url="https://sk.wikipedia.org/wiki?curid=191163" title="Cyril Kutlík">
Cyril Kutlík

Cyril Kutlík (* 29. marec 1869, Křížlice - † 4. apríl 1900, Belehrad, Srbsko) bol slovenský maliar a ilustrátor, výtvarný pedagóg a zakladateľ prvej maliarskej školy v Belehrade. Je predstaviteľ historicizmu, realizmu a portrétneho umenia. Tiež pracoval na ilustráciách národných kalendárov a je jedným z prvých autorov umeleckých pohľadníc na Slovensku.
Biografia.
Gymnázium navštevoval v Hradci Kralové. Roku 1885 odchádza na Akadémiu výtvarných umení v Prahe, kde ho viedli profesori Antonín Lhota, František Sequens a Maximilián Pirner. Pražské štúdiá ukončil v roku 1891 maľbou Posledné okamihy Husovej slobody, ktorá bola vystavená aj na Všeobecnej zemskej výstave. Rok 1891 študoval na Akadémii výtvarných umení vo Viedni a pracoval najmä na maľbe portrétov a iných zákaziek. V období 1893-1895 sa liečil v Južnom Tirolsku na tuberkulózu. Ešte počas štúdií v Prahe, v roku 1887, cestoval do Belehradu na oslavy venované Vukovi Karadžićovi a videl, že Belehrad nemá maliarsku školu. Myšlienka na založenie maliarskej školy v ňom dozrievala dlhšie, až v júli 1895 odišiel do Belehradu. Srbskú kresliarsku a maliarsku školu Kutlík otvoril 5. 9. 1895 na ulici Kosančićev venac (v budove, kde neskôr sídlila aj Národná knižnica Srbska a ktorá bola zničená v roku 1941 počas bombardovania Belehradu). Kutlíkova škola každým rokom existencie napredovala. Pozostávala z oddelenia pre záujemcov o profesionálne maliarstvo, z kurzu pre remeselníkov a z kurzu pre dámy. (V tom období napr. ešte ani Maliarska akadémia v Mníchove nemala oddelenie pre ženy.) 
Medzi Kutlíkových žiakov patrili neskorší známi srbskí výtvarníci, ako Nadežda Petrović, Borivoje Stevanović, Dragomir Glišić, Ljubomir Ivanović a predstavitelia tzv. srbského impresionizmu Kosta Miličević a Milan Milovanović. V roku 1900 bolo Kutlíkovo dielo prezentované na Svetovej výstave v Paríži. Tohto triumfu sa už nedožil a pochovaný je v Belehrade. Po Kutlíkovej smrti prevzal školu srbský maliar Rista Vukanović, po prestávke počas 1. Svetovej vojny 1919 bola škola obnovená, ako štátna a na jej základoch stavali aj srbské Akadémie umení z roku 1937. 
Kutlíkovo dielo pozostáva z historických malieb, portrétov, religióznych a alegorických kompozícií, zo žánrových motívov a v menšej miere aj krajiniek a zátiší. Venoval sa tiež ilustráciám, najmä pre české a slovenské cirkevné periodiká a národné kalendáre. Vytvoril hlavičky časopisov v Čechách a v Srbsku. Pohľadnice s jeho návrhmi vyšli v Prahe, Ružomberku a Belehrade.
Literatúra.
[[Kategória:Slovenskí maliari]]
[[Kategória:Slovenskí ilustrátori]]
[[Kategória:Maliari realizmu]]

</doc>
<doc id="191164" url="https://sk.wikipedia.org/wiki?curid=191164" title="Sofia Milosová">
Sofia Milosová

Sofia Milosová (* 27. september 1969, Zürich, Švajčiarsko) je švajčiarsko-americká herečka, dcéra talianskeho otca a gréckej matky. Herectvo vyštudovala na "Beverly Hills Playhouse". Hovorí plynule po anglicky, taliansky, francúzsky a nemecky a základnú konverzáciu zvládne v gréčtine a španielčine. V súčasnosti študuje obchod a ekonómiu.
Je scientologičkou.

</doc>
<doc id="191165" url="https://sk.wikipedia.org/wiki?curid=191165" title="Noah Wyle">
Noah Wyle

Noah Strausser Speer Wyle (* 4. jún 1971, Hollywood, Los Angeles, Kalifornia, USA) je americký televízny a filmový herec, známy najmä zo seriálu Pohotovosť, v ktorom si zahral úlohu Dr. Johna Cartera. V roku 2001 ho časopis People zaradil medzi 50 najkrajších ľudí na svete. Získal 5 nominácii na cenu Emmy a 3 nominácie na Zlatý glóus. 

</doc>
<doc id="191166" url="https://sk.wikipedia.org/wiki?curid=191166" title="Jean-Claude Van Damme">
Jean-Claude Van Damme

Jean-Claude Van Damme (* 18. október 1960) je belgický majster bojových umení, herec a kaskadér známy hlavne svojím rozsiahlym zoznamom akčných filmov. Vďaka jeho belgickému pôvodu v kombinácii s fyzickými dispozíciami dostal prezývku "The Muscles from Brussels" "("Svaly z Bruselu")", ale volajú ho aj "Kráľ Belgičanov", kvôli jeho medzinárodnej úspešnej kariére.
V súčasnosti žije v meste Alhaurín el Grande, Španielsko.
Biografia.
Van Dammove rodné meno je "Jean-Claude Camille François van Varenberg". Narodil sa v Sint-Agatha-Berchem – okrajovej štvrti Bruselu v Belgicko. Matka Eliana Van Varenbergová bola účtovníčka a otec Eugene Van Varenberg vlastnil kníhkupectvo. V desiatich rokoch začal trénovať bojové umenia, keď ho otec zapísal do školy karate. Časom v karate získal čierny pás a neskôr vyhral Európske majstrovstvá v profesionálnom karate v strednej váhe (hoci tvrdí, že bol "dvojnásobným svetovým majstrom"). Taktiež začal posilňovať, aby sa zdokonalil aj po fyzickej stránke, za čo neskôr vyhral kulturistický titul "Mr. Belgium". V 16. rokoch sa začal venovať baletu, ktorý študoval 5 rokov. Na margo baletu vyhlásil, že "je to umenie, ale tiež jeden z najťažších športov. Ak zvládnete balet, zvládnete akýkoľvek iný šport". Keď mal 18 rokov, otvoril v Bruseli telocvičňu s názvom "California Gym" a v jednom článku vyhlásil, že mu vynáša 15.000 dolárov mesačne.
Na plátne sa prvýkrát ukázal vo francúzskom filme "Rue Barbare", ktorý vyšiel v roku 1984, za ktorým (v tom istom roku) nasledoval film "Monaco Forever", kde bol v záverečných titulkoch napísaný ako "veľmi teplý karatista". Vtedy sa vzdal výnosného fitnes biznisu v prospech hereckej kariéry. Predal svoju telocvičňu a odišiel do USA začiatkom 80. rokov 20. storočia (ešte predtým vyskúšal Hongkong), kde spočiatku spával v prenajatom aute a robil podradné práce, kým prerazil vo filme.
Bojová kariéra.
Van Dammov tréner a učiteľ karate bol "Claude Goetz". Pod jeho vedením rozvinul pozoruhodnú škálu kopov a úderov. Okrem karate sa naučil aj Taekwondo a Muay Thai.
V roku 1978, v osemnástich rokoch debutoval v karate turnaji pod svojím krstným menom "Jean-Claude van Varenberg". Niektoré zdroje uvádzajú, že Van Damme bol profesionálnym zápasníkom na základe toho, že zápasil v množstve turnajov, ale zdá sa, že to všetko boli amatérske zápasy. Na svoj prvý turnaj nastúpil v Antverpách, Belgicko, medzi nováčikmi a zaznamenal tri víťazstvá. Za 18 sekúnd knokautoval Nemca Erica "Basel" Straussa, za 9 sekúnd vyhral nad Michelom Juvillierom (Juvillier odstúpil) a za 26 sekúnd zvíťazil nad Orlandom Langom. O pár mesiacov neskôr, na turnaji v Isegheme, Belgicko, Van Damme knokautoval v prvom kole Emila Leibmana a Cyrilla Nolleta.
V roku 1979 19-ročný Jean-Claude vyhral Európske full-kontakt majstrovstvá v strednej váhe. Séria rýchlych knokautov nad Andrem Robaeysom, Jacquesom Piniarskim a Rolfom Risbergom ho pripravili na príchod na svetové majstrovstvá v Spojených Štátoch. Počas cesty do Orlanda na Floride, USA si zaumienil, že vyhrá titul Svetových full-kontakt majstrovstiev v strednej váhe. V prvom zápase na turnaji Van Damme vyhral v prvom kole nad Američanom Shermanom Bergmanom (Miami Beach, Florida). V druhom zápase porazil Gila Diaza (Madrid, Španielsko) taktiež v otváracom kole. Vo štvrťfinále ho predsa len porazil ďalší belgický zápasník, Patrick Teguels. Teguels nakoniec skončil ako svetový vice-majster. Pár mesiacov neskôr s ním znovu zápasil v Bruseli. Pomstil svoju prehru tým, že nad Teguelsom vyhral za menej ako dve minúty. Po tejto výhre Van Damme prestal aktívne súťažiť s rekordom štrnástich knokautov a jednou prehrou (14 – 1).
Polemika ohľadne Jean-Claudovej filmovej kariéry vyplynula z toho, že sa nenašiel zaznamenaný žiadny z jeho zápasov. Základný fakt je ten, že počas celej športovej kariéry používal svoje priezvisko Van Varenberg, takže žiadne jeho zápasy nie sú uvedené pod menom Jean-Claude Van Damme.
Prvé filmy.
Van Damme hral vo vedľajšej úlohe filmu "Breakin"' v jednej breakdanceovej scéne. V roku 1985 hral Ivana Krushenskeho vo filme "No Retreat, No Surrender", kde hral hlavnú úlohu herec Kurt McKinney. Režisérom filmu bol jeho dobrý priateľ, Patrick Passis.
V akčnom filme Predátor s Arnoldom Schwarzneggerom v hlavnej úlohe mal pôvodne hrať zamaskovanú mimozemskú príšeru, ale nosiť v džungli ťažký kostým votrelca bolo príliš namáhave, a tak Van Damme, nespokojný s rolou, odišiel z produkcie. Ako odišiel, je sporné: podľa niektorých zdrojov skončil sám, podľa iných bol preobsadený po skorigovaní jeho postavy. Van Damme vyhlásil, že bol zámerne prepustený, aby sa mohol posunúť do iných filmov – podľa autobiografie Jesseho Venturu úmyselne zranil kaskadéra.
Zlomová úloha vo Van Dammovej kariére bola postava Franka Duxa vo filme Krvavý šport, za ktorú bol nominovaný na "Najhoršia nová hviezda" v roku 1988 pri odovzdávaní cien Zlatá malina. Kritikov film nezaujal, ale ukázalo sa, že "Krvavý šport" bol pre Van Damma "základným kameňom" pre lukratívnejšie úlohy. Film sa stal kultovou klasikou a jedným z hlavných článkov pri vzraste popularity miešaných bojových umení.
Filmy v hlavnom prúde.
Van Damme sa vypracoval do Hollywoodskeho hlavného prúdu v 90. rokoch 20. storočia, často v spolupráci so známymi zahraničnými režisérmi. Medzi filmy, ktoré stoja za zmienku, patria Kickboxer (1989), Dvojitý zásah (1991), Univerzálny vojak (1992), Niet úniku (1993), Živý terč (1993), Náhla smrť (1995) a jeho kritikou najchválenejší film, Timecop (1994). Mnohé z Van Dammovych postáv zahŕňajú motívy dvojníka alebo povstania z mŕtvych, nezvyčajný aspekt v akčných filmoch. Tieto filmy zarobili celosvetovo viac než jednu miliardu amerických dolárov.
Napísal, režíroval a hral hlavnú úlohu vo filme Súboj cti (1996).
Zdravie.
Počas roku 1995 mal Van Damme problémy s kokaínom a v roku 1996 sa prihlásil na niekoľko mesačný rehabilitačný program, ale odišiel odtiaľ už po týždni. Taktiež oznámil, že trpí maniodepresiou. Obrat v jeho problémoch so zdravím prišiel koncom roku 1997 potom, ako podpísal rozvodové dokumenty, podľa ktorých bol zodpovedný za rozpad manželstva týraním, drogovou závislosťou a výstrednými sexuálnymi praktikami.
Manželstvá.
Van Damme bol päťkrát ženatý, z toho so svojou súčasnou ženou, kulturistkou a fitnes športovkyňou Gladys Portuguesovou, bol už raz rozvedený.

</doc>
<doc id="191170" url="https://sk.wikipedia.org/wiki?curid=191170" title="Vedenie ľudí">
Vedenie ľudí

Vedenie ľudí je schopnosť, pomocou ktorej jednotlivec presvedčuje druhých, aby sa snažili dosiahnuť stanovené ciele. Čiže vedenie je súčasťou riadenia. Vedenie sa tiež dá definovať ako proces, pomocou ktorého jeden jedinec sa snaží ovplyvniť iných jedincov. 
V rámci vedenia, pomocou ktorého vedúci vplývajú na ľudí, sú dôležité predovšetkým tieto okruhy otázok, ktorých sa funkcia dotýka:
Právomoc.
Nevyhnutným predpokladom vedenia je moc či právomoc (angl. power). Moc je schopnosť jednotlivcov alebo skupín meniť alebo ovplyvňovať názory alebo správanie ľudí. Existujú rôzne základy moci, ktoré môžu mať pôvod v legitímnej moci, odbornosti, dôvere, možnosti odmeňovania a podobne. Jedným z typov moci je právomoc, ktorá je právo vyplývajúce z funkčného miesta v organizačnej štruktúre, teda právo osoby, ktorá ho zastáva, robiť rozhodnutia a na základe toho ovplyvňovať podriadených. Často sa opisuje ako schopnosť vnútiť svoju vôľu ostatným. Existuje šesť rôznych pohľadov na moc:
Aby mohol jednotlivec ovplyvňovať iných, musí byť sám do istej miery ovplyvňovaný. Vedúci musí byť ovplyvňovaný podradenými. Rozširovanie právomocí podriadených nadobúda na popularite. Logicky sa ukazuje, že s rastom účasti podriadených na moci, schopnosť vedúcich vykonávať moc vlastne vzrastá. 
Rozširovanie právomocí je poskytovanie takých práv a zodpovednosti zamestnancom na všetkých úrovniach, ktoré im umožňujú rozhodovať na základe svojho vlastného uváženia. Ľudia, ktorým právomoci boli rozšírené, veria, že rozhodujú o tom, ako sa bude ich práca robiť.

</doc>
<doc id="191172" url="https://sk.wikipedia.org/wiki?curid=191172" title="Droppa (priezvisko)">
Droppa (priezvisko)

Droppa je slovenské priezvisko, rozšírené predovšetkým v okrese Liptovský Mikuláš.
Známi nositelia.
Pozri v článku Droppa.

</doc>
<doc id="191175" url="https://sk.wikipedia.org/wiki?curid=191175" title="Typizovanie">
Typizovanie



</doc>
<doc id="191176" url="https://sk.wikipedia.org/wiki?curid=191176" title="Irda">
Irda



</doc>
<doc id="191177" url="https://sk.wikipedia.org/wiki?curid=191177" title="Branislav Fodrek">
Branislav Fodrek

Branislav Fodrek (* 5. február 1981) je slovenský futbalista, ktorý pôsobí v tíme FK DAC Dunajská Streda. 
Futbalovo vyrastal v Prievoze, keď hrával za Rapid Bratislava. Neskôr prestúpil do ŠK Slovan Bratislava a v kariére pokračoval v tíme FC Artmedia Petržalka. Na drese nosil najčastejšie číslo 20, hráva ako ofenzívny stredopoliar. V odvetnom zápase 3. predkola Ligy majstrov strelil v úvodných minútach gól talianskemu veľkoklubu Juventus FC. Prvý zápas za Dunajskú Stredu odohral 31. marca 2012, keď v stretnutí 24. kola proti Dukle Banská Bystrica vystriedal v 58. minúte Tchamiho.

</doc>
<doc id="191178" url="https://sk.wikipedia.org/wiki?curid=191178" title="Budova Ľudovej školy v Skalici">
Budova Ľudovej školy v Skalici

Budova Ľudovej školy v Skalici sa nachádza na Jatočnej ulici č.4 v Skalici. V čase svojho vzniku na začiatku 20. storočia bola školou ľudovou, neskôr bola špeciálnou a umeleckou základnou školou a v súčasnosti je v budove už iba prevádzka špeciálnej základnej školy. 
Dispozícia.
Objekt školy sa skladá z dvoch častí – prízemnej časti, v ktorej bol pôvodne byt a vyššej dvojpodlažnej časti s pôdorysom tvaru písmena L, v ktorej sú umiestnené učebne. Za strmým štítom je schodisko, pod ním hlavný vstup s dvojicou zalomených oblúkov, podopretých masívnym kruhovým stĺpom s hlavicou. Vnútorné členenie objektu je jednoduché: Z ústrednej haly je prístupné bočné učiteľské krídlo, učebne a schodiskový masív, ktorý spája prízemie s rovnakými priestormi na poschodí. V miestnosti riaditeľa je zachovaný pôvodný drevený trámový strop.
Dejiny.
Škola bola postavaná v roku 1913 podľa projektu maďarského architekta Józsefa Bábolnaya a vznikla v čase intenzívnej maďarizácie v rámci rozsiahlej výstavby nových škôl na území Horného Uhorska, do ktorej sa zapájali architekti hľadajúci výraz Maďarskej národnej architektúry. Preto sa týmto dielam neskôr venovalo len málo pozornosti. Budova má veľa typických znakov maďarskej secesie, ako napríklad veľká plocha strechy kvôli veľkému sklonu strešných rovín, keramický obklad ako aj použité prvky historickej a ľudovej architektúry. A práve týmto sa stáva najpôsobivejším reprezentantom tohto architektonického štýlu v regióne.

</doc>
<doc id="191182" url="https://sk.wikipedia.org/wiki?curid=191182" title="Obchodný dom a hotel Kyjev">
Obchodný dom a hotel Kyjev

Obchodný dom (Prior) a hotel Kyjev resp. v súčasnosti Obchodný dom Tesco a hotel Kyjev je budova obchodného domu a hotela v Bratislave zo 60. a 70. rokov. Architektonickú jednotu súboru autor podporil jednotným obkladovým materiálom – doskami zo spišského travertínu a jednotným detailom. Obchodný dom bol otvorený 20. novembra 1968.
História a význam.
Prior na Kamennom námestí v Bratislave, otvorený 20. novembra 1968 sa stal prvým plnesortimentným obchodným domom v bývalom Československu.
Stavba stála 100 miliónov korún. 350 predavačov ponúkalo široké spektrum tovarov (okrem motorových vozidiel a nábytku) ale aj rôzne služby, napríklad strihovú, zásielkovú, elektroservisnú, kľúčovú, informačnú atď.
Značka Prior potom reprezentovala nielen tento obchodný dom ale celý reťazec takýchto nákupných centier v bývalej federácii (pozri Prior, obchodné domy). Len v Česku ich vyrástlo postupne 22 a riadilo ich generálne riaditeľstvo v Bratislave, prvé v rezorte obchodu. Bolo to jediné generálne riaditeľstvo riadené z Bratislavy. 
Výnimočnosť stavby.
Komplex OD PRIOR si zasluhuje pozornosť aj pre svoje konštrukčné riešenie. Po prvý raz na Slovensku sa tu uplatnili veľkorozponové konštrukcie (monolitický skelet 9 x s trojuholníkovým konštrukčným pólom 60°). 
Ďalšie, vtedy unikátne riešenia: 
Kompozičné princípy uplatnené pri stavbe.
Komplex je dôstojnou protiváhou už skôr vybudovanej slovenskej moderny (bývalé Družstevné domy prof. E. Belluša, polyfunkčný dom Manderla Ch. Ludwiga, Tvarožkova Sporiteľňa so zavesenou fasádou). 
Pri stavbe obchodného domu a hotela Kyjev v Bratislave sa neskoromoderná kreativita autora sústredila na hranolové objemy – z trojice takýchto objemov vytvoril nielen najväčšiu, ale aj najpozoruhodnejšiu figúru centra Bratislavy. Na dlhej, nízkej, iba jednoposchodovej podnoži stojí vysoká tenká doska drobne členeného ( modul) lôžkového bloku hotela. K tejto symetrickej figúre je zasklenným kŕčkom pripojený trojboký hranol obchodného domu. Jeho tvar síce vyplynul z konfigurácie nárožia, na ktorom je komplex postavený, ale to je len vzdialená determinácia. Architekt predkladá do popredia nie prispôsobenie sa, ale Corbusierovskú hru samostatných geometrických objemov. Dokonca na obchodnom dome je v stene najvyššieho poschodia výrez, aký používal Le Corbusier na svojich prvých škatuľovitých vilách. Architekt sledoval však trochu aj Wrightovu cestu: skúša nielen pravouhlú, ale aj trojuholníkovú osnovu – na nej je napríklad postavená štruktúra budovy obchodného domu. 
Vyvážená harmónia klasickej symetrie so zreteľnými asymetrickými vybočeniami je pre I. Matušíka typická.
Zo zákulisia súťaže na riešenie areálu Kamenného námestia.
Súťaž na riešenie areálu Kamenného námestia bola posúdená porotou v roku 1960, na čele ktorej stál prof. Ing. Arch Vladimír Karfík. 
Po posúdení rozsiahleho projektového materiálu sčasti veľmi hodnotného a podnetného, porota dospela k niekoľkým jednoznačným záverom. Oblasť Kamenného námestia mala byť celým svojím charakterom určená pre centrálnu mestskú vybavenosť aj širšieho rajónového významu. 
Zámer investora realizovať tu projekty hotela a veľkého univerzálneho obchodného domu spolu so službami bol správny. 
Dva veľké stavebné objekty hotela a obchodného domu dali dve zásadné odlišné alternatívne riešenia väzby na rušnú križovatku pred „Manderlom“. Bola to možnosť umiestniť ku križovatke buď hotel a rozvinúť ho v hmotovom protiklade k existujúcej hmote „Manderlu“, alebo tu umiestniť obchodný dom. V súťaži sa vyskytli dve riešenia, takže porota mala príležitosť hlbšie preštudovať a posúdiť obe tieto možnosti. Priklonila sa jednomyseľne k alternatíve, kde sa smerom k rušnej križovatke situuje obchodný dom, zatiaľ čo hotel sa odsunie do polohy o niečo pokojnejšej na rohu Rajskej ulice.
Porota kladne hodnotila u niektorých projektov pokus vytvoriť v tejto centrálnej oblasti tzv. nákupné stredisko, akúsi pešiu rezerváciu nezaťaženú motoristickou dopravou, kde sa môže vyvinúť promenádne korzo, obklopené výkladmi obchodného domu a iných služieb. 
Dôležitým kritériom bola možnosť ponechať časť stávajúcej kvalitnej zástavby na dožitie. Niektoré projekty sa tohto nutného ekonomického predpokladu nedržali a tým sa už vopred vylúčili z možnosti realizácie.
Súťažiaci predpokladali v projektoch rôzne dopravné riešenie križovatky pred „Manderlom“. V zásade tu boli možné tri riešenia – rotačné, pomocou karuselu, riadené svetelnými signálmi, alebo mimoúrovňové. V danej situácii má rotačné riešenie niektoré nevýhody, najmä asymetrické umiestnenie kruhu a príliš krátke úseky „preplietania“. Dospelo sa k záveru, že výhodnejšie bude riešenie pomocou svetelných signálov. Pešie priechody bude pravdepodobne nutné riešiť mimoúrovňovo, najlepšie pod zemou, pravda, s príslušným vybavením eskalátormi a atraktívnym vybavením podzemia predajňami a službami.
V súťaži sa vyskytli aj návrhy s riešením dopravy v rôznych úrovniach. Naskytala sa aj otázka parkovania osobných vozidiel, ktorá bola a je v tejto oblasti mestského centra tak dôležitá, že jej bolo treba pri definitívnom projekte venovať najväčšiu pozornosť, či to mala byť výstavba podzemných garáží alebo mnohoposchodových rampových garáží. 
Porota dospela nakoniec k názoru, že za vtedajších podmienok, kedy ešte nebol vypracovaný dopravný generel a nebol známy trend vzrastu zvlášť motorových vozidiel, nebolo možné presne stanoviť požiadavky na definitívny návrh križovatky, a preto sa pri návrhoch posudzovalo najmä to, či dáva viaceré možnosti budúceho riešenia hlavnej križovatky a statickej dopravy. 
Pri riešení vnútornej dispozície obchodného domu a hotela, sa uvažovalo o niektorých základných prevádzkových kritériách. 
Obchodný dom mal mať úplne jasnú a prehľadnú dispozíciu koncentrovaného tvaru, s dosť veľkými konštrukčnými rozponmi, aby dovoľovalo akékoľvek neskoršie úpravy a zmeny v účele jednotlivých predajných oddelení. Trojuholníkový tvar obchodného domu vyplynul z niektorých daností a podmienok lokality a bol architektonicky zaujímavý a pôsobivý.
Hotel, ktorý bolo nutné pokladať nielen za prechodné ubytovanie návštevníka Bratislavy, ale aj za kultúrne a spoločenské stredisko, bolo treba riešiť komplexne vo všetkých súvislostiach, a to od vstupu pre peších, príjazdu a parkovania vozidiel, cez jednotlivé zložky hotelovej vnútornej prevádzky až k veľkým spoločenským priestorom, používaným okrem hotelovej prevádzky tiež širokou verejnosťou. 
V hmotovej kompozícii mala byť plocha križovatky uvoľnená pre všetky možné varianty riešenia dopravného uzla a umiestniť vysokú hmotu hotela ďalej od križovatky, aby tu nevznikla snaha doplniť a prevážiť hmotu výškovej stavby „Manderlu“. Obchodný dom sa mal priblížiť ruchu najživšej bratislavskej tepny, akou je Námestie SNP, pochopiteľne s dostatočnými rozptyľovacími plochami pre peších. Vytvoriť pokojnú pešiu rezerváciu obchodného strediska a dostatočné plochy pre parkovanie a príjazdy motorových vozidiel k obom objektom.
Prvá etapa realizácie areálu-obchodný dom.
Výstavba areálu Kamenného námestia v Bratislave je stavba, ktorá zásadným spôsobom ovplyvnila životnú dráhu architekta I. Matušíka. Realizovaný areál Kamenného námestia s administratívnymi budovami hotela, obchodným domom a tzv. spojovacou budovou, bol označený za najpozoruhodnejší komplex postavený v Bratislave v druhej polovici 20. storočia. Pri jednotlivých objektoch architekt hľadal a nachádzal architektonické prvky, ktoré mu v širokom diapazóne dobovej tvorby vtlačili osobitú tvár. Na škodu veci sa v ďalšom dvadsať ročnom období nenašlo dosť síl, aby sa realizovali investície nevyhnutné na bezkolízne fungovanie statickej, dynamickej a hromadnej dopravy. Námety autora areálu, riešiace túto problematiku (postavenie nadzemnej parkovacej garáže, mimoúrovňové riešenie križovatky pred „Manderlom“, prebudovanie časti Špitálskej ulice na mestskú triedu) nenašli pochopenie, a tak je budúcnosť inak životaschopného námestia ohrozená.
Druhá etapa realizácie-Hotel Kyjev.
Hotel Kyjev predstavoval druhú etapu výstavby areálu Kamenného námestia v Bratislave, realizovanú podľa víťazného súťažného návrhu z roku 1960. 
19-podlažná výšková stavba hotela je zmontovaná z ocele kombinovaná so železobetónovými stropmi
Možno konštatovať, že súťažný návrh predstihol svoju dobu a počas celej dvadsať ročnej výstavby nepostihli areál nijaké významné zmeny. Týka sa to aj stavby dvadsať podlažného hotela s kapacitou 400 postelí, jeho stravovacích komplementov, banketových sál a rozsiahleho zázemia. Po otvorení boli vysoko hodnotené aj vnútorné priestory, ktoré svojím celkovým pôsobením, atmosférou a použitými materiálmi už vtedy dosiahli medzinárodnú úroveň. Harmónia, vyváženosť, monomateriálovosť, opakovanie prvkov, rytmyzácia stien, štruktúra stropov, to všetko patrí k postulátom architektonickej tvorby vysokého štandardu. Rukopis autora sa výrazne podpísal pod celý rad perfektných kamenárskych detailov z masívnych zaoblených kusov a dosiek rešpektujúcich fládrovanie travertínu. Perfektnými detailami sa vyznačovali i stolárske výrobky, najmä kazetový drevený strop.
Obchodný dom Prior v Bratislave, zvaný Trojuholník bol realizovaný ako prvá etapa výstavby areálu Kamenného námestia. Išlo o prvý plnosortimentový obchodný dom postavený v šesťdesiatych rokoch na Slovensku. Dal sa vtedy porovnávať len s pražským obchodným domom Biela labuť z obdobia prvej Československej republiky. Po výstavbe spojovacej budovy predstavovala celková predajná plocha . Svojou prehľadnou dispozíciou, odvážnou konštrukciou, perfektným vybavením a presvedčivým architektonickým stvárnením sa obchodný dom zaradil medzi najvyššie hodnotené diela na Slovensku z tohto obdobia. Uznanie získali viaceré dokonalé detaily, ako zavesené šesťuholníkové stropy, kosoštvorcová žulová dlažba, patentované hliníkové záskočkové profily, spúšťací portál, otáčavý reklamný stožiar, v exteriéri kamenné hodiny so zvonkohrou, základný kameň a nasávače vzduchotechniky. Citlivé narábanie s kameňom, ktorý je na tejto stavbe uplatnený v nebývalom rozsahu, potvrdilo autorove mimoriadne schopnosti pri jeho tvarovaní. Nečudo, že práve za toto dielo udelili I. Matušíkovi Cenu Dušana Jurkoviča za rok 1969. 
Hotel je uzavretý pre podnikanie na konci roka 2011 a zostane zatvorený.
Kompozičná skladba objektu.
Pri stavbe obchodného domu a hotela Kyjev v Bratislave sa neskoromoderná kreativita autora sústredila na hranolové objemy – z trojice takýchto objemov vytvoril nielen najväčšiu, ale aj najpozoruhodnejšiu figúru centra Bratislavy. Na dlhej, nízkej, iba jednoposchodovej podnoži stojí vysoká tenká doska drobne členeného ( modul) lôžkového bloku hotela. K tejto symetrickej, figúre je zaskleným kŕčkom pripojený trojboký hranol obchodného domu. Jeho tvar síce vyplynul z konfigurácie nárožia, na ktorom je komplex postavený, ale to je len vzdialená determinácia. Architekt predkladá do popredia nie prispôsobenie sa, ale corbusierovskú hru samostatných geometrických objemov. Dokonca na obchodnom dome je v stene najvyššieho poschodia výrez, aký používal Le Corbusier na svojich prvých škatuľovitých vilách. Architekt sledoval však trochu aj Wrightovu: skúša nielen pravouhlú, ale aj trojuholníkovú osnovu – na nej je napríklad postavená štruktúra budovy obchodného domu. 
Vyvážená harmónia klasickej symetrie so zreteľnými asymetrickými vybočeniami je pre I. Matušíka typická. Vnútorný poriadok, ktorý umožňuje tá prvá, robí z jeho stavieb diela, nepodliehajúce bežným zmenám, ktoré musia zmeny prevádzky celkom prirodzene absolvovať. Dokonca taký dispozičný „neúspech“, akým je trojica vchodov do Prioru (Tesco) – v každom rohu dispozície jeden – keď sa prakticky od samého začiatku dva z nich vôbec nepoužívajú, nepoškodila celkovú harmóniu objektu. Architekt si uvedomuje aj figurácie na strednej veľkostnej úrovni: komplex má samostatnú markízu pred hotelom, podobné prestrešenie nad výstupom schodiska spojovacej časti a schodišťovo-rampovú figúru výstupu na poschodie. Veľkoryso koncipované sú aj pomerne drobné, voči veľkému celku zdanlivo až okrajové architektové nápady – zvonkohra na fasáde obchodného domu, zasúvací vstup so vzduchovou clonou, či otáčavý reklamný panel (dnes už neexistuje), alebo základný kameň komplexu. Architekt, ktorý je autorom aj týchto detailných doplnkov, si uvedomuje celý priestorový diapazón svojho diela, je schopný vtlačiť mu svoju pečať – aj technickú stránku týchto drobností koncipoval od samého základu.
Konštrukčné riešenie a stavebný detail obchodného domu.
Kapacitné parametre obchodného domu tvorí 25 predajných oddelení, desiatky služieb, cca 500 predavačov, administratíva. Celková predajná plocha obchodného domu je teda aj v súčasnosti . Pôdorys obchodného domu má centrický tvar s eskalátormi, umiestnenými v ťažisku dispozície, čo prispieva k plynulej cirkulácii a orientácii v priestore. Vchody vo vrcholoch trojuholníka sú z pancierových skiel bez zádveria, sú motoricky ovládané a spúšťajú sa do suterénu. Vznikajúci voľný vstupný otvor je chránený v zime tzv. tepelnou clonou. Horné podlažia majú okenné otvory, potlačené na minimum (len v nárožiach), čo neobyčajne prospieva pôsobnosti vystaveného tovaru, ktorý sa môže oveľa efektívnejšie osvetliť umelým osvetlením. 
Mimoriadnu pozornosť si zasluhuje osvetlenie. Tvorí integrovanú súčasť stropného podhľadu, zostaveného zo šesťuholníkových panelov, z ktorých tretina má zabudované plastické žiarivkové svietidlo. Osvetlenie je veľmi intenzívne, a tam, kde ho podporuje vysoká odrazivosť prostredia, dosahuje 700 luxov. Žiarivkové osvetlenie sa dopĺňa ešte guľovými žiarovkovými svietidlami, ktoré sa napájajú na núdzový osvetľovací okruh. Elektrická rozvodná sieť je aj v dlážke a na každých je umiestnený podlahový elektrant, ktorý sa dá prikryť vrchnákom (možnosť použiť pre osvetlenie vitrín, pre elektrické pokladne a pod.). Za zmienku stojí aj osvetlenie výkladov v prízemí, ktoré dosahuje hodnotu 1200 luxov. Je tu využité generálne stropné osvetlenie, pretiahnuté až ku sklu výkladu, doplnené ešte žiarovkovým osvetlením, upevneným na zavesenom rošte vo výške . Je zaujímavé, že rôzne spektrá žiaroviek sa celkom dobre "miešajú" a prispievajú k pôsobivému osvetleniu vystavovaného tovaru.
Stropný montovaný podhľad má celý rad ďalších funkcií. Zvukovú pohltivosť stropu podporuje perforácia panelov a pre nízke frekvencie panel pôsobí ako rezonátor. Inou, nie menej dôležitou funkciou, je rovnomerný rozptyl privádzaného klimatizovaného vzduchu, chladeného v teplom ročnom období a prihrievaného v zimnom období. Vzduch sa privádza hlavným rozvodom z centrálnej strojovne do priestoru medzi stropným podhľadom (tzv. plenum) a odtiaľ preniká perforáciami rovnomerne do celého podlažia. Odvod a recirkulácia vzduchu sa uskutočňuje potrubím po obvode budovy, ktoré vedie naspäť do strojovne. Chladiaca veža je umiestnená na terase v poslednom poschodí, pôsobí tu celkom ako výtvarný prvok.
Konštrukcia budovy je zaujímavým príkladom trojuholníkovej osnovy o veľkosti strany . Zvolený konštrukčný systém sa vo vtedajšom období vymykal bežnej praxi. 
Trojuholníkové konštrukčné pole vytvára veľkú 60° modulovú osnovu, doplňujúcu šesťuholníkovú malú osnovu, viditeľnú v paneloch zaveseného stropného podhľadu a v členení kamennej dlažby v prízemí. Táto nepravouhlá modulácia vytvára veľmi pôsobivé interiéry, ale niekedy sa dostávala do konfliktu so štandardným vnútorným zariadením.
Prísun a odsun tovaru je celý situovaný do suterénu, kde je manipulačný priestor prístupný pomocou rampy, takže tieto nutné hospodárske plochy nebrali nič z drahocennej obchodnej plochy prízemia. Administratíva, reprezentačné miestnosti a sociálne zariadenia zamestnancov sú na najvyššom podlaží. Úroveň vybavenia posledného podlažia je skutočne dokonalá a podstatne prispieva k celkovej kultúrnosti prostredia.
K dôležitým technickým zariadeniam patria eskalátory. Sú reversibilné, t. j. s meniteľným smerom hore a dolu. Bratislavský Prior (Tesco) má len jednoprúdové eskalátory, ktoré majú kapacitu asi 3600 osôb za hodinu, zatiaľ čo dvojprúdový má 8000 osôb za hodinu pri rovnakej rýchlosti. Okrem eskalátorov je budova vybavená ešte siedmimi výťahmi. Na priečelí od Dunajskej ulice sú situované veľké hodiny so zvonkohrou, ktorá každú hodinu vyhráva melódiu. Umelecké stvárnenie hodín a betónová plastika je od Jaroslava Kočiša a steny pri bufete od Evy Trachovej.
Bezokenné priečelia budovy dobre vyjadrujú účel budovy. Sú kryté najtypickejším slovenským kameňom, spišským travertínom. V prízemí je položená česká žula, ktorá patrí k najtrvanlivejším dlažbám pre najťažšiu premávku.
Riešenie pešej a statickej dopravy.
Zásobovanie objektu podzemím, prostredníctvom mimoúrovňových rámp, vytvorilo základné predpoklady pre diferenciáciu peších a zásobovacej dopravy. Peší pohyb však zostal problémom jednak z hľadiska nedoriešenej statickej dopravy, a jednak z hľadiska širších vzťahov. Aj keď problém statickej dopravy bol označený ako dočasný, zostal až dodnes otvorený a nevyriešený z dôvodu nedostatku finančných nákladov. Dnešná situácia, v ktorej sú potreby statickej dopravy riešené bez parkingu, je pri súčasnom stupni motorizácie už neúnosná a znižuje úroveň prostredia v celom areáli. V súčasnosti má tento problém statickej dopravy pre obchodný dom podobu parkoviska pri hoteli Kyjev a tiež pri smere z Rajskej ulice, a pre hotel Kyjev je parkovanie prístupné od Rajskej ulice. 
Trom veľkým funkčným jednotkám, v parteri izolovaným a uzavretým do seba, chýba užší kontakt s okolím. Väčšia rozčlenenosť obchodných jednotiek s viacerými vstupmi by bola pre okoloidúcich iste sympatickejšia, ale (prevádzkovým) zásadám nevyhovuje. 
Na záver treba dodať, že celý areál Kamenného námestia predstavuje na obdobie svojej realizácie nadčasovú architektúru. Ale počas jeho realizácie neboli niektoré detaily ako riešenie statickej dopravy dotiahnuté do konca najmä pre finančné kapacity, a narúšajú kvalitu tohto areálu. V súčasnosti by areál potreboval nového investora, ktorý by však chápal jeho problém a podporil by ohľaduplne a racionálne riešenie tohto stále životaschopného areálu.
Obchodný dom Prior.
Na slávnostné otvorenie obchodného domu (OD) Prior 20. novembra 1968 museli štyri vojenské vétriesky chrániť novú budovu na Kamennom námestí pred rozvášneným davom. Pred vstupom do obchodného domu vytvorili tieto nákladiaky koridor, pretože prvý deň prevádzky navštívilo OD Prior okolo 40-tisíc ľudí a minuli vyše 5,5 milióna korún. Celkovo bol na tento deň prichystaný tovar za 80 miliónov korún z ktorého 20% pochádzalo zo Západu. Tovar do obchodného domu sústreďovali pol roka pred oficiálnym otvorením a bolo ho viac ako vo všetkých zvyšných bratislavských predajniach dohromady. V novom obchodnom dome sa predalo takmer všetko. Na dračku išli chladničky z Elektrosvitu a Calexu, práčky Tatramat aj Romo, v tom čase všetko úzky profil. Ako teplé rožky sa míňali televízory Tesla Orava, kovralové koberce, elektrické holiace strojčeky a mechanické hračky..
Prior na Kamennom námestí v Bratislave sa stal prvým plnesortimentným obchodným domom v bývalom Československu. Potom značka Prior reprezentovala nielen tento obchodný dom ale celý reťazec takýchto nákupných centier v bývalej federácii. Len v Česku ich vyrástlo postupne 22 a riadilo ich generálne riaditeľstvo v Bratislave, prvé v rezorte obchodu. OD neskôr fungoval ako Kmart, Tesco či My. V poradí tretí jeho majiteľ rozhodol vrátiť k názvu PRIOR a požiadal o jeho registráciu, aj keď táto nebola úspešná. George Trabelssie ("Obchodný dom Bratislava"), ktorý sa stal novým vlastníkom budovy po predaji reťazcom Tesco, chcel bratislavský obchodný dom pôvodne premenovať na "Prešporok" ešte koncom roku 2019. Registráciu "Prešporoku" však úrad priemyselného vlastníctva zamietol, a preto spoločnosť Obchodný dom Bratislava v marci 2020 požiadala o registráciu ochrannej známky Prior Bratislava. Aj proti tejto prihláške však bolo podaných viacero námietok a prihláška bola takisto v júli 2021 zamietnutá.

</doc>
<doc id="191196" url="https://sk.wikipedia.org/wiki?curid=191196" title="Kózuke">
Kózuke

Provincia Kózuke () bola bývalá japonská provincia ležiaca v regióne Tósandó, na ktorej území sa dnes nachádza prefektúra Gunma. Jej prezývka je Jóšú (上州). 
Jej staré hlavné provinčné mesto ležalo v blízkosti dnešného mesta Maebaši. V období Sengoku bolo Kózuke ovládané postupne Šingenom Takedom, Kenšinom Uesugim, klanom Hódžó a Iejasuom Tokugawom. Hlavné hradné mesto bolo Takasaki, neďaleko Maebaši.

</doc>
<doc id="191197" url="https://sk.wikipedia.org/wiki?curid=191197" title="Kuširo (provincia)">
Kuširo (provincia)

Provincia Kuširo () bola bývalá japonská provincia, ktorá existovala iba krátko. Jej rozloha zodpovedala súčasnej podprefektúre Kuširo a časti podprefektúry Abaširi
Provincia vznikla 15. augusta 1869 zo 7 okresov. V roku 1872 pri sčítaní ľudu bola populácia provincie 1 734. V roku 1882 boli provincie na Hokkaidó zrušené.

</doc>
<doc id="191198" url="https://sk.wikipedia.org/wiki?curid=191198" title="Šubica">
Šubica

Šubica alebo šuba je "„dlhší voľný, obyčajne kožušinový kabát bez rukávov“".

</doc>
<doc id="191200" url="https://sk.wikipedia.org/wiki?curid=191200" title="Nemuro (provincia)">
Nemuro (provincia)

Provincia Nemuro () bola bývalá japonská provincia, ktorá zodpovedala súčasnej podprefektúre Nemuro na Hokkaidó. Bola vytvorená v období Meidži.
Provincia vznikla 15. augusta 1869 z 5 okresov. V roku 1872 pri sčítaní ľudu bola populácia provincie 832. V januári 1885 boli provincie na Hokkaidó zrušené.

</doc>
<doc id="191202" url="https://sk.wikipedia.org/wiki?curid=191202" title="Vuk Stefanović Karadžić">
Vuk Stefanović Karadžić

Vuk Stefanović Karadžić (* 7. november 1787, Tršić, Smederevský sandžak – † 7. február 1864, Viedeň, Rakúske cisárstvo) bol významný srbský vzdelanec, lingvista, jazykovedec, historik, prvý srbský literárny kritik a zberateľ ústnej ľudovej tvorby. Je tiež reformátorom srbského jazyka.
Životopis.
Narodil sa v dedine Tršić pri Loznici. Meno Vuk, vlk po srbsky, získal po tom, čo všetci jeho súrodenci zomreli na tuberkulózu. Čítať a písať sa naučil od svojho príbuzného Jeftu Savića. Ďalšie vzdelanie získal v Loznici a v kláštore Tronoša, neskôr pokračoval vo vzdelávaní ako samouk. Zúčastnil sa na srbských povstaniach proti Turkom a napísal o nich viacero správ. V roku 1813 po porážke prvého z povstaní odišiel do Viedne, kde napísal svoje najdôležitejšie práce. Za svoju prácu dostával málo peňazí a žil v chudobe. Zomrel v roku 1864 vo Viedni.
Dielo.
Reforma srbského písma.
Reformoval srbský jazyk a štandardizoval srbskú abecedu. Zaviedol zásadu "Piši kao što govoriš i čitaj kao što je napisano. (Píš, ako hovoríš, a čítaj, ako je napísané)."
Zo staroslovanskej abecedy Karadžić použil nasledujúcich 24 písmen:
K ním pridal: -{Ј ј}-, -{Љ љ}-, -{Њ њ}-, -{Ћ ћ}-, -{Ђ ђ}- a -{Џ џ}-
A vyhodil:
Ľudové spevy.
Vuk Stefanović Karadžić má veľkú zásluhu na tom, že sa nám zachovali srbské epické spevy. Podobne ako Dobšinský u nás alebo Afanasjev v Rusku, Karadžić ich zozbieral a vydal niekoľko zväzkov srbskej ľudovej prózy a ľudových básní, ktoré vyvolali v Európe veľký ohlas. Oboznamoval sa s nimi Jacob Grimm, prekladali ich najväčší súdobí básnici: Goethe, Puškin, Mickiewicz a písali o nich mnohí iní európski učenci, okrem iných aj Ľudovít Štúr. Keď zbieral tieto srbské junácke spevy, boli ešte živé a stále vznikali nové ako reakcia na aktuálne dianie v krajine. Pochádzajú nielen zo Srbska, ale aj z Bosny a Hercegoviny, Dalmácie a Čiernej Hory.

</doc>
<doc id="191203" url="https://sk.wikipedia.org/wiki?curid=191203" title="Ošima (provincia)">
Ošima (provincia)

Provincia Ošima () bola bývalá japonská provincia na ostrove Hokkaidó, ktorá existovala iba krátko. Jej územie zodpovedalo južnej časti podprefektúry Ošima a Hijama.
Provincia vznikla 15. augusta 1869 zo 7 okresov. V roku 1872 pri sčítaní ľudu bola populácia provincie 75 830. V júli 1881 boli okresy Cugaru a Fukušima spojené do okresu Macumae a tým bol počet okresov zredukovaný na 6. V roku 1882 boli provincie na Hokkaidó zrušené.

</doc>
<doc id="191204" url="https://sk.wikipedia.org/wiki?curid=191204" title="Racionalizmus (talianska architektúra)">
Racionalizmus (talianska architektúra)

Racionalizmus (tal. "il Racionalismo") bol smer talianskej architektúry 20. a 30. rokov 20. storočia; prakticky oficiálny sloh Mussoliniho Talianska. 
Druhá svetová vojna a dôvody ktoré ju zapríčinili sa reflektovali i na architektúru. V Taliansku fašizmus prichádza na moc už v roku 1923 a v počiatku je považovaný za revolučne hnutie v umení ktoré vychádza z futurizmu, no predsa máme niekoľko výnimočných stavieb ktoré sa môžu oddeliť z kontextu fašistického hnutia.
Zakladateľmi smeru boli mladí absolventi techniky v Miláne, ktorí roku 1926 vytvorili Gruppo 7. Odvolávali sa na W. Gropia, termínom architettura razionalista, chceli poukázať na programovú vecnosť svojej architektúry. Roku 1928 bola usporiadaná prvá výstava projektov racionalistickej architektúry, roku 1929 vznikla prvá racionalistická stavba – apartmány Novocum od Guiseppeho Terragniho, inšpirované ruským konštruktivizmom. Neskôr v racionalizme narástali tendencie k monumentalite (Poštový palác v Neapoli, 1931), Typická je prísna symetria, pravidelné rozmiestnenie malých okien tvoriacích plošný ornament, vykrojenie kubickej hmoty z hlavného bloku stavby (vzniká akási kockatá jaskyňa), opakovanie rovnakých architektonických prvkov, (okien, oblukov atď.). Tieto znaky sa vo vyhranenej podobe prejavujú napr. V budove rektorátu rímskej univerzity (1935, architekt Piacentini), v budove Chemicko-farmaceutického inštitútu rímskej univerzity (1935, architekt Capponi), V pavilóne Taliansko na Svetovej výstave v Bruseli (1935, Adalberto Libera), na verejných stavbách G. Cancellotiho, v nemocnici E. Caniggia. V štýle racionalizmu boli budované taktiež vybavenie talianskych dialníc (Giorgo Calza Bini). Neskôr vznikol monumentálny Pallazo della civita Italiana v Ríme (1942, architekti Guerini, La Padula, Romano), viacposchodová kubická budova s fasádou tvorenou radou oblúkov na každom poschodí.

</doc>
<doc id="191205" url="https://sk.wikipedia.org/wiki?curid=191205" title="Rosomák">
Rosomák

Rosomák alebo staršie rosomach (lat. "Gulo") je rod cicavcov z tribusu Gulonini z podčeľade Guloninae z čeľade lasicovité ("Mustelidae"). Zároveň je najväčším suchozemským predstaviteľom svojej čeľade.
Recentný druh je rosomák severský. Predkami rosomákov sú pravdepodobne rody "Iberictis" a "Plesiogulo" ("Perunium"), ktoré spolu s rosomákmi tvoria tribus Gulonini. Od ostatných rodov lasicovitých sa tento tribus Gulonini oddelil v miocéne.
Opis.
Rosomák je svojimi telesnými rozmermi najväčší zástupca kunovitých šeliem. Váži nanajvýš 20 až 30 kilogramov, dĺžka tela sa pohybuje okolo 65 až 105 cm bez chvosta. Má silnú stavbu zubov. Farba srsti je zvyčajne tmavohnedá v kombinácii s pásom svetlohnedej, nachádzajúcim sa v oblasti ramien a po bokoch zadnej časti tela. Široké tlapy majú kožnú riasu medzi prstami, čo napomáha k lepšiemu pohybu v hlbokom snehu.
Výskyt.
Rosomák je rozšírený cirkumpolárne, a to severne na východ po celej Eurázii až po Kanadu a severné časti Spojených štátov. V Európe obýva horské oblasti Škandinávskeho polostrova (s najvyššie zastúpenou populáciou vo Švédsku) a severného Ruska.
Systematika.
rod rosomák ("Gulo"):
V dávnejšej minulosti sa do rodu rosomák ("Gulo") niekedy zahŕňalo aj to, čo sú dnes samostatné rody "Eira" (tajra), "Galictis" (grizon), "Mellivora" (mediar) a prípadne aj dnešný druh "Melogale orientalis" (čo je druh jazveca).

</doc>
<doc id="191206" url="https://sk.wikipedia.org/wiki?curid=191206" title="Hoingsung">
Hoingsung

Hoingsung (kórejsky 횡성군) je okres v Kórejskej republike. Nachádza sa v severovýchodnej časti územia, v provincii Kangwon-do (강원도).

</doc>
<doc id="191208" url="https://sk.wikipedia.org/wiki?curid=191208" title="Zoznam rokov">
Zoznam rokov

Toto je zoznam jednotlivých rokov.

</doc>
<doc id="191210" url="https://sk.wikipedia.org/wiki?curid=191210" title="Obytný komplex">
Obytný komplex

Obytný komplex je základný priestorový celok, ktorého účelom je umožniť vykonávanie súhrnu činností nazývaných bývaním.
Obytný komplex je organické materiálne prostredie, pozostávajúce z prírodných a umelých komponentov, vzniknuté v určitom čase a priestore, zabezpečujúce biologické, materiálne, sociálno-spoločenské a kultúrne podmienky človeka, rodiny a spoločnosti.
Základná jednotka obytného komplexu.
Základnou jednotkou obytného komplexu je obytná budova. Obytnou budovou je objekt, v ktorom aspoň dve tretiny obostavaného priestoru sú určené na trvalé bývanie rodín alebo jednotlivcov. Priestorovú sústavu obytnej budovy vytvárajú zvislé a vodorovné nosné konštrukcie, deliace steny, obvodový a strešný plášť, ktorý ohraničuje budovu navonok. Vodorovné a zvislé konštrukcie členia budovu na trakty, sekcie a podlažia. 
Obytná budova sa skladá z týchto funkčných celkov:
Základnú dispozičnú jednotku obytnej budovy tvorí bytová jednotka – byt. Je to súbor prietorov určených pre bývanie jednotlivca alebo rodiny. Spĺňa viaceré funkcie: spánok, štúdium, individuálny odpočinok, úschova osobných vecí, osobná hygiena. Požiadavky na bytovú jednotku sa líšia podľa podmienok miestnych, časových a sociálnych. Veľkosť bytovej jednotky sa udáva počtom obytných miestností a štvorcových metrov obytnej plochy. Ústredným obývacím priestorom je obývacia miestnosť, ku ktorej sa ďalej pridružuje rôzny počet spální, kuchyňa a nutné príslušenstvo (predsieň, záchod, kúpeľňa, šatník...)
Základná funkcia obytného komplexu.
Obytný komplex plní základnú funkciu, ktorou je bývanie. Bývanie hromadné, ubytovanie viacerých rodín v samostatných bytových jednotkách objektu. Zabezpečuje vhodné prostredie pre plnenie základnej funkcie rodiny. Absorbovaním spoločenských premien a požiadaviek na bývanie, obytné štruktúry nadobúdajú nové vlastnosti: polyfunkčnosť so zložkami bývania, práce, kultúry, športu a služieb, ako základný predpoklad uspokojovania potrieb spoločnosti a adaptabilitu, vyplývajúcu z meniacich sa nárokov užívateľov v meniacom sa demografickom cykle vývoja spoločnosti.

</doc>
<doc id="191211" url="https://sk.wikipedia.org/wiki?curid=191211" title="Martin Kvasnica">
Martin Kvasnica

Martin Kvasnica (* 11. júl 1958, Žilina) je súčasný slovenský architekt pôsobiaci v Bratislave.
V rokoch 1977 – 1982 študoval na Stavebnej fakulte Slovenskej technickej univerzite v Bratislave. V rokoch 1982 – 1989 pracoval v Stavoprojekte Bratislava v ateliéri Ing. arch. Vladimíra Dedečka v skupine interiéristov. Spolu s Damiánom Berecom a Jánom Lukáčom je spoluzakladateľom bratislavského ateliéru ŠTÚDIO FOR.

</doc>
<doc id="191212" url="https://sk.wikipedia.org/wiki?curid=191212" title="Jastrabské sedlo">
Jastrabské sedlo

Jastrabské sedlo (hovorovo Sedlo Jarky) je prirodzená a viditeľná terénna zníženina, ktorá tvorí hranicu medzi pohoriami Strážovské vrchy a Považský Inovec. Nachádza sa medzi obcami Mníchova Lehota a Trenčianske Jastrabie v okrese Trenčín.
Leží na mieste jastrabianskeho tektonického zlomu, ktorý oddeľuje druhohorné príkrovové formácie Strážovských vrchov od kryštalických bridlíc Považského Inovca. V mieste zlomu vystupuje na povrch viacero minerálnych prameňov, z ktorých najpopulárnejší pri Trenčianskych Miticiach možno navštíviť z odpočívadla pri ceste prvej triedy, prechádzajúcej sedlom. V blízkosti sedla sa nachádza v telese dolomitov a vápencov chočského príkrovu rozsiahly kameňolom.
Doprava.
Sedlo je dôležitým dopravným koridorom medzi oblasťou Trenčína a regiónom Hornej Nitry. Vedie ním frekventovaná cestná komunikácia I/9 ako aj železničná trať Trenčín – Chynorany.

</doc>
<doc id="191215" url="https://sk.wikipedia.org/wiki?curid=191215" title="Rosomák tajgový">
Rosomák tajgový



</doc>
<doc id="191216" url="https://sk.wikipedia.org/wiki?curid=191216" title="Kubrá">
Kubrá

Kubrá je mestská časť Trenčína. 
Nachádza sa v severovýchodnej časti Trenčína, pri vyústení Kubrickej doliny a potoka Kubrica do nivy Váhu. Nad hornou časťou mestskej časti sa nachádza prameň kubranskej kyselky, ktorý je obľúbeným výletom obyvateľov Trenčína, ale i širokého okolia. V obci sa nachádza kostol sv. Jána Nepomuckého a ZŠ Kubranská.

</doc>
<doc id="191217" url="https://sk.wikipedia.org/wiki?curid=191217" title="Tisícročie">
Tisícročie

Tisícročie je časové obdobie s dĺžkou 1000 rokov (angl. "millenium", z lat. "mille" (tisíc) a "annum" (rok)). Pojem sa väčšinou vzťahuje na kalendárne tisícročia, obdobia viazané číselne k danému dátumovému systému, hlavne na tie, ktoré začínajú počiatočným bodom kalendára, obyčajne rok 0 alebo 1) alebo v neskorších rokoch, ktoré sú celočíselným násobkom tisícov rokov po ňom.
Pojem sa môže vzťahovať aj na časový úsek, ktorý začína akýmkoľvek dátumom. Hlavne v náboženskom použití môže byť tento interval interpretovaný menej presne tým, že nemusí byť presne 1000 rokov dlhý.

</doc>
<doc id="191218" url="https://sk.wikipedia.org/wiki?curid=191218" title="Kubrica (Trenčín)">
Kubrica (Trenčín)

Kubrica je mestská časť Trenčína. 
Má charakter menšej osady. Nachádza sa v úzkej doline potoka Kubrica medzi Kočinou Horou a masívom Janovho vrchu. V mestskej časti sa nachádza kaplnka a cintorín. Dopravnú obsluhu mestskej časti zabezpečujú autobusové linky mestskej hromadnej dopravy č.11 a 16. V katastrálnom území Kubrice sa nachádza niekoľko turistických a rekreačných zariadení. Smerom do centra Trenčína sa nachádza Kubrá. Susedí s obcou Soblahov.
Príroda.
Zo živočíchov sa tu vyskytuje jeleň lesný, diviak lesný, rak riečny alebo pstruh potočný.

</doc>
<doc id="191219" url="https://sk.wikipedia.org/wiki?curid=191219" title="Národný dom (Banská Bystrica)">
Národný dom (Banská Bystrica)

Národný dom je dom v Banskej Bystrici na Národnej ulici 11. Bol postavený v rokoch 1927-28, autorom budovy je Emil Belluš a projekt bol vyhotovený v rokoch 1926-27. Sídli v ňom Štátna opera, stála divadelná a operná scéna mesta a regiónu.
Architektúra.
V projekte Národného domu v Banskej Bystrici je jasne sledovaný racionalistický-funkcionalistický zámer. Prejavuje sa v riešení divadla s príslušenstvom v jednej hmotovej aj výtvarnej kompozícii a k nemu priradených hotelových častiach s verejnou službou kaviarne a reštaurácie. Je pochopiteľne, že tieto komplikované dispozičné, konštrukčné, ale aj urbanistické problémy vyústili do pomerne zložitého hmotného konceptu, ktorý sa ako mladý projektant usiloval vylepšiť striedmo použitým dekorom. Ale zostáva stále platný správny názor na základné členenie prevádzok i výtvarný dôraz na hlavný článok ako aj uvážlivé používanie kvalitných materiálov. Z rozsiahlych spoločenských priestorov sa v pôvodnej realizácii zachovala len divadelná sála, ostatné boli v päťdesiatych rokoch, na škodu veci, preadaptované.
O stavbe Národného domu Belluš píše.
„Bola to na svoju dobu (1924) pre mňa úloha veľká, zložitá, ale aj znamenitá škola života. Všetky úkony architekta som vykonal bez pomoci sám, od náčrtku stavebných plánov, všetkých detailov, podrobných rozpisov až po superkolaudáci mnohých úsekových dodávok. Tak začínal spoločenskú prax, poznával vzťah medzi nakresleným a vybudovaným, proces technickej realizácie a je obzvlášť dôležité, že mal možnosť poznávať aj praktickú prevádzku navrhnutej a realizovanej budovy.
Súčasnosť.
Národný dom patrí dnes z viacerých hľadísk k novodobej histórii mesta. V jeho priestoroch sa odohrali mnohé historické udalosti prvoradej dôležitosti, ktoré z neho činia i pamiatku národnú, historickú.
V Národnom dome má svoje sídlo dodnes jediná stála divadelná a operná scéna mesta a regiónu. Jej prevádzkové a technické zázemie nebolo dostačujúce už ani v dobe postavenia budovy. Reštauračná a kaviarenská časť dnes opäť slúžia svojmu pôvodnému účelu, po predchádzajúcej zmene funkcie však skoro úplne zmizol pôvodný interiér. Hotelová časť so svojím skromným komfortom dnes už nevyhovuje.

</doc>
<doc id="191220" url="https://sk.wikipedia.org/wiki?curid=191220" title="Rondokubizmus">
Rondokubizmus

Rondokubizmus alebo oblúčkový dekorativizmus alebo oblúčkový kubizmus je architektonický smer príznačný pre česko-slovenskú architektúru v období po prvej svetovej vojne.
Charakteristika.
Rondokubizmus je architektonický sloh vyznačujúci sa plastickosťou a farebnosťou, v ktorej prevláda červená a biela. Používa princíp plošnej kružnice, medzikružia a priestorovej gule, pologule, kruhovej výseče a valca ako výrazový prostriedok a snaží sa o zdôraznenie plasticity. O architektonickom výraze budovy rozhoduje priečelie. Konštrukcia je považovaná za prostriedok k budovaniu skladby racionálneho pôdorysu, no nie k tvorbe architektúry. Stavby pôsobia väčšinou dojmom hmotnosti a ťarchy. 
Architektonické hnutie nazvané rondokubizmus zdôrazňuje architektúru, ktorá plní predovšetkým duchovný obsah, bez toho, aby pri tom zabúdala na sociálne úlohy. Oproti predvojnovému kubizmu si uvedomuje novú zodpovednosť za poslanie architektúry, novú národnú a spoločenskú funkciu a nové koncepčné predpoklady.
Pôvod a dejiny.
Tento architektonický smer vznikol a bol charakteristický pre česko-slovenskú architektúru v 20. rokoch 20. storočia. Inšpirátormi tohoto smeru sú Josef Gočár a Pavel Janák, predstavitelia raného kubizmu. 
Rondokubizmus patrí do skupiny smerov, ktoré majú pôvod v architektonickom kubizme. Názov postihuje podstatu smeru aj historickú skutočnosť. Aj keď rondokubizmus nebol uvedený zvláštnou teóriou, napriek tomu dobové zdroje informujú o myšlienkach, ktoré sprevádzali úsilie o nový výraz, a o príčinách zmeny formových zostáv. Bolo treba zmeniť reč formy, ako nositeľky duchovného obsahu doby, v ktorej začal fungovať česko-slovenský štát. Hra kryštálových tvarov, ktorá tlmočila úsilie o hľadanie čistého výrazu bola nahradená abstraktnou, ale významovo zrozumiteľnejšou sústavou foriem. Princíp tvorby , ktorý mal vyvolávať dynamický účinok, nahradila skladba plastických prvkov. 
Prvou stavbou tzv. rondokubizmu je stavba bývalej banky Česko-slovenských légií tzv. Legiobanky v Prahe v Novom Meste od architekta Gočára z roku 1921 - 1923 . Rondokubizmus taktiež reprezentuje stavba krematória v Pardubiciach od Pavla Janáka z roku 1921 - 1923, palác Adria v Prahe z roku 1922 - 1925, budova Škodových závodov v Prahe z roku 1923 - 1926, či bývalá budova poisťovne Riunione Adriatica di Sicurtà v Prahe od rovnakého autora, z roku 1921 - 1923. Ďalšími predstaviteľmi tohoto smeru boli aj Josef Chochol, Bedřich Feuerstein, Vlastislav Hofman, Otakar Novotný atď.
Rondokubizmus na Slovensku.
Rondokubistické stavby na Slovensku začali vznikať už krátko po vzniku Československej republiky, od roku 1921. Väčšinu rondokubistických stavieb na Slovensku postavili český architekti, a to najmä v Bratislave. Išlo predovšetkým o bytové domy, ale tiež o vily a menšie domy, a o rôzne verejné stavby. Už v druhej polovici 20. rokov však začal rondokubizmus ustupovať funkcionalizmu.

</doc>
<doc id="191221" url="https://sk.wikipedia.org/wiki?curid=191221" title="Bhutanitis ludlowi">
Bhutanitis ludlowi

Bhutanitis ludlowi (Gabriel, 1942) je druh motýľa z čeľade vidlochvostovité ("Papilionidae"), zo skupiny pestroňov. Vyskytuje sa ako endemit v Bhutáne. Patrí medzi najvzácnejšie druhy motýľov na svete.
História výskumu.
Tento druh motýľa bol donedávna známy len z dvoch kolekcií. Išlo o typový materiál (vzorky z rokov 1933 až 1934 od Gabriela), ktoré pochádzajú z Trashiyangsi valley zo severovýchodnej časti Bhutánu. T.č. sa tento materiál nachádza v British Natural History Museum v Londýne. I Chou popísal v roku 1994 jedince tohto druhu z Yunnanu v Číne. V auguste roku 2011 boli zverejnené po prvýkrát v histórii aj fotografie "Bhutanitis ludlowi" z prírody, ako i video.
Všetky druhy rodu Bhutanitis sú uvedené v prílohe II dohovoru CITES. Až do nedávnej doby neexistoval žiaden obchod s týmito exemplármi – napriek skutočnosti, že je značný dopyt zo strany zberateľov hmyzu. Celkove je tento druh považovaný za ohrozený.

</doc>
<doc id="191222" url="https://sk.wikipedia.org/wiki?curid=191222" title="Frederic C. Hamilton Building">
Frederic C. Hamilton Building

Frederic C. Hamilton Building je jedna z budov Denver Art Museum (Denverského múzea umenia). Nachádza sa v Denveri v štáte Colorado v USA. Architektom bol Daniel Libeskind. Dokončenie výstavby: 2006, sprístupnenie verejnosti: 6. októbra 2006.
Projekt.
Múzeum umenia v Denveri bolo v roku 2006 rozšírené o prístavbu budovy Frederica C. Hamiltona (Frederic C. Hamilton Building), ktorej autorom je architekt Daniel Libeskind. Nová budova je situovaná priamo južne od dvojvežovej North Building (severná veža), navrhnutej architektom Giom Pontim a James Sudler Associates, pričom susedí s Denverskou verejnou knižnicou navrhnutou Michaelom Gravesom. Prvá veľká prístavba pôvodného múzea bola realizovaná ešte v 1961, kedy sa jej vybavenosť takmer zdvojnásobila. 
Druhý proces rozširovania sa začal v roku 1999, kedy bola vyhlásená súťaž na dostavbu existujúcej budovy múzea. Dvojčlenná komisia vybrala tri víťazné návrhy architektov: Arata Isozakiho, Thomasa Mayneho a Daniela Libeskinda, ktorí sa podieľali na intenzívnych workshopoch a prezentovali svoje návrhy spoločnosti. Daniel Libeskind bol vybraný vďaka svojej energii, charizme, vízii a skúsenosti s projektmi občianskych stavieb, vrátane židovského múzea v Berlíne. Libeskinodv inovatívny dizajn často súvisí s mestským prostredím a mestským životom. " Inšpiroval som sa svetlom a geológiou Skalnatých hôr, predovšetkým však otvorenosťou ľudí v Denveri." tvrdí Libeskind. Pri navrhovaní Hamilton building Libeskind spolupracoval s Davis Partnership Architects v Denveri. Vychádzajúc z počiatočnej Libeskindovej idei geometrickej hravosti - dve línie sa tlačia k sebe bez toho, aby sa vzájomne dotkli - použili architekti skice, počítačové trojdimenzionálne modelovanie a animácie na zdokonalenie výsledného tvaru budovy.
Architektúra.
Hamilton building je budova geometricky silne abstraktná, celková hmota stavby je akoby roztrieštená do jednotlivých prvokv vzájomne vytvárajúcich dynamický objekt. Do popredia sa dostáva pre Libeskinda príznažný dekonštruktivistický prístup, ktorý sa prejavuje v stavbe zvonku i zvnútra. Objekt sa dvoch častí rozrastá smerom na sever k štyrom ostrým geometrickým hmotám pokrytým titánovým plášťom. Tieto majú v sebe odrážať kryštály skál a vrcholov blízkych Skalnatých hôr. Ostrá konzolová sekcia budovy vybieha krížom cez ulicu smerom k North Building ponad neuzavretý sklooceľový most spájajúci dve štruktúry. Most taktiež umožňuje prístup k novému Duncan pavilónu, prípadnému vonkajšiemu/vnútornému priestoru. Z pavilónu majú návštevníci možnosť vidieť hory i panorámu Denveru.
Sekcie.
Celkovo je budova rozdelená do ôsmich sekcií, v ktorých sú zastúpené rôzne funkčné a tematické náplne. Sú to: architektúra, dizajn a grafika, ázijské umenie, moderné a súčasné umenie, pôvodné umenie ( oceánske, africké a umenie amerických indiánov), tzv. New world (predkolumbijské a španielske koloniálne umenie), maľba a socha (európska a americká), západné umenie a textilné umenie. Celkovo kolekciu galérie tvorí približne 55 000 umeleckých prác a objektov. V podzemnej časti je situované veľké auditórium, objekte dominujú taktiež rozsiahle priestory átria. 
Návštevníci vchádzajú do budovy cez vstupný informaćný priestor, po ktorom nasleduje 36,5 metrov vysoké El Pomar atrium, ktoré zvýrazňuje dramatickosť naklonených stien, rovnako ako svetlík a schodisko, ktoré kopírujú steny tak, aby umožnili jednoduchý vstup do jednotlivých galérií. Hlavný vestibul taktiež poskytuje vstup do galerijnej predajne i do 280 miestneho auditória. Prídavné dvojpodlažné auditórium je situované v dvojúrovňovej galérii súčasného a moderného umenia. Galerijné priestory zahŕňajú aj vonkajšiu záhradu so skulptúrami. Projekt okrem samotnej budovy múzea rieši i priestor pre 1000 parkovacích miest, ktoré zahŕňajú taktiež potreby navrhnutých obytných a obchodných priestorov.

</doc>
<doc id="191223" url="https://sk.wikipedia.org/wiki?curid=191223" title="Nadežda Petrovićová">
Nadežda Petrovićová

Nadežda Petrovićová (cyrilikou: "Надежда Петровић" ; * 12. október 1873, Čačak, Srbsko – † 3. apríl 1915, Valjevo) bola najvýznamnejšia srbská maliarka z konca 19. storočia a počiatku 20. storočia. Jej diela patria do expresionizmu a fauvizmu a poukazujú na abstraktné maliarstvo.
Životopis.
S rodinou sa roku 1884 presídlila do Belehradu. Tu ukončila Vyššiu ženskú školu roku 1891 a nasledovného roku zložila skúšku pre odbornú učiteľku výtvarnej výchovy na stredných školách a stáva sa žiačkou v ateliéri Djordja Krstića a navštevuje školu Cyrila Kutlíka. Od roku 1898 školí sa v Mníchove v ateliéri Antona Ažbeho.
Prvýkrát samostatne vystavovala roku 1900 v Belehrade a od roku 1901 do roku 1912 sa zúčastňuje na výstavách v Ľubľane, Paríži, Záhrebe a Ríme. Roku 1912 otvára v Belehrade maliarsku školu a zúčastňuje sa na štvrtej juhoslovanskej výstave. Zúčastňuje sa na Prvej balkánskej vojne a so srbským vojskom je znovu v rokoch 1913 a 1914 až o rok neskôr umiera na týfus vo Valjeve v Srbsku.
Dielo.
Dielo Nadeždy Petrovićovej možno rozvrhnúť do: mníchovského obdobia (1898- 1903), srbského obdobia (1903- 1910), parížskeho obdobia (1910- 1912) a vojnového obdobia (1912- 1915). Maľba Nadeždy Petrovićovej uvádza srbské umenie do dianí v súčasnom európskom umení. Nadežda drží krok s európskym expresionizmom a približuje sa vtedy ešte sčasti neafirmovanému abstraktnému maliarstvu.

</doc>
<doc id="191224" url="https://sk.wikipedia.org/wiki?curid=191224" title="Papilio antimachus">
Papilio antimachus

Papilio antimachus je motýľ z čeľade vidlochvostovité. Opísal ho v roku 1782 anglický entomológ a zlatník Dru Drury. Podľa niektorých autorov je jeho slovenský názov vidlochvost úzkokrídly (= lastovičí).
Tento druh motýľa sa vyznačuje výrazným čierno-oranžovým vzorom na oboch pároch krídel, ktorých rozpätie je v rozmedzí od 180 do 230 milimetrov, čím patrí k najväčším motýľom sveta a zároveň je aj najväčším denným motýľom afrického kontinentu. Toto sfarbenie spôsobuje vysoká koncentrácia kardenolidových jedov, ktoré motýľ obsahuje. Papilio antimachus sa vyskytuje v tropických pralesoch centrálnej Afriky. Jeho areál rozšírenia sa nachádza na území nasledujúcich štátov: Angola, Kamerun, Konžská demokratická republika, Kongo, Gabon, Ghana, Pobrežie Slonoviny, Libéria, Nigéria, Sierra Leone, Senegal a Uganda. Samček je o niečo väčší od samičky a líši sa hlavne dĺžkou predných krídel a málo i kresbou. Jednoznačne ho môžeme priradiť k najkrajším motýľom sveta. Udáva sa, že na miestach svojho výskytu lieta takmer po celý rok vo viacerých generáciach.

</doc>
<doc id="191225" url="https://sk.wikipedia.org/wiki?curid=191225" title="Oblúčkový dekorativizmus">
Oblúčkový dekorativizmus



</doc>
<doc id="191226" url="https://sk.wikipedia.org/wiki?curid=191226" title="Oblúčkový kubizmus">
Oblúčkový kubizmus



</doc>
<doc id="191232" url="https://sk.wikipedia.org/wiki?curid=191232" title="Jørn Utzon">
Jørn Utzon

Jørn Utzon (* 9. apríl 1918, Kodaň, Dánsko – † 29. november 2008, Kodaň) bol dánsky architekt.
Životopis.
Pochádzal z jachtárskej rodiny. Jeho otec bol významným dizajnérom lodí a podľa jeho návrhov sa dodnes vyrábajú lode. Jorn sa cez navrhovanie lodí a sochárstvo nakoniec v rozhodol pre štúdium architektúry na Umelecko-priemyselnej škole v Kodani, kde študoval v rokoch 1937 – 42. Keď v roku 1942 ukončil štúdium, odišiel do neutrálneho Švédska, kde po dobu vojny pracoval v kancelárií Hakona Ahlberga. Po vojne sa vrátil späť do Fínska a v roku 1946 spolupracoval s Alvarom Altom, ktorý spoločne s Gunnarom Asplundom a F. L. Wrightom najviac ovplyvnili jeho tvorbu. Počas nasledujúcich rokov precestoval Maroko, Mexiko, Spojené štáty americké, Čínu, Japonsko, Indiu a Austráliu, pričom jeho návšteva nebola posledná.
V roku 1950 si v Kodani založil vlastný ateliér, kde realizoval svoje predstavy pokrokovej architektúry, inšpirované prírodou. Začal využívať nové materiály vhodné k vytváraniu špecifických charakteristík, ktoré aplikoval v mnohých návrhoch.
V roku 1957 sa prihlásil do súťaže na operu v austrálskom prístave Sydney. Zo všetkých 230 návrhov, z viac ako 30 krajín, bol vybraný jeho projekt. Vtedajšie média to popisovali ako „tri betónové klenby v tvare mušlí pokryté dlaždicami.“ Tie sa nakoniec stali Utzonovým vrcholným dielom a najviac fotografovaným objektom 20. storočia.
Utzon, popisovaný ako uzatvorený človek, bol nechtiac zatiahnutý do politických intríg a oklamaný tlačou, ktorá ho nakoniec prinútila od projektu odstúpiť ešte pred dokončním stavby a tak v roku 1966 rezignoval na post hlavného architekta opery v Sydney. 
V roku 1986 v spolupráci so svojimi synmi Janem a Kimem dokončil showroom nábytkarskej firmy Pauslian v Kodani.
Neskôr žil so svojou manžlkou na Malorke v dome, ktorý si sám navrhol. Architektonickú kanceláriu vedú jeho synovia. Zomrel v Kodani.
Jorn Utzon je určite umelec a architekt pričom jeho tvorba pre staroveké islamské a mayské civilizácie, rovnako ako aj čínske a japonské civilizácie. Dokáže spojiť konštrukčné prvky s prírodnými motívmi a to ho dáva do pozície najvýznamnejšieho architekta všetkých dôb.
Tvorba.
"Budova opery v Sydney", 1973, Sydney, New South Wales, Austrália
Opera v Sydney je komplexom divadiel a sál, ktoré sú navzájom prepojené pod známymi lastúrami. Od svojho otvorenia v roku 1973 sa stala svojimi 3000 predstaveniami za rok najnavštevovanejšou budovou sveta, ktorá sa zatvára iba na Vianoce a na Veľký piatok.
Utzon sa inšpiroval motívmi z histórie architektúry a zo sveta prírody, ktorá sa už od počiatku jeho kariéry stala bezprostredným inšpiračným zdrojom. Najvýraznejším prvkom budovy opery sú škrupiny pokryté svetlými glazovanými a matnými keramickými dlaždicami.
Opera je rozložená na veľkej platforme pripomínajúcej typ amfiteátrového divadla. Celá technológia a prevádzkové zázemie opery je umiestnené v suteréne. Iba tak mohol vzniknúť čistý dojem architektúry.
Tvorba Jorna Utzona je však omnoho rozsiahlejšia. V rodnom Dánsku postavil Kostol v Bagsvaerde, kde v 16. storočí nechal dánsky kráľ kostol zbúrať kvôli nedostatku tehál na rekonštrukciu budovy univerzity. Mesto nemalo vlastný kostol až do doby, kedy tunajší pastor náhodou narazil na niektoré Utzonove stavby.
V Dánsku ďalej postavil súbory átriových domov v Helsingore a v Fredensborgu. Svoj záujem o átriové bývanie ukázal prvýkrát v súťaží v roku 1953. Utzon tiež študoval čínske domy, ktoré boli úplne uzatvorené voči okoliu a podobne sa otvárali voči vnútornému priestoru. Na základe tureckých stavebných predpisov kládol tiež dôraz na to, že žiaden dom by nemal zamedzovať vo výhľade domu, ktorý už stojí. Súťaž vyhral, ale projekt nikdy nebol realizovaný. 
Popri týchto projektoch v Dánsku a Austrálií sa tiež Utzon angažoval významnými projektmi v Ázií. V Kuwaite vytvoril budovy Národného zhromaždenia. Budovu však nezastihol príliš šťastný osud. V roku 1991 ju iracké vojská ustúpujúce z Kuwaitu zapálili.
V roku 1958 bol požiadaný o stvárnenie návrhu na Iránsku národnú banku v Teheráne.

</doc>
<doc id="191235" url="https://sk.wikipedia.org/wiki?curid=191235" title="Lyon Saint Exupéry TGV">
Lyon Saint Exupéry TGV

Lyon-Saint-Exupéry TGV (pôvodne Satolas TGV) je železničná stanica na rovnomennom letisku pri východnom okraji Lyonu vo Francúzsko. Leží na linke TGV Rhône-Alpes, na úseku oblúkom obchádzajúcom samotné mesto, umožňujúcom rýchlejší prejazd oblasťou pre vysokorýchlostné vlaky TGV spájajúce Riviéru s Parížom a severnou časťou krajiny.
Bola realizovaná v rokoch 19891994, architektom bol Santiago Calatrava.
V súťaži na stanicu TGV, ktorá bola vypísaná v roku1987, Calatrava tesne porazil Richarda Rogersa. Calatravov projekt vyšiel z filozofie stanice v 19. storočí, čo bol symbol vtedajšej doby a počítal s vytvorením 450 metrovej staničnej haly so spojovacím tunelom medzi lyonským letiskom a stanicou. Obrovský oblúk položený nad staničnou halou pripomína elegantného vtáka. Má evokovať deje spojené s cestovaním, najmä rýchlosť, vitalitu, ľahkosť a optimizmus. Autor tu dokonale využil ponúkané príležitosti a vytvoril dramatickú kulisu, ktorá v železničnom staviteľstve dlho chýbala. 
Výstavba trvala pomerne dlhú dobu (január 1990 – júl 1994) a finančné náklady v priebehu stavby vyrástli o 50%.

</doc>
<doc id="191237" url="https://sk.wikipedia.org/wiki?curid=191237" title="Racionalizmus">
Racionalizmus

Racionalizmus môže byť:

</doc>
<doc id="191238" url="https://sk.wikipedia.org/wiki?curid=191238" title="Jorn Utzon">
Jorn Utzon



</doc>
<doc id="191239" url="https://sk.wikipedia.org/wiki?curid=191239" title="Neologická synagóga v Žiline">
Neologická synagóga v Žiline

Neologická synagóga v Žiline je synagóga v Žiline na Hurbanovej ulici. Je dielom nemeckého architekta prof. dr. Petra Behrensa (1868 – 1940). 
Dielo vzniklo na základe vyhlásenej súťaže v roku 1928. Stavba sa realizovala 1929 – 1931 a spadá do obdobia slovenskej moderny. Architektovou inšpiráciou sa stal hrob Ráchel, nachádzajúci sa medzi Jeruzalemom a Betlehemom. Dielo sa stretlo s ocenením citlivého prístupu k existujúcemu historickému prostrediu, do ktorého bola synagóga vsadená. Základnými princípmi tvorby Petra Behrensa boli: opodstatnenosť materiálov, funkcie a času. Dnes je synagóga unikátnou pamiatkou svojho druhu na Slovensku.
Situovanie.
Synagóga neológov je postavená v tesnej blízkosti historického jadra mesta Žilina. Stojí na križovaní dvoch ulíc na mierne svahovitom teréne. Do tohto prostredia autor vsadil objekt prostredníctvom terás, čo v tomto prípade vyriešil predstavaním širokého schodiska pred vstupom zo severnej strany. Rovnako mu poslúžilo aj nízke krídlo malej modlitebne v samostatnom krídle, plochá terasa pozdĺž východného i južného priečelia, čím zapojil synagógu do okolitého mestského prostredia. Pozoruhodný priestorový účinok stavby dosiahol spomínaným využitím terénu, ale aj členením hmôt samotnej synagógy a usporiadaním priestorov.
Exteriérové riešenie.
Dominantným prvkom vnímaného z exteriéru je masívny blok ústrednej časti. Tento blok vystupuje z horizontálnej podnože, ktorá predstavuje hmoty predsiení a nástupných terás. Základným tvarom bloku sa stal kubus, ktorého steny sú členené jedenástimi vertikálnymi okennými otvormi, ktoré končia atikou so stúpajúcim obrysom smerom k nárožiam. Do kubusu je vsadená kupola, ktorá bola pôvodne pokrytá meďou. Základné časti stavby sú odlíšené aj materiálovým riešením povrchu. Ústredná časť je omietnutá hladko, kým horizontálna podnož je obložená nepravidelným kvadrikovým kameňom. Stabilit a mohutnosť stavby podčiarkuje prevaha horizontálnych línií (terasy, markízy, ploché strechy, podnože, obrysy atík), pričom sa do popredia dostáva samotná symetrickosť takejto sakrálnej architektúry. Monumentálnosť vyzdvihuje samotný blokový ráz ústrednej časti s masívnou kupolou, ktorá vhodne pripomína architektúru Východnú, čo bolo pretlmočenie funkcie do hmotovej podstaty.
Interiérové riešenie.
Dispozičným centrom je priestor hlavnej sály zaklenutý kupolou. Obvod s galériami kompozične vychádza zo štvorca. Sálový priestor má na dvoch stranách pozdĺžne predsiene, ktoré pôdorys vychádzajúci zo štvorca transformujú na obdĺžnikový. Nadobudnutú symetrickosť ruší len obdĺžniková prístavba malej modlitebne na juhu, no vyváženosť dotvára vyvýšená terasa na severe. Hlavný priestor bol vybudovaný pre mužov, mal 450 miest na sedenie. Pre ženy slúžila empora s 300 miest, na ktorú viedli štyri schodiská. Nad oltárom bol vymedzený priestor pre chór a organ. Strany oltárnej časti lemovali izby rabína a kantora. V interiéri dominantnú úlohu preberá kupola, ktorú zdobí zlatá Dávidova hviezda. Aj tu je horizontalita dôležitá: je naznačená pomocou terakotových pásov na nabielo vymaľovaných stenách. Podlahy sa dláždili terazzom s kobercovým vzorom. Svetlo bolo sprostredkované aj umelo bronzovým svietnikom, ktorý sa kombinoval s reflektormi osvetľujúcimi kupolu. Pôvodný interiér bol modrý (lavice, dvere, okná).
Konštrukčné riešenie.
Z hľadiska konštrukcie je stavba železobetónová. Konštrukcia bola výrazne zhodnotená a vizualizovaná v stvárnení stropov a empor. Veľkú pozornosť si však zasluhuje samotná kupola s priemerom 16 metrov a výškou 17,6 metra. Synagóga predstavuje nápadité, úsporné a pôsobivé riešenie s využitím modernej technológie nosnej železobetónovej konštrukcie pri zachovaní tradičných architektonických motívov a prvkov daného stavebného typu prostriedkami modernej funkcionalistickej architektúry, ktorá vychádzala z umeleckých ambícií a rešpektovania kontextu.
Synagóga v súčasnosti.
Svoj účel synagóga plnila až do 2. svetovej vojny. Budova slúžila po vojne najskôr ako divadelná a koncertná sála, potom ako aula Vysokej škole dopravnej, neskôr, až do roku 2010, tam bolo kino. Interiér synagógy bol kompletne prestavaný. Pre účely prevádzky auly a kina bol pôvodný vnútorný priestor nahradený vloženým interiérom, ktorý pozmenil tiež dispozičné riešenie priestoru.
Občianske združenie Truc sphérique v roku 2011 po vypracovaní projektu obnovy pamiatky získalo budovu do dlhodobého prenájmu. V roku 2012 sa začalo s komplexnou rekonštrukciou synagógy, pričom sa rešpektovalo kultúrne a architektonické dedičstvo, ktoré budova neologickej synagógy predstavuje. Rekonštrukcia bola dokončená v roku 2017 a v roku 2018 získala cenu CE.ZA.AR v kategórii obnova a prestavba. Z budovy sa stal dom umenia. 

</doc>
<doc id="191247" url="https://sk.wikipedia.org/wiki?curid=191247" title="Mercury-Atlas 9">
Mercury-Atlas 9

Mercury-Atlas 9 (alebo podľa lode Faith 7) bol americký pilotovaný kozmický let v rámci programu Mercury. Štart letu sa uskutočnil 15. mája 1963 a vyniesol do vesmíru šiesteho Američana, ktorým sa stal Gordon Cooper. Hlavným cieľom Cooperovho letu bolo zistiť vplyv dlhodobého stavu beztiaže na astronauta, oceniť jeho pracovnú schopnosť a overiť modifikovanú loď. Cooper sledoval pozemný svetelný zdroj a vypustenú guľu so zábleskovým majákom. Overovala sa možnosť použitia svetelných zdrojov na Zemi a vo veľkých výškach ako východiskových bodov pre navigačné systémy kozmickej lode na strednom a záverečnom úseku jej zostupu do atmosféry. Astronaut tiež meral aerodynamický odpor kabíny a teplotu vo vnútri lode. Cooperov let sprevádzalo viacero technických problémov a systémy lode Mercury sa zaťažovali za hranice svojich možností. Napriek tomu misia skončila úspešne. Vedenie NASA však už nechcelo nič riskovať, a tak rozhodlo, že to bol posledný let programu Mercury a prioritou sa stal vtedy začínajúci program Gemini.
Prípravy na let.
Koncom roka 1962 bol Gordon Cooper posledným (okrem Deka Slaytona, ktorého vyradili z letového stavu kvôli srdcovej arytmii) zo sedmičky astronautov programu Mercury, ktorý ešte neletel do vesmíru. So sklonmi k porušovaniu pravidiel, ako boli parádne akrobatické kúsky so stíhačkou alebo rýchla jazda ulicami Cocoa Beach, sa vedeniu NASA Cooper príliš nepozdával. Deke Slayton, ktorý bol teraz po vyradení z letového stavu vo funkcii koordinátora aktivít astronautov a neoficiálne aj „šéfastronauta“, hodnotil Coopera ako schopného a vynikajúceho pilota. Vedenie NASA malo s Cooperom ešte jeden problém a ako sa neskôr ukázalo nie posledný. Gordonov typický oklahomský prízvuk, ktorý pôsobil ležérne, prekážal niektorým úradníkom pre styk s verejnosťou z NASA. Pre nich nemala kvalifikácia pilota nič spoločného s tým, kto má na konkrétnu misiu letieť. Nechceli vo vesmíre vidiečana. Dozvedel sa to aj prezident John F. Kennedy, ktorý sa od toho dištancoval. Keby aj zo strany prezidenta boli nejaké námietky, Slayton by ich neprijal, pretože sa už definitívne rozhodol pre Coopera. Dňa 14. novembra 1962 tak NASA informovala verejnosť, že na misiu Mercury-Atlas 9 poletí astronaut Gordon Cooper a jeho náhradníkom bude Alan Shepard.
Kabína Cooperovej kozmickej lode Mercury mala oproti lodi s menom "Sigma 7", v ktorej 3. októbra 1962 šesťkrát obletel Zem astronaut Walter „Wally“ Schirra, celkovo 109 zmien. Mnohé prístroje boli nahradené výkonnejšou alebo ľahšou verziou. Skafander bol vybavený novou prilbou a vylepšil sa chladiaci systém. Odstránil sa ťažký periskop a rôzne prístroje na telemetrické merania. Namiesto toho tu bola väčšia zásoba kyslíka a vody. Gordon Cooper svoju loď pomenoval "Faith 7" (dôvera, viera) a svoj výber zdôvodnil: "„Zvolil som toto meno, pretože bolo symbolom mojej pevnej viery v celý tím Mercury, v kabínu, ktorá sa už predtým tak dobre osvedčila, a mojej viery v Boha. Sedmička bola, tak ako vo všetkých predchádzajúcich prípadoch, symbolom našej sedemčlennej skupiny.“" Úradníci pre styk s verejnosťou NASA však Cooperov názor nezdieľali a v súvislosti s týmto menom si predstavovali, ako by sa v prípade problémov už v novinách písalo, že NASA stratila dôveru alebo vieru. Meno "Faith 7" nakoniec kozmickej lodi zostalo.
Štart misie Mercury-Atlas 9 sa pôvodne plánoval na apríl 1963, ale vo februári došlo k odkladu kvôli rozhodnutiu o znovu prepojení systému riadenia letu nosnej rakety Atlas LV-3B. "„Siedmeho mája to malo konečne klapnúť, ale opäť to nevyšlo. Technici a inžinieri našli poruchu v navigačnej sústave rakety. Bolo potrebné ju znova preskúšať.“" "„Štart bol,“" ako mi povedali, "„definitívne stanovený na 14. mája,“" spomínal si Cooper. Ráno 13. mája 1963, deň pred prvým pokusom o štart, sa Cooper dozvedel, že lekári pridali na bok jeho skafandra do oblasti bedra nový otvor s kovovou prírubou. Cezeň mala viesť hadica k špeciálnemu nafukovaciemu pásu na meranie krvného tlaku. Problém spočíval v tom, že medzi astronautmi, lekármi a technikmi firmy Goodrich existovala tichá dohoda o tom, že tesne pred letom sa konfigurácie skafandrov nebudú nijako meniť. Dohoda zaručovala, že akékoľvek úpravy sa budú môcť dokonale otestovať predtým, než sa dostanú do vesmíru. V lepšom prípade hrozilo nepohodlie pre astronauta a v tom horšom aj možná netesnosť. Gordon bol týmto zásahom lekárov do jeho skafandra úplne rozzúrený a pohádal sa s Waltom Williamsom, zástupcom riaditeľa NASA pre pilotované lety. Nepísané pravidlo, ktoré určovalo, že deň pred štartom si astronauti mohli zalietať a osviežiť si svoje letové návyky, sa mu práve hodilo. Nechal si pripraviť jedno zo stíhacích lietadiel F-102 a vzlietol s ním, aby sa mohol odreagovať pri svojej obľúbenej akrobacii. V závere svojich akrobatických kúskov mu napadlo, že na forsáži preletí tesne vedľa hangáru S a vtedajšej hlavnej administratívnej budovy NASA na Cape Canaveral. Podľa svedkov letel pod úrovňou strechy. Walt Williams bol práve vtedy vo svojej kancelárii, keď budovou otriasol sonický tresk. Zľakol sa, až mu z rúk vypadli papiere, ktoré zrovna držal. Nanešťastie sa stihol otočiť dosť rýchlo na to, aby si všimol letiacu stíhačku. Potom, ako vyšlo najavo, že pilotom toho lietadla bol Cooper, zdvihol telefón a zavolal Cooperovmu náhradníkovi Alanovi Shepardovi s tým, aby si pripravil skafander, pretože sa chystá odvolať Coopera z letu. Slaytonovi sa našťastie podarilo všetko urovnať a Cooper o svoju misiu neprišiel.
Priebeh letu.
Prvý pokus o štart misie Mercury-Atlas 9 sa uskutočnil 14. mája 1963. Cooper si na udalosti toho dňa spomínal: "„Šiel som spať okolo desiatej večer, ale v priebehu hodiny už dvakrát zazvonil v miestnosti mužstva telefón. Prebudilo ma to a nemohol som zaspať. Vstával som o druhej. Aj keď som nebol unavený, neveril som, že som spal toľko, aby som bol dostatočne pripravený na ťažkosti nastávajúcej kozmickej cesty. Navyše sa ešte úplne neprejavila ľahká diéta, ktorú som dodržiaval v posledných troch dňoch. Ráno štrnásteho som strávil šesť hodín v kabíne lodi. Najskôr zlyhal dieselový motor poháňajúci obriu montážnu vežu pri odsune z odpaľovacej rampy. Bolo nutné vymeniť palivové čerpadlo a očistiť prívodový kanál od nečistoty. Oprava trvala vyše dvoch hodín. Porucha ma nijak neprekvapila... Potom riadiace stredisko zistilo ďalšiu poruchu. Od kozmickej lode sa nedopatrením alebo náhodou odpojil kontakt zaisťujúci prívod elektrického prúdu do kabíny až do okamihu štartu. Bez tejto ‚pupočnej šnúry‘ kabína bola akoby na ceste hore a nemohol som použiť telefonické spojenie s riadiacim strediskom. Celkovo 15 minút kabína neekonomicky čerpala prúd z batérií, ktoré majú počas letu dodávať prístrojom potrebnú energiu. Keď konečne bolo oznámené, že v dôsledku poruchy – tentokrát na Bermudách – na radarovej stanici – sa let musí znova odložiť, bol som veľmi rozhorčený a moja poznámka, že ‚ešte len to začalo a už si zo mňa robia blázna,‘ sa vzala celkom vážne. Štart bol stanovený na ďalší deň. S Dekom Slaytonom, Wallym Schirrom a Waltom Williamsom, vedúcim oddelenia operácií programu Mercury, som šiel na more, aby som si zalovil. V ten večer som šiel do postele už o deviatej a tentokrát som spal ako zabitý až do chvíle, kedy ma prišli vzbudiť.“"
Krátko po polnoci v stredu 15. mája vyšiel astronaut Alan Shepard výťahom na rampe LC-14 ku kozmickej lodi "Faith 7", nastúpil do nej a už druhú noc po sebe ju pripravil pre Gordona Coopera. O 02:50 miestneho času Coopera prebudil lekár Howard A. Minners. Po sprche a rannej hygiene si sadol k raňajkám, ktoré pozostávali z pomarančového džúsu, filet mignonu, miešaných vajíčok, toastu a hroznového želé. Raňajkoval v spoločnosti Dr. Minnersa, Deka Slaytona, koordinátora aktivít astronautov, astronauta Wallyho Schirru a riaditeľa letových operácií Walta Williamsa. Potom podstúpil poslednú lekársku prehliadku pred štartom a šiel si obliecť skafander. Krátko pred piatou hodinou vyšiel z hangára S, pričom ho sprevádzali Schirra, Slayton, Dr. Minners a technik Joe Schmitt, a nastúpil do špeciálne upraveného prívesu, ktorý ho odviezol na štartovací komplex 14. Obsluha rampy mu zaželala šťastný let a o 05:36 nastúpil do kabíny lode "Faith 7". Na prístrojovej doske našiel miniatúrne kladivko. Zhotovil ho Cooperov náhradník Alan Shepard, ktorý mu vysvetlil, že ho tam dal preto, aby mohol rozbiť každé svetlo, ktoré bude signalizovať nejakú poruchu. Potom, ako Cooper vykonal všetky potrebné úlohy a čakalo sa na technikov obsluhujúcich radar a ďalšie sledovacie zariadenia, aby vykonali posledné kalibrácie, sa v jednom okamihu počas poslednej hodiny z takmer trojhodinovej predletovej rutiny rozhodol pospať si. "„Gordo!“" vykríkol komunikátor Wally Schirra a pokračoval: "„Nerád ťa vyrušujem, starec, ale musíme začať štartovať.“" Cooper odpovedal: "„Poďme na to. Som pripravený...“" "„Tridsať minút pred štartom ma Alan Shepard spojil s mojou rodinou v Houstone. ‚Všetko je v poriadku!‘ Upokojil som ich. Stretneme sa v Honolulu,“" spomínal na deň štartu.
Misia Mercury-Atlas 9 nakoniec úspešne odštartovala 15. mája 1963 o 08:04:13,106 miestneho času (13:04:13,106 svetového času) pomocou nosnej rakety Atlas LV-3B zo štartovacieho komplexu 14 na Cape Canaveral. "„Štyri minúty po plánovanej dobe štartu som spozoroval, ako sa zažihli pohonné hmoty. Mal som pocit, ako keby som sedel v rýchlovýťahu,“" opísal Cooper vzlet rakety. Akonáhle sa loď "Faith 7" oddelila od nosnej rakety, astronaut vyskúšal manuálne riadenie (orientoval kabínu), zapol automatický stabilizačný systém a 16 mm kamerou s frekvenciou 6 snímok za sekundu zachytil raketu – s východným pobrežím USA v pozadí – od ktorej sa kozmická loď rýchlo vzďaľovala. Poveternostné podmienky boli mimoriadne priaznivé, a tak Cooper dovidel od Floridy až k Washingtonu. Najviac času si vyžiadalo preskúšanie funkcie rôznych systémov kozmickej lode a rádiového spojenia s pozemnými riadiacimi strediskami. Teplota v kabíne dosiahla 33,9 °C, v skafandri 14,4 °C, pričom astronautov pulz kolísal medzí 80 až 90 tepmi za minútu. Objavili sa prvé ťažkosti so systémom regulujúcim teplotu v skafandri (nepravidelný chod výmenníka tepla). Cooper zazrel svetlá austrálskeho mesta Perth a pozoroval tiež, podobne ako John Glenn, svetielkujúce častice – podľa jeho názoru častice peroxidu vodíka unikajúceho zo stabilizačných trysiek lode. V skutočnosti to boli zamrznuté pary z výparníka na trupe lodi. Krátko pred ukončením prvého obletu hlavné riadiace stredisko povolilo vykonať ďalších sedem obletov.
V priebehu druhého obletu Cooper deaktivoval automatický stabilizačný systém lode, aby čo najviac znížil spotrebu pohonných hmôt, presnejšie pracovného média stabilizačných rakiet. V zozname úloh, ktoré plnil pri druhom oblete, bolo okrem iného meranie krvného tlaku a telesnej výkonnosti (svalového tonusu). Pri ďalších obletoch boli tiež niektoré z úloh zamerané na fyziologické otázky, predovšetkým na štúdium funkcií srdcovo-cievneho ústrojenstva. Počas tretieho obletu astronaut vypustil pri prelete nad oblasťou v blízkosti juhozápadného pobrežia Afriky z kozmickej lode svetelný maják. V guľovitom telese boli xenónové výbojky, ktoré dávali – pri výkone 600 000 W – záblesky jasnosti Polárky raz za sekundu. Cooper ich mohol sledovať až počnúc štvrtým obletom. Sledoval tiež zdroj svetla intenzity 3 miliónov sviečok, zapnutý na dobu 3 minút pri meste Bloemfontein v Južnej Afrike. Pri štvrtom oblete Cooper vypol klimatizáciu kabíny a zostal chránený len nezávislým klimatizačným okruhom skafandra. Systém znova zapojil až pri 21. oblete. Počas tejto doby opakovane meral teplotu v kabíne. Na pozorovanie z piateho obletu si spomínal: "„Pozoroval som veľmi intenzívne svetlo špeciálneho majáka neďaleko Bloemfonteinu v Južnej Afrike, ktorý tam bol inštalovaný preto, aby sa overila použiteľnosť podobných pomocných navigačných zariadení pri budúcich letoch k Mesiacu. Oveľa väčším dojmom však na mňa zapôsobilo, že som videl aj svetlá neďalekého mesta, ktorého tvar pripomínal podkovu. Dospel som k záveru, že väčšie svetelné zoskupenia by preukázali cestovateľom na Mesiac oveľa lepšie služby ako jednotlivé zdroje.“" V priebehu šiesteho obletu sa Cooperovi ani pri opakovanom pokuse nepodarilo vypustiť mnohofarebný balón, upevnený na 30 m dlhom nylonovom lane, ktorý mal slúžiť na posúdenie viditeľnosti predmetov vo vesmíre a tiež na zistenie aerodynamického odporu riedkych vrstiev atmosféry.
Pri ďalšom oblete Cooper ako prvý zo všetkých amerických astronautov letel aj nad územím Číny, ktoré neskôr preletel ešte päťkrát. Meral tiež intenzitu radiácie. Mal problémy s prípravou potravín a manipuláciou s vodou (manipulácia s vodou nebola prakticky možná a pri pokuse vpraviť vodu do obalov s dehydrovanými potravinami sa kvapky rozptýlili po celej kabíne). Hlavné kontrolné stredisko mu povolilo ďalších 10 obletov. V priebehu deviateho obletu odpočíval a následne počas 10. až 13. obletu spal. Zobudil sa sám, bez „budíka“ zo Zeme. Počnúc 16. obletom Cooper zhotovoval niekoľkými fotoaparátmi čiernobiele aj farebné snímky hviezd, zemského povrchu, oblačnosti, Mesiaca a zvieratníkového svetla. Fotografoval tiež obzor za najrôznejších meteorologických podmienok. Celkovo zhotovil asi 5 000 snímok. Hovorca NASA po skončení misie povedal, že niektoré Cooperove optické pozorovania a fotografie sú vojenského významu a o ich zverejnení sa neuvažuje. Cooper si potom spomínal na viaceré pozorovania z letu, ktoré lekárov do istej miery šokovali: "„Prekvapilo ma množstvo detailov, ktoré som mohol na Zemi rozoznať. Neočakával som totiž, že by som bol schopný spoľahlivo identifikovať určité objekty. Už pri prvom prelete nad Afrikou, nad Saharou a ďalej na juhovýchod k Zanzibaru, som mohol rozoznať rieky, jazerá, pohoria a ostrovy. Na jednej rieke, mohol to byť Níl, som dokonca uvidel kýlovú vlnu člna plaviaceho sa po prúde. Najlepšou oblasťou pre vizuálne pozorovania však boli severoindické a Tibetské vysočiny v Himalájach. Videl som zákruty ciest vedúcich k malým dedinám a podľa dymu vystupujúceho z komínov som mohol určiť aj miesta jednotlivých obydlí. Na horských cestách som rozoznával idúce nákladné autá a na jednom mieste som zbadal aj vlak. Pri najbližšom prelete nad Spojenými štátmi som veľmi zreteľne videl Kalifornský záliv. Mestá San Diego a Los Angeles boli skryté v hmlovom opare, zato však bolo možné veľmi dobre rozoznať Salton Sea a početné vyschnuté jazerá v okolí El Centro. Pri sedemnástom oblete som letel priamo nad Dallasom, pri osemnástom som zbadal Houston. Obe mestá boli zreteľne viditeľné, rovnako ako Clear Lake, kde sa práve stavalo nové stredisko NASA. Snažil som sa nájsť strechu svojho nového domu, ale zakrývali ju stromy. Východná časť Spojených štátov ma príjemne prekvapila, pri osemnástom oblete, nádherným pohľadom na belostné pláže v okolí Miami. Na začiatku devätnásteho obletu ma udivilo, že môžem dohliadnuť ďaleko na juh, až ku Kube a Haiti.“"
V priebehu 18. obletu sa tiež uskutočnilo televízne vysielanie, pričom kamera snímala obraz astronauta a údaje niektorých prístrojov. Vykonali sa tiež lekárske merania. Počas letu sa tiež mal uskutočniť prvý televízny prenos z paluby kozmickej lode. Pokus sa však nepodaril. Pri 19. oblete došlo k zlyhaniu automatického riadiaceho systému lode. Kontakty jedného relé skorodovali účinkom nepatrných stôp vody, roznesených pri manipulácii s poškodeným kontajnerom pitnej vody. Prispela k tomu aj čistá kyslíková atmosféra v kabíne. Cooper preto musel uskutočniť manuálne riadený zostup späť do atmosféry a tiež v presne stanovenom okamihu aktivovať brzdiace motory. Bol pritom v neustálom rádiovom spojení s Johnom Glennom, ktorý mu z paluby špeciálnej lode USNS "Coastal Sentry", plaviacej sa juhozápadne od Japonska, dával potrebné pokyny. V kritickom okamihu však ich komunikáciu rušilo krátkovlnné vysielanie jednej tureckej rozhlasovej stanice. V čase aktivácie brzdiacich motorov loď "Faith 7" letela nad oblasťou približne 270 km juhovýchodne od japonského ostrova Kjúšu. Cooper úspešne riadil let lode po asi 6 400 km dlhej zostupovej dráhe. Pri vstupe kabíny do horných vrstiev atmosféry sa skúšali vzorky bielych ochranných náterov (na báze oxidov titánu, zirkónu a zinku). Na základe výpočtov sa zistilo, že použitím týchto ochranných náterov bolo možné znížiť teplotu v kabíne až o 15 °C (všetky kozmické lode Mercury mali tmavé nátery). V poslednej fáze zostupu Cooper najprv vypustil stabilizačný a vo výške 3 352 m napokon hlavný brzdiaci padák. Kabína klesala rýchlosťou asi 9 m/s a 16. mája 1963 o 23:24:02 UTC pristála na hladine Tichého oceánu. Miesto pristátia sa nachádzalo 120 km juhovýchodne od Midwayských ostrovov a 6,4 km od hliadkujúcej lietadlovej lode USS "Kearsarge". Cooper svojím presným pristátím preukázal, že človek môže presnosťou práce prekonať aj automatický elektronický systém. Po pristátí Cooper strávil ešte 36 minút v kabíne plávajúcej na hladine oceánu. Potom ju dotiahli k lietadlovej lodi "Kearsarge" a žeriavom vyzdvihli na palubu. Cooper otvoril vstupný otvor a lekár mu ešte v kabíne zmeral pulz. Potom astronaut vstúpil na palubu. Dr. Pollard po misii skonštatoval, že Cooper bol po pristátí pobledlý a trpel prechodnými závratmi. Keď však urobil niekoľko krokov, bolo všetko opäť v poriadku. Schudol 3,3 kg. Keďže počas letu nemohol skoro vôbec piť, vypil potom v priebehu dvoch hodín v dôsledku dehydratácie takmer 7,6 litra tekutín.
Ďalší plánovaný let.
Predbežné plánovanie misie Mercury-Atlas 10 sa začalo ešte v polovici roka 1961. Misia bola naplánovaná ako jednodňový orbitálny let. Kozmická loď Mercury (výr. č. 15A) bola dodaná na Cape Canaveral 16. novembra 1962. V januári 1963 bola prečíslovaná na 15B a pripravená na použitie ako záložná kozmická loď pre Cooperov let Mercury-Atlas 9. V tomto období sa NASA nevyjadrovala k tomu, či sa uskutoční aj misia Mercury-Atlas 10. Ešte koncom roka 1962 sa plánovala ako jednodňový let, ale od začiatku roka 1963 sa v predbežnom pláne predpokladalo, že bude trvať približne tri dni. Na rekordný trojdňový let už bolo pripravené takmer všetko. Nosná raketa Atlas už bola vyrobená, do kabíny kozmickej lode Mercury (výr. č. 15B) už boli inštalované systémy, ktoré mali let v rekordnom trvaní umožniť a nominovaný pilot, Alan Shepard, už loď pomenoval "Freedom 7-II" na počesť svojej prvej kozmickej lode. Najvyššie vedenie NASA ale nebolo presvedčené, že by ďalšie misie Mercury boli nutné. V apríli 1963 NASA začala označovať Cooperov let Mercury-Atlas 9 ako „vrchol“ programu. Keď sa blížil deň štartu misie Mercury-Atlas 9, tlačový hovorca NASA 11. mája 1963 oznámil, že ak bude Cooperov let úspešný, bude to posledná misia programu. Dňa 19. mája sa na tlačovej konferencii po Cooperovom lete spýtali zástupcu riaditeľa NASA Roberta Seamansa na možnosť uskutočnenia misie Mercury-Atlas 10. Seamans to označil za „dosť nepravdepodobné“. Riaditeľ NASA James Webb si 21. mája vypočul Shepardove dôvody na vykonanie ešte jedného letu Mercury, ale bol proti. Návrh na uskutočnenie letu Shepard predstavil ešte v ten večer aj prezidentovi Kennedymu, ale ten nechal konečné rozhodnutie na vedení NASA. V dňoch 6. a 7. júna sa ešte diskutovalo o uskutočnení letu Mercury-Atlas 10, prípadne aj ďalších. Hlavným predloženým argumentom bolo, že sa tak získajú informácie užitočné pre misie programov Gemini a Apollo bez toho, aby bolo potrebné vynaložiť veľké investície. Kozmická loď a nosné rakety boli k dispozícii a takmer pripravené na let. Uskutočnenie misie Mercury-Atlas 10 presadzoval spolu so Shepardom aj Walt Williams a ďalší zo Strediska pilotovaných letov ("Manned Spacecraft Center"). Práce na úpravách kozmickej lode "Freedom 7-II" pokračovali do 8. júna, ale 12. júna James Webb oznámil Výboru pre vesmír Senátu Spojených štátov, že program Mercury splnil všetky ciele. Povedal, že priorita by sa teraz mala venovať programu Gemini. Všetky práce na programe Mercury sa zastavili a personál a zdroje sa presunuli do programov Gemini a Apollo. V lete 1963 už bolo zrejmé, že pokračovanie programu Mercury by len odčerpalo zdroje potrebné na Gemini a Apollo. Okrem toho veľký počet porúch, ktoré sa vyskytli počas Cooperovho letu, potvrdil skutočnosť, že hardvér Mercury nebol dostatočne odolný na to, aby vydržal jednodňový let, nieto ešte viacdňový.

</doc>
<doc id="191248" url="https://sk.wikipedia.org/wiki?curid=191248" title="Mercury 9">
Mercury 9



</doc>
<doc id="191249" url="https://sk.wikipedia.org/wiki?curid=191249" title="MA 9">
MA 9



</doc>
<doc id="191250" url="https://sk.wikipedia.org/wiki?curid=191250" title="Faith 7">
Faith 7



</doc>
<doc id="191255" url="https://sk.wikipedia.org/wiki?curid=191255" title="Trivium">
Trivium

Trivium (z lat.) môže byť:

</doc>
<doc id="191273" url="https://sk.wikipedia.org/wiki?curid=191273" title="Čchunčchon">
Čchunčchon

Čchunčchon (kórejsky 춘천) je juhokórejské mesto a zároveň hlavné mesto provincie Kangwon-do (강원도). Na území s rozlohou 1 116 km² tu žije približne 259 000 obyvateľov (údaj z roku 2007).
Polohopis.
Čchunčchon sa nachádza v severovýchodnej časti Kórejskej republiky, v provincii Kangwon-do (강원도). Pri meste pramenia rieky Han-gang a Sojang-gang. Čchunčchon je obklopený množstvom jazier, z ktorých najznámejšie sú Sojang a Uiam.
Dejiny.
Prvé poznatky územia dnešného mesta Čchunčchon sa datujú 1 000 rokov do minulosti. V roku 757 sa mesto volalo Saku. Dnešný názov sa používa od roku 1413. V roku 1896 sa Čchunčchon stal hlavným mestom provincie Kangwon-to (강원도). Počas kórejskej vojny bolo celé mesto zničené.
Kultúra a zaujímavosti.
Čchunčchon je známy dlhoročnou tradíciou každoročného organizovania rôznych festivalov a kultúrnych podujatí. V jarnom období sa tu koná Medzinárodný festival mímov a klaunov (Spring Season Art Festival). Počas letných dní mesto organizuje Medzinárodný festival animácie a Festival bábik a maňušiek. Každú jeseň je Čchunčchon dejiskom bežeckého maratónu.
Festival Makguksu je zaujímavým každoročným podujatím. Makguksu je názov najznámejšej a typickej kulinárskej špeciality Čchunčchonu.
Školstvo.
V meste sa nachádzajú 3 vysoké školy: Čhunčchonská národná univerzita vzdelávania (od roku 1939), Kangwonská národná univerzita (od roku 1947) a súkromná Univerzita Hallym (od roku 1982).
Doprava.
Cestná doprava.
Na severe mesta je diaľnica Čungang kosoktoro (중앙고속도로), vybudovaná a uvedená do prevádzky v roku 2001. Je napojená na diaľnicu Tägu-Pusan kosoktoro (대구부산고속도로), ktorá spája mestá Tägu (대구) a Pusan (부산). Jej číselné označenie je 55 a dĺžka trasy je 289 kilometrov.
Železničná doprava.
Čchunčchon je napojený na jednokoľajové železničné spojenie Kjongčchun (경춘), ktoré ho spája s hlavným mestom Soul (서울). Linku prevádzkuje spoločnosť Korail. Začiatkom roka 2007 sa začalo s prípravou a výstavbou dvojkoľajovej elektrickej trate.

</doc>
<doc id="191276" url="https://sk.wikipedia.org/wiki?curid=191276" title="Sinc">
Sinc

Sinc je upravenou funkciou sínus, ktorá sa používa najmä v elektrotechnike pri analýze signálov.
formula_1
Funkcia sinc nadobúda maximum v bode 0 a to hodnoty 1, ktorá je dopočítaná ako limita funkcie v bode 0. Minimum má v bode formula_2. V nekonečne a celistvých násobkoch formula_3 je jej hodnota 0.

</doc>
<doc id="191280" url="https://sk.wikipedia.org/wiki?curid=191280" title="Zoltán Bálint">
Zoltán Bálint

Zoltán Bálint (* 6. marec 1871, Veľký Varadín, Rakúsko-Uhorsko – † 17. január 1939, Budapešť, Maďarsko) bol maďarský architekt.
Biografia.
Narodil sa vo Veľkom Varadíne 6. marca v roku 1871.
Diplom získal v Budapešti na BME ( Budapeštianska Technická Univerzita ) v rokoch 1888-92.
Po skončení odišiel na študijnú cestu, do Západnej Európy. Po návrate pracoval v kancelárií Korb a Giergl. Zúčastnil sa na stavbách milenijných budov v Budapešti, ktoré boli stavané v mestskej aleji, potom o týchto stavbách napísal aj knihu. V roku 1897 s Lajosom Jámborom zakladali spoločnú firmu. Projektovali hlavne nájomné domy, obecné domy a vily. Zúčastnili sa na viacerých súťažiach. 
Zomrel v roku 1939.

</doc>
<doc id="191281" url="https://sk.wikipedia.org/wiki?curid=191281" title="Alkalický článok">
Alkalický článok

Alkalický článok alebo (v praktickom vyhotovení) alkalická batéria je galvanický článok (čiže chemický zdroj elektrickej energie), ktorý je variantom klasického zinko-uhlíkového článku (t.j. suchého článku v užšom zmysle). Konkrétne je založený na chemickej reakcii medzi zinkom a uhlíkom za prítomnosti alkalického elektrolytu. Na rozdiel od klasického zinko-uhlíkového článku v alkalickom článku reagujú s uhlíkom zinkové piliny, ktorých reakčná plocha je väčšia ako pri zinkovej nádobke, a preto je možné z batérie odoberať väčší prúd.
Kladný pól článku sa skladá z oceľovej nádobky (ktorá tvorí aj telo batérie) vyplnená zmesou burelu (MnO2) a uhlíka (C). 
Záporný pól je vytvorený rúrkou separátora (obvykle papier), v ktorej je emulzia elektrolytu a práškového zinku (Zn). Ako zberač prúdu pre elektródu sa používa mosadzná tyčka, na ktorú je pripevnený záporný pól článku (batérie). 
Elektrolyt je alkalický gél hydroxidu draselného (KOH).
Napätie jedného článku je približne 1,5 V.
katóda: 2 MnO2 + H2O + 2 e– → Mn2O3 + 2 OH–
anóda: Zn + 2 OH– → Zn(OH)2 + 2 e–
výsledná reakcia: 2 MnO2 + H2O + Zn → Mn2O3 + Zn(OH)2
Použitie.
Alkalické články majú vyššiu kapacitu a dlhšiu životnosť ako suché články, preto sa používajú ako náhrada za suché články v aplikáciách náročnejších na spotrebu energie a na nárazové odbery (blesk fotoaparátu, digitálny fotoaparát, MP3 prehrávač, hračky). Ich najväčšou výhodou je, že majú veľmi malú samovybíjaciu schopnosť, a preto je z nich možné odoberať malé množstvá prúdu po dlhý čas (náramkové hodinky, zálohovacie batérie). Mylne sa tvrdilo, že alkalické batérie nevytekajú, čo nie je pravdou. Alkalické batérie tiež vytekajú a môžu poškodiť zariadenia, v ktorých sa používajú. Vyrábajú sa v rovnakej rozmerovej škále, ale najväčšie využitie majú v tzv. gombíkových batériách (rozmerov mince a menších).

</doc>
<doc id="191282" url="https://sk.wikipedia.org/wiki?curid=191282" title="Pyroluzit">
Pyroluzit

Burel je v prírode sa vyskytujúca mangánová ruda (oxid manganičitý - MnO2) vo forme minerálu pyroluzit.
Umelý burel sa vyrába oxidáciou alkalických roztokov mangánatých solí, tepelným rozkladom uhličitanu mangánatého za prítomnosti kyslíka:
2 MnCO3 + O2 → 2 MnO2 + 2 CO2
Burel je hnedá (až čierna) práškovitá látka nerozpustná vo vode a v zriedených kyselinách. Je to silné oxidačné činidlo. Chemicky pripravený je zvyčajne hydratovaný MnO2 . nH2O, ktorý je reaktívnejší ako bezvodý. Tento možno pripraviť reakciou disiričitanu didraselného s manganistanom draselným. Jeden z produktov je aj hydratovaná forma burelu.
Používa sa:
Burel ako taký toxický nie je, no pri požití, alebo vdychovaní sa v tele vplyvom vnútrotelových tekutín rozloží, čím uvoľní toxický mangán.

</doc>
<doc id="191296" url="https://sk.wikipedia.org/wiki?curid=191296" title="Sacharovova cena za slobodné myslenie">
Sacharovova cena za slobodné myslenie

Sacharovova cena za slobodné myslenie (iné názvy: Sacharovova cena za slobodu myslenia, Sacharovova cena) je ocenenie, ktoré každoročne udeľuje Európsky parlament. Pomenované je po sovietskom vedcovi a disidentovi Andrejovi Sacharovovi. Európsky parlament ju udeľuje od roku 1988 tým jednotlivcom a organizáciám, ktorí bojujú za ľudské práva a slobody.
Cena je spojená s finančnou odmenou vo výške 50 000 eur a slávnostné odovzdávanie sa koná každoročne okolo 10. decembra, čím si Európsky parlament pripomína podpis Všeobecnej deklarácie ľudských práv členmi OSN v roku 1948.

</doc>
<doc id="191297" url="https://sk.wikipedia.org/wiki?curid=191297" title="Sacharovova cena">
Sacharovova cena



</doc>
<doc id="191298" url="https://sk.wikipedia.org/wiki?curid=191298" title="Louis I. Kahn">
Louis I. Kahn

Louis Isadore Kahn, (rodený, "Leiser-Itze Schmuilowsky") (* 20. február 1901, Kuressaare, Estónsko – † 17. marec 1974, New York, New York, USA) bol americký architekt, profesor Yale University a University of Pensylvania, predstaviteľ brutalizmu v architektúre 20. storočia.
Životopis.
Detstvo.
Narodil sa na ostrove Saaremaa v Estónsku. Pochádzal z troch detí, otec slúžil v cárskej ruskej armáde a po svojom prepustení pôsobil ako umelecký remeselník. Matka bola harfistka. V roku 1905 rodina emigrovala do USA a usadila sa vo Philadelphii. Louis Kahn pochádzal zo skromných pomerov. Otec sa kvôli ochoreniu chrbta nemohol venovať svojmu remeslu, preto rodina žila z toho, čo zarobila matka ako krajčírka v textilnom priemysle.
Kariéra.
Mladý Louis sa už v škole prejavoval ako znamenitý kresliar, ale mal i mimoriadne hudobné nadanie. Rozhodol sa pre štúdium architektúry. Keď si privyrobil peniaze, začal štúdium na University of Pensylvania vo Philadelphii a to pod vedením Paula P. Creta (pôvodného profesora École des Beaux-Arts v Paríži) v rokoch (1929-1930) a taktiež Zantzingera, Boila a Medara (1930-1932). Po štúdiu precestoval Európu a potom si otvoril v roku 1937 vlastný ateliér vo Philadelphii. Začiatkom 40. rokov sa spojil s Georgom Howom a Oscarrom Stonoverom. Jeho rané práce nie sú príliš známe, ani zvlašť hodnotené. V roku 1947 prijal ponuku prednášať na Yaleskej Univerzite v New Haven, kde spoločne s Douglesom Orrom navrhol prístavbu galérie výtvarného umenia (1951-1953). Keď bol po 10 rokoch menovaný profesorom University of Pensylvania vo Philadelphii, rád sa vrátil do mesta, s ktorým sa cítil vždy zviazaný. V poslednej tretine života Louisa Kahna jeho reputácia radikálne vzrastala a zaradil sa medzi prominentných architektov svojej doby. Zakázky prichádzali z celej Ameriky i z Ázie; od malých židovských kúpeľov po návrh hlavného mesta. Kahn sa každému dielu venoval s rovnakou starostlivosťou a intenzitou. Inštitúcie, ktoré sa venovali výuke alebo výskumu, považoval za výnimočné miesta, pretože sa tam spájali individuálne i spoločenské aktivity, ktoré mala architektúra reflektovať. Nazýval ich „domy inšpirácií“, čo mu prinieslo v 60. rokoch niekoľko zakázok z tejto oblasti. V roku 1962 dostal objednávku na plán pre hlavné mesto Bangladéšu, Dháka, vtedy ešte Východného Pakistanu – dhácku vládnu štvrť Sher-e-Bangla Nagar. Až do roku 1971 vyučoval na University of Pensylvania vo Philadelphii. Až v posledných rokoch života sa dočkal uznania, ktoré zodpovedalo jeho významu ako architekta, učiteľa a teoretika. V roku 1966 mu Museum of Modern Art v New Yorku usporiadalo veľkú výstavu, v roku 1969 sa konala podobá akcia v Zürichu. Dostal zlatú medailu od American Institute of Architects a v roku 1971 od Royal Institute of British Architects (RIBA).
Posledné momenty.
V marci 1974 naposledy odcestoval do Indie, v tých časoch často cestoval do Teheránu, Tel Avivu, Dháky, Paríža, Bruselu a iných miest. Zrejme i to prispelo k veľkému fyzickému vyčerpaniu. Po príchode z Indie podľahol Louis Kahn 17. marca 1974 na newyorskej stanici Pensylvania Station srdcovému infarktu. Keďže mal pri sebe len číslo do svojej kancelárie, nemohla polícia nikoho cez víkend zastihnúť a tak až po troch dňoch ho jeho manželka našla v zozname nezvestných osôb v New Yorku a musela ho identifikovať. Po jeho smrti vyšlo najavo, že navzdory množstvám projektov, ktoré realizoval po celom svete, bola jeho kancelária zadlžená. Nikdy nemal záujem o výnosnú prácu, vždy sa projektom zaoberal tak dlho, kým nevyhovoval jeho nárokom, bez ohľadu na náklady a termíny. Dlhy boli nakoniec uhradené vďaka tomu, že štát Pensylvánia nakúpil jeho skice a výkresy.
Osobný život.
Jeho osobný život bol plný tajomstva a zmätku. Kahn mal vzťah s tromi rôznymi ženami. V roku 1930 sa oženil s Esther Israeli. V roku 1945 začal spolupracovať a nadviazal vzťah s Ann Tyng, s ktorou vypracoval rôzne modely konštrukcií skladaných zo sériových štrukturálnych prvkov, ktoré našli uplatnenie v pláne pre študentské internáty vo Philadelphii. Kahnov syn s Harriet Pattison, Nathaniel Kahn natočil Oskarom nominovaný biografický dokumentárny film Môj Architekt (). Odhaľuje krásu monumentálnych stavieb svojho otca a predstavuje ich rozvrátenú rodinu.
Tvorivé východiská.
Už v roku 1943 pochyboval Louis Kahn o vhodnosti oceľových konštrukcií pre monumentálnu architektúru vzhľadom na ich malú hmotnosť. V roku 1950 prišiel na americkú akadémiu v Ríme a odcestoval do Grécka a Egypta. Význam jeho klasického štúdia a poznatkov z ciest sa plne prejavil, keď zavrhol oceľ a sklo medzinárodného slohu a dal prednosť ťažším materiálom v projektoch masívnych murovaných stien, pripomínajúcich stavby antického Ríma a Le Corbusierove, Aaltove a Wrightove diela. Jeho projekty obsahujú analógie s Rímom, ako osové kompozície a klenuté oblúky na pilieroch. Snažil sa pochopiť podstatu architektonického diela, ktorú nazýval „formou“, a tvrdil, že projekt vzniká ako z inšpirácie, tak z pochopenia „formy“. Rozlišoval rovnako časti stavby a ich vybavenie a nazýval priestory „obsluhované“ a „obslužné“ zložky, čo sa odrážalo v jeho komplexných pôdorysoch, usporiadaných okolo ústredného priestoru. Kahn priestor takmer personifikuje, jeho psychologizujúce a symbolizujúce vnímanie priestoru vychádza z analýzy účelu v jeho prvotnom význame: z pôvodnej „inštitúcie“. Taká inštitúcia je napr. škola, ktorá má podľa neho svoj začiatok v diskusií učeného človeka s poslucháčmi pod stromom. Kahn preto prehlasuje: „Inštitúcie sú domy inšpirácie. Školy, knižnice, laboratóriá, telocvične. Architekt posudzuje najprv inšpiráciu, kým môže prijať diktát žiadaného priestoru. Pýta sa sám seba, aká je povaha jedného priestoru, čím sa odlišuje od druhého. Keď cíti rozdiel, je v styku s jeho formou. Forma inšpiruje návrh.“, alebo inak „Dom je abstraktne charakterizovaný priestormi vhodnými na bývanie. Dom je forma a v zmysle zázraku by mala existovať bez tvaru a bez rozmerov. Jeden dom je na podmienkach závislé znázorňovanie týchto priestorov. To je navrhovanie. Podľa mňa závisí veľkosť architekta skôr na jeho schopnostiach uskutočniť to, čo je domom, než na jeho návrh určitého domu, čo je proces podmienený okolnosťami.“ Kahn teda rozlišuje „dom o sebe“ či „dom ako taký“, skrátka ideu domu od toho či iného konkrétneho domu. Z Kahnových výrokov vyplýva rozdiel medzi pojmami „forma“ a „návrh“. To, čomu hovorí „forma“, by sme nazvali celkovou koncepciou, pod „návrhom“ označuje rozpracovanie, alebo variantu danej koncepcie. Architekt musí mať určitú ideu, aby dospel k „forme“ budovy a až potom môže pristúpiť k „návrhu“, akejsi konkretizácií „formy“. Kahnova téza tak vyznieva absurdne: „forma vyvoláva funkciu“. V každom prípade je to vedomé popretie Sullivanoveho výroku „forma sleduje funkciu“ a práve táto téza bola donedávna všeobecne prijímaná ako východisko novodobých architektonických snáh.
Prínos do architektúry.
Kahnová tvorba sa zlučuje s poznatkami a zároveň inšpiráciami z histórie, so skúsenosťami a požiadavkami súčasnej architektúry. Jeho stavby sú voči zovňajšku uzavreté, priestory a objemy jasne vymedzené. Sú v duchu súčasnej tvorby, jednoduché a nenáročné, svojimi spravidla plnými stenami tlmočí dnešnú averziu k „sklenenej“ architektúre. V kompozícií sledoval dualitu spojovacej cesty a pracovného miesta, verejnosti a intimity. Jeho stavby pôsobia monumentálne a miestami až pochmúrne, ich výraz je akýsi trpký. Avšak každej zo svojich stavieb dodal nezameniteľnú identitu.

</doc>
<doc id="191309" url="https://sk.wikipedia.org/wiki?curid=191309" title="Čchorwon">
Čchorwon

Čchorwon (kórejsky 철원군) je okres v Kórejskej republike. Nachádza sa pozdĺž hranice s KĽDR v severovýchodnej časti územia, v provincii Kangwon-do (강원도). Na rozlohe 899 km² tu žije približne 54 000 obyvateľov (údaj z roku 2001).
Administratívne rozdelenie.
Okres Čchorwon je rozdelený na 4 mestá nazývané "up" (읍) a 7 obcí "mjon" (면).

</doc>
<doc id="191316" url="https://sk.wikipedia.org/wiki?curid=191316" title="Imre Makovecz">
Imre Makovecz

Imre Makovecz (* 20. november 1935, Budapešť – † 27. september 2011, Budapešť) bol maďarský architekt.
Bol jeden z najoriginálnejších maďarských architektov. Jeho činnosť sa stala intenzívnejšou po revolúcií v roku 1989. Slávnym sa stal so svojimi individuálnymi a orginálnymi stavbami. Je zakladatelom organickej architektúry.
Jeho meno je známe nie len v Maďarsku ale aj vo svete. U neho je stavba harmonická, nasleduje kanonickosť ľudského tela.

</doc>
<doc id="191318" url="https://sk.wikipedia.org/wiki?curid=191318" title="Tändzin Gjamccho">
Tändzin Gjamccho



</doc>
<doc id="191349" url="https://sk.wikipedia.org/wiki?curid=191349" title="Vidiadhar Surajprasad Naipaul">
Vidiadhar Surajprasad Naipaul

Sir Vidiadhar Surajprasad Naipaul, T. C., známejší ako V. S. Naipaul, (* 17. august 1932, Chaguanas, Trinidad a Tobago † 11. august 2018, Londýn, Spojené kráľovstvo) bol britský spisovateľ románov hindského pôvodu a indo-trinidadskej etnickej príslušnosti.
Stručný životopis.
Žil v Londýne a vo Wiltshiri v Anglicku. V roku 1990 mu kráľovná Alžbeta II. udelila rytiersky titul a v roku 2001 získal Nobelovu cenu za literatúru. Za knihu "In a Free State" (1971) získal cenu Booker Prize. 

</doc>
<doc id="191350" url="https://sk.wikipedia.org/wiki?curid=191350" title="Architektonický priestor">
Architektonický priestor

Architektonický priestor je trojrozmerný útvar vytvorený ľudskou staviteľskou činnosťou, vymedzený architektonickými hmotami. Je hlavným výrazovým prostriedkom architektúry.
Vnútorný a vonkajší architektonický priestor.
Rozlišujeme vnútorný (interiér) a vonkajší (exteriér) architektonický priestor. Interiérom je priestor vymedzený konštrukciou stavby - podlahou, stropom a stenami - vtedy ho považujeme za uzavretý. Ak sú steny - alebo časť stien - nahradené oknami, hovoríme o otvorenom interiéri. 
Vonkajší architektonický priestor je vymedzený vonkajšími stenami, fasádami budov. Tu môžeme hovoriť aj o urbanistickom priestore. Často (najmä v súvise s historickou architektúrou) rozoznávame aj "medzipriestor", otvorený len z niektorých strán - napríklad podlubia. 
Fyzický priestor a konceptuálny priestor.
V súvislosti s vnímaním architektonického priestoru rozlišujeme fyzický priestor a konceptuálny priestor - fyzický má stanovené rozmery, je obklopený vymedzujúcimi prvkami. Konceptuálny priestor je fyzický priestor vnímaný človekom - teda meniaci sa v pohybe, so zmenou pozície pozorovateľa, ale aj premenou v čase (striedanie dňa a noci, ročných období), s rôznymi akustickými vnemami, či maľbou (napríklad baroková iluzívna interiérová výzdoba). 
20. storočie.
Názory na architektonický priestor sa v priebehu dejín vyvíjali a menili najmä s príchodom nových konštrukčných materiálov a systémov. Objav klenieb, gotického nosného systému a podobné výdobytky umožňovali vytvárať väčšie, vyššie a bizarnejšie priestory. Avšak kým v minulosti bol interiér od exteriéru väčšinou jasne oddeľovaný, v 20. storočí sa stretávame s veľkou snahou o ich prepojenie. Umožnil to najmä vstup nových stavebných materiálov (okrem betónu a železobetónu najmä využitím sklených konštrukcií. Dnes je možné vyrábať aj sklenené nosníky). Veľké zmeny pre urbanistický priestor priniesol rozvoj automobilovej dopravy.

</doc>
<doc id="191352" url="https://sk.wikipedia.org/wiki?curid=191352" title="Budova Národného zhromaždenia v Dháke">
Budova Národného zhromaždenia v Dháke

Budova Národného zhromaždenia v Dháke alebo Budova parlamentu v Dháke je dielo amerického architekta menom Louis I. Kahn, predstaviteľa brutalizmu architektúry 20. storočia. Budova Národného zhromaždenia v Dháke je jeho najznámejšou stavbou a tvorí súčasť Súboru vládnych budov v Dháke, ktorý bol dokončený až po autorovej smrti. Budova bola realizovaná v rokoch 1962 – 1976 v meste Dháka v Bangladéši.
Filozofia riešenia.
Louisovi I. Kahnovy poskytli mimoriadny priestorový program – chceli vybudovať parlament, najvyšší súd, ubytovacie priestory, školy, štadión, obytnú štvrť pre diplomatov, trhovisko... Pokúšal sa predstaviť si, ako by som mohol tieto stavby zoskupiť a umiestniť na jednej rovine. Kahn našiel riešenie – parlamentnú budovu ako stred komplexu umiestnil nad jazero. Mala podľa neho transcendentálny charakter,vychádzal z myšlienky, že v parlamente pôsobí duch spoločenstva. Základná idea vychádzala z miesta zhromaždenia. Je to miesto transcendentné pre politikov. Zhromaždenie etabluje alebo modifikuje ľudské inštitúcie. Budova vyjadruje „formu“ súborov, ktorá sa skladá z vysokých oblých hmôt, zoskupených okolo centrálneho jadra, v ktorom sídli hlavná komora zákonodarného zhromaždenia. Vykazujú množstvo hodnôt, ale v prvom rade stabilitu a tradíciu. 
Opis objektu.
Bol to plán pre hlavné mesto Bangladéša – vtedy ešte Východného Pakistanu - dhácka vládna štvrť Sher-e-Bangla Nagar. Tento súbor predstavoval vskutku monumentálnu úlohu.
Budova parlamentu je súčasťou komplexu vládnych budov. Navrhol ju okolo ústredného jadra, ktorým je osemboká zhromažďovacia sála. Okolo sú zoskupené vysoké hranaté i oblé hmoty, predstavujúce tribúny, kuloáre a príslušenstva. Symetrická kompozícia sa opiera o akademické tradície. Abstraktne geometrický ráz a plošný charakter tehlových stien poukazuje naproti tomu na odkaz funkcionalizmu. Tieto veľké, dôkladne objekty sú murované a majú kruhové, trojuholníkové a štvorcové okna veľké, jednoduché a celkom odlišné od nazdobených a jemné vykrajovaných Stonových detailov. Takmer archaický pôsobiace tvary otvorov „citadely" slúžia ako ochrana pred priamym dopadom slnečných lúčov, a preto vpúšťajú do priestorov dostatok svetla a vzduchu. Tieto veľké okenné otvory pripomínajú predbritskú tradíciu Mogulu a stavby ako Tádž Mahal, ale ich hrotité klenbové oblúky boli zamenené jednoduchšími tvarmi z antického Ríma. Prosté a strohé formy pripomínajú islamskú architektúru a zámerne kontrastujú s skulpturálnejšou výzdobou hinduistické tradície. Louis I. Kahn pracoval na budove parlamentu desať rokov. Až v roku 1972 našiel uspokojivé a realizovateľné riešenie pre zastrešenie sály, ktorá zaklenula takmer vznášajúci strop so svetelnou kupolou. Zastaval sa názoru : „Keď človek stojí v parlamentnom priestore, je ohromený smelosťou a veľkoleposťou architektúry.“
Vládne centrum je Kahnovou najzaujímavejšou a najkrajšou stavbou, ktorá je určovaná ideou svetelnej modulácie. Terajší stav a budúci osud rozostavenej budovy nesú známe.
Bibliografia.
"Hollingsworth M., Architektura 20. Století, Columbus 1993, s. 122 – 125"
"Haas F., Architektura 20. Století, Státní pedagogické nakladatelství Praha 1978, s. 536 – 545"
"Ungresová L., O Architektech, Životy, Díla, Teórie, Slovart Praha 2006, s. 255 – 274"
"Giurgola R., Mehta J., Louis I. Kahn, Verlag für Architektur Arte mis Zürich und München 1975"
"Frampton K., Moderní Architektúra, Kritické dějiny, Academia 2004, s. 278 – 287"

</doc>
<doc id="191353" url="https://sk.wikipedia.org/wiki?curid=191353" title="Čelná karpatská priehlbina">
Čelná karpatská priehlbina

Čelná karpatská priehlbina (iné názvy: karpatská čelná priehlbina, (čelná) karpatská predhlbeň/karpatská (čelná) predhlbeň, karpatská predhlbina, čelná karpatská hlbina/karpatská čelná hlbina, zriedkavo (karpatská) čelná predhlbenina; podľa M. Maheľa aj palavikum) je úzky sedimentačný priestor vyvinutý v čele vrásnených pohorí celej Karpatskej sústavy.
Geomorfologicky dnes zodpovedá jednotke Vonkajšie karpatské zníženiny, staršie nazývanej aj Predkarpatské zníženiny či perikarpatská depresia. Vo fyzickogeografickom členení J. Kondrackého (1989) je územie týchto zníženín (pod poľským názvom Podkarpacie) obmedzené tak, že nezahŕňa najjužnejšie časti, teda Subkarpaty východného a južného Rumunska, ani Podișul Getic.
Čelná priehlbina sa nachádza celá mimo územia Slovenska. Začína v Rakúsku (príp. pri inom vymedzení hraníc Karpát až na Morave), kde je pokračovaním alpskej molasovej panvy, pokračuje smerom na severovýchod a východ do Poľska a ďalej na Ukrajinu a do Rumunska.
Geologická charakteristika čelnej priehlbiny.
Tvoria ju nezvrásnené sedimenty molasového charakteru (najmä zlepence, pieskovce, ílovité a slienité sedimenty (hlavne šlíry) a tiež nespevnené piesky a štrky) dosahujúce hrúbku do , ktoré ležia na poklesnutej časti Českého masívu, Krakovskej plošiny a Východoeurópskej platformy.
Časť čelnej priehlbiny v Západných Karpatoch.
V oblasti Západných Karpát sa čelná priehlbina postupne prehlbovala smerom z juhovýchodu na severozápad západ, v dôsledku tlaku blokov hornín na Český masív najmä jeho moravsko-sliezsku oblasť a Severoeurópsku platformu. Jej južnejšia časť bola v paleogéne prekrytá príkrovmi vonkajšieho flyšového pásma. Vznikala v období dvoch transgresií. Prvá z nich prebehla v spodnom miocéne (egenburg, otnang a karpat), druhá prišla v strednom miocéne (hranica karpat – báden).
Okrem podpovrchových výskytov sa na Morave nachádzajú horniny čelnej priehlbiny aj v Českomoravskej a Drahanskej vrchovine, Beskydskej brázde a Nízkom Jeseníku.
Členenie Vonkajších karpatských zníženín.
Podľa aktuálneho geomorfologického členenia Česka (ktoré nezohľadňuje územie Poľska, Ukrajiny ani Rumunska) ide o subprovinciu podprovincie Západné Karpaty, sústavy Karpaty. Vonkajšie karpatské žníženiny sa na území Česka delia na dve oblasti :
Podľa J. Kondrackého ide o dve subprovincie provincie "Západné Karpaty so Západnými a Severnými Vonkajšími karpatskými zníženinami" a jednu subprovinciu provincie "Východné Karpaty s Východnými Vonkajšími karpatskými zníženinami" (pričom obe provincie patria do megaregiónu "Karpatský región"):
Podľa V. Krála sa Vonkajšie karpatské zníženiny členia nasledovne :

</doc>
<doc id="191359" url="https://sk.wikipedia.org/wiki?curid=191359" title="Marmorhaus">
Marmorhaus

Marmorhaus („Mramorový dom“) je komerčná budova v Berlíne, ktorá bola postavaná v rokoch 1912 – 1913 podľa plánov Richarda Scheibnera a Eisenberga pod umeleckým vedením Huga Pála. Budova je výrazne symetrická s vysokou valbovou strechou. Fasáda je obkladaná bielym mramorom. Štylisticky je objekt možné priradiť k začínajúcej moderne s náznakom expresionizmu. Popri viedenskej filmovej scéne (niekdajší Union-Palác) bol Marmorhaus jedným z najstarších berlínskych kín. Druhú svetovú vojnu prekonala budova bez výraznejšej škody. Už v máji 1945 tu boli znovu premietané filmy.
Marmorhaus prešiel viacerými premenami. V roku 1974 tu boli zriadené tzv. „krabicové kiná“ – kiná veľmi malých rozmerov. Tieto kiná boli v roku 1997 znova odstránené pri nákladnej sanácii budovy.
18. marca 1913 sa tu konala prvá výstava, v roku 1919 svetová premiéra filmu Roberta Wiena "Kabinet doktora Caligariho", 22. januára 1945 sa tu konala premiéra filmu "Sólistka Anna". V 50. rokoch bol Marmorhaus ako premiérové kino nahradený ZOO-Palácom. V roku 2001 sa konalo prekvapujúce zatvorenie kín, ktoré patrili k UFA, posledné predstavenie sa konalo 24. januára 2001. Po uzavretí kín sa do dolných etáží nasťahovala filiálka španielskeho módneho reťazca Zara. V horných etážach bolo otvorené druhé najväčšie štúdio jogy v Nemecku, má 1000 m2. 
Napriek tomu je kino Marmorhaus príkladom jedného úspešného zariadenia, ktoré vydržalo po dlhý čas.

</doc>
<doc id="191364" url="https://sk.wikipedia.org/wiki?curid=191364" title="Kopecký a Studený architekti">
Kopecký a Studený architekti

Kopecký a Studený architekti, skr. KSA, je architektonický ateliér založený v roku 1995 architektmi: 
Ján Studený študoval na VUT v Prahe (1985 – 1991) a AVU v Prahe (1990 – 1996), žije a pracuje v Bratislave a Prahe. David Kopecký študoval na AVU v Prahe (1985 – 1991), žil a pracoval v Prahe.
V roku 1995 spolu založili architektonickú spoločnosť Kopecky a Studeny architekti. Neskôr v roku 1999 im bola udelená Cena za architektúru ARCH99’. V roku 2002 ich architektonické koncepty oslovili kurátorov benátskeho Bienále v Taliansku. Bola im zverená realizácia česko – slovenskej expozície. Prezentácia mala byť návodom pre porozumenie doterajších realizácií KSA. Mala odkryť podstatu konceptu “architektúry bez architektov “, čo sa jej nepodarilo. Podľa reakcií odbornej verejnosti došlo skôr k subjektívnemu výkladu tohto konceptu.
Ateliér KSA sa snaží vytvoriť systémové riešenia, ktoré sú schopné určiť mieru a spôsob narábania so životným prostredím a ochotu kolonizovať ďalší priestor. Tieto systémy majú mať auto generujúce vlastnosti. Ich tvorba je charakteristická otvorenosťou ku korekciám v každom stupni realizácie. Rešpektujú rozhodnutia koncového užívateľa, odraz lokálnych hodnôt prostredia, zmeny užívateľských vlastností častí jedného celku. Ide o prispôsobivosť architektúry. Vzhľadom na nonkonformnú filozofiu architektúry tejto dvojice, sa im nedarí realizovať väčšie množstvo stavieb. Investori dosiaľ postavených domov sú veľmi blízko s autorskou dvojicou spriaznení.
Architektúra bez obsahu (funkcie) je pravdepodobne len sochou. Ako minimalistická architektúra je označovaná tvorba asketická na formálne prejavy, nesentimentálna a vecná. Všetkého by malo byť čo najmenej – materiálov, detailov, foriem, …. Toto všetko môžeme nájsť aj u architektov KSA. Preto sú niekedy považovaní aj za minimalistov. Minimalizmus dokáže concept vyjadriť pravdepodobne lepšie ako iné izmy.
Minimalizmus KSA je len prvý plán, je základom pre ďalšiu architektonickú fázu ich domov. Užívateľ sám modifikuje a obohacuje architektonické dielo. To získava ďalšie plány, ďalšie vrstvy a celkový charakter domu sa v čase mení – stavba rastie. V prípade Seneckej chaty pri jazere, tento proces funguje skôr ako časopriestorová demonštrácia, kedy sa dom svojím vonkajším plášťom otvára, a potom a potom zase uzatvára. Rodinný dom v Stupave už vyjadruje koncept “architektúry bez architekta“ omnoho lepšie.
Výsledným dojmom z konceptu KSA je utopická vízia architektúry, ktorú je vždy, aspoň v malej miere možné uplatniť na malých stavbách, ale za nesmierneho pochopenia investora. Proces, ktorý u väčšiny stavieb v čase normálne prebieha, sa KSA pokúša zmocniť a využiť ako nástroj pre vznik “organického” charakteru svojich budov.
Dvojicu David Kopecký a Jano Studený neradíme k minimalistom, aspoň čo sa týka otázky bývania. Ich ciele sú úplne iné. Považujeme ich za špičku česko – slovenskej konceptuálnej architektúry.

</doc>
<doc id="191365" url="https://sk.wikipedia.org/wiki?curid=191365" title="Benjamin Woodward">
Benjamin Woodward

Benjamin Woodward (* 1816, Tullamore, Írsko - † 1861) bol írsky architekt. 
Narodil v meste Tullamore. Vyštudoval za inžiniera, ale vypestoval si vzťah k stredovekej architektúre.
Počas svojho života veľa kreslil - jeho obľúbeným námetom bola kresťanská pevnosť Holy Cross Abbey v County Tipperary. V roku 1846 bola z týchto diel v Londýne usporiadaná výstava.
V tomto roku sa začína datovať aj jeho kariéra architekta. Začal pracovať v ateliéri sira Thomasa Deana. O 3 roky neskôr sa z nich stali partneri. V tomto období mal Dean veľa starostí s administratívou a správou majetku a tak väčšinu ateliérovej tvorby prenechal na Woodwarda. Vtedy vznikli Woodwardove najimpresívnejšie návrhy. Medzi ne patria "Trinity College", Dublin (1854-1857), "Oxford University Museum of Natural History", Oxford, (1854-1860), "Kildare Street Club", Dublin (1858-1861).
V spolupráci s Deanom sa angažovali prevažne v Dubline, kde stojí aj väčšina budov nimi navrhnutá.

</doc>
<doc id="191366" url="https://sk.wikipedia.org/wiki?curid=191366" title="Fred Hoyle">
Fred Hoyle

Sir Frederick Hoyle, člen FRS (* 24. jún 1915, Gilstead, Spojené kráľovstvo – † 20. august 2001, Bournemouth) bol britský astronóm a spisovateľ. 
Narodil sa v Gilsteade neďaleko Bingley anglickom West Yorkshire. Jeho otec, George Hoyle, obchodoval s vlnou v Bradforde. Jeho matka, Mabel Pickard študovala hudbu na Royal College of Music v Londýne. Fred Hoyle študoval na Bingley Grammar School a matematiku na Emmanuel College, Cambridge. Hoyle bol známy množstvom teórií, ktoré protirečili súčasným astronomickým teóriám a bol aj spisovateľom science fiction, ktorý napísal množstvo kníh spolu so synom Geoffreym. Plodný pracovný život prežil na Institute of Astronomy v Cambridge, kde bol niekoľko rokov aj riaditeľom. Umrel na mŕtvicu v Bournemouth, v Anglicku.
Príspevok do kozmológie.
Veľkú pozornosť vzbudila Hoylova úspešná predpoveď excitačnej energie jadier uhlíka. Všimol si, že dovtedy používaná reakcia, keď 3 jadrá hélia spolu naraz vytvoria jadro uhlíka (3α proces,) je veľmi málo pravdepodobná, ale bez dostatočného množstva uhlíka vo vesmíre, nie je možné vytvoriť život podobný nášmu. Navrhol preto inú reakciu - postupné spájanie jadier hélia. Toto však mohlo fungovať, len ak excitačný stav atómu uhlíka bol cca 7,7 MeV. Následný experiment tento dovtedy neznámy fenomén potvrdil. Zároveň však takýto excitačný stav neexistuje u kyslíka. Keby to tak bolo, uhlík by sa veľmi ľahko premieňal na kyslík a opäť by ho nebolo dosť. Existencia takéhoto nastavenia vlastností uhlíka a kyslíka je považovaná za silný argument v prospech hypotézy Fine-tuned universe. 
Hoyle neskôr napísal:
Povedali by ste si, že nejaký superinteligentný počtár musel navrhnúť vlastnosti atómu uhlíka, inak by bola pravdepodobnosť objavenia sa takéhoto atómu len cez temné sily prírody takmer zanedbateľná. Samozrejme… 
Zdravý rozum hovorí, že ten superinteligent sa pohral s fyzikou, chémiou a biológiou, a že nemá cenu hovoriť len o temných silách prírody. Keď si to spočítate, fakty sú tak ohromujúce, že sa pýtate prečo.
Ako ateista Hoyle povedal, že tento predpoklad inteligentnej ruky ním "poriadne zatriasol". Tí, ktorí obhajujú hypotézu inteligentného dizajnu, niekedy citujú Hoylovu prácu, že vesmír bol vyladený, aby bol inteligentný život vôbec možný.
Jeho spolupracovník William Alfred Fowler napokon získal Nobelovu cenu za fyziku v roku 1983 (spolu so Subramanyanom Chandrasekharom), ale z nejakého dôvodu bol Hoylov originálny príspevok prehliadnutý a mnohí boli prekvapení, že takého významného astronóma vynechali. Sám Fowler v autobiographical sketch potvrdil Hoylovu pioniersku snahu:
Koncept nukleosyntézy vo hviezdach založil Hoyle v roku 1946. To poskytlo cestu na vysvetlenie existencie prvkov ťažších ako hélium a hlavne ukázalo, že kritické prvky ako uhlík môžu byť tvorené vo hviezdach a potom sa môžu včleniť do iných hviezd a planét, keď hviezda "zomrie". Nové hviezdy, ktoré sa dnes tvoria, začinajú život s týmito tažšími prvkami a z nich sa vytvárajú ešte ťažšie prvky. Hoyle teoretizoval, že vznik iných, ešte zriedkavejších prvkov, by mohol byť vysvetlený výbuchmi supernov, gigantickými explóziami, ktoré sa sem-tam objavujú v celom vesmíre, pri ktorých vznikajú teploty a tlaky, potrebné na vytvorenie takýchto prvkov.
Odmietnutie big bangu.
Keďže nemal žiadne argumenty potvrdzujúce Lemaîtrovú teóriu (neskôr potvrdenú pozorovaniami Edwina Powella Hubbla), že vesmír sa rozpína, Hoyle nesúhlasil s touto interpretáciou. Ako ateista prišiel s myšlienkou, že ak by mal vesmír počiatok, prinieslo by to filozofické problémy, pretože mnohí argumentujú, že počiatok implikuje príčinu a tá zas tvorcu (pozri kalamistický kozmologický argument). Namiesto toho Hoyle spolu s Thomasom Goldom a Hermannom Bondim (s ktorým pracoval na radare v druhej svetovej vojne), bol za model vesmíru, ktorý je v stave "steady state". Teória sa snažila vysvetliť večný a v podstate nemeniaci sa vesmír, ktorý má však galaxie pohybujúce sa od seba, tak ako to pozorujeme. Teória predpokladala tvorbu hmoty medzi galaxiami v čase z ničoho, tak, že hoci sa galaxie od seba vzdialia, vzniknú na ich mieste nové a vyplnia priestor novovzniknuvšou látkou. Výsledný vesmír je v stave „steady state“, rovnako ako tečúca rieka, kde jednotlivé molekuly vody odtekajú, ale rieka na pohľad vyzerá tak isto. 
Bola to jediná vážna alternatíva oproti big bangu, ktorá súhlasila s kľúčovými pozorovaniami, najmä Hubbleovými pozorovaniami červeného posunu, a preto bol Hoyle veľký kritik big bangu. Iróniou je, že práve on je zodpovedný za terminus technicus "big bang" v britskom BBC rádiu, v relácii "The Nature of Things", kde kritizoval túto teóriu; ktorá bola publikovaná v roku 1950. Je často populárne písané, že Hoyle to myslel pejoratívne. Ale Hoyle to poprel a povedal, že to bol iba obrazný príklad, na zdôraznenie rozdielu medzi dvoma teóriami pre poslucháčov.
Hoyle, na rozdiel od Golda a Bondiho, poskytol vysvetlenie pre vznik novej hmoty, postulujúc existenciu, ako to on nazval "tvorivého poľa", alebo iba "t-poľa", ktoré má negatívny tlak, aby to bolo konzistentné so zákonom zachovania energie a spôsobuje expanziu vesmíru. Tieto vlastnosti "t-poľa" anticipovali neskôr vývoj kozmologickej inflácie. Súhlasne tvrdili, že postupná kreácia hmoty nie je menej pochopiteľná ako vznik celého vesmíru z ničoho, hoci by to malo byť vysvetlené zvyčajnými postupmi. Nakoniec, rastúce pozorovacie fakty presvedčili mnohých kozmológov, že model "steady state" je nesprávny a že big bang je teóriou, ktorá súhlasí s pozorovaniami, hoci Hoyle stále lipol na svojej teórii a kritizoval interpretáciu astronomických pozorovaní. V roku 1993 najmä v snahe vysvetliť dôkazy proti jeho teórii prezentoval modifikovanú verziu nazývanú "quasi-steady state" (QSS), ale ani táto teória nie je akceptovaná.
Dôkazy, ktoré viedli k víťazstvu teórie big bangu nad modelom steady state, aspoň v mysliach kozmológov, zahŕňali reliktové žiarenie objavené v roku 1965, distribúciu mladých galaxií a kvazarov vo vesmíre, v osemdesiatych rokoch 20. storočia, presnejší odhad veku vesmíru a nedávno aj popozorovania satelitu COBE v roku 1990 vo WMAP vypustenom v roku 2001, ktoré ukázali nepravidelnosti reliktného žiarenia v mladom vesmíre, čo súhlasí so súčasnými pozorovaniami rozloženia galaxií.
Príspevky v médiách a vedecké ocenenia.
Hoyle vystupoval v seriáli o astronómii v rádiu BBC v päťdesiatych rokoch; čo vyšlo aj v knihe "The Nature of the Universe", a tiež napísal množstvo vedeckopopulárnych kníh. Písal tiež science fiction; najznámejšie je dielo "The Black Cloud", v ktorom vysvitlo, že najinteligentnejší život má formu medzigalaktických mrakov, pričom je táto forma života prekvapená, že inteligentný život je možný aj na planétach. Tiež vznikli televízne série "A for Andromeda". Jeho hra "Rockets in Ursa Major" bola produkovaná v Mermaid Theatre v roku 1962.
V roku 1957 bol zvolený za člena Royal Society, kde dostal aj titul „Sir“ v roku 1972. Dostal tiež Crafoord Prize, ktorú mu udelila Švédska kráľovská akadémia vied. Táto cena je porovnateľná s Nobelovou cenou, a dostal ju za jeho príspevok k poznaniu ako kompenzáciu za prehliadnutie pri udeľovaní Nobelových cien.
Odmietanie chemickej evolúcie.
V neskorších rokoch sa Hoyle stal horlivým kritikom chemickej evolúcie, používanej na vysvetlenie naturalistického pôvodu života. Spolu s Chandrom Wickramasingherom presadzoval teóriu, že sa život vyvinul v priestore, a rozšíril sa vo vesmíre cez panspermiu, a že evolúcia na zemi je poháňaná neustálym prísunom vírusov z komét. V roku 1982, Hoyle prezentoval dielo "Evolution from Space". Po zvážení veľmi malej pravdepodobnosti takejto evolúcie povedal: „Ak niekto postupuje jasne a priamo, bez strachu, že sa odchýli od vedeckého názoru, zistí, že biologický materiál v jeho obrovskom rozsahu a usporiadanosti musí byť výsledkom inteligentného dizajnu. Inej možnosti niet“ Publikované v knihách z rokov 1982/1984 "Evolution from Space" (v spolupráci s Chandrom Wickramasingherom). Hoyle vypočítal, že pravdepodobnosť vzniku potrebnej množiny enzýmov pre tú najjednoduchšiu bunku je 1:1040 000. Pretože počet atómov je v porovnaní s týmto nekonečne malý (1080), argumentoval, že ani celý vesmír plný primordiálnej polievky by nezaručoval, čo i len malú šancu evolučného procesu. Povedal:
Predstava, že nielen biopolyméry, ale celé riadenie živej bunky vzniklo náhodou v primordiálnej polievke tu na Zemi, je obrovský nezmysel.
Hoyle prirovnal náhodný vznik hoci iba tej najjednoduchšej bunky k tomu, že: „tornádo ženúce sa cez smetisko, poskladá Boeing 747“. Tiež prirovnal náhodu vzniku jednoduchého proteínu kombináciou aminokyselín k slnečnej sústave plnej slepcov, ktorí spolu skladajú Rubikovu kocku.
Jeden z kritikov argumentuje, že Hoylov sled argumentov obsahuje mnoho logických chýb a zanedbaných vecí, ako napr. predpoklad, že spontánny vznik života nastal všade súčasne, že takto vzniknutý život bol taký zložitý ako súčasné formy života (v protiklade s jeho primitívnejšími predkami), a že nepravdepodobnosť vzniku spontánneho života, nie je prekonaná obrovským množstvom súčasných pokusov, v celom (veľmi veľkom) vesmíre počas celej jeho existencie. V konečnom dôsledku je tento sled argumentov (ktorý sa často vyskytuje v rôznych diskusiách inteligentný dizajn verzus evolúcia) označovaný ako Hoylov omyl.
Iné sporné veci.
Ďalšie veci, okolo ktorých Hoyle rozprúdil polemiku zahŕňali autenticitu fosílie "Archaeopteryx" a jeho odsúdenie nepriznania Nobelovej ceny Jocelyn Bellovej za rozvoj rádiointerferometrie a jej podiele na objavení pulzarov. 
Najväčším prínosom bola Hoylova práca na nukleosyntéze, t. j. myšlienka, že chemické prvky vznikli syntézou z pôvodného vodíka a hélia vo hviezdach. Mnohí si myslia, že bolo neférové priznať Nobelovu cenu jeho spolupracovníkovi Williamovi Alfredovi Fowlerovi.
Hoyle mal veľmi prudkú výmenu názorov s Martinon Ryleom z Cavendish Astrophysics Group o Hoylovom steady state vesmíre, čo tak trocha obmedzilo spoluprácu medzi Cavendishovou rádioastronomickou skupinou a Inštitutútom astronómie v CambridGe v šesdesiatych rokoch 20. storočia.
Ocenenia.
Ceny
Je po ňom pomenovaný

</doc>
<doc id="191368" url="https://sk.wikipedia.org/wiki?curid=191368" title="Vladislav Pašek">
Vladislav Pašek

RNDr. Vladislav Pašek (* 22. august 1926, Aš, Česko - † 7. november 1954,
Praha, Česko) bol pôvodom český zoológ a lesnícky entomológ.
Narodil sa v roku 1926 v Aši v západných Čechách. Študoval na gymnáziu v Českých Budějoviciach, kde jeho štúdium prerušila nacistická okupácia. Po oslobodení v roku 1945 dodatočne zložil maturitu a v roku 1946 začína študovať na Prírodovedeckej fakulte Karlovej univerzity v Prahe. Svoje štúdium úspešne ukončil a vo februári roku 1952 bol promovaný za doktora prírodných vied. Študoval popri zamestnaní, a preto od roku 1949 pôsobil aj ako vedecký pracovník Výskumného ústavu lesného hospodárstva v Banskej Štiavnici. Pracoval v aplikovanej entomológii. Zaoberal sa najmä voškami z hľadiska morfológie, systematiky a ekológie. Bol výborný odborník aj na lesnícku biocenológiu. Opísal niekoľko dovtedy neznámych druhov vošiek v Česko-Slovensku. Venoval sa ochrane lesov z hľadiska vplyvov makroedafónu. Pomohol lesníckej praxi v boji proti pilatkám, mníške, voškám a chrústom. Je autorom obsiahlej monografie o lesných voškách. Počas svojho života napísal celkove asi 16 vedeckých štúdií a odborných článkov. 
Zomrel veľmi mladý 7. novembra 1954 v Prahe. 
Jeho zbierka hmyzu (chrobáky z územia Slovenska - Žitný ostrov, okolie Banskej Štiavnice) sa nachádza v Poľovníckom múzeu vo (Svätom Antone). Je uložená v 26 entomologických krabiciach.

</doc>
<doc id="191369" url="https://sk.wikipedia.org/wiki?curid=191369" title="Architektonické tvaroslovie">
Architektonické tvaroslovie

Architektonické tvaroslovie alebo architektonická morfológia je súbor architektonických tvarov typických pre jednotlivé slohové obdobia. Je to vonkajší prejav architektúry pre dané časové obdobie so spoločnými znakmi. Architektonické tvaroslovie sa zaoberá vznikom tvarov, ich samotným vývojom, funkciou a významom. Na základe týchto informácií sa vykonáva ich klasifikácia.
Úlohou architektonického tvaroslovia je zachytiť typickú podobu stavebného diela určitej doby. Podľa týchto identifikácií možno dielo časovo i štýlovo zaradiť. Rovnako tieto získané charakteristické informácií umožnia autorstvo. Slúžia tiež pri vytváraní vlastného tvaroslovia.
Obdobie 20. storočia.
V období 20. storočia doznievajú viaceré slohové obdobia, no mnohé vznikli a výrazne sa podpísali na architektúre minulého storočia. Najstarším z doznievajúcich slohov je konfucianizmus a šintoizmus. Z 19. storočia doznieva konštrukčný racionalizmus, viktoriánska architektúra, historizmus, vernakularizmus a secesia. Obdobie 20. storočia možno rozdeliť do dvoch celkov: moderna so vznikom v 1. polovici 20. storočia a neskôr vzniknutou avantgardou.
Do moderny spadá: 
Do avantgardy sa hlásia: 

</doc>
<doc id="191370" url="https://sk.wikipedia.org/wiki?curid=191370" title="Günter Behnisch">
Günter Behnisch

Günter Behnisch (* 12. jún 1922, Drážďany, Nemecko – † 12. júl 2010, Stuttgart) bol nemecký architekt a predstaviteľ dekonštruktivizmu. Svetové uznanie dosiahol návrhom Olympijského komplexu v Mníchove (1967 – 1972), vytvoreným v spolupráci s nemeckým konštruktérom Freiom Ottom.
Životopis.
Štúdium.
V roku 1934 sa dvanásťročný Günter Behnisch spolu s rodinou presťahoval z Drážďan do Chemnitzu. Tesne po dovŕšení osemnásteho veku bol v roku 1939 povolaný do armády, kde počas 2. svetovej vojny pôsobil ako kapitán ponorky. Po vojne, v rokoch 1947 – 1951, študoval architektúru na Technickej univerzite v Stuttgarte. 
Práca.
Po škole pracoval v rokoch 1951 – 1952 pre Rolfa Gutbroda. Čoskoro sa osamostatnil a ešte v roku 1952 založil svoju vlastnú kanceláriu, v ktorej spolupracoval až do roku 1956 s Brunom Lambartom. V roku 
1966 založil architektonickú kanceláriu "Behnisch &amp; Partner", ktorá existuje do dnes pod názvom Behnisch architekten. Súčasne sa stal Behnisch profesorom pre navrhovanie, priemyselné stavby a organizáciu výstavby na 
Technickej univerzite v Ulme. V rokoch 1967 až 1987 pôsobil tiež ako profesor architektúry na Technickej univerzite v Darmstadte. V roku 1982 sa stal členom Akadémie umenia v Berlíne a v roku 1984 mu bol udelený titul čestného doktora (Dr.h.c.) Univerzity v Stuttgarte. V roku 1996 bol jedným zo zakladateľov Saskej akadémie umení, kde viedol odbor architektúra až do roku 2000.
Tvorba.
Od založenia "Behnisch architekten" sa v rámci kancelárie spočiatku zamerali na prefabrikované školské budovy. Nakoľko tento stavebný systém mal obmedzenú flexibilitu, firma začala tvoriť viac v modernom organickom štýle s výrazným vplyvom dekonštruktivizmu a využívaním veľkých transparentných plôch. Pomocou organickej architektúry mohli vo svojej tvorbe využiť viac rozmanitých a flexibilných foriem a ekologicky vyvážených návrhov. Cieľom návrhov je aj v súčasnosti robiť architektúru pre ľudí. Človek ako vnímateľ je zohľadnený už pri návrhu, pričom dôležitý je jeho dobrý pocit z priestoru. Behnisch pevne veri a navrhuje s myšlienkou, že inovátorské stavebné techniky a materiály pomáhajú napredovať novým možnostiam v architektúre.

</doc>
<doc id="191371" url="https://sk.wikipedia.org/wiki?curid=191371" title="Dekonštrukcia">
Dekonštrukcia

Dekonštrukcia môže byť:

</doc>
<doc id="191375" url="https://sk.wikipedia.org/wiki?curid=191375" title="Sumisudžima">
Sumisudžima

Sumisudžima () je osamote ležiaci skalný útes v Pacifiku medzi ostrovami Aogašima a Torišima. Ostrov je vlastne nad hladinou ležiaci vrchol južnej steny veľkej podmorskej kaldery (priemer cca. , výška stien kladery 600), tvorenej prevažne bazaltovými, ryolitovými a andezitovými horninami. V okolí útesu boli v minulosti zaznamenané viaceré podmorské erupcia, posledná v roku 1916.

</doc>
<doc id="191378" url="https://sk.wikipedia.org/wiki?curid=191378" title="Woodward Benjamin">
Woodward Benjamin



</doc>
<doc id="191382" url="https://sk.wikipedia.org/wiki?curid=191382" title="Vostok 2">
Vostok 2

Vostok 2 () bol sovietsky pilotovaný kozmický let v rámci programu Vostok. Vostok 2 vyštartoval 6. augusta 1961 s kozmonautom Germanom Titovom na palube, ktorý na obežnej dráhe Zeme zotrval jeden deň a potom úspešne pristál na padáku. Bol to prvý kozmický let, pri ktorom človek strávil vo vesmíre celý jeden deň a zároveň let s najmladším členom posádky v histórii – German Titov mal vtedy 25 rokov. 
Údaje o kozmickej lodi.
Vostok 2 (podľa katalógu COSPAR 1961-019A) bola jednomiestna kozmická loď dlhá 5 metrov s priemerom 2,3 metra. Jej hmotnosť bola 4 731 kg. Dosiahla obežnú dráhu vo výške 183 – 244 km nad povrchom Zeme.
Prípravy na štart.
V sobotu večer 5. augusta sa kozmonauti German Titov a Andrijan Nikolajev chystali k spánku v malom drevenom fínskom domčeku na kozmodróme Bajkonur. Navštívil ich hlavný konštruktér Sergej Koroľov, ktorý im oznámil, že záverečné prípravy na štart prebiehajú podľa plánu. "„Dobre sa vyspite“", povedal údajne kozmonautom Koroľov predtým, než sa vrátil späť na štartovaciu rampu. Väčšina dôležitých špecialistov vstávala o 01:00 moskovského času (03:00 miestneho času) a hodinu neskôr prišla na štartovaciu rampu. O 03:00 moskovského času (05:00 miestneho času) dala štátna komisia, ktorá schvaľovala všetky dôležité rozhodnutia o lete, povolenie na natankovanie nosnej rakety a na štart.
Obloha už bola modrá so žiariacim slnečným kotúčom stúpajúcim od východného obzoru, keď v nedeľu 6. augusta o 04:00 moskovského času (06:00 miestneho času) Titova a Nikolajeva prebudil náčelník Strediska prípravy kozmonautov a zároveň šéflekár Jevgenij Karpov. "„Prespíte let,“" povedal Karpov s úsmevom, "„je nádherné ráno!“" Titov s Nikolajevom boli ihneď hore. Od okamihu prebudenia bol časový harmonogram kozmonautov plánovaný na minúty, ale po Gagarinovom lete už všetko prebiehalo v pokojnejšej a rutinnejšej atmosfére. Titov a Nikolajev si dali rannú rozcvičku a potom raňajky pozostávajúce z túb kozmickej stravy. Nasledovala krátka jazda do montážnej budovy MIK, kde si po lekárskej prehliadke najprv obliekol skafander Nikolajev a potom Titov. Obliekanie skafandra SK-1 znamenalo nasadiť si elektródy biologických čidiel, spodné prádlo, samotný skafander modrej farby, helmu a nakoniec žiarivo oranžový overal. Prvá z týchto procedúr mala trvať hodinu a pol, ale nakoniec trvala o 40 minút dlhšie, čo narušilo predštartovný plán. O 06:45 moskovského času (08:45 miestneho času) obaja kozmonauti v skafandroch nastúpili do pripraveného modrobieleho autobusu, ktorý ich asi dve hodiny pred plánovaným štartom priviezol na štartovaciu rampu. Rozlúčili sa (buchli sa helmami) a potom už Titov odišiel k rakete. Podal hlásenie štátnej komisii a nastúpil do výťahu obslužnej veže. Sprevádzal ho nový vedúci konštruktér lode Vostok Jevgenij Frolov. Nikolajev ešte zostal čakať v autobuse, aby v prípade problémov mohol nahradiť Titova, ale nakoniec to nebolo potrebné. Nikolajev si tak už mohol vyzliecť skafander a odišiel pozorovať štart.
Priebeh letu.
Štart.
Vostok 2 vyštartoval o 08:59:57 moskovského času (10:59:57 miestneho času a 05:59:57 svetového času) pomocou nosnej rakety Vostok-K z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. "„Keď som odštartoval, moja žena išla do lesa na hríby. Bolo to v nedeľu a ona tam šla úmyselne, aby nemusela odpovedať na dotieravé otázky novinárov,“" spomínal Titov. Vzlet rakety a navedenie kozmickej lode na obežnú dráhu Zeme prebehli bez problémov. Vostok 2 mal pôvodne uskutočniť tri oblety Zeme, ale hlavný konštruktér Sergej Koroľov ešte počas príprav presadil jednodenný let, ktorý bol určený na výskum dlhšieho pobytu ľudského tela v beztiažovom stave. Denník "Pravda" dokonca pre zvedavých rádioamatérov zverejnil v predstihu frekvencie, na ktorých bude prebiehať komunikácia Vostoku 2 so sledovacími stanicami. Sovieti však nechceli všetko odhaliť, a tak vypracovali systém kódových výrazov pre prípady potreby a núdze.
Na orbite.
Riadiace stredisko potvrdilo dosiahnutie obežnej dráhy asi 20 minút po štarte a sovietska tlač to čoskoro oznámila svetu. Kozmická loď sa dostala na dráhu vo výške 183 – 244 km nad povrchom. Titov sa stal druhým človekom na obežnej dráhe Zeme a štvrtým vo vesmíre. Podľa svojich spomienok sa prvých pár minút po navedení lode na obežnú dráhu len pozeral na pohybujúcu sa Zem za dvomi oknami kabíny. Potom si dal dole rukavice, otvoril priezor a skontroloval dôležité prístroje. Všimol si, že navigačný glóbus na palubnej doske sa začal pohybovať podľa plánu a ďalšie ukazovatele vyzerali normálne. Vyskúšal tiež rádio a prekvapilo ho, keď zachytil veľmi jasný signál od japonskej stanice vysielajúcej v ruštine. Uviedol, že zrejme z pozemnej stanice s volacím znakom „Vesna-2“, ktorá sa nachádzala v Chabarovsku na sovietskom Ďalekom východe, dostal informácie ohľadom charakteristík obežnej dráhy Vostoku 2. O 09:46 moskovského času (06:46 svetového času) Vostok 2 letel nad južným Tichým oceánom a pokračoval ďalej na juh. Zo stanice v Chabarovsku Titov počul hrať starú ruskú pieseň "Amurskie volny" (Amurské vlny), ale signál postupne slabol. Okolo 09:50 už komunikácia s Chabarovskom skončila, keď loď zjavne letela nad najjužnejším bodom svojej obežnej dráhy nad južnou pologuľou. Okolo 10:00 Titov zadal kód, ktorým odblokoval mechanizmus manuálneho riadenia lode a vzápätí ho aktivoval. Začal sa pripravovať na cvičné zorientovanie lode, s ktorým začal zhruba o 10:05. Trvalo asi 20 sekúnd, kým sa loď prestala otáčať a stabilizoval ju. Hoci Titov v tom čase letel nad neosvetlenou časťou Zeme a so zhasnutými svetlami v kabíne, dokázal rozlíšiť tmavú oblohu za oknom a nočný povrch Zeme, ktorý mierne osvetľoval Mesiac. Titovovi trvalo asi 10 minút, kým loď dostal do požadovanej polohy, ktorú ohlásil okolo 10:15. V prípade zlyhania pristávacej automatiky by toto bol nevyhnutný manéver. Vostok 2 medzitým vyletel zo zemského tieňa, preletel cez Atlantický oceán, nad Afrikou a Stredozemným morom.
Na začiatku druhého obletu okolo Zeme, keď Vostok 2 opäť letel nad Sovietskym zväzom, Titov strávil asi 10 minút filmovaním zemského povrchu a oblohy. Indikátor svetelnej expozície na fotoaparáte však stratil svoj ciferník (pravdepodobne v dôsledku preťaženia počas štartu) a Titov odvtedy musel nastavenia fotoaparátu len odhadovať. Titovove zábery zemského povrchu boli zverejnené čoskoro po lete. Pokúsil sa tiež vyfotografovať pohľad na Zem cez okno "Vzor", ktoré pilot používal pri manuálnej orientácii kozmickej lode počas letu. O 10:35 moskovského času (07:35 svetového času) najskôr telegrafoval zo série pripravených správ a informoval Kremeľ o úspešnom priebehu svojho letu, pričom aj osobne pozdravil prvého tajomníka Komunistickej strany ZSSR Nikitu Chruščova a sovietsky ľud. Titov sa tiež zjavne pokúsil korigovať mierne otáčanie lode z predpísanej polohy. Okolo 11:00 však prešiel do režimu stabilizácie rotácie a vypol manuálne riadenie. O 11:09 moskovského času (08:09 svetového času) začul silné rušenie na krátkych vlnách a stlmil zvuk, ale o päť minút neskôr začul v slúchadlách ruskú ľudovú pieseň. Krátko nato si spomenul, že od letových kontrolórov dostal správu, v ktorej mu poskytli údaje k aktualizácii navigačného glóbusu na palubnej doske. Titov sa sťažoval, že pripútaný k sedadlu len ťažko dosiahne na číselníky glóbusu. Aktualizácie tejto navigačnej pomôcky sa museli robiť prakticky na každom oblete a zmenilo sa to na dosť bolestivú rutinu. "„Po pristátí som dokonca uvidel červené škvrny na mojej pravej ruke... a kým som na to dočiahol, veľmi som sa spotil,“" povedal Titov členom štátnej komisie po lete. O 11:10 Titov začal testovať svoj vestibulárny systém, pričom zaujal rôzne pózy, vrátane natiahnutia rúk so zavretými očami a následného pokusu dotknúť sa nosa. Zvládol to bez problémov. Podarilo sa mu tiež nakresliť rôzne geometrické tvary. Cvičenie s ostrými otáčkami hlavy však prerušil, pretože mal z toho nepríjemné pocity. O 11:27 zapol rádio a okamžite zachytil sovietsku patriotickú pieseň "Marš entuziastov" (Pochod nadšencov), po ktorej nasledovalo oficiálne oznámenie o úspešnom štarte Vostoku 2. Ďalšiu sériu sovietskych piesní začul o 11:32 na svojom krátkovlnnom rádiu, ktoré potom prepol na jednoduché volacie znaky, pretože tie mohol počuť aj počas letu nad najjužnejšími časťami obežnej dráhy.
Keď Vostok 2 začal ďalší prelet nad Afrikou, Európou a Áziou, Titov oficiálne pozdravil všetkých ľudí na celom svete. Počas tretieho obletu Zeme mal o 12:42 moskovského času (09:42 svetového času) obedovať, ale priznal sa, že nemal absolútne žiadnu chuť do jedla. Odpil si len z tuby džúsu z čiernych ríbezlí. "„Nebolo na tom nič zvláštneho a mohlo sa to normálne piť,“" spomínal si Titov, "„keď som to otvoril... jedna kvapka unikla a plávala mi priamo pred nosom. Najskôr som ju zachytil viečkom tuby a potom vypil.“" Počas druhého a tretieho obletu mohol Titov komunikovať s pozemnou stanicou v Chabarovsku, ale všetky jeho pokusy o nadviazanie spojenia s Moskvou boli bezvýsledné, hoci telegrafné signály moskovskej stanice počul. O 13:20 si vykonal test sluchu, ktorý prebehol bez problémov. Potom si o 13:52 zmeral srdcový pulz, pričom mal 76 úderov za minútu. Počas piateho obletu si zopakoval testy vestibulárneho systému, ktoré zrejme prebehli v poriadku. Počas šiesteho obletu sa pozemní kontrolóri pýtali Titova na tlak v systéme manuálneho riadenia lode, ktorý bol vtedy podľa kozmonauta na hodnote 110 atmosfér, hoci po vypnutí manuálneho riadenia s tlakom 120 atmosfér sa ho Titov ani nedotkol. Mal podozrenie na menší únik stlačeného plynu. O 17:00 moskovského času (14:00 svetového času) mal Titov večerať, ale ani po ôsmich hodinách vo vesmíre mu stále nechutilo jesť. Počas letu Vostok 2 získal tiež jedno nepríjemné prvenstvo. Stal sa prvým človekom, ktorý trpel „kozmickou chorobou“. Napriek nechuti do jedla sa prinútil zjesť paštétu z tuby, ale zostalo mu ešte viac zle. Na siedmy oblet mal naplánované ďalšie cvičné zorientovanie lode pomocou manuálneho riadenia, čo mu zjavne pomohlo nesústrediť sa na zhoršujúce sa príznaky kinetózy. Hoci sovietske zdroje trvali na tom, že Titov bol počas letu vo vynikajúcom zdravotnom stave, pripúšťali, že jeho vestibulárny systém prešiel „nejakými zmenami prejavujúcimi sa nepríjemnými pocitmi“. Sovietska tlač tiež uviedla, že teplota na palube kozmickej lode sa počas letu pohybovala od 10 do 25 °C. Po pristátí to inžinieri vysvetľovali tým, že omylom fungovala súčasne hlavná aj záložná ventilácia.
O 17:30 moskovského času (14:30 svetového času), krátko pred východom slnka, Titov opäť aktivoval systém manuálneho ovládania lode. Indikátor tlaku v nádržiach vtedy ukazoval hodnotu 110 atmosfér. S palivom musel šetriť a tlak v nádržiach nesmel klesnúť pod 100 atmosfér. Vynechal tak manéver, pri ktorom mal zadnú časť lode nasmerovať do polohy vpred. Cez okno "Vzor" videl, že zemský povrch pod ním ubieha smerom k nemu, čím sa potvrdilo, loď letí prednou časťou vpred. Napriek tomu loď nasmeroval do správnej vertikálnej polohy v rozmedzí asi 20°. Za oknom uvidel Mexický záliv a americké pobrežie. Pokúsil sa tiež urobiť nejaké fotografie a pozrieť sa cez malý ďalekohľad, ale podarilo sa mu to len čiastočne. Manuálne riadenie lode deaktivoval o 17:55, pričom v nádržiach zostalo 102 atmosfér. Neskôr sa hodnota tlaku vyšplhala na 110 atmosfér, pravdepodobne v dôsledku zahrievania. O 18:30 Titov po prvý a poslednýkrát počas svojho letu použil toaletu, čo bolo ďalšie prvenstvo vo vesmíre. Sovietska tlač sa tým však radšej nechválila po celom svete. Inžinieri a lekári zaoberajúci sa systémom podpory života mohli byť spokojní. Titov ich ubezpečil, že na jeho prekvapenie bol „tok“ rovnako plynulý ako na Zemi. "„Cítil som sa nie úplne dokonalo, ale dosť na to, aby som šiel spať,“" spomínal Titov. Keď však zastrel okná kabíny, ostalo mu na zvracanie. "„Dostal som hygienický vak, do ktorého som vyvrátil svoje raňajky a večeru. Potom som vak schoval do skrinky a šiel spať.“" Telemetrické údaje, ktoré jeho biosenzory prenášali na Zem však ukázali, že kozmonaut nie je úplne v poriadku. Šéflekár Jevgenij Karpov ale ubezpečil ostatných, že kozmonautov stav sa zlepší, keď si pospí. Titov sa stal prvým človekom, ktorý vo vesmíre spal. Podľa letového plánu mal ísť spať 6. augusta o 18:30 moskovského času (15:30 svetového času) a zbudiť sa 7. augusta o 02:00 moskovského času (6. augusta o 23:00 svetového času). Keď sa pokúšal zaspať, všimol si, že jeho ruky sa pred ním vznášajú, a tak sa ich pokúsil pridržať bezpečnostnými pásmi. Neskôr uviedol, že zaspávanie v beztiažovom stave bolo oveľa jednoduchšie ako v simulátore na Zemi, kde mal vždy nutkanie zmeniť polohu tela. Napriek tomu sa niekoľkokrát prebudil. Raz počas 10. a 11. obletu a poslednýkrát počas 13. obletu, len 15 minút pred koncom spánkovej periódy. Potom opäť zaspal a zobudil sa o 35 minút neskôr. Od sledovacích staníc na Kamčatke a v Ussurijsku neprichádzali žiadne správy. Koroľovov spolupracovník Boris Čertok si spomínal, že hlavný konštruktér sa tak rozčúlil, že obvinil veliaceho dôstojníka týchto staníc z toho, že jeho muži spia v službe. V skutočnosti však spal Titov. Pozemní kontrolóri si očividne všimli, že kozmonaut má normálny pulz, a tak nevydali žiaden poplach, ale ako obvykle mu poskytli najnovšie údaje pre aktualizáciu glóbusu. Po nadviazaní spojenia s Titovom a zistení skutočnej situácie dostal Čertok za úlohu, aby pre sovietsky hodinársky priemysel vypracoval špecifikácie pre kozmický budík. Titovov stav sa medzitým síce zlepšil, ale naďalej nebol úplne v poriadku. Skúsenosti s letom človeka do vesmíru boli v tom čase veľmi malé, a tak sa špekulovalo i o tom, či nemá kozmonautova nevoľnosť súvislosť s radiáciou a či je vôbec ľudský organizmus schopný prežiť v beztiažovom stave dlhší čas.
Pristátie.
Ráno 7. augusta sa počas 17. a zároveň posledného úplného obletu Zeme Sergej Koroľov a predseda štátnej komisie Leonid Smirnov rozprávali s Titovom a pýtali sa ho, či je pripravený na záverečné operácie. Po malom zmätku v komunikácii Titov odpovedal, že je všetko pripravené na pristátie. Odložil ďalekohľad, kameru a letový denník a začal monitorovať pristávaciu automatiku, ktorá loď v poriadku zorientovala do polohy pre brzdiaci manéver. Brzdiaci zážih začal okolo 09:57 moskovského času (06:57 svetového času) a trval 40 sekúnd. Približne 10 sekúnd po skončení zážihu sa mal automaticky oddeliť prístrojový úsek od návratovej kabíny Vostoku. Prístrojový úsek sa od návratovej kabíny síce oddelil, ale nie úplne, pretože s ňou zostal spojený sústavou káblov. Keď návratový modul Vostoku 2 vstúpil do horných vrstiev atmosféry, Titov nechal zo zvedavosti otvorené žalúzie okien kabíny, pričom videl oranžovú žiaru a neskôr aj približujúce sa kúsky taviacich sa antén. Podľa Titova došlo k úplnému oddeleniu návratovej kabíny od prístrojového úseku pravdepodobne prehorením káblov okolo 10:07. Kabína s kozmonautom sa následne začala chaoticky otáčať rôznymi smermi, ale nakoniec sa ustálila. Za jej oknami zúrili plamene a z lode odlietali kúsky tepelnej izolácie. Kvôli účinkom silného preťaženia sa Titovovi rozmazávalo videnie a začali mu tiecť slzy. O niekoľko desiatok sekúnd však preťaženie ustúpilo a opäť mohol voľne dýchať. Vo výške asi 7 km nad zemou sa automaticky katapultoval z kabíny. Chvíľu predtým, si všimol odlupujúci sa kus vnútornej izolácie kabíny, ktorý sa zrejme odtrhol pri odpálení poklopu. Titov mierne odvrátil hlavu z predpísanej polohy na katapultáž a následný náraz mu spôsobil zranenie nosa, ktorý si udrel o vnútro helmy. Po vystrelení z kabíny mu niekoľko kvapiek krvi z poraneného nosa spadlo na sklo prilby. Pri otvorení stabilizačného padáka sa katapultážne sedadlo s Titovom niekoľkokrát divoko otočilo. Následný náraz ho z kresla odhodil a otvoril sa hlavný padák. Pri zostupe cez oblačnosť zrazu vypadol zo svojho puzdra záložný padák, ktorý sa najprv len hojdal pod kozmonautom, ale vo výške približne 1 km sa začal „nalievať“. Našťastie sa síce záložný padák omotal okolo šnúr hlavného padáka a jeho vrchlík sa naplnil, ale súčasne sa „nevylial“ vrchlík hlavného padáka. 
Medzitým si Titov všimol, ako kabína Vostoku 2 pristála neďaleko železničnej trate a rýchlo k nej prišlo auto a veľa ľudí. Prekvapilo ho, keď zistil, že ho vietor odnáša priamo na železničnú trať, ku ktorej sa práve blíži rýchlik smerujúci do Moskvy. Na pristátie si Titov spomínal: "„So svojím padákom som pristával asi päťdesiat metrov od železnice, blížil som sa k nej a myslel som, že narazím do prechádzajúceho vlaku. Potom ma asi päť metrov nad zemou poryv vetra obrátil, takže keď som dopadal na zem, letel som pozadu a urobil som tri kotrmelce. Vietor sa znova prudko oprel do padáka, takže ma to ťahalo po zemi. Keď som otvoril priezor svojej helmy, padala mi do nej hlina. Viete, saratovskí poľnohospodári toho roku celkom dobre zorali polia, inak by moje pristátie bolo ešte tvrdšie.“" Pristál po vyše jednom dni letu, 7. augusta o 10:18 moskovského času (07:18 svetového času), 11,5 km južne od obce (dnes mesto) Krasnyj Kut v Saratovskej oblasti. Stal sa vtedy najmladším profesionálnym kozmonautom, ktorý letel do vesmíru. V čase letu mal 25 rokov. Vlak za hlasitého škrípania bŕzd zastavil a pár ľudí z neho vyskočilo a utekalo smerom k Titovovi, ktorý vtedy nemal práve najlepšiu náladu. "„Povedal som im: ‚Na čo pozeráte? Pomôžte mi dať dole skafander. Som hrozne unavený.‘ Mala byť pre mňa pripravená čistá ľahká kombinéza, do ktorej by som sa mohol prezliecť, ale ako obvykle ju niekto zabudol zabaliť do mojej výbavy.“" Jedna žena, ktorá prišla autom bola v takom zhone, aby sa dostala ku kozmonautovi, že vošla do výmoľa a udrela sa hlavou o volant. Titov nakoniec na svoje prekvapenie prikladal na jej zranenia obväzy zo svojej lekárničky.
Keď sa ho jeho náhradník Nikolajev pýtal na let, Titov mu údajne odporučil: "„Andrjucha, trénuj svoj vestibulárny systém!“" Spolu s mnohými vyznamenaniami a výsadami pre Titova a jeho rodinných príslušníkov sa Rada ministrov ZSSR rozhodla, že Titovovi vyplatí 15 000 rubľov zo svojho rezervného fondu. Na vtedajšie sovietske štandardy išlo o veľké množstvo peňazí. Po už druhom zlyhaní sekvencie oddelenia úsekov lode začali Boris Čertok a Leonid Voskresenskij (spolupracovníci Koroľova) vyšetrovanie, ktoré odhalilo, že na vine je jeden zle umiestnený drôt. Počas nominálnej sekvencie sa mala najprv odhodiť zástrčka umbilikálneho kábla elektroniky a pyronálože spolu s malými gilotínami mali potom zabezpečiť fyzickú separáciu úsekov. Inkriminovaný vodič mal za úlohu preniesť povel k oddeleniu zástrčky kábla, ale len zlomok sekundy predtým bol preseknutý jednou z pyrogilotín. Drôt pre budúce lety premiestnili a problém zdanlivo vyriešili. Ďalším z výstupov tejto misie bolo rozhodnutie prizvať do štátnej komisie zástupcu ministerstva železníc. Do budúcna sa malo zabezpečiť zosúladenie cestovných poriadkov s programom letov tak, aby k podobnému stretnutiu, aké zažil Titov s rýchlikom, už nedošlo (podobné opatrenie sa následne urobilo aj s energetikmi a od určitej doby sa počas pristátia v danej oblasti vypínali nadzemné elektrické linky). Návratová kabína Vostoku 2 bola neúmyselne zničená počas vývoja kozmickej lode Voschod.

</doc>
<doc id="191387" url="https://sk.wikipedia.org/wiki?curid=191387" title="Činný výkon">
Činný výkon

Činný výkon (P) je reálna zložka striedavého elektrického prúdu v obvode, ktorý má okrem ohmického odporu zaradenú aj indukčnosť a kapacitu. Jednotka je W (watt).
Vzorec znie: P = U.I.cos φ. 
Poznáme ešte: 
jalový výkon (Q) (reaktančný, imaginárny výkon, VAr 
Vzorec znie: Q= U.I.sin φ.
zdanlivý výkon (S) (celkový výkon), VA
Vzorec znie: S= U.I
Cos φ (kosínus fázového posunu) je charakteristická veličina, ktorá sa volá účinník.

</doc>
<doc id="191388" url="https://sk.wikipedia.org/wiki?curid=191388" title="Torišima">
Torišima

Torišima (alebo Tori-šima, Ostrov Panafidina ("Остров Панафидина"), v preklade Vtáčí ostrov) je názov menšieho ostrova, nachádzajúceho sa v japonskom súostroví Izu v Tichom oceáne asi južne od Tokia. Priemer ostrova je , najvyšší bod je kráter "Iwojama" ( nad hladinou mora). Ostrov je vulkanického pôvodu a je neobývaný.
Ostrov predstavuje vrchol stratovulkánu, na jeho stavbe sa v prevažnej miere podieľajú bazaltovo dacitové lávy. Vrchol ostrova tvorí kaldera s priemerom , v ktorej sa nachádzajú dva krátery – už spomínaný výšší kráter "Iwijama" a nižší "Komočijama". Erupcie boli okrem vrcholových kráterov zaznamenané aj v blízkosti severného okraja ostrova a príbrežných podmorských sopečných komínoch.

</doc>
<doc id="191389" url="https://sk.wikipedia.org/wiki?curid=191389" title="Tori-šima">
Tori-šima



</doc>
<doc id="191390" url="https://sk.wikipedia.org/wiki?curid=191390" title="Skala Lótovej ženy">
Skala Lótovej ženy



</doc>
<doc id="191391" url="https://sk.wikipedia.org/wiki?curid=191391" title="Sofugan">
Sofugan

Sofugan je osamotene ležiaca, vysoká skalná ihla tvorená bazaltami a andezitmi, nachádzajúca sa v japonskom súostroví Izu v Tichom oceáne, južne od ostrova Torišima. Známa je aj pod európskym názvom Skala Lótovej ženy. Sofugan predstavuje zvyšok väčšieho podmorského stratovulkánu, ktorého základňa je široká a nachádza sa pod hladinou mora. Komplex bol evidovaný ako vyhasnutý, ale Japonská meteorologická služba ho v roku 2003 preklasifikovala na aktívny (spiaci). Dôvodom zmeny boli hlásenia o zmenách zafarbenia morskej vody približne severne od Sofuganu.

</doc>
<doc id="191392" url="https://sk.wikipedia.org/wiki?curid=191392" title="Suidžó">
Suidžó

Pomorská plošina Suidžó (Štvrtok) je bazaltovo andezitová kaldera, nachádzajúca sa 1 418 m pod hladinou mora, južne od ostrova Sofugan. Kaldera má priemer 1,5 km a výšku stien cez 500 m. V roku 1991 bola v oblasti pozorovaná zvýšená hydrotermálna aktivita (s teplotou vystupujúcich prúdov cez 290 °C), čo viedlo k preklasifikovaniu kaldery ako aktívnej.

</doc>
<doc id="191421" url="https://sk.wikipedia.org/wiki?curid=191421" title="Mazací olej">
Mazací olej



</doc>
<doc id="191468" url="https://sk.wikipedia.org/wiki?curid=191468" title="Erick van Egeraat">
Erick van Egeraat

Erick van Egeraat (* 27. apríla 1956 Amsterdam, Holandsko) je holandský architekt. V roku 1984 sa stal spoluzakladateľom svetoznámeho ateliéru MECANOO so sídlom v Delfte, kde vydržal do roku 1995. Pre osobné nezhody sa však osamostatnil a v tom istom roku založil spoločnosť EEA (v súčasnosti má spoločnosť kancelárie v Rotterdame, Londýne, Budapešti, Moskve a Prahe a viac než 100 zamestnancov).
Všetky jeho stavby sú význačné nápaditou a výraznou fasádou, ktorá však poväčšine ukrýva pôdorysy vychádzajúce zo zaužívaných komerčných schém, bez výraznejšej snahy o novátorstvo, či experimentálnosť, napriek vonkajšej snahe o ľudskú senzitivitu a abstraktné tvary.
Momentálne sa začal sústreďovať na stredo – a východoeurópske mestá ako Praha, Bratislava a Petrohrad, ktorým sa snaží pridať k ich bohatému historickému dedičstvu súčasnú architektonickú vrstvu. Výnimočným je projekt New Holland v Petrohrade, ktorý však nie je realizovaný. Medzi v súčasnosti realizované patrí aj polyfunkčný objekt River Park, situovaný na Nábreží armádneho generála L. Svobodu v Bratislave, v tesnom susedstve PKO od architekta Emila Belluša.

</doc>
<doc id="191521" url="https://sk.wikipedia.org/wiki?curid=191521" title="Svetelná výbojka">
Svetelná výbojka

Svetelná výbojka je druh výbojky; elektrický svetelný zdroj, v ktorom svetlo vzniká elektrickým výbojom v plyne alebo kovovej pare (alebo ich zmesi).
Jeho konštrukcia je jednoduchá: 
Princíp činnosti.
Po pripojení na napájanie sa vytvorí medzi elektródami elektrické pole. Sily pôsobiace v tomto poli zapríčinia najprv polarizáciu a až potom ionizáciu molekúl plynu. Vzniknutý ionizovaný plyn sa stáva vodičom a začne v ňom tiecť elektrický prúd, pričom prietokom prúdu excitované molekuly plynu následne pri návratoch do stavu s nižšou energiou emitujú fotóny svetla. 
Farba svetla.
Vlnová dĺžka (farba) výbojom emitovaného svetla je pevne určená chemickým zložením použitého plynu a môže sa nachádzať tak vo viditeľnom, ako aj neviditeľnom spektre. Na získanie rôznych farieb vyžarovaného svetla je možné použiť rozličné zmesi inertných plynov.
Ďalšia možnosť ako získať svetlo žiadanej farby je využitie fotoluminiscencie. Výbojka obsahuje plyn, žiariaci výbojom v oblasti neviditeľného ultrafialového (UV) žiarenia. Vnútorné steny banky sú pokryté luminoforom, excitovaným UV žiarením a následne vyžarujúcim svetlo s väčšou vlnovou dĺžkou – najčastejšie vo viditeľnej oblasti. Týmto spôsobom je možné získať široké spektrum farieb vrátane bielej. Na tomto princípe sú založené aj bežné osvetľovacie žiarivky a kompaktné žiarivky.

</doc>
<doc id="191550" url="https://sk.wikipedia.org/wiki?curid=191550" title="Tancujúci dom">
Tancujúci dom

Tancujúci dom je komerčná budova na nároží Jiráskovho námestia a Rašinovského nábrežia v Prahe, ktorú navrhol americký architekt Frank Gehry spolu s českým architektom Vladom Milunićom. Je príkladom dekonštruktívnej architektúry.
Filozofia.
Ústredným motívom celého domu sú dve nárožné veže formované do prvoplánového súsošia "Ginger a Freda" (pomenovaných podľa tanečného páru Freda Astaira a Ginger Rogersovej) razantne vystupujúcich z uličného priečelia a tancujúcich na chodníku, čo mnohých irituje, predovšetkým pre mohutné nohy Ginger, ktoré zreteľne sťažujú prechod okolo domu. Dve základné súčasti projektu sú sklenená veža a betónová fasáda. Sklenená veža bola prefabrikovaná, vyrábaná v Taliansku a dodávaná na miesto v jednotlivých dieloch. Železobetónová panelová fasáda bola vyrábaná na základe počítačového modelu, pričom tesári zhotovovali formy ručne pre prefabrikáciu modelov.
Geometria.
Obidve veže sú vlastne zdeformované dva valce. Fred je mužská postava z betónu a hore ma širší priemer. Ginger je ženská postava zo skla a oceli, je širšia dole, dramaticky sa zužuje v páse a je nesená naklonenými nohami, akoby sa opierala o mužskú figúru. Vertikálne oceľové T-profily sklenenej veže sú dvakrát zakrivené a súčasne skrútené, pričom žiadne dva panely nie sú rovnaké. Avšak na prvý pohľad veľmi zložitá konštrukcia je redukovaná na niekoľko základných prvkov.
Konštrukcia.
Základy domu tvoria pilóty alebo mikropilóty vŕtané do skalného podložia. Obvodové steny a základová doska sú navrhované tak, aby odolávali aj tlaku spodnej vody, keďže dom sa nachádza v blízkosti Vltavy. Nosný skelet stavby je z monolitického betónu, zatiaľ čo zložitejšie tvary sú z prefabrikovaných materiálov formovaných na mieru. Stĺpy oboch sklenených veží sa spájajú na úrovni 1. nadzemného podlažia a spoločne stúpajú pozdĺž obvodu podlaží. Týchto päť párov zakrivených a naklonených stĺpov výšky 7 metrov, je umiestnených v rôznych rovinách. Je pozoruhodné že „vnútorné“ nohy každého stĺpu majú čisto estetickú funkciu, nemajú žiadnu statickú funkciu.
Fasáda.
Najväčším prvkom fasády je zvlnená stena, v priebehu stavby sa jej hovorilo Vlna. Fasáda Ginger sa skladá z dvoch vrstiev. Vonkajšia vrstva z pozinkovanej oceli má funkciu opláštenia. Každy kus skla ma hrúbku 10 mm, je jedinečne zakrivený a tvar je pripevnený ku vnútornému rámu konštrukcie. Vnútorná vrstva je izolačná, je tvorená zasklenou rámovou konštrukciou. Fasáda smerom k nábrežiu má rozhádzané okná tak, aby niesli zvonku dojem obrazových rámov a navyše vyššia vrstva štukovej omietky vytvára vlnité línie, smerujúce horizontálne k vežiam.
Dispozícia.
Dispozícia veží je v každom zo šiestich podlaží využívaná pre administratívne účely. V posledných dvoch podlažiach Ginger je reštaurácia a na streche Freda je terasa s panoramatickým výhľadom na celú Prahu. Komunikačné jadro v tvare písmena L je umiestnené v strede dispozície, čo umožnuje využitie fasády v plnej miere. Vnútorné priestory sú využívané ako veľkoplošné kancelárie s panoramatickým výhľadom, zarámovaným jednotlivými oknami.

</doc>
<doc id="191555" url="https://sk.wikipedia.org/wiki?curid=191555" title="John Maxwell Coetzee">
John Maxwell Coetzee

John Maxwell Coetzee (čítaj „küt-ZĒ“) (* 9. február 1940, Kapské Mesto, Juhoafrická republika) je juhoafrický a austrálsky autor, držiteľ Radu Mapungubwe a Nobelovej ceny za literatúru z roku 2003, ktorý emigroval z Južnej Afriky v roku 2002. Austrálske občianstvo získal 6. marca 2006. Je dvojnásobným držiteľom Man Booker Prize (za romány "Život a doba Michaela K." a "Hanebnosť").
Narodil sa afrikánskym rodičom. Vyštudoval matematiku a angličtinu. Pracoval vo Spojenom kráľovstve ako programátor, štúdium dokončil na texaskej univerzite dizertáciou o diele Samuela Becketta. Stále pôsobí ako učiteľ anglickej literatúry. Vo svojom diele kritizuje krátkozrakú politiku apartheidu vo svojej zemi, ale vyhýba sa jednoduchým súdom a riešeniam. Jeho štýl je jednoduchý, priamočiary, dôraz v jeho románoch je kladený na atmosféru odcudzenia, nepochopenia, z ktorej paradoxne jeho hrdinovia čerpajú pocit istoty. Coetzee priznáva vplyv existencializmu (Kafka, Beckett) na svoje diela.

</doc>
<doc id="191558" url="https://sk.wikipedia.org/wiki?curid=191558" title="Camillo Sitte">
Camillo Sitte

Camillo Sitte (* 17. apríl 1843, Viedeň, Rakúsko – † 16. november 1903, Viedeň) bol rakúsky architekt, urbanista, vysokoškolský profesor a publicista. Pôsobil hlavne v Rakúsku, Česku a Poľsku. 
Životopis.
Narodil sa ako syn architekta Franza Sitteho (18081879) a matky Terézie, rod. Schaben, (18051863). Študoval architektúru a dejiny umenia vo Viedni, kde bol žiakom Heinricha von Ferstel, významného rakúskeho architekta. V roku 1876 sa mu narodil syn Siegfried, neskôr tiež známy architekt, a v roku 1879 syn Heinrich, neskôr archeológ. 
Štúdium.
Študijné cesty do Talianska, Grécka, Malej Ázie, Egypta, Francúzska a Nemecka.
Camillo Sitte takmer ihneď po absolvovaní štúdia nastúpil do ateliéru k svojmu otcovi Franzovi, ktorý sa zameriaval na sakrálnu architektúru. Aj pod jeho vplyvom postavil ešte vo svojom ranom období Kostol Mechitaristov vo Viedni (1874), kostol v Temešvári, adaptácia zámku a zámockého kostola v Sierndorfe (1896). Po štúdiách precestoval množstvo európskych miest, pričom sa snažil sformovať identifikačné aspekty, ktoré ich robia jedinečnými. 
Prax.
V roku 1870 bol Camillo Sitte odporučený svojim kunsthistorikom Rudolfom Eitelbergers na miesto učiteľa Umelecko-priemyselnej školy v Salzburgu, kde sa po niekoľkých rokoch stal riaditeľom. Kvôli svojim odlišným vedeckým prácam sa dostal do konfliktu s vedením školy a musel na čas svoju architektonickú činnosť pozastaviť. V roku 1883 ho znova povolali vyučovať na Umelecko-priemyselnú školu na Schellinggasse do Viedne. O niekoľko rokov neskôr si ho tu zvolili za riaditeľa. Túto funkciu vykonával až do svojej smrti na infarkt vo svojich 60 rokoch.
Počas svojho pôsobenia vo Viedni bol činný v oblasti architektúry, aj keď obmedzene. Popri svojich projektoch nájomných domov a iných občianskych budov, projektoval aj sakrálne stavby.
Popri práci ako vyhľadávaný porotca sa angažoval aj ako člen komisie v oblasti ochrany pamiatok. Pre tento účel zhromaždil množstvo dokumentácie rôznych historických pamiatok.
Neuveriteľný Sitteho záber zaujímal aj maliarstvo, archeológiu, anatómiu, ale hlavne hudbu. Obdivoval Richarda Wagnera, čo značne ovplyvnilo aj jeho estetické cítenie, dokonca bol jednou z vodcovských osobností kruhu okolo Richarda Wagnera.
Jeho angažovanosť v teórii stavby miest z neho urobila jednu z vedúcich osobností európskeho urbanizmu, ale i veľmi zaneprázdneného člena urbanistických komisií v celej Európe. Pozornosť u verejnosti vzbudil v roku 1889 prácou "Der Städtebau nach seinen künstlerischen Grundsätzen" ("City Planning According to Artistic Principles"), v ktorej vyjadril svoje predstavy o výstavbe a prestavbe mesta. Na rozdiel od vtedajších prác venovaných technike stavby mesta, sa výhradne sústredil na kompozičné a umelecké aspekty, pričom okrajové technicko-ekonomické úvahy mu spracoval jeho priateľ T. Goecke. Hlavnú pozornosť venoval Sitte usporiadaniu mestských priestorov, kde odmietol schematizmus 19. storočia, ktorý označil ako prekvapivo chudobný na výrazové prostriedky. Podľa Sittu má v regulácii mestského priestoru mestský priestor esteticko-didaktickú a sociálne integračnú úlohu, na rozdiel od svojho súčasníka Otta Wagnera však nevychádzal z klasicizujúceho modelu ale zdôrazňoval inšpiráciu malebným stredovekým urbanizmom. V typickom modernom meste sú cesty pre funkciu, nie pre estetiku. Jeho kniha vyšla v r.1902 a 1912 po francúzsky, 1926 v španielčine, 1925 v ruštine, 1945 v USA po anglicky a 1953 po taliansky. Sitte našiel mnoho nasledovníkov, medzi ktorých patrí napr. K. Henrici a W.Hegenmann, a tiež množstvo tých, ktorí bez pochopenia nasledovali v romantickom duchu iba jeho formálne postupy.
Zrealizované projekty.
Sám Sitte bol zahrnutý mnohými urbanistickými úlohami, ktoré riešil pre prudko sa rozrastajúce mestá v Čechách, na Morave, v Poľsku, ale i Slovinsku, pretože vedľa estetických aspektov mal zmysel aj pre konkrétne potreby realizácie výstavby. 
Bol autorom regulačných plánov v slovinskej Ľubľane, rakúskeho Marienthalu, Liberca, Teplíc, Dečína, Olomouca. V poslednom desaťročí života sa väčšinou venoval prácam pre Ostravsko, z väčšej časti bol zrealizovaný regulačný plán Ostravy-Prívozu (1893-5) a s časti zrealizovaný plán Moravskej Ostravy- 1897, nerealizované boli projekty pre poľskú Ostravu. Jeho tvorba vyvrcholila v pokuse o vystihnutie rastlého charakteru v mestskej zástavbe v regulačnom pláne Mariánskych hor (1903).

</doc>
<doc id="191560" url="https://sk.wikipedia.org/wiki?curid=191560" title="Bookerova cena">
Bookerova cena

The Man Booker Prize (pôvodný názov do roku 2002 Booker-McConnell Prize, často skracovaný na Booker Prize) alebo Bookerova cena je prestížne ocenenie za literatúru udeľované britskými novinármi, vydavateľmi, literárnymi kritikmi a inými osobnosťami. Jej laureátmi sa každý rok môže stať prozaik alebo prozaička pochádzajúca zo Spojeného kráľovstva alebo ktorejkoľvek bývalej britskej kolónie. Udeľuje sa od roku 1969.
Bookerovu cenu nemôže získať románopisec amerického pôvodu. Možno v tom hľadať určitú súvislosť s prestížnou americkou Pulitzerovou cenou, ktorú nemôžu získať britskí spisovatelia.
K najzaujímavejším oceneným osobnostiam patrí Vidiadhar Surajprasad Naipaul za román "In a Free State", Iris Murdochová za román "The Sea, the Sea", William Golding za román "Rites of Passage", James Gordon Farrell za "The Siege of Krishnapur " alebo autor indického pôvodu Salman Rushdie (na ktorého bola udelená fatwa), ktorý ocenenia získal za knihu "Midnight Children". 
Hneď dvakrát sa nositeľom Bookerovej ceny stal autor juhoafrického pôvodu John Maxwell Coetzee a austrálsky spisovateľ Peter Carey.

</doc>
<doc id="191562" url="https://sk.wikipedia.org/wiki?curid=191562" title="Man Booker Prize">
Man Booker Prize



</doc>
<doc id="191563" url="https://sk.wikipedia.org/wiki?curid=191563" title="Booker Prize">
Booker Prize



</doc>
<doc id="191565" url="https://sk.wikipedia.org/wiki?curid=191565" title="Dychová hudba">
Dychová hudba

Dychová hudba je hudobný žáner, ktorý pre svoj prejav využíva hlavne plechové dychové nástroje a perkusie. Jej hudobný štýl je spojením európskej klasickej a ľudovej hudby. Vznikol tak zábavný hudobný žáner, ktorý je dodnes v širokom spektre využívaný na prezentáciu pre ňu typickej pochodovej, smútočnej, tanečnej (polka, valčík) ale aj koncertnej hudby. Prepojením dychovej hudby, afroamerického folklóru a blues vznikal v USA základ pre vznik klasického džezu.
Najznámejšie a najúspešnejšie dychové hudby.
Česko.
Niektorí považujú za úspešnú a samostatnú aj dychovú hudbu Moravěnka. Tá však vznikla v roku 1987 odtrhnutím polovice členov kapely Moravanka.

</doc>
<doc id="191566" url="https://sk.wikipedia.org/wiki?curid=191566" title="Abú Sumbul (archeologická lokalita)">
Abú Sumbul (archeologická lokalita)

Abú Sumbul (; iné názvy Abú Simbel, Abú Sinbil, Abú Sunbul, ďalšie synonymá a vysvetlenie pozri v článku Abú Sumbul) je archeologické nálezisko v Egypte na západnom brehu Násirovho jazera, asi 290 km juhozápadne od Aswánu a v blízkosti hraníc so Sudánom. 
Je súčasťou lokality Svetového dedičstva UNESCO "Núbijské monumenty od Abú Sumbul po Filai". V lokalite je dvojica kamenných chrámov, pochádzajúcich z obdobia vlády faraóna Ramesse II. (12981232 pred Kr.). Chrámy objavil v roku 1812 Johann Ludwig Burckhardt, odkryl ich Giovanni Battista Belzoni a dôkladne v roku 1843 preskúmal Karl Richard Lepsius. V 20. storočí bol chrámový komplex kvôli výstavbe Asuánskej priehrady na náklady UNESCO rozrezaný na časti a prenesený na vyvýšeninu na brehu nového priehradného jazera.
Veľký chrám.
"Veľký chrám" alebo "Chrám Ramesseho, obľúbeného Amonom" ("Per Ramessu merej Amon") bol zasvätený bohom Amon-Ré, Ptah a Ré-Harachtejovi a bohovi-faraónovi Ramessemu II. Chrám má východozápadnú orientáciu, pričom zadnú svätyňu so sediacimi sochami bohov osvetľujú lúče vychádzajúceho slnka iba dvakrát do roka v čase jarnej a jesennej rovnodennosti. 
K vstupu do chrámu vedie široká rampa a priečelie tvoria štyri až 22 metrov vysoké sochy spodobujúce Ramesseho II. Pri nohách týchto sôch sú vytesané podobizne ďalších členov kráľovskej rodiny. Severne od sôch stála svätyňa Slnka, južne malý chrám zrodenia. Nad vstupom do chrámu je do skaly vytesaná socha boha Ré-Harachteja (boha slnka Ré po splynutí s Hórom, vládcu neba, zeme i podsvetia). Po oboch stranách sochy je reliéf panovníka obetujúceho bohu.
Za vstupom do chrámu sa nachádza Veľká pilierová sieň s ôsmimi piliermi v dvoch radoch. Na stenách dominujú vyobrazenia vojenských ťažení Ramesseho II., vrátane bitky pri Kadeši. Nasleduje Malá pilierová sieň so štyrmi piliermi, dlhú os chrámu ukončuje zadná svätyňa so sochami sediacich bohov, ktorým bol chrám zasvätený.
Malý chrám.
Malý chrám bol zasvätený bohyni Hathor a faraónovej manželke, kráľovnej Nefertari. Aj jeho priečelie tvoria sochy vysoké až 10 metrov, v tomto prípade štyri Ramesseho a dve Nefertari. Vchod ústi do siene so šiestimi piliermi, pokračuje priečnou sieňou a končí svätyňou. Je podobe ako Veľký chrám orientovaný východozápadne. Jeho výzdoba je náboženská, hlavným motívom je kráľovský manželský pár v spoločnosti egyptských bohov.
Presun.
V 60. rokoch 20. storočia hrozil chrámovému komplexu zánik v dôsledku stavby Asuánskej priehrady. Pod patronátom UNESCO bol celý komplex rozrezaný na časti, prenesený na nové, vyššie položené a cca 200 m vzdialené miesto a opätovne zostavený.

</doc>
<doc id="191568" url="https://sk.wikipedia.org/wiki?curid=191568" title="Lesson XX">
Lesson XX

Lesson XX je japonské jednodielne OVA anime. Žánrovo sa zaraďuje do šónen-ai a jaoi.
Príbeh.
"Šizuka" a "Sakura" zistia, aká cesta vedie od priateľstva k láske. Ale je to, čo cítia pravá láska? Alebo je to iba ich prebudená sexualita? Možno je to len experiment pre zábavu.

</doc>
<doc id="191572" url="https://sk.wikipedia.org/wiki?curid=191572" title="Tonghä">
Tonghä

Tonghä (kórejsky 동해) je juhokórejské mesto. Nachádza sa v severovýchodnej časti územia, v provincii Kangwon-do (강원도). Na území s rozlohou 180 km² tu žije približne 103 000 obyvateľov (údaj z roku 2001).
Polohopis.
Mesto sa rozprestiera v juhovýchodnej časti provincie Kangwon-do (강원도) a z východnej časti je obklopené Japonským morom. Pri meste sa nachádza niekoľko jaskýň.
Doprava.
Tonghä je napojené na železničnú linku Jongdong (영동선) prevádzkovanú spoločnosťou Korail a na diaľnicu Tonghä kosoktoro (동해고속도로) s dĺžkou 62 kilometrov a s číselným označením 65. V budúcnosti je plánované predĺženie diaľnice pozdĺž celého východného pobrežia až do prístavného mesta Pusan (부산). V meste sa nachádzajú dva dôležité prístavy: Tonghä-hang a Mukho-hang.

</doc>
<doc id="191575" url="https://sk.wikipedia.org/wiki?curid=191575" title="Erich Mendelsohn">
Erich Mendelsohn

Erich Mendelsohn (* 21. marec 1887, Allenstein, Nemecko - † 15. september 1953, San Francisco, Kalifornia, Spojené štáty) bol významný nemecký architekt židovského pôvodu, príslušník novej generácie expresionizmu. Realizoval typ nezávislej architektúry, ktorú prezentoval najmä na stavbách obchodných domov, administratívnych budov a tovární.
Životopis.
Erich Mendelsohn sa narodil v roku 1887 v meste Allenstein vo Východnom Prusku (dnes Poľsko). Otec bol majiteľom obchodu, matka pracovala v klobučníctve. Strednú školu (humanistické gymnázium) absolvoval v Allensteine. Následne študoval v Berlíne a v roku 1906 začal študovať ekonómiu na univerzite v Mníchove. V roku 1908 nastúpil na Berlínsku technickú univerzitu študovať architektúru. O dva roky neskôr prestúpil na Technickú univerzitu v Mníchove, kde v roku 1912 svoje štúdium ukončil. V Mníchove sa Mendelsohn dostal pod vplyv architekta Theodora Fischera, ktorého tvorba spadá do neoklasicizmu a secesie. Neskôr prišiel do styku so skupinami expresionisticky orientovaných umelcov – Der Blue Reiter a Die Brücke.
V rokoch 1912 až 1914 pracoval ako nezávislý architekt v Mníchove. V roku 1915 sa oženil s Luise Maas. Dobré osobné vzťahy s vplyvnými osobnosťami výrazne pomohli Erichovi Mendelsohnovi v počiatočnej fáze jeho tvorby. Prostredníctvom manželky sa stretol s Herbertom Freundlichom, zástupcom riaditeľa inštitútu pre fyzikálnu chémiu a elektrochémiu. Mendelsohn vytvoril v roku 1921 pre inštitút astrofyzické observatórium, ktoré malo byť vhodným priestorom pre overovanie Einsteinovej teórie relativity. Toto observatórium je dnes známe pod názvom Einsteinova veža v Postupime. Ďalšou stavbou, ktorou získal uznanie a rešpekt v odborných kruhoch, bola klobučnícka továreň v Luckenwalde.
V roku 1924 bol Erich Mendelsohm spoluzakladateľom progresívnej architektonickej skupiny Der Ring spolu s významnými architektmi ako Ludwig Mies van der Rohe a Walter Gropius. Jeho architektonická činnosť v nasledujúcom období bola veľmi úspešná. Tvoril v Európe a spolu s Le Corbusierom, Ernestom Mayom a ďalšími poprednými architektmi prispel aj k rozvoju sovietskej architektúry.
V roku 1933 však z dôvodu stúpajúcich antisemitských tendencií v Nemecku Mendelsohn emigroval do Anglicka. Jeho majetok neskôr pripadol nacistom. Kvôli politickým pomerom v krajine bol vylúčený zo zoznamu Nemeckej Architektonickej Únie a z Pruskej Akadémie Umenia. V Anglicku začal spolupracovať so Sergeom Chermayefom a táto spolupráca trvala až do roku 1936. V tomto období projektoval aj sériu stavieb v Palestíne.
Od roku 1941 až do konca života v roku 1953 Erich Mendelson žil s novým krstným menom Eric v Spojených štátoch amerických, kde učil na Berkley univerzite. Do konca druhej svetovej vojny bola jeho projekčná činnosť značne obmedzená z dôvodu emigrantského spoločenského postavenia. V roku 1945 sa natrvalo usadil v San Franciscu, kde sa až do smrti venoval projektovaniu stavieb najmä pre židovské komunity.
Filozofia.
Mendelsohnovou základnou filozofiou, ktorá vyplývala z jeho prvotných skúseností s expresionizmom, bol dynamizmus. Tento smer prezentoval Mendelsohnov architektonický názor, ktorý bol vo svojej podstate veľmi osobný. Časť jeho tvorby bola odvodená od romantického symbolizmu. Neskoršia fáza jeho tvorby mala však už lineárne tendencie.

</doc>
<doc id="191595" url="https://sk.wikipedia.org/wiki?curid=191595" title="Vodojem">
Vodojem

Vodojem je inžinierska stavba, ktorá sa zaraďuje medzi umelé akumulačné nádrže.
Charakteristika a konštrukčné riešenie.
Vodojem je železobetónová alebo oceľová akumulačná nádrž, ktorá slúži ako zásobník na vodu. Najvhodnejším a najčastejšie používaným tvarom je kruhový valec. Konštrukčné riešenie je závislé od miestnych podmienok. Vodojemy sú vežového typu alebo podzemné, ktoré sú vzhľadom na hospodárnosť výstavby výhodnejšie. Vežový typ je používaný v rovinnom prostredí.
Podzemné vodojemy sú najčastejšie monolitické kryté nádrže s prefabrikovaným stropom, ktoré majú tvar plochých valcov, prípadne sú riešené ako pravouhlé. Sčasti sa zapúšťajú do terénu, nadzemná časť sa chráni zemnými násypmi. Často sú umiestňované vo dvojiciach, prípadne trojiciach.
Vežové vodojemy na rozdiel od podzemných potrebujú samostatnú nosnú konštrukciu a ochranný plášť. Nádrž môže byť železobetónová alebo oceľová. V niektorých prípadoch sa používajú menšie celokovové vodojemy. Ich nosná konštrukcia je výrazne subtílna a preto sa stabilita zabezpečuje kotviacimi oceľovými lanami.
Na kontrolu prevádzky a ľahkú údržbu tejto inžinierskej stavby je nevyhnutné vytvoriť manipulačnú komoru. Pri podzemných vodojemoch sa pre kontrolu a tiež z dôvodu možného úniku vody navrhuje pod základovou škárou odvodňovací systém. Priestor nádrže musí byť nad hladinou vody dobre prevetrávaný.
Funkcie.
Akumulačná funkcia – vodojem v zmysle zásobníka vody zabezpečuje plynulú dodávku vody v prípade jej nerovnomerného odberu počas dňa. Objem vodojemu sa dimenzuje pre konkrétne potreby.
Tlaková funkcia – vodojem zabezpečuje vo všetkých miestach vodovodnej siete požadovaný minimálny hydrodynamický pretlak (0,15 – 0,2 MPa). Výška tlaku je obmedzená na 0,6 MPa, výnimočne 0,8 MPa. Vodou zásobovanú oblasť s veľkými výškovými rozdielmi je nutné rozdeliť na jednotlivé tlakové pásma ktoré majú samostatné vodojemy. V niektorých prípadoch sa na udržanie správnych tlakových pomerov musia okrem vodojemov použiť aj tlakové stanice s vysokotlakovými čerpadlami. Tlakové pomery v rozvodnej sieti sú závislé od spôsobu dopravy vody, nerovnomernosti odberu počas dňa a situovaním vodojemu.
Požiarna a rezervná funkcia – vodojem zabezpečuje určený objem požiarnej vody a taktiež slúži ako zásoba v prípade poruchy.
Vodojemy nemusia nevyhnutne plniť všetky tri funkcie. Ak vodojem plní iba funkciu tlakovú, použije sa tlaková stanica.
Architektonický výraz.
Vodojemy vežového typu (pozri vodárenská veža) sú dominantnými prvkami v krajine dotvárajúce jej celkový ráz. Z toho dôvodu je snaha aj o ich zaujímavé architektonické stvárnenie. Niektoré vodojemy sa vďaka svojej tvarovej originalite alebo výnimočnému konštrukčnému riešeniu stali charakteristickými stavbami svojho mesta. Na Slovensku patrí medzi najvýznamnejšie vodojemy vodojem v Trnave, ktorého autorom je významný slovenský architekt Emil Belluš.

</doc>
<doc id="191598" url="https://sk.wikipedia.org/wiki?curid=191598" title="Elfriede Jelineková">
Elfriede Jelineková

Elfriede Jelineková (* 20. október 1946) je rakúska spisovateľka, ktorá žije vo Viedni a Mníchove. V roku 2004 získala Nobelovu cenu za literatúru za „hudobný vplyv hlasov a protihlasov v románoch a drámach, pomocou ktorého jedinečným spôsobom odkrýva absurditu a nutkavú silu sociálnych klišé“.

</doc>
<doc id="191604" url="https://sk.wikipedia.org/wiki?curid=191604" title="Doris Lessingová">
Doris Lessingová

Doris Lessingová (* 22. október 1919, Kermánšáh, Irán – † 17. november 2013, Londýn, Spojené kráľovstvo ) bola britská spisovateľka, známa hlavne svojimi románmi "The Grass is Singing" a "Golden Notebook". Kritici ju prirovnávajú k Virginii Woolfovej a obe označujú za veľké dámy anglickej literatúry 20. storočia.
V roku 2007 sa stala najstaršou laureátkou Nobelovej ceny za literatúru za "epiku ženskej skúsenosti, ktorá sa skepticizmom, zápalom a vizionárskou silou podrobuje skúmaniu rozdelený svet" (citácia zo zdôvodnenia Švédskej akadémie).

</doc>
<doc id="191605" url="https://sk.wikipedia.org/wiki?curid=191605" title="Krematórium a Urnový háj v Bratislave">
Krematórium a Urnový háj v Bratislave

Krematórium a Urnový háj v Bratislave je krematórium na Hodonínskej ulici 44 v Bratislave a prvé krematórium na Slovensku.
Realizovalo sa v rokoch 196768 podľa projektu architekta Ferdinanda Milučkého z rokov 196263. Nachádza sa na západe Bratislavy, na svahoch Malých Karpát v riedkom lese. Staré duby a borovice tvoria kontrast s jeho vodorovnými líniami, umiestnenými nad lúkou na kopci.
Krematórium je navrhnuté ako minimalistická stavba v duchu severskej moderny, ktorá sa podobným spôsobom spájala s prírodou. Celý komplex je navrhnutý s veľkým citom pre krajinu a aj umiestnenie architektúry do nej. Je to kultová stavba a jej hodnoty sú hlavne duchovné. Patrí k najlepším dielam povojnovej architektúry na Slovensku.
Stavba a areál.
Prostredie tejto architektúry vznikalo naopak, ako býva vo zvyku. Nesadili sa stromy okolo novostavby, ale architektúra sa umiestnila medzi staré borovice a duby. 
V areáli sa nachádza hlavná stavba, prevádzková vedľajšia stavba a urnový háj, dotvorený plastikami. 
Hlavná stavba sa skladá zo sústavy bielych vodorovných stien, ktoré vymedzujú základné vnútorné priestory a priečnych celozasklených stien z číreho skla. Je zložená zo suterénu (prevádzková časť) a obradných priestorov vyvýšených na terase. Rozprestiera sa na kopci nad lúkou. V obradných priestoroch sa nachádza predsieň (čakáreň), obradná miestnosť rozlúčky blízkych príbuzných a hlavná obradná sála. Z hlavnej obradnej sály je pôsobivý pohľad do lesa so starými borovicami a dubmi. Z exteriéru (zo záhrady) prechádza drevená stena do interiéru (obradnej miestnosti), ako znak spojenia človeka s prírodou.
Areál dotvára totemová plastika od Vladimíra Kompánka, nachádzajúca sa na hlavnej lúke, inšpirovaná drevenými krížmi dedinských cintorínov a hálkami ľudových dreveníc, ktoré sa objavovali na Slovensku. Nachádza sa tu aj travertínová fontána pred hlavnou sálou od Rudolfa Uhera, socha "Smútok" v urnovom háji Pavla Tótha (neskôr odstránená) a Milučkého pohrebisko významných predstaviteľov.
Návrh a filozofia.
„Vyžaduje sa prostredie, ktoré nemá s konvenčným ponímaním cintorína nič spoločného, prostredie upokojujúce, vyvážené, harmonické.“ slová Ferdinanda Milučkého
V roku 1962 sa začali tvoriť prvé skice krematória. Už sám prístup po dlhom oblúkovom chodníku popri hlavnej lúke s totemom je obradom príchodu k miestu rozlúčky. Hlavné obradné priestory sa nachádzajú na terase nad svahom a akoby len s voľne spojených vodorovných stien. Medzi nimi možno kedykoľvek uniknúť, len číre priečne sklo určuje vnútorný priestor. Múry z interiéru prenikajú cez zasklenie ďaleko do exteriéru a dlažba spája interiér s okolím.
V apríli roku 2000 sa dokončila rekonštrukcia, kde sa vymenila zastaraná technológia.
„Toto všetko, stvárnené zákutie prírody, priestor, architektúra, má svoju prísnu zákonitosť, svoju čistotu. Je výrazom nesentimentálneho poňatia ľudského osudu. Je to stále javisko kultu, ktoré má svoj jasný rituál. Odbočíš z cesty, zastaneš a odídeš.“ Autorom týchto slov je Dominik Tatarka.
„Odišiel do lesov. Tak hovorili starí Slovania, keď niekto zomrel. Lesy a smrť, odchod z tohto života do večného šumenia lesov, rozlúčenie so zosnulým v prírode, večný kolobeh života, návrat doňho po smrti.“ Tak začína svoju stať o Milučkého krematóriu jeho niekdajší učiteľ Jan E. Koula.
Už sám prístup po dlhom oblúkovom chodníku, začínajúcom pri bráne a končiacom pri hlavnej stavbe, je časť obradu, symbol-púť k poslednej rozlúčke. Smútiacich príbuzných privádza do sveta iných hodnôt, vyvedie ich z kolobehu života a mesta. Aj v tom je toto dielo skvostom. Milučký tu poukázal svoj cit pre detail, ktorého strohosť na seba neupozorňuje, ale dovoľuje sa venovať rozlúčke so zosnulými.

</doc>
<doc id="191606" url="https://sk.wikipedia.org/wiki?curid=191606" title="Anatomický ústav Lekárskej fakulty UK">
Anatomický ústav Lekárskej fakulty UK

Anatomický ústav Lekárskej fakulty UK v Bratislave je najlepšou stavbou rondokubizmu na Slovensku a jej autorom je významný architekt Klement Šilinger (1887 – 1951), ktorý sa narodil v Sazenej neďaleko Prahy. Anatomický ústav bol vyvrcholením a zároveň uzavretím rondokubistického obdobia jeho tvorby.
Vznik.
Projekt Anatomického ústavu vypracoval architekt už v roku 1923 s úmyslom vytvoriť návrh provizórnej stavby pre účely Lekárskej fakulty. Stavbu realizovali až v rokoch 1925 - 1927 a dnes je súčasťou väčšieho komplexu stavieb, ktorý sa ďalej formoval v priebehu celého 20. storočia a ktorý využíva Lekárska fakulta Univerzity Komenského pre svoje potreby.
Situovanie.
Budova sa nachádza v centre Bratislavy. Je navrhnutá ako veľkorysá dvojkrídlová stavba situovaná sčasti na Odborárskom námestí a sčasti na Sasinkovej ulici. Hlavný vstup je umiestnený v exponovanej nárožnej pozícii, kde ústi Sasinkova ulica do námestia.
Architektonické riešenie.
Budova má výrazne asymetrický pôdorysný tvar. Základná hmota objektu je vytvorená ako dvojtrakt s chodbami v zadnom priečelí. Vonkajšia forma budovy odzrkadľuje svoju netypickú prevádzku a na rozdiel od tradičného riešenia stavieb jasne odlišuje svoje funkčne významné, či inak špecifické priestory na fasáde. 
Hlavná hmota je členená na 3 základné celky, ktoré vychádzajú z tradičnej koncepcie výstavby architektonického objektu - podnož, telo a ukončenie. Podnož je výrazne robustná, prechádzajúca cez dve podlažia a je ukončená masívnou kordónovou rímsou. Z hmoty podnože vyčnievajú smerom do Sasinkovej ulice jednotlivé hmoty funkčne špecifických priestorov. Sú to dva presklenné polvalce, kde sú umiestnené pitevne a hranatá hmota posluchárne s terasou na streche. Telo objektu tvoria tri podlažia, pričom každé z nich prezentuje iný tektonický princíp. Na prvom z nich sú umiestnené v polohe medzi oknami rondokubistické polvalcové pilastre s výraznou hranatou hlavicou. Podlažie je ukončené jednoduchou kordónovou rímsou. Druhé podlažie nemá pilastre, je však ukončené mohutnou stupňovitou rímsou. Posledné podlažie uzatvára fasádu vo vertikále, je vyľahčené striedaním polvalcových pilastrov a mohutných nadokenných oblúkov. Telo objektu ukončuje masívna korunná rímsa. Ukončenie je riešené v podobe sedlovej strechy.
Dominantou celej stavby je monumentálny valcový rizalit umiestnený v nárožnej polohe. V tejto hmote sa nachádza hlavný vstup do objektu. Sú tu situované tri vstupné dvere na výšku celej podnože. Valcová hmota je členená len na podnož a telo. Telo pozostáva z dvoch podlaží a mohutná stupňovitá rímsa tu plní funkciu rímsy korunnej. Hlavný vstup je zastrešený plochou strechou.
Z vnútorných priestorov Anatomického ústavu je zaujímavý šesťuholníkový priestor hlavného schodiska, ktorý je v priamej väzbe na vstupný rizalit. Uplatňujú sa tu taktiež detaily kubistického pôvodu.
Niektoré konštrukčné detaily Anatomického ústavu už odrážajú vtedajšie moderné inžiniersko-konštrukčné tendencie. Pozoruhodné sú najmä subtílne priehradové nosníky, ktoré sú nosnou konštrukciou pre oblúkové zasklenie pitevní. 
Anatomický ústav Lekárskej fakulty UK je príkladom výnimočnej architektúry dvadsiatych rokov na Slovensku. Celková forma Anatomického ústavu, ktorá jasne vychádza z jeho funkcie, prezentuje vo svojej dobe výrazne nový názor na architektúru.

</doc>
<doc id="191691" url="https://sk.wikipedia.org/wiki?curid=191691" title="Gaussova krivka">
Gaussova krivka

Gaußova alebo Gaussova krivka veľmi úzko súvisí s pojmom normálne (alebo Gaussovo) rozdelenie pravdepodobnosti. Charakterizuje rozloženie výsledkov meraní vzhľadom na referenčnú hodnotu.Je funkciou len dvoch premenných: priemeru a štandardnej odchýlky.
Vzťah opisujúci Gaussovu krivku.
formula_1
Využitie.
Vo všetkých vedných disciplínach s podporou matematiky dokážeme pomocou Gaussových predpokladov filtrovať alebo analyzovať výsledky meraní a výskumov.
Ukazuje sa, že pri dodržaní vyššie uvedených predpokladov každý náhodný dej vykazuje svoje správanie podľa Gaussovho rozdelenia.
Príklady:

</doc>
<doc id="191694" url="https://sk.wikipedia.org/wiki?curid=191694" title="Ruský chanát">
Ruský chanát

Ruský chanát () je hypotetické štátne zriadenie, na čele ktorého stáli Rusi. Niektorých západných a arabských historických zdrojoch mal vládca Ruského chanátu titul chán (po rusky: "каган", "хакан").
Územie.
Existuje niekoľko variantov, kde sa nachádzalo územie Ruského chanátu:
Dejiny.
Ruský chanát vznikol pravdepodobne v 9. storočí a bol priamym predchodcom Staroruského štátu. Názov chanátu sa od tohto obdobia stal základným historickým termínom, ktorý vznikol v dejinách Ruska v druhej polovici 9. storočia.
Ucelený pohľad na dejiny Ruského chanátu však neexistuje, a to z dvoch dôvodov:
Verzie prvých písomných zmienok o Ruskom chanáte.
Najskoršia písomná zmienka o tomto chanáte pochádza z roku 839, keď podľa staroruských letopisov ešte neexistoval Staroruský štát.
 CHÁN NÁRODA RUSKÉHO (po rusky: "хакан народа Рос")
9. storočie.
V oficiálnej franskej kronike je záznam textu s názvom Rozprávanie o byzantskom poslovi. Text hovorí o tom, ako 18. mája 839 prišiel posol na dvor Ľudovíta I. Pobožného s požiadavkou, aby uznal existenciu Ruského chátu .
 CHÁN NORMANOV (po rusky: "хаган норманнов")
V odpovedi na posolstvo byzantského imperátora Basilea I. Ľudovít II. vedie spor o tituloch zahraničných vládcov a tvrdí, že Frankovia – na rozdiel od Byzantíncov – nazývali chanátom iba štát Avarov, a nie Chazarov alebo Normanov .
O čom sa pojednávalo v stratenom liste Basileiosa I. nie je známe. Normani (doslovný preklad tzv. "severní ľudia") sa v tomto prípade stotožnili s Rusmi na základe antologických a latinských prameňov z toho obdobia.
 CHÁN RUSI (po rusky: "хакан рус")
10. storočie.
V súhrnom diele Anonymné zemepisné zápisky z 9. storočia sa nachádza najstaršia možná zmienka o východnej Európe z arabského sveta. Na jeho stránkach sa Ibn Ruste a Chudul Al-Alam v zhodujú v názore, že Rusi sa od Slovanov líšia tým, že bývajú na ostrovoch a ich panovník má titul chán.
11. storočie – 12. storočie (Kyjevská Rus).
Metropolita Kyjevskej Rusi patriarcha Ilarion vo svojich traktátoch (Slovo o zákone a milosti a Vyznanie viery) nazýva chánom Vladimíra I. ako "Veľký chán našej zeme" a jeho syna Jaroslava I. Múdreho zase "Blahoverný chán Jaroslav".

</doc>
<doc id="191712" url="https://sk.wikipedia.org/wiki?curid=191712" title="Slovo o zákone a milosti">
Slovo o zákone a milosti

Slovo o zákone a milosti () je jedna z najstarších písomných pamiatok staroruskej literatúry. Napísal ju kyjevský metropolita Ilarion v polovici 11. storočia (1037 - 1050).
Má nie len duchovný, ale aj politický obsah. Píše sa o tom, aké postavenie má Rus v procese šírenia kresťanstva.

</doc>
<doc id="191719" url="https://sk.wikipedia.org/wiki?curid=191719" title="Budova Sony (New York)">
Budova Sony (New York)

Budova Sony (predtým "Budova AT&amp;T") je 197 metrov vysoký vežový mrakodrap na 550 Madison Avenue, 56th Street, New York, USA od architektov Johna Henry Burgreeho a Philipa Cortelyou Johnsona, realizovaná v rokoch 1979-1984.
O stavbe.
Táto budova je jedným z najkontroverznejších diel P. Johnsona a svojím otvorením spôsobila ohromný rozruch. Bol to prvý nekompromisne komerčný, postmoderný, administratívny vežový dom. Budova AT &amp; T je súborom kancelárií navŕšených vysoko nad sebou. Jej vstup pripomína obrovské benátske okno a vstupná hala s výťahmi je vyzdobená sochou pozláteného, nahého mládenca s názvom „Genius elektriny“. Steny domu sú obložené ružovou žulou a vďaka pravidelnému rytmu okien ľahko zapadá do svojho okolia. Mrakodrap dodržuje prísnu symetriu v exteriéri. Neprehľiadnutelné sú mohutné pilastre v základoch budovy a prelomenie mohutným trojuholníkovým frontónom na streche. 
Kritika túto budovu označuje za “Chippendale top“ (štýl pomenovaný podľa návrhára rokokového nábytku Thomasa Chippendala z 18. storočia). Vytýkané je ešte zakomponovanie romantických prvkov do moderného mrakodrapu. Takisto sa v návrhu miešajú rôzne štýly neoklasicizmu a modernizmu. No aj napriek tomu je mrakodrap považovaný za prvú zrealizovanú postmodernú stavbu, ktorá patrí medzi majstrovské diela tohto stavebného slohu.

</doc>
<doc id="191721" url="https://sk.wikipedia.org/wiki?curid=191721" title="Periférna NS">
Periférna NS



</doc>
<doc id="191723" url="https://sk.wikipedia.org/wiki?curid=191723" title="Dymaxion House">
Dymaxion House

Dymaxion House je prvý vedomý typ ekologického rodinného domu s pôdorysom šesťuholníka s hliníkovým plášťom. Navrhol ho americký návrhár Richard Buckmister Fuller v roku 1929 ako typ cenovo dostupného rodinného domu určeného pre hromadnú výrobu. Bol zostrojený ako „kontajner“ s pôdorysom šesťuholníka alebo kruhu, ktorý bol zavesený na strednom stožiari. R. B. Fuller chcel vyrobiť ubytovanie, ktoré by sa mohlo ľahko prepravovať, rozobrať či zložiť. Jeho celková hmotnosť bola len 2,227 tony, s priemerom 15 m a výškou 12 m. Názov Dymaxion zodpovedá aj hlavnej idey návrhu: Dynamika pri maximálnej efektívnosti.
História.
Prvý raz sa R. B. Fuller zaoberal myšlienkou Dymaxion House v roku 1927. Chcel hromadne vyrábať dom aj s jeho hygienickým zázemím. Pri prvom návrhu sa R. B. Fuller inšpiroval architektúrou sila. Jeho myšlienku sa mu podarilo realizovať až v roku 1929.
Počas druhej svetovej vojny sa vláda spojených štátov rozhodla objednať si u Fullera bytové jednotky do Perzského zálivu ako prenosné ubytovanie pre armádu, nazvané Wichita House. Neskôr si uvedomil, že vhodným tvarovaním a umiestnením vetracích zariadení , môže v takomto type domov vzniknúť vertikálny prúd vzduchu, čo sa dá využiť pri realizácii ďalších prototypov.
Popis Dymaxion House.
Dymaxion Hause mal šesťuholníkový pôdorys so stredovým stĺpom. Konštrukcia a zariadenie domu boli zavesené na oceľových lanách vychádzajúcich zo stredového piliera. Pilier zároveň slúžil aj na rozvod vzduchu, tepla a svetla. V exteriéri bol na vrchu stožiara umiestnený systém šošoviek, ktoré rozvádzali slnečné svetlo do miestností. Strecha bola aerodynamicky tvarovaná, aby vzduch mohol plynule obtekať budovu. Fuller chcel týmto podporiť myšlienku toho, že jeho dom je univerzálny, teda vhodný aj do búrkových morských oblastí, tak ako aj do veľkých pláni v Amerike a Ázii. 
Dispozícia domu obsahovala štyri trojuholníkové miestnosti, z ktorých boli dve spálne, kuchyňa s komorou a knižnica a jednu miestnosť v tvare kosoštvorca, v ktorej sa nachádzala obývačka. Všetky miestnosti v dome boli so svojim zariadením zavesené na stredovom stĺpe a mohli sa kedykoľvek vymeniť za novší typ. Každá spálňa mala vlastnú kúpeľňu. Použitá voda sa recyklovala a mohla byť znova použitá. Tuhý odpad sa stláčal do balíkov a mohol sa využiť ako hnojivo. 
Odhliadnuc od konštrukčného riešenia R. B. Fuller mal veľa pokrokových nápadov ako vylepšiť domáce zariadenia. Bola to napríklad práčka, ktorá by žmýkala a sušila šaty, umývačka riadu na čistenie, sušenie a odkladanie riadu. Ďalej navrhol, aby sa všetko utieranie prachu a čistenie vykonávalo mechanicky, pomocou stačeného vzduchu a vakuového systému zabudovaného v stĺpe. Namiesto sprchy navrhol takzvaný fog gun, na princípe rozprašovenaj vody stlačeným vzduchom, pričom sa spotrebovala len jedna šálka vody na osprchovanie. Kúpeľňa bola modrá. 
Knižnica, ktorá bola umiestnená v dome, mala slúžiť aj na vzdelávanie detí. Obsahovala mapy, glóbusy, otočné knižnice, kresliace dosky a písacie stroje, rádio a dokonca aj televíziu, ktorej prototyp bol zostrojený zatiaľ len v laboratóriu v roku 1927. 
Postele v dome boli pneumatické a tak sa dala nastavovať ich tvrdosť, takisto aj podlahy a niektoré časti domu, čo pomáhalo akustickej pohode v miestnostiach. Keďže dom nebol skonštruovaný klasickými stenami , tak boli jednotlivé miestnosti viac priestranné a flexibilnejšie. R. B. Fuller predvídal vývoj fotobuniek, tak navrhol veľa zariadení na ovládanie svetelným lúčom.
Skonštruované Dymaxion House.
Boli postavené dva prototypy Dymaxion House, jeden v interiéri, Barwise House a jeden v exteriéri, Danbury House. Žiadny Fullerov Dymaxion House nebol nikdy postavený a nikto v ňom nežil. Jedine dva prototypy domu skonštruované spoločnosťou na výrobu lietadiel, odkúpil William Graham. V roku 1948 si postavil hybridnú verziu ako svoj rodinný dom, v ktorom žil až do sedemdesiatych rokov. Avšak Graham v ňom vypol ventiláciu a odstránil mnohé vnútorné vybavenie. Vytvoril z neho prístavbu k svojmu domu a nie samostatne stojaci objekt ako to zamýšľal Fuller. V roku 1991 rodina Grahamovcov darovala tento Dymaxion Hause múzeu Henryho Forda. Po náročnom obnovovaní pôvodného zariadenia, nainštalovali do domu aj chýbajúce časti, ktoré skonštruovali pomocou podrobnej Fullerovej dokumentácie. Bolo to skoro 3 000 kusov, ktoré boli pôvodne zariadením domu. Od roku 2001 je prístupný verejnosti. Systém na odvod dažďovej vody nebol skonštruovaný, lebo sa o ňom nenašli žiadne dôkazy. Bol to systém, ktorý z presakujúcej strechy, odvádzal vodu do nádrže. Pôvodný obyvatelia považovali najmä dymaxion kúpeľňu za príjemné miesto a vyhovovala najmä deťom, lebo bola prakticky nezničiteľná a obsahovala mnohé vymoženosti.
Kritika.
Kritika Dymaxion House spočívala najmä v tom, že dom absolútne nerešpektoval danosti okolia, ani svoje okolie, či architektúru v danom území. Ďalším dôvodom bola energetická náročnosť, čo bolo spôsobené použitím nevhodných materiálov ako je hliník. Avšak R. B. Fuller si ho vybral najmä preto, že má ľahkú hmotnosť, vysokú pevnosť a dlhodobú odolnosť, čo podľa neho vyvažovalo jeho nevýhody. Aj jeho úprava bola cenovo náročná, ale bolo logické že zvolil hliník, lebo prototypy boli postavené v továrni na lietadlá. 
Wichita House bol projekt, ktorý R. B. Fuller navrhol počas druhej svetovej vojne. Pokúšal sa vyvinúť typ cenovo ľahko prístupného príbytku pre každého. Tento projekt pokračoval zdokonaľovaním pôvodného Dymaxion House, až na to že podlaha mala byť okrúhla. Reakcie na tento prototyp boli veľmi pozitívne, napriek tomu, že sa nikdy nedostali do priemyselnej výroby.

</doc>
<doc id="191724" url="https://sk.wikipedia.org/wiki?curid=191724" title="Incident Laconia">
Incident Laconia

Incident Laconia bola udalosť, ktorá sa uskutočnila v polovici septembra 1942 počas druhej svetovej vojny, po tom ako pred západným africkým pobrežím v Atlantickom oceáne medzi ostrovom Ascension a Libériou, nemecká ponorka U-156, vedená korvetným kapitánom W. Hartensteinom 12. septembra 1942 torpédovala pasažiersku loď RMS Laconia, ktorá prevážala asi 80 civilistov, 268 britských vojakov a okolo 1800 talianskych vojnových zajatcov, ktorých strážilo 160 poľských vojakov. 
Priebeh incidentu.
Pri torpédovom útoku nemeckej ponorky U-156 na anglickú loď RMS Laconia bolo výbuchom usmrtených asi 450 talianskych zajatcov a zničená časť záchranných člnov. Po tom ako posádka ponorky pri obhliadke potápajúcej sa lode začula na hladine talianske hlasy, rozhodla sa talianskym stroskotancom pomôcť, pretože Nemecko a Taliansko boli v tom čase spojencami. Nemecká ponorka okamžite zvolala záchrannú operáciu, do ktorej sa zapojili aj ďalšie nemecké ponorky. Ponorky so zachránenými stroskotancami smerujúce po dokončení záchranných akcií k dohovorenému miestu stretnutia s francúzskymi loďami, ktoré mali prevziať stroskotancov, boli napadnuté spojeneckým bombardérom B-24 Liberator. Lietadlo na ponorku zaútočilo aj napriek tomu, že na hornej palube U-156 sa dalo jednoznačne rozpoznať okolo 180 stroskotancov, na ponorke mali vyvesené zástavy s červeným krížom (ale takýto symbol nebol zaužívaný ani rešpektovaný) a ponorky za sebou ťahali niekoľko záchranných člnov. Ponorka bola nakoniec nútená sa pred útokom skryť a potopiť sa pod vodu, čím bolo niekoľko stoviek stroskotancov na hornej palube odsúdených na istú smrť.
Rozkaz Laconia.
Incident vplýval na vojnové nemecké námorníctvo ("Kriegsmarine"). Admirál a vtedajší veliteľ nemeckého vojnového námorníctva Karl Dönitz, ktorý bol po vojne na Norimberskom procese odsúdený na 10 rokov za zločiny proti mieru, za porušovanie ľudských práv, plánovanie a vedenie agresívnej vojny, vojnových zločinov a zločinov proti ľudskosti (ale v bode Rozkaz Laconia oslobodený) takzvaným "Rozkazom Laconia (Laconia-Befehl)" výslovne posádkam ponoriek zakázal poskytovať pomoc civilným stroskotacom. V rozkaze admirál Dönitz uviedol, že všetci si musia uvedomiť, že cieľom nie je len potopenie lode, ale i zničenie ich posádok. Vyzval k tvrdosti a nemilosrdnosti. V praxi tento rozkaz (s malými výnimkami) kapitáni príliš nerešpektovali. Vychádzali z dlhodobej námorníckej tradície, ktorá zaväzovala poskytovať pomoc stroskotancom. 

</doc>
<doc id="191729" url="https://sk.wikipedia.org/wiki?curid=191729" title="Terminál TWA">
Terminál TWA

Terminál TWA (angl. "TWA Flight Center") je terminál od architekta Eera Saarinena, pôvodne jeden z voľne stojacich terminálov (terminál 5) na letisku Idlewild (dnes Letisko Johna F.Kennedyho) v New Yorku určený pre spoločnosť TWA. Terminál bol dokončený v roku 1962, ma futuristický dizajn, ktorý sa značne odlišuje od ostatných letiskových terminálov. Betónové škrupiny vytvárajú obraz vtáka, ktorý sa skláňa nad zemou.
Dejiny.
Po úspešnom projekte výskumného strediska pre spoločnosť General Motors oslovila architekta Eera Saarinena aj spoločnosť Trans World Airlines. Požiadavka bola vytvoriť budovu terminálu na úzkom pozemku medzi cestou a plochou letiska, ktorá by charakterizovala dynamicky sa rozvíjajúci letecký priemysel. Po samotnom návrhu sa v roku 1956 začalo stavať. Stavba bola dokončená v roku 1962, rok po smrti Eera Saarinena. Saarinen sa zúčastnil aj návrhu Dullesovho medzinárodného letiska v Dallase.
Charakteristika.
Budova pozostáva z dvoch častí, oblúkovej jednopodlažnej časti a priestoru odbavovacej haly. V jednopodlažnej časti sa nachádzajú prevádzkové priestory letiska, triedenie batožiny a priestory pre zamestnancov. Odbavovacia hala slúži predovšetkým pohybu pasažierov, svojimi zasklenými stenami poskytuje dobrý výhľad na letiskovú plochu. Brány k lietadlám boli umiestnené blízko k príjazdovej ceste a preto bolo obťažné navrhnúť bezpečnostné a odbavovacie miesta. Budova bola prvý terminál s uzatvoreným okruhom televízie, karuselovým pásom pre batožinu a elektronickou tabuľou s rozpisom letov. Všetky prvky interiéru, vrátane hodín, informačných tabúľ a pultov sú v jednotnom dizajne, aby tak vytvárali dynamický dojem z celej stavby.
Konštrukcia.
Nad nízkou oblúkovitou budovou obrátenou k rampe sa dvíha smelá strecha priestoru pre pasažierov. Je zostavená zo štyroch výstredne vyrezaných valcových železobetónových škrupín. Škrupiny stoja na dvoch pätách a dotýkajú sa špičkami nad stredom haly. Päty tvoria podpery v tvare písmena Y, a každé rameno nesie iný segment škrupiny. Úzke svetlíky v miestach spojov zdôrazňujú samostatnosť segmentov. Zosilené okrajové časti škrupín, reprodukujúcich priebeh síl v železobetóne, podoporujú organický charakter stavby. Obraz vtáka tak, ako ho naznačujú rozpäté krídla, je potvrdený aj vyčnievajúcim zobákom strechy nad hlavným vstupom do budovy. Vnútorné usporiadanie sa vyznačuje výraznými krivkami, ktoré až do detailu rozvíjajú dramatičnosť strechy.
Budúcnosť terminálu.
V roku 1994 bol terminál vyhlásený za pamiatku. O 7 rokov neskôr, v roku 2001 bol terminál zatvorený, pretože nestíhal pokrývať požiadavky leteckých spoločností na prevádzku. V roku 2005 expandujúca spoločnosť JetBlue sky okupujúca terminál 6 začala s výstavbou nového terminálu spĺňajúceho požiadavky na prevádzku, ktorý používa starý terminál, ako vstupný bod. Saarinenov TWA terminál sa tak dostal do pozície medzi cestu a železničnú trať a tak stratil svoju pôvodnú funkciu. Stal sa prázdnou schránkou, pre ktorú bolo ťažké nájsť funkciu. Novou funkčnou náplňou je reštaurácia a konferenčné centrum.

</doc>
<doc id="191734" url="https://sk.wikipedia.org/wiki?curid=191734" title="Rusi">
Rusi

Rusi (staršie: Rusovia, Veľkorusi; po rusky: "русские", "великоруссы") sú východoslovanský národ žijúci najmä na území Ruska dorozumievajúci sa ruským jazykom a píšuci azbukou. Početné menšiny Rusov žijú aj v bývalých štátoch Sovietskeho zväzu – na Ukrajine, v Bielorusku, Kazachstane, Estónsku, Litve, Lotyšsku, Moldavsku, Kirgizsku a Uzbekistane.
Antropologický pôvod ruského národa predstavuje rôzne typy veľkej európskej rasy, ktoré spája spoločná história, kultúra a pôvod.
Pôvod a domovina.
Prvé zmienky o Rusoch pochádzajú z Povesti dávnych liet napísanej v 12. storočí na základe prvého letopisu z 11. storočia. V jej úvodnej časti sa hovorí o slovanských kmeňoch, ktoré sa viažu k Rusom.
Pôvod názvu národa.
Názov národa pochádza z názvu stredovekých predkov Rusov, Ukrajincov a Bielorusov – podľa názoru autora Povesti dávnych liet národa varjagského (škandinávskeho). O etnickom pôvode prvých nositeľov tohto názvu sa vedú spory. Existujú tri skupiny národov, kam historici zaraďujú Rusov:
Pôvod názvu krajiny.
Slovo ruský (starorusky: "русьскыи") je utvorené od slova rus (po rusky: "русь") prebratého od východných Slovanov. Týmto slovom nazývali východoslovanský štát Kyjevskú Rus – niekedy však aj Kyjevská zem – (po rusky: "Киевская земля"), aby ju rozlíšili od Novgorodskej zeme a Rostovsko-suzdaľského kniežatstva. V byzantských kronikách sa okrem základu slova s „u“ ("russ-") spomína aj základ s písmenom „o“ ("Rhos", "R(h)os"). Z tohto variantu pochádza aj konečný názov krajiny – Rusko.
Etymológia slova "rus" nie je dodnes vyriešená, a jej vysvetlenie má korene v mnohých verziách:
 Táto téza sa zakladá na skutočnosti, keď väčšina obyvateľov ruskej zeme v 10. – 12. storočí mala v tvári črty škandinávskych národov, aké sa dnes vyskytujú u obyvateľov Fínska, Švédska, Nórska, Islandu a Grónska.
Dejiny.
13. storočie – 20. storočie.
V 13. storočí sa v dôsledku zmiešania sa východoslovanských kmeňových zväzov vytvoril staroruský národ. Jeho upevneniu zabránil rozpad Kyjevskej Rusi na feudálne kniežatstvá. Zjednotením kniežatstiev do niekoľkých štátov (Moskovské veľkokniežatstvo, Litovské veľkokniežatstvo, Poľsko-litovský štát) bol založený základ jeho ďalšieho rozpadu na tri súčasné národy – Rusov, Ukrajincov a Bielorusov. Hlavnú úlohu vo formovaní ruského národa mali potomkovia kmeňov severovýchodnej Rusi – Ilmenskí Slovania, Kriviči, Viatiči – a iní. V dôsledku slabo rozvitých migračných procesov v stredoveku ostatné kmene Starej Rusi zostali do veľkej miery nerozvinuté.
V 15. storočí Rusi začali osídľovať stepi v oblasti Povolžia a severného Kaukazu a v 16. storočí Sibír (kozáci). V procese osídľovania týchto oblastí boli asimilované ugro-fínske kmene žijúce na území Východoeurópskej nížiny. Na základe tohto faktu (asimilácie), niektorí poľskí historici (napr. Franciszek Henryk Duchiński) usudzovali, že Rusi vôbec nepatria k Slovanom. Táto teória má však od samého začiatku politické a nie vedecké základy. Napriek tomu má nasledovníkov. Súvislosť medzi jednotlivými etnosami Starej Rusi a vplyv samotného národa Rusov, Ukrajincov a Bielorusov na túto teóriu je diskutabilný a v súčasnosti spolitizovaný.
Ešte na prelome 19. – 20. storočia Rusi poznali trojaké rozdelenie etnografických skupín (Veľkorusi, Malorusi, Bielorusi). Ako štvrtá skupina sa niekedy zvykli uvádzať Rusíni. Už v tejto dobe však historici rozoznávali dostatočné odlišnosti medzi týmito troma etnografickými skupinami na to, aby ich mohli označiť za osobitné národy. V dôsledku ďalšieho prehlbovania rozdielov a národného obrodenia Ukrajincov a Bielorusov sa tieto dva národy prestali označovať pojmom "„Rusi“" (po rusky: "Русские"). Odvtedy sa pojem sa používal iba v spojitosti s Rusmi.
V súčasnosti sa obyčajne termínom "„Veľkorusi“" – hovoriac o období do Októbrovej revolúcie – zvykne označovať obyvateľstvo "dorevolučného Ruska" (do roku 1917).
20. storočie – 21. storočie.
V 20. storočí ruský národ prežíval jedno z najťažších období svojej histórie. V dôsledku vypuknutia Občianskej vojny (1918 – 1922) a následnom nastolení vlády komunistickej strany tesne po skončení prvej svetovej vojny Rusko opustilo mnoho obyvateľov. Rusi, ale aj ďalšie národy európskej časti ZSSR, boli v tomto období veľmi často využívaní ako mobilná pracovná sila a vysielaní do všetkých kútov krajiny, keďže boli podstatne ochotnejší pracovať aj mimo svojej zväzovej republiky. Mnoho Rusov zahynulo v období druhej svetovej vojny počas bojov na východnom fronte v rokoch 1941 – 1945, kde zahynulo vyše 5 756 000 vojakov ruskej národnosti. Veľké množstvo etnických Rusov zahynulo aj v okupovaných oblastiach, kde nacistické okupačné sily zaobchádzali s civilným obyvateľstvom obzvlášť kruto.
V 90. rokoch 20. storočia bolo ruské obyvateľstvo často diskriminované, a to nielen na území bývalých republík ZSSR (Pobaltie, Azerbajdžan, Uzbekistan, Kazachstan), ale aj v samotnom Rusku (Čečensko, Adygejsko, Jakutsko).

</doc>
<doc id="191735" url="https://sk.wikipedia.org/wiki?curid=191735" title="Vostok 3">
Vostok 3

Vostok 3 () bol sovietsky pilotovaný kozmický let v rámci programu Vostok. Vostok 3 vyštartoval 11. augusta 1962 s kozmonautom Andrijanom Nikolajevom na palube. O deň neskôr vyštartoval Vostok 4 s kozmonautom Pavlom Popovičom. Po prvýkrát v histórii sa tak na obežnej dráhe Zeme nachádzali dve pilotované kozmické lode súčasne, čo umožnilo sovietskemu riadiacemu stredisku naučiť sa zvládnuť aj takýto scenár. Nikolajev zotrval na obežnej dráhe takmer štyri dni a potom úspešne pristál na padáku. 
Údaje o kozmickej lodi.
Vostok 3 (podľa katalógu COSPAR 1962-036A) bola jednomiestna kozmická loď dlhá 5 metrov s priemerom 2,3 metra. Jej hmotnosť bola 4 722 kg. Dosiahla obežnej dráhy vo výške 180,7 – 234,6 km nad povrchom Zeme.
Priebeh letu.
V sobotu ráno 11. augusta 1962 vstávali kozmonauti Andrijan Nikolajev a Valerij Bykovskij o 06:00 moskovského času (08:00 miestneho času). Dali si rannú rozcvičku, umyli sa, naraňajkovali a premiestnili sa do montážnej budovy MIK, kde ich čakala posledná lekárska prehliadka pred štartom a obliekanie skafandrov. Bykovskij si obliekol skafander ako prvý a Nikolajev až po ňom. Hoci v miestnosti pracovali dva ventilátory, slnko začínalo nepríjemne zohrievať vzduch vonku aj vnútri budovy. Nikolajev požiadal, aby mu dali napiť, a tak mu priniesli fľašu vychladenej obľúbenej minerálky Bordžomi. Potom už nastal čas nastúpiť do špeciálneho autobusu, kde si kozmonauti mohli pripojiť skafandre na ventilačnú jednotku. Cestou k štartovacej rampe si posádka autobusu začala pod vedením kozmonauta Pavla Popoviča spievať. O 09:30 moskovského času (11:30 miestneho času) autobus zastavil na štartovacej rampe. Popovič podal Nikolajevovi malú matriošku: "„Ak ti tam hore bude smutno, aspoň sa budeš mať s čím pohrať!“" Pri lúčení Nikolajev pripomenul Popovičovi: "„Hlavne pokoj, Paša. Zatiaľ sa maj a hlavne nemeškaj.“" Popovič, ktorý mal štartovať nasledujúci deň, odvetil: "„Dovidenia, Andrjucha, stretneme sa na orbite!“"
Andrijan Nikolajev bol známy ako veľmi metodický a puntičkársky človek, a tak kozmonaut strávil všetok čas, ktorý mu predpisoval harmonogram na úvodnú prehliadku kabíny kozmickej lode a kontrolu všetkých prístrojov a v presne určenú minútu Nikolajev nadviazal rádiové spojenie s pozemným operátorom. Vostok 3 vyštartoval o 11:30:00 moskovského času (13:30:00 miestneho času a 08:30:00 svetového času) pomocou nosnej rakety Vostok-K z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Vzlet rakety a navedenie kozmickej lode na obežnú dráhu Zeme prebehli bez problémov. V čase 12 minút po štarte sa kozmická loď oddelila od horného stupňa nosnej rakety. Vostok 3 sa dostal na dráhu vo výške 180,7 – 234,6 km nad povrchom. Nikolajev ohlásil, že na palube je všetko v poriadku, cíti sa výborne a môže začať plniť letový program. Pokúsil sa zahliadnuť odlietajúci horný stupeň, ale nepodarilo sa mu to. Zaujímavosťou je, že Nikolajev sa stal prvým kozmonautom čuvašskej národnosti.
Počas štvrtého obletu Zeme sa Nikolajev rozprával s prvým tajomníkom Komunistickej strany ZSSR Nikitom Chruščovom, ale priznal, že kvôli hlasnému rádiovému šumu z toho hovoru počul asi len polovicu. Chruščov bol údajne nadšený tým, že kozmonauta súčasne počuje a vidí na televíznej obrazovke. V prvý deň letu si mal Nikolajev ako prvý človek odopnúť bezpečnostné pásy počas letu a voľne sa vznášať po kabíne. Tento zdanlivo jednoduchý experiment ale mohol mať veľmi vážne dôsledky v prípade, že by sa nepodaril tak, ako sa plánovalo. Hrozilo, že sa počas voľného vznášania u kozmonauta objaví dezorientácia alebo závraty a keby sa Nikolajevovi nepodarí bezpečne sa pripútať späť do kresla, nemohol by sa pred pristátím katapultovať z kabíny a pravdepodobne by zahynul. Počas šiesteho obletu si Nikolajev uvoľnil pútacie pásy a odletel zo sedadla nahor k stropu kabíny. Skúsil sa ľahko odraziť prstom a jemne zamieril k druhej stene kabíny. Hodinu sa voľne vznášal a nemal žiadne nepríjemné pocity. V priebehu misie sa nakoniec štyrikrát voľne pohyboval po kabíne. Potom nastal čas na pripútanie sa späť do sedadla. "„Otočil som sa nad kreslom, prstom sa odrazil od stropu a zaplával som späť do kresla,“" opisoval procedúru Nikolajev. Väčšinu experimentov prvého dňa letu sa podarilo splniť a okolo 22:00 moskovského času (19:00 svetového času) šiel kozmonaut spať. Spal dobre a bez snov.
Medzitým sa však objavil jeden problém. Ukázalo sa, že záznamník telemetrického systému Tral neukladá dáta, aby ich potom pri prelete nad sledovacími stanicami odvysielal na Zem. Hlavného konštruktéra Sergeja Koroľova a jeho spolupracovníkov znepokojoval tiež postupný pokles teploty v kabíne. Pri štarte bolo v interiéri okolo 26 až 27 °C, ale po jednom dni letu už len 15 °C a tento trend sa nezastavoval. Zatiaľ sa však všetko pohybovalo v rámci normy, a tak štátna komisia dala povolenie na štart nasledujúcej lode, Vostok 4. Dňa 12. augusta sa Nikolajev prebudil o 06:00 moskovského času (03:00 svetového času). Takmer deň po štarte Vostoku 3 vyštartoval z Bajkonuru Vostok 4, ktorý sa vzniesol zo štartovacej rampy o 11:02:17 moskovského času (08:02:17 svetového času). Na jeho palube bol kozmonaut ukrajinskej národnosti Pavel Popovič. Nikolajev ešte pred Popovičovým štartom zorientoval svoju loď do takej polohy, aby mohol sledovať štart Vostoku 4, ale vo svojej poletovej správe priznal, že nič nevidel. Počas preletu nad Tureckom však zreteľne videl mestá, vzletové a pristávacie dráhy na letiskách, námorné lode, cesty a móla. Vostok 3 a 4 boli vynesené na podobné obežné dráhy, pričom vzdialenosť medzi nimi sa v priebehu prvého obletu Vostoku 4 zmenšovala. Kozmonauti na palubách oboch lodí tiež po prvýkrát v histórii navzájom medzi sebou komunikovali cez rádio. Najmenšia dosiahnutá vzdialenosť medzi kozmickými loďami bola približne 6,5 km. Vostoky však nemohli meniť charakteristiky svojej obežnej dráhy, a tak sa obe telesá začali opäť vzďaľovať. Nakoniec bol medzi nimi odstup asi 850 km. Sovietska tlač to ale neobjasnila a na Západe sa tak špekulovalo, že ZSSR už zvláda zložité techniky stretávania pilotovaných kozmických lodí na obežnej dráhe Zeme.
Nikolajev tiež natáčal Zem na farebnú filmovú kameru, čo bolo ďalším prvenstvom misie. Po prvýkrát v histórii boli tiež verejne vysielané zábery z interiérov kozmických lodí. Vysielanie sa prostredníctvom Intervízie prenášalo aj do krajín socialistického bloku. Večer 13. augusta sa štátna komisia dohadovala o tom, či predĺžiť Nikolajevov let z troch na štyri dni. Všetkých znepokojoval pokles teploty v kabíne. Po 29 obletoch Zeme telemetria z Vostoku 3 ukázala, že teplota na palube klesla na 13 °C a zostala na tejto úrovni až do 36. obletu. Nikolajev ale pokles teploty vysvetlil tým, že úmyselne vypol vykurovací systém. Teplota síce nedosiahla limitu 10 °C, ktorý bol stanovený ako ukazovateľ vyžadujúci ukončenie letu, a v tú chvíľu vyzerala stabilne, ale niektorí členovia štátnej komisie boli napätí. Najmä veliteľ oddielu kozmonautov Nikolaj Kamanin sa vyslovoval veľmi jednoznačne za zachovanie pôvodnej dĺžky letu. Nakoniec požiadali o názor Nikolajeva, ktorý bol jednoznačne za predĺženie misie. Dňa 14. augusta sa Nikolajev a Popovič zobudili o 04:00 moskovského času (01:00 svetového času). Personál pozemnej stanice neďaleko Chabarovska krátko nato dostal správu od Nikolajeva, že sa cíti skvele a let pokračuje podľa plánu. Podobnú správu dostali aj od Popoviča. Na Zemi medzitým štátna komisia plánovala pristátia oboch misií. Vzhľadom na predpoveď silného vetra s nárazmi až 20 m/s v plánovanom mieste pristátia Vostoku 3 v oblasti kazašskej Karagandy nikto nenamietal proti predĺženiu Nikolajevovho letu až do 15. augusta.
Brzdiaci manéver na 65. oblete prebehol bez problémov a približne 10 sekúnd po skončení zážihu sa automaticky oddelil prístrojový úsek od návratovej kabíny s kozmonautom. Návrat lode do atmosféry bol takisto bezproblémový. Rovnako ako Gagarin a Titov sa aj Nikolajev pred pristátím katapultoval z kabíny. Pristál na padáku po takmer štyroch dňoch letu, 15. augusta o 09:52 moskovského času (06:52 svetového času), 200 km juhovýchodne od Karagandy v Kazachstane. Návratová kabína takisto pristála na svojom padáku. Okolie Nikolajevovho miesta pristátia bolo posiate kameňmi, ale jemu sa našťastie podarilo pristáť na malom mieste, kde neboli žiadne nebezpečné prekážky. Popovič pristál podobným spôsobom o sedem minút neskôr a 280 km západne od Nikolajevovho miesta pristátia. Nikolajev sa ihneď po pristátí stihol prezliecť do športového odevu, ktorý bol súčasťou núdzovej súpravy NAZ. Chýbala mu však zodpovedajúca obuv. Keď sa k nemu približne 27 minút po pristátí zniesli členovia pátracích jednotiek, s vďakou si obul tenisky, ktoré mali záchranári zabalené pre všetky prípady v jednom z batohov. Prvotná prehliadka ukázala, že Nikolajev je úplne zdravý. Ľahko zvýšený pulz bolo možné pripočítať nedávno prekonanému preťaženiu a námahe počas pristátia. O 12:40 hod. vzlietol vrtuľník Mi-4 s Nikolajevom na palube smerom na letisko Karkaralinsk, odkiaľ bol potom kozmonaut transportovaný lietadlom Il-14 do Karagandy.

</doc>
<doc id="191736" url="https://sk.wikipedia.org/wiki?curid=191736" title="Medzinárodné štandardy finančného výkazníctva">
Medzinárodné štandardy finančného výkazníctva

Medzinárodné štandardy finančného výkazníctva (-podľa súčasného prekladu EÚ; iné preklady: Medzinárodné štandardy pre finančné vykazovanie, Medzinárodné štandardy pre finančné výkazníctvo, Medzinárodné štandardy finančného vykazovania, Medzinárodné normy pre finančné výkazníctvo, Medzinárodné štandardy na zostavenie účtovnej závierky, Medzinárodné štandardy účtovného výkazníctva [podrobnosti o názvoch pozri nižšie]; angl. International Financial Reporting Standards - skratka: IFRS) môže byť: 
Do roku 2001 existovali z vyššie uvedeného len body 1a) a 1c), v roku 2002 pribudli aj body 1b) a 1d). 
Termín Medzinárodné účtovné štandardy (starší preklad aj: "Medzinárodné účtovné normy" [podrobnosti o názvoch pozri nižšie]; angl. International Accounting Standards - skratka: IAS) môže označovať: 
Systém IFRS v širšom zmysle.
Systém IFRS v širšom zmysle teda zahŕňa jednak: 
Cieľ.
Zmyslom IFRS v širšom zmysle je zjednotenie medzinárodných účtovných štandardov na úrovni zostavovania účtovnej závierky a teda čo najväčšia porovnateľnosť účtovných závierok na celom svete.
Dostupnosť.
Štandardy sú priebežne a pomerne často menené, dopĺňané a rušené. Základný text je anglický. Existujú oficiálne preklady do viacerých jazykov (najmä všetkých jazykov EÚ). Prvý slovenský oficiálny preklad vyšiel v roku 2001 (medzičasom je veľmi zastaraný), posledný v roku 2009. Okrem toho sú IFRS obsiahnuté v Úradnom vestníku v európskom nariadení č. 1126/2008 v platnom znení, resp. staršie v nar. č. 1725/2003 v platnom znení; na stránkach slovenského Ministerstva financií sú uvedené linky na tieto predpisy a ich novelizácie ().
Prijímanie.
Inštitúcia rámcovo zodpovedná za IFRS v širšom zmysle je IASCF (International Accounting Standards Committee Foundation - Nadácia Výboru pre Medzinárodné účtovné štandardy) so sídlom v Londýne, založená v štáte Delaware v USA. Do roku 2001 bol jej predchodcom IASC (International Accounting Standards Committee - Výbor pre medzinárodné účtovné štandardy). 
Samotné štandardy v rámci IASCF zostavuje IASB (International Accounting Standards Board - Rada pre Medzinárodné účtovné štandardy), ktorej predchodcom do roku 2001 bol Board of the IASC (Board of the International Accounting Standards Committee - Rada Výboru pre medzinárodné účtovné štandardy). Skladá sa zo 14 členov (z 9 krajín sveta) vyberaných na základe odbornosti. 
Interpretácie zostavuje IFRIC (International Financial Reporting Interpretation Committee - Výbor pre interpretácie Medzinárodného finančného výkazníctva), ktorej predchodcom bol do roku 2001 SIC (Standing Interpretation Committee - Stály výbor pre interpretácie). Skladá sa z 19 členov z 15 krajín sveta. 
Okrem toho má nadácia 22-člennú Správnu radu a SAC (Standards Advisory Council - Poradný výbor pre štandardy).
IASCF resp. IASC je financovaný veľkými účtovnými a audítorskými spoločnosťami, súkromnými finančnými inštitúciami a priemyselnými podnikmi z celého sveta, centrálnymi a rozvojovými bankami a inými medzinárodnými a profesionálnymi organizáciami.
Záväznosť.
IASC bol vytvorený už v roku 1973. Medzinárodné účtovné štandardy (ako sa vtedy nazývali) pôvodne neboli záväzné a na dôležitosti získali prakticky až koncom 20. storočia. Vtedy sa aj EÚ rozhodla, že ich preberie do svojho práva, čím sa stali (do veľkej miery) záväznými pre členské štáty EÚ. Stalo sa tak najmä nariadeniami č. 1606/2002, 1725/2003, 2086/2004, 2237/2004, 211/2005, 707/2004, 2236/2004, 2238/2004, 1751/2005 atď. (Zoznam je napr. tu: http://www.finance.gov.sk/Default.aspx?CatID=4487)
Európske Nariadenie č. 1606/2002 robí IAS/IFRS záväznými pre konsolidovanú účtovnú závierku podnikov, ktorých cenné papiere sú obchodované na regulovaných trhoch Európskej únie, a to počnúc 1.1. 2005. Zároveň je umožnené členským štátom, aby povinnosť zostavovať účtovnú závierku podľa IAS/IFRS rozšírili aj na: 
V prípade Slovenska (zákon č. 431/2002 Z. z. o účtovníctve a zákon č. 429/2002 Z.z. o burze cenných papierov) sú IAS/IFRS záväzné pre:
Mnohé účtovné jednotky zostavujú účtovnú závierku podľa IAS/IFRS dobrovoľne.
Názov.
IAS / IFRS.
"Táto podkapitola len obšírnejšie formulovaný súbor definícií, ktorý je uvedený hore v úvode tohto článku."
Vlastné účtovné štandardy (spravidla bez interpretácií) sa do roku 2002 volali Medzinárodné účtovné štandardy (IAS) a tento názov sa dodnes ponechal pre tie štandardy, ktoré boli prijaté do roku 2001 (a neboli ešte zrušené). Vlastné účtovné štandardy prijaté od roku 2002 sa už vždy volajú Medzinárodné štandardy finančného výkazníctva (IFRS). Podobne došlo k zmene názvu interpretácií účtovných štandardov z Interpretácie Stáleho interpretačného výboru (SIC) na Interpretácie Výboru pre interpretácie Medzinárodného finančného výkazníctva (IFRIC). 
Názov Medzinárodné štandardy finančného výkazníctva sa okrem toho používa aj v širšom zmysle na označenie všetkých vlastných účtovných štandardov a ich interpretácií (porov. IAS 1.11 a nariadenie č. 1126/2008). 
V nariadení č. 1725/2003 (konsolidované znenie z roku 2008) sa ako Medzinárodné účtovné štandardy (IAS) sčasti označovali všetky vlastné účtovné štandardy (čiže IAS v užšom zmysle + IFRS v užšom zmysle), a ako Interpretácie SIC sa označovali všetky interpretácie (čiže Interpretácie SIC v užšom zmysle + IFRIC).
Slovenské názvy.
Súčasný slovenský preklad nar. č. 1126/2008 v Úradnom vestníku EÚ znie "Medzinárodné štandardy finančného výkazníctva". 
Oficiálny preklad IFRS od IASB z roku 2009 znie "Medzinárodné štandardy pre finančné vykazovanie". 
V slovenskom Zákone o dani z príjmov a Zákone o štatutárnom audite (resp. staršie Zákone o audítoroch, audite a dohľade nad vykonávanám auditu) sa nazývajú "medzinárodné štandardy pre finančné výkazníctvo", v slovenskom Zákone o účtovníctve "medzinárodné účtovné štandardy (, ktoré vydáva Rada pre medzinárodné účtovné štandardy so sídlom v Londýne)". 
V odbornej literatúre sa vyskytuje (okrem iných) často názov "Medzinárodné štandardy finančného vykazovania" a "Medzinárodné štandardy pre finančné výkazníctvo" .
Technicky správny preklad anglického "International Financial Reporting Standards" však znie "Medzinárodné štandardy na zostavenie účtovnej závierky" (potvrdzuje to aj sám text IAS 1.14 a 1.50 [v staršom znení: IAS 1.10 a 1.45]), prípadne "Medzinárodné štandardy účtovného výkazníctva" (tak znie napr. oficiálny český preklad). 
Slovenský preklad konsolidovaného znenia nar. č. 1725/2003 (t.j. predchodcu nariadenia č. 1126/2008) v Úradnom vestníku EÚ omylom používal minimálne tri preklady anglického výrazu "International Financial Reporting Standards", a to "Medzinárodné štandardy finančného vykazovania" (ako zrejme "hlavný" preklad - podľa 2238/2004), "Medzinárodné štandardy finančného výkazníctva", ale napríklad aj "Medzinárodné finančné výkaznícke štandardy" (zjavný omyl). Aj slovenský preklad "International Accounting Standards Board" (IASB) ako "Výbor pre Medzinárodné účtovné štandardy", ktorý bol použitý (napríklad) v tomto preklade je technicky chybný (správne má byť napríklad "Rada pre Medzinárodné účtovné štandardy", tak ako tomu je aj v súčasnom preklade nar. 1126/2008), pretože "Výbor pre Medzinárodné účtovné štandardy" ("International Accounting Standards Committee, IASC) bol do roku 2001 názov predchodcu dnešnej "Nadácie Výboru pre Medzinárodné účtovné štandardy" (IASCF). 
V slovenskom preklade nariadenia č. 1606/2002 (t.j. prvého nariadenia, ktorým sa IAS/IFRS zavádza v EÚ) boli atypicky použité nasledovné preklady: International Accounting Standards = "Medzinárodné účtovné normy", International Financial Reporting Standards = "Medzinárodné normy pre finančné výkazníctvo" a International Accounting Standards Board = "Medzinárodná rada pre účtovné normy". Už o rok neskôr sa síce vnútri textu nariadenia č. 1725/2003 odkazuje na nariadenie č. 1606/2002 v opravenej slovenskej podobe (v názve predpisu 1126/2008 opravili výraz "medzinárodné účtovné normy" na "medzinárodné účtovné štandardy"), ale pôvodné znenie prekladu nariadenia č. 1606/2002 je napriek tomu naďalej platné (porov. nariadenie č. 297/2008 a č. 1126/2008). Atypické preklady z nariadenia č. 1606/2002 čiastočne preberá aj Nariadenie ECB 2015/534 a preklad "Medzinárodné účtovné normy" prebral aj napríklad slovenský zákon č. 235/2012 Z. z. 
Zoznam.
Zoznam Medzinárodných štandardov finančného výkazníctva, ktoré sú prevzaté do práva EÚ k 1.1.2018, v oficiálnom slovenskom preklade podľa Úradného vestníka EÚ:
Medzinárodné štandardy finančného výkazníctva (v širšom zmysle)/Medzinárodné účtovné štandardy (v širšom zmysle):
Malé a stredné podniky.
V roku 2009 bol prvýkrát vydaný špeciálny IFRS pre malé a stredné podniky (anglický názov: "IFRS for SMEs"). 
Ekonomické efekty.
Mnoho vedcov skúmalo účinky prijatia IFRS, ale výsledky sú nejasné. Jedna štúdia napríklad používa údaje z 26 krajín na štúdium ekonomických dôsledkov povinného prijatia IFRS. Ukazuje, že v priemere, hoci sa v čase zavedenia IFRS likvidita na trhu zvyšuje, nie je jasné, či je prijatie mandátu podľa IFRS jediným dôvodom pozorovaných účinkov na trh.
Účinky môžu vysvetliť aj stimuly firiem k podávaniu správ, presadzovanie práva a zvýšená porovnateľnosť finančných správ. Prijatie IFRS v Európskej únii je zvláštnym prípadom, pretože je prvkom širších reforiem zameraných na konsolidáciu ekonomík členských krajín. Jedna štúdia uvádza pozitívne trhové efekty pre spoločnosti, ktoré prijímajú IFRS, ale tieto pozitívne efekty sa objavili ešte predtým, ako došlo k prechodu. Ďalšia štúdia sa zamerala na vývoj akciového trhu v Poľsku; zistil pozitívne efekty súvisiace so vstupom Poľska do EÚ, ale žiadny špecifický účinok, ktorý možno pripísať IFRS. Je zaujímavé, že členské štáty si zachovávajú veľký stupeň nezávislosti pri stanovovaní národných účtovných štandardov pre spoločnosti, ktoré uprednostňujú zostať na miestnej úrovni.

</doc>
<doc id="191737" url="https://sk.wikipedia.org/wiki?curid=191737" title="Prieduška">
Prieduška

Priedušky alebo bronchy (j.č. bronchus; lat. "bronchus") sú priamym pokračovaním priedušnice, ktorá sa rozvetvuje na dve priedušky vo výške 3.-4. hrudníkového stavca. Vstupujú do pľúc, kde sa ďalej rozvetvujú na priedušničky. Priedušky sú stavbou a funkciou totožné s priedušnicou, teda sú vystužené chrupavkou a vnútro je vystlané riasinkovým epitelom. Priedušničky sú bez chrupavky, ich stenu tvorí hladká svaloviny, schopná kontrakcie. Ich funkciou je prečistiť vzduch a priviesť ho do pľúc.

</doc>
<doc id="191738" url="https://sk.wikipedia.org/wiki?curid=191738" title="Tajomstvo neviditeľna">
Tajomstvo neviditeľna

Tajomstvo neviditeľna (, 1910) je román Julesa Verna. Na jeho motívy vznikol slovenský film pod názvom Tajomstvo alchymistu Storitza.
Obsah.
V tejto knihe sa francúzsky inžinier Henri Vidal vydá za svojím bratom, maliarom Marcom Vidalom do Dolného Uhorska. Chce sa totiž oženiť s Myrou Roderičovou, dcérou slávneho Ragzského doktora. Celú situáciu skomplikuje istý Prus - Wilhelm Storitz, syn slávneho Nemeckého chemika Otta Storitza. Uchádzal sa o ruku Myry ešte skôr než Marc, no doktor Roderič ho kategoricky odmietol. Odvtedy sa chce pomstiť rodine vynálezom, ktorý mu zanechal otec.Do strachu tak uvedie nielen rodinu Roderičovcov, ale aj celý Ragz. Pri prvom útoku v katedrále (pri podpise manželstva) vytrhol Myre pero z ruky a pri druhom útoku znemožnil aby duchovný nasadil prstene novomanželom, tak, že strkal do duchovného. A po druhom útoku Myra stratila vedomie a zbláznila sa...

</doc>
<doc id="191741" url="https://sk.wikipedia.org/wiki?curid=191741" title="Sklenený dom (Stupava)">
Sklenený dom (Stupava)

Sklenený dom je hovorové pomenovanie domu v Stupave. Ide o trojposchodový dvojgeneračný rodinný dom určený šesťčlennej rodine s dvoma nezávislými bytovými jednotkami. Situovaný je na svažitom pozemku, ktorý má klasickú pozdĺžnu orientáciu jednou stranou otvorenú na verejnú komunikáciu. Skelet tvorí šesť dvojíc oceľových stĺpov, ktoré sú upevnené v železobetónovej vani zapustenej do svahu - stropy podlaží sú rovnako železobetónové. Dom je obalený dvoma vrstvami sklenených priemyslových tvárnic "Reglit" tak, aby vzduchová medzera medzi nimi vytvárala dostatočný tepelný odpor v zime a ohrievala aj interiér. V lete sú zasa účinné otvorené dolné aj horné klapky - prúdiaci vzduch v plášti ochladzuje vnútornú vrstvu použitých tvárnic. Samotné klapky sú riadené tepelnými snímačmi a tak sa reguluje tepelná pohoda v interiéri plynule podľa zmien vonkajšej teploty. Skleníkovému efektu sa táto priesvitná hmota bráni vďaka špeciálnej vrstve nanesenej na interiérovom skle.
Dom je hranolovej formy, zapustený do svahu. Juhozápadnú fasádu tvoria sklenené priemyslové tvárnice a celosklenené plochy. Z východnej strany je ku skeletu priložený železobetónový tubus obsahujúci schodisko. Medzi chodníkom a vstupom do horného bytu prechádza do rampy. Čelo domu otočené do záhrady tvoria na každom poschodí dvojdielne posuvné dvere z číreho skla v hliníkovom ráme. Celkový výraz stavby dotvára horizontálne členenie kovovou rímsou, arkierom, v prízemí posuvným otvorom a terasou, vertikálnymi prvkami sú kovové ohraničenie štrbín okien a dverí, schodisko v tubuse a rampa.
Prvé podlažie je charakteristické pohľadovým betónom a sklenenou stenou oddeľujúcou kuchynský kút. V druhom podlaží dominuje drevo. Posuvné steny z tohoto materiálu členia priestor na líniu chodby a kolmo na ňu umiestnené bunky s rôznymi funkciami. Tretie podlažie tvorí byt s terasou rozprestierajúci sa okolo hygienicko-obslužného jadra. Ťažiskovým materiálom je tu kombinácia obalu a druhého podlažia. Kuchyne v oboch bytoch sú tvorené jednoduchou líniou antikorových skriniek. Steny kúpeľne tvorí holý betón, vaňa je umiestnená v priestore. Samotný nábytok je buď pevne vstavaný, alebo úplne variabilný - na kolieskach. V interiéri sa zámerne priznávajú drôty, rúrky, potrubia a odvrátené strany liniek.
Transparentný plášť zaisťoval mimoriadne presvetlenie interiéru a posuvné steny zaručovali variabilnosť v počte a veľkosti miestností. Architekti sa namiesto dekorovania priečelí spoľahli na to, že sa na modrozelenom matnom skle bude náznakovo premietať to, čo sa deje vonku, či vo vnútri. Investori ich po dvoch rokoch zamurovali. Svojou koncepciou však umožňuje aby užívateľ sám hľadal spôsoby jeho obývania.
Stavba je považovaná za kontroverznú, napriek tomu ju mnohí považujú za nadčasovú. Tento typ architektúry tiež vykračuje z obmedzení dokonalých minimalistických kubusov a dosahuje hranice súčasných technických i estetických možností. Táto realizácia posunula vnímanie slovenskej architektúry rodinných domov až na medzinárodnú úroveň.

</doc>
<doc id="191742" url="https://sk.wikipedia.org/wiki?curid=191742" title="Medzinárodné štandardy pre finančné výkazníctvo">
Medzinárodné štandardy pre finančné výkazníctvo



</doc>
<doc id="191744" url="https://sk.wikipedia.org/wiki?curid=191744" title="Kopecký Studený">
Kopecký Studený



</doc>
<doc id="191747" url="https://sk.wikipedia.org/wiki?curid=191747" title="Priedušky">
Priedušky



</doc>
<doc id="191749" url="https://sk.wikipedia.org/wiki?curid=191749" title="Priedušnička">
Priedušnička

Priedušničky alebo bronchioly (j.č. bronchiolus; lat. "bronchiolus") sú najtenšie (asi 1 mm hrubé) dýchacie cesty, ktoré sa v pľúcach mnohonásobne vetvia. Celá sieť priedušničiek tvorí "bronchiálny strom". Nie sú vystužené chrupavkou. Zakončené sú pľúcnymi mechúrikmi (alveoly), v ktorých prebieha vlastná výmena dýchacích plynov.

</doc>
<doc id="191750" url="https://sk.wikipedia.org/wiki?curid=191750" title="Vlajka Ruskej federácie">
Vlajka Ruskej federácie



</doc>
<doc id="191751" url="https://sk.wikipedia.org/wiki?curid=191751" title="Lockheed Martin">
Lockheed Martin

Lockheed Martin Corporation je jedna z vedúcich medzinárodných spoločností s pokročilou technológiou a tiež výrobca lietadiel. Vznikla v roku 1995 zlúčením spoločností Lockheed Corporation a Martin Marietta. Jej sídlo je v meste Bethesda v Marylande a po celom svete zamestnáva približne 140 000 ľudí. 
Podľa príjmov z roku 2006 je Lockheed Martin najväčším vojenským dodávateľom na svete. Medzi produkty spoločnosti Lockheed patrí napr. riadené strely "Trident", lietadlá F-16, Hercules a F-22 Raptor, za ktorý v roku 2006 získali cenu Collier Trophy. Pod firmou Martin Marietta sa vyrábajú rakety Titan, v minulosti napr. tiež Space Shuttle External Tank. 8. februára 2022 NASA oznámila, že vybrala spoločnosť Lockheed Martin na to, aby postavila raketu, ktorá dopraví na Zem prvé vzorky z Marsu.

</doc>
<doc id="191752" url="https://sk.wikipedia.org/wiki?curid=191752" title="Fanúšik">
Fanúšik

Fanúšik (staršie fanúšek, nesprávne [bohemizmus] "fanda"; v ženskom rode: fanúšička, nesprávne [bohemizmus] "fanynka") je nadšený prívrženec určitej známej osoby alebo skupiny ľudí, napríklad športového tímu, hudobnej skupiny, alebo celého odboru ľudskej činnosti, výrobku podniku (napríklad piva, značky auta, softvéru a pod.), módneho trendu, trendu životného štýlu, televíznej relácie či filmu. Je to človek, ktorý tento predmet svojho nadšenia podporuje a dúfa v jeho úspechy a rozvoj.
Etymológia.
Slovo "fanúšik" malo pôvodne tvar "fanúšek" a pochádza z českého slova "fanoušek". České slovo fanoušek môže mať jeden z nasledujúcich pôvodov:
Tvar "fanda" je česká expresívna obmena českého slova fanoušek, ktorá asi vznika vplyvom českého mena Fanda, čo je česká domácka podoba mena František.
Charakteristika.
Pôvod v slove fanatik nie je náhodný. V niektorých individuálnych prípadoch môže fanúšikovské hnutie prepuknúť do posadnutosti až zaslepenosti svojou náklonnosťou. Ich správanie sa stáva extrémnym až nenormálnym. Zbožňujú svoje idoly, subjekty, stávajú sa pre nich kultom sú im neustále v pätách, dokážu preň obetovať úplne všetko a pri jeho podpore sa chovajú skutočne až fanaticky.
Fanúšikovia si vytvárajú svoje fanúšikovské základne, ako sú fankluby, dodržujúce určené pravidlá, vydávajú časopisy, na internete majú svoje stránky, diskusné skupiny spájajú sa a stretávajú pri spoločných aktivitách.
Medzi extrémne prejavy fanúšikovských hnutí patria zápasy medzi skupinami tzv. chuligánov pred, počas, alebo aj po zápasoch súperiacich družstiev v niektorých kolektívnych športov, najčastejšie futbalu.

</doc>
<doc id="191753" url="https://sk.wikipedia.org/wiki?curid=191753" title="Wondžu">
Wondžu

Wondžu (kórejsky 원주) je juhokórejské mesto. Nachádza sa v severovýchodnej časti územia, v provincii Kangwon-do (강원도). Na území s rozlohou 867 km² tu žije približne 275 000 obyvateľov (údaj z roku 2001).

</doc>
<doc id="191754" url="https://sk.wikipedia.org/wiki?curid=191754" title="Renzo Piano">
Renzo Piano

Renzo Piano (* 14. september 1937, Janov, Taliansko) je taliansky architekt.
Životopis.
Je synom staviteľa. Jeho starý otec, otec, štyria ujovia a brat boli podnikatelia. On si však vybral radšej architektúru. V roku 1964 vyštudoval Polytechnickú Školu Architektúry v Miláne. Jeho spolužiakmi boli Jean Prouvé a Franco Albini (1959 – 1964). Študoval dva roky na univerzite vo Florencii. Ako študent pracoval s Frankom Albinim a navštevoval staršie staveniská, kde získal cenné a praktické skúsenosti.
Počas štúdií sa prvý raz oženil. S manželkou Magdou Arduinovou majú tri deti: Carlo, Matteo a dcéra Lia, ktorá je tiež architektkou.
Prvú architektonickú kanceláriu si otvoril v Miláne (1964 – 1970). Popri tom spolupracoval s Luisom Kahnom vo Philadelphii a so S. Makowským v Londýne.
Prvou veľkou zákazkou, ktorú dostal v roku 1969, bol taliansky priemyselný pavilón na Expo 1970 v japonskej Osake. 
Do súťaže pre Centre national d’art et de culture Georges-Pompidou v Paríži sa spojil s architektom Richardom Rogersom a následne ju vyhrali. Vytvorili spoločnosť "Piano&amp;Rogers" (1971 – 77)
Neskôr pracoval v spoločnosti "L'Aterier Piano&amp;Rice" (1977 – 1981).
V roku 1989 sa zoznámil z Emiliou Rossata, s ktorou sa v roku 1992 oženil.
V súčasnosti má kancelárie v Janove a v Paríži pod názvom "Renzo Piano Building Workshop" s asi 100 zamestnancami (architekti, inžinieri, špecialisti…).
Dielo Renza Piana zahŕňa viac ako 40 svetoznámych projektov (múzea, galérie, kostoly, pódia, inštitúty, nákupné strediská, mosty…). Je nositeľom mnohých medzinárodných cien.
Filozofia.
„"Prečo sa chceš stať len architektom? Môžeš byť predsa staviteľom."“ Keď Renzo Piano počul tieto otcove slová, mal len 17 rokov. Až neskôr ho skúsenosti presvedčili, že byť len architektom nestačí, aj preto mohol povedať: „"Viem, že architektúra mení život. Videl som to."“ Aj preto svoje kancelárie nazval Renzo Piano Building Workshop. Ale tiež tvorí aj ako dizajnér.
Pianová veta: „"kontinuálne redukovanie mierky a atomizácia detailu nám umožňujú priblížiť sa k biologickému."“ Piano skúma detail aby pochopil celok. Minimalizuje tvary predmetov do základných foriem. Všetko z jeho tvorby má svoj predobraz v prírode.
Pianov názor na otázky štýlu: „"Štýl je veľmi nebezpečný koncept,"“, „" Je to príliš narcistický názor. Pripomína mi to komerčnú značku dizajnéra. Spomínam si, ako napríklad Giacomettiho rozčuľovalo, keď za ním prišli kupci a povedali mu: „Chceme takú vec, ktorú sme videli u iných - jednoducho ako to robíte.“ Štýl je veľké obmedzenie, ale zároveň pohodlná zlatá klietka, v ktorej vás každý hneď spozná. Preto som voči štýlu zdržanlivý."“

</doc>
<doc id="191763" url="https://sk.wikipedia.org/wiki?curid=191763" title="Palackého ulica">
Palackého ulica

Palackého ulica je ulica:

</doc>
<doc id="191764" url="https://sk.wikipedia.org/wiki?curid=191764" title="Internát Massachusettského technologického inštitútu">
Internát Massachusettského technologického inštitútu

Internát Massachusettského technologického inštitútu je internát vysokej školy Massachusetts Institute of Technology rozkladajúci sa na dĺžke viac ako míľu pozdĺž rieky Charles, doslova kúsok od centra mesta Boston. 
Centrálnu skupinu prepojených bodov navrhol v roku 1916 architekt W. Welles Bosworth. Zvolil otvorený, plynulý a flexibilný pôdorys, aby dosiahol jednoducho riešené komunikácie a inteligentné riešenie pohybu medzi školou a fakultami. Ako MIT rástla, stále sa držala tejto línie otvorenosti a prepojiteľnosit, takže temer všetky budovy boli vzájomne prepojené čo umožňovalo chodcom prejisť z jednej budovy do druhej bez prechodu cez exteriér.
Ďalší rast tejto lokality viedli architekti Alvar Aalto, Ieoh Ming Pei, Eero Saarinen a Eduardo Catalano.
Dejiny.
Internát univerzity MIT obsahuje mnoho budov reprezentujúcich rôzne architektonické štýly a zmeny funkcií, ktoré prebehli týmto internátom. Históriu architektúry internátu možno rozdeliť na štyri éry: Bostonský internát, Nový Cambridge internát pred druhou svetovou vojnou, rozvoj počas studenej vojny a budovy postavené po studenej vojne. Každá éra bola poznačená odlišnými budovami reprezentujúcimi neoklasicizmus, modernizmus, brutalizmus a dekonštruktivizmus.
Organizácia internátu.
MIT študenti, fakulta a administratívna aparatúra vo všeobecnosti majú pridelené jednotlivé čísla. Organizácia týchto čísiel budov môže byť náhodná, ale predsa je v tom istý poriadok, ktorý zodpovedá poradiu, v ktorom boli jednotlivé budovy postupne budované. Budovy 1–10 sú pôvodne internátne budovy. Budova 10, Great Dome, bola navrhnutá ako hlavný vstup. Budovy 1-8 sú usporiadané symetricky okolo budovy 10, s párnymi číslicami na západ a s nepárnymi číslicami na východ. 
Východná strana internátu má „šestky“, niekoľko budov, ktoré končia s číslicou 6 (budovy 6, 16,26,36,56 a 66, s budovou 46 pozdĺž ulice od 36). Budovy 30 sú rozložené pozdĺž Vassar ulice na sever od hlavnej časti internátu. Budovy, ktoré sú na východ od Ames ulice sú s prefixom E, tie na západe od Massachusett cesty začínajú písmenom W.

</doc>
<doc id="191765" url="https://sk.wikipedia.org/wiki?curid=191765" title="Lesopark Brezina">
Lesopark Brezina

Lesopark Brezina je park v meste Trenčín. Rozkladá na terénnom masíve Breziny, ktorého najvyšším bodom je Kozí vrch (). Masív Breziny je najzápadnejší výbežok Strážovských vrchov. Je to terénna prekážka, ktorú nemožno odstrániť, a tak má výrazný vplyv na celkové urbanistické riešenie Trenčína a najmä na jeho dopravnú infraštruktúru. Park má rozlohu približne .
Morfológia a geológia.
Terén.
Morfologicky ide o pozostatok náhornej plošiny, ktorá vznikla zdvihom dna brakického mladotreťohorného mora. Plošina po svojom zdvihu podliehala jednak intenzívnej erózii zrážkovou vodou a činnosťou rieky Váh. Dnes z nej zostali už len jednotlivé torzá, z ktorých jedno tvorí práve terénny masív Breziny. Súvis plošiny lesoparku s inými terénmi v okolí Trenčína dokumentuje ich podobná nadmorská výška a plošinatý charakter (pozri Turecký vrch a Hájnica pri Novom Meste nad Váhom, či Skalka priamo oproti Brezine na druhej strane Váhu). 
Plošina je rozrezaná viacerými hlbokými výmoľovitými dolinami a dolinkami. Najdlhšia dolina lesoparku leží nad Kukučínovou ulicou. Peknou ukážkou eróznej morfológie sú hlboké výmole v závere Dolinky nad Tehelňou. Výmole sa neviažu k špecifickému geologickému podkladu. Zarezávajú sa do drobivého kameňa ako aj do hlinitej spraše. Ťažšie prístupný a extrémny terén týchto území umožnil relatívnu nedotknutosť ľudskými zásahmi. Tak sa uvedené miesta stávajú častým útočiskom viacerých druhov rastlín a živočíchov, ktoré by inak ustúpili rušivým vplyvom mesta Trenčín. 
Terénnou dominantou lesoparku je bralo Trenčianskeho hradu a sústava skál pod menom Sokolice, ktoré sa týčia nad severovýchodnou časťou Trenčína. V oboch prípadoch ide o vápencové útvary, ktorú sú voči erózii odolnejšie ako ich okolie a preto v teréne vyčnievajú.
Geológia.
Prakticky celé územie lesoparku má za podklad vápenaté horniny, čo určuje, že pôda má zásaditý charakter a to má následne vplyv na faunu a flóru lesoparku. Väčšinou sú to druhohorné usadeniny. Viditeľne korešpondujú so Strážovskými vrchmi a ich typickou geológiou a morfológiou. Na úpätiach masívu sa nachádzajú aj mladšie horniny a vrstvy – ktoré vznikli už po hlavných fázach vrásnenia Karpát. Často sú to usadeniny mladotreťohorného mora – najmä sliene a vápenité pieskovce. Miestami sú bohaté na skameneliny. Zo západnej strany lesoparku tvoria sú podkladom aj štvrtohorné spraše, Navievané boli vetrami od západu a usádzali sa na úpätí masívu Breziny, ktorý bol prekážkou v prúdení vetra. Ich existenciu dokumentuje aj bývalá tehelňa na ulici Partizánska, ktorá ťažila tehlárenskú hlinu zo súvrství hrubých aj viac ako 5 metrov. Prítomnosť pomerne úrodnej sprašovej hliny umožnila vznik záhradkárskym kolóniám, ktoré sú v častom susedstve lesoparku. 
Vodstvo.
V rámci lesoparku prakticky nejestvujú stálejšie vodné toky. Vápenatý podklad umožňuje dobrý a hlboký priesak vody smerom nadol a neexistuje sedimentárna vrstva, ktorá by nútila vodu vyvierať už vo vyšších polohách. Voda niekedy vyviera prakticky až na úrovni nivy rieky Váh. Vidno to na močariskách pri Lavičkovom potoku za sídliskom Juh na Halalovke, ako aj na studničke pri Židovskom cintoríne na ulici Partizánska. V lesoparku nie je nutné robiť nejaké zvláštne meliorácie a ani premostenia nad tokmi. To výrazne uľahčuje údržbu lesných komunikácií. Pomerne dobré vsakovanie vody uľahčuje pohyb návštevníkom – či už pri chôdzi, rekreačnom behu ale aj pri jazde na bicykli. Jediným problémom tak zostávajú iba návaly vody pri lejakoch.
Prístup k lesoparku.
Pre lesopark sú typické počiatočné strmé stúpania prístupových ciest a chodníkov. Potom, ako sa cesty dopracujú na vrchol plošiny, stúpajú či klesajú už len mierne. Počiatočná obťažnosť pre výstup spôsobuje, že lesopark je zbavený rizika príliš vysokej návštevnosti a tým znehodnotenia prostredia. Na druhej strane lesopark je takmer priamo v meste, takže faktická vzdialenosť oddychových miest od obydlí nie je až taká veľká. Napriek blízkosti mesta dokáže park pôsobiť pomerne tichým a autentickým prírodným dojmom. 
Jedinou verejne prístupnou cestou pre automobily je asfaltová cesta vyúsťujúca do masívu Breziny zo severovýchodnej časti Trenčína. Vchádza do doliny nad Kukučínovou ulicou a vývodí na vrchole masívu Breziny. Tu sa delí. Jedna vetva vedie k hotelu Veverica (bývalý hotel Brezina) a druhá odbočka vedie k Pamätníku umučených na Brezine, do ktorej nie je povolený vjazd motorovými vozidlami. Inou, taktiež verejne neprístupnou cestou, je asfaltová vozovka spájajúca sídlisko Juh so starou vodárňou, nachádzajúcou sa asi 200 metrov od hotela Veverica. Od vodárne je možné k hotelu pokračovať už len lesnými chodníkmi. Rôzne lesné, poľné cesty, ako aj pešie chodníky, vnikajú do lesoparku takmer zo všetkých strán. Dobrou tradíciou z minulosti je ich kvalitná údržba. Museli byť totižto k okamžitej dispozícii armáde ako únikové komunikácie pre prípad útoku na vojensko-strategicky významné mesto Trenčín.
Zalesnenie.
Masív Brezina bol podľa historických malieb na svojom vrchu odlesnený, aby sa nebolo možné nepozorovane priblížiť do blízkosti hradu z východu. Na konci 19. storočia sa masív začal opäť zalesňovať. Na veľkej ploche a monokultúrnym spôsobom sa začali vysádzať borovice – najmä borovica čierna a borovica lesná. Celému lesoparku tak približne od Kozieho vrchu na sever, západ a juh dominujú v súčasnosti ihličnany. Borovíc však postupom rokov ubúda a vytláčajú ich – miestnemu prostrediu pôvodnejšie – listnáče. Borovica však stále dominuje a nápor listnatých drevín odráža najmä na sypkých a drobivých terénoch. Najmä na bralách Sokolíc dokáže prirodzene konkurovať listnáčom. Častou drevinou je javor, buk lesný, smrekovec, brest, z invazívnych druhov je to agát iné.
Brezy a Brezina. V lesoparku napriek názvu „Brezina“ brezy takmer vôbec nerastú. Brezina dostala svoje pomenovanie po brezách preto, lebo to boli prvé dreviny, ktoré sa v lokalite lesoparku uchytili v začiatkoch jej opätovného zalesňovania. Dnes ich ojedinele možno zazrieť v zadnej – východnej – časti lesoparku. Kvôli zadosťučineniu menu „Lesopark Brezina“ bolo niekoľko briez vysadených na ploche Čerešňového sadu.
Les je na veľkej časti svojho územia ponechávaný svojmu prirodzenému rastu. Krovinatý podrast a mladé stromy sú vysekávané iba miestami – napríklad medzi Pamätníkom umučených a hotelom Veverica (bývalý hotel Brezina). Inak sa im necháva priestor, aby dorastali a tak nahrádzali staré borovicové stromy. Húštiny v lesoparku sú vďačným úkrytom pre zver a tlmia akustické ruchy prichádzajúce z mesta. Aj vďaka nim je lesopark pomerne tichým miestom.
Oddychovo-rekreačná funkcia.
Park je vhodný pre pešie prechádzky, beh a aj pre jazdu na horských bicykloch. V zime je možné sa v parku sánkovať a ak je o niečo viac snehu – aj bežecky lyžovať.
Náučný chodník "Vznik a vývoj lesa": Chodník s dĺžkou asi a prevýšením vedie od vodojemu nad Dušovou dolinou smerom k zadnej časti lesoparku až po Pamätník v Dušovej doline, kde boli umučení partizáni počas 2. svetovej vojny. Chodník zahŕňa 12 informačných tabúľ a ideálny pre prechádzky. Chodník využívajú aj cyklisti na horských bicykloch.
Náučný chodník "Sever": Chodník s dĺžkou a prevýšením pozostáva zo siedmich stanovíšť a ponúka krátky exkurz do dávnej i nedávnej histórie Breziny. Počas túry sa možno informovať o rôznych druhoch pôd aj rastlín, ktoré na Brezine rastú. Chodník z veľkej časti vedie cez lokalitu Sokolice a je možné z neho vidieť severovýchodnú zastavanú časť Trenčína, najmä v zime. Náučný chodník Sever je o niečo málo náročnejší ako chodník "Vznik a vývoj lesa", je o niečo užší a najmä v oblasti Sokolíc vedie nad strmými roklinami. 
Kyslíková dráha: Patrí medzi najstaršie projekty v rámci lesoparku. Je to medzi Trenčanmi známy okruh, ktorý sa vytvoril spojením rôznych úsekov lesných ciest a peších chodníkov. Trasa má po rekonštrukcii od roku 2010 dĺžku asi a prevýšenie . Slúži na beh ale aj rôzne iné pohybové cvičenia. Pozdĺž dráhy boli v pravidelných intervaloch rozložené cvičiská z ktorých každé slúžilo na iný druh úkonu – napríklad šplhanie, dvíhanie sa bradlách, skákanie z pňa na peň a pod. Ich cieľom bolo poskytnúť cvičencovi na istý čas možnosť prerušiť beh a nahradiť ho iným druhom pohybovej aktivity. Trať je aj dnes často využívaná.
Verejné ohniská: na prakticky celom území lesoparku sa nachádzajú verejné ohniská, ktoré poskytujú výborné príležitosti pre rodinné akcie. Návštevníci ich môžu nájsť v Dušovej doline, na Kozom vrchu, lesnou cestou smerom na Soblahov, pri hoteli Veverica, neďaleko od Tarzánie, pri starej vodárni a v Čerešňovom sade. Zakladať ohniská mimo verejných ohnísk je prísne zakázané.
Hotel Veverica: hotel, ktorý sa nachádza prakticky v centrálnej časti lesoparku, hneď vedľa Detského ihriska (Kiosk), v minulosti mnoho rokov známy ako Hotel Brezina. K hotelu vedie asfaltová cesta vedúca od Kukučínovej ulice, poskytuje možnosť parkovania. Pobyt v hoteli je výnimočný tým, že návštevníci sú ubytovaní prakticky uprostred lesa, zároveň poskytuje aj priestor pre spoločenské oslavy (napr. svadby). Hotel poskytuje občerstvenie aj náhodným okoloidúcim návštevníkom. 

</doc>
<doc id="191766" url="https://sk.wikipedia.org/wiki?curid=191766" title="Architektonické sochárstvo">
Architektonické sochárstvo

Architektonické sochárstvo predstavujú sochárske diela, ktoré tvoria súčasť architektúry. Sú to architektonické články (hlavice stĺpov, konzoly) a sochárske doplnky stavby (reliéfy, skulptúry a plastiky, architektonická dekorácia, štukatúra).
Spĺňa aj určité kritéria architektúry pri formovaní vonkajšieho priestoru (napr. Veľká Sfinga v Egypte, Socha Slobody v New Yorku). Alebo, naopak, potláča ich (napr. v gotike a v baroku, kde pokrytie steny týmito prvkami ju môže až eliminovať). Ale architektonické sochárstvo má skôr podporný význam v interiéri aj v exteriéri stavby. Zdobí alebo nahrádza architektonické články, a tak tvoria navzájom jednotu. Dnes, v modernej architektúre, sa takéto architektonické plastiky vyskytujú len výnimočne. Častejšie však dotvárajú urbanistický priestor.

</doc>
<doc id="191768" url="https://sk.wikipedia.org/wiki?curid=191768" title="Boku no sexual harassment">
Boku no sexual harassment

Boku no sexual harassment je japonský román a anime, ktoré je dostupné aj v angličtine. Postavy do tohoto románu navrhol Kazuma Kodaka. Na jej základe vzniklo trojdielne OVA, ktoré sa žánrovo zaraďuje do jaoi.
Príbeh.
Mladý úradník "Džunjo Močizuki" je typický priemerný človek. Jeho šéf, pán "Honma", je však jeho pravý opak – ukončil školu s najlepším hodnotením z celého ročníka a automaticky získal vysoké postavenie vo firme. Je tiež ženatý a veľmi úspešný muž, má deti a slovo „morálka“ je pre neho neznáme.
Honma si začal všímať peknú sekretárku v ich firme a začal harašenie. Vydeseného Močizukiho šéf uvoľnil rečami o neodporovaní nadriadeným a odmenách za poslušnosť. Močizuki mal možnosť buď zostať dole a nikdy nevyniknúť, ale zachovať si svoje ja alebo získať pre trochu premáhania dobré miesto vo firme. V túžbe po úspechu sa rozhodol pre druhú možnosť. Postupne sa snaživý príjemca sexu, uke, stal tajnou zbraňou, vďaka ktorej firma uzatvárala veľmi výhodné obchody.
Hudba.
Ending: "Glass no Tokai" od Sammy

</doc>
<doc id="191770" url="https://sk.wikipedia.org/wiki?curid=191770" title="Nová tržnica (Bratislava)">
Nová tržnica (Bratislava)

Nová tržnica alebo Tržnica je budova tržnice v Bratislave na Trnavskom mýte. 
Dnes slúži ako mestské trhovisko, obchodný a kultúrny priestor. Návštevníci tu nájdu čerstvé potraviny, lokálne produkty, kvalitné remeselné výrobky, gastroprevádzky a rozličné výrobne. Tržnica prechádza postupnou revitalizáciou, pričom cieľom je prepojenie tradície s novými formami využitia priestoru. 
Otváracie hodiny.
Otváracie hodiny sa môžu líšiť podľa prevádzok, no hlavné trhové dni sú:
Idea.
Ideou boli zastrčené ulice, pasáže a galérie, ktoré sa premietli do projektu. Bol tu navrhnutý progresívny konštrukčný systém, ktorý dodal stavbe osobitosť. Hlavnou myšlienkou bolo vytvoriť objekt v podobe preskleného kontajnera s odkrytými potrubiami vzduchotechniky v duchu ideí high-tech. Celosklený obvodový plášť odráža rušný život tržnice.
Konštrukcia.
Konštrukcia tržnice je tvorená mohutným železobetónovým skeletom, v ktorej sú vložené dva bloky s predajnými a obslužnými priestormi na prízemí aj na poschodí. Na oboch koncoch budovy sú prístupné schodiská. V suteréne bola veľká predajňa potravín a hlavné priestory sú určené pre individuálne stánky na predaj zeleniny, ovocia aj iného sortimentu.
Architektonický kontext a historický význam.
Architekt Ivan Matušík navrhol Novú tržnicu na Trnavskom mýte v rokoch 1975 až 1977 ako reakciu na stratu funkcie pôvodnej Starej tržnice v centre Bratislavy, ktorú po druhej svetovej vojne začala využívať televízia. Potreba vytvoriť nový priestor pre obchodovanie a trhový ruch viedla k rozhodnutiu postaviť modernú tržnicu na okraji širšieho centra mesta.
Matušík vytvoril výrazný objekt v duchu strojovej estetiky – budovu pripomínajúcu presklený kontajner s priznanými technickými prvkami, ako sú odkryté potrubia vzduchotechniky. Fasádu tvorí zasklený plášť, ktorý dodáva stavbe technologický a industriálny výraz.
Konštrukcia budovy je založená na mohutnom železobetónovom skelete systému Integro, ktorý architekt vyvinul spolu so statikom Pavlom Čížkom. Tento systém bol pôvodne určený pre výstavbu obchodných domov typu Prior. Do konštrukcie sú osadené dva hlavné bloky – na prízemí aj poschodí – ktoré obsahujú predajné a obslužné priestory. Na oboch koncoch objektu sú umiestnené schodiská, ktoré zabezpečujú vertikálne prepojenie. V minulosti sa v suteréne nachádzala veľká predajňa potravín, kým hlavná hala bola určená na trhový predaj čerstvých potravín – od zeleniny a ovocia až po drobný tovar.
Budova bola postavená medzi rokmi 1978 – 1983 a svojim rozsahom – 88 580 m³ obstavaného priestoru a 13 660 m² úžitkovej plochy – výrazne vyčnieva spomedzi iných tržníc, ktoré vznikli na Slovensku v 20. storočí. Dôsledné vizualizovanie konštrukčného systému a technologického vybavenia robí z tohto objektu jeden z najkomplexnejších príkladov high-tech architektúry na Slovensku.
Matušík navrhol interiér s konceptom mestských ulíc – hlavná os je presvetlená kruhovými stropnými svetlíkmi, bočné priestory sú presvetlené cez sklený obal budovy. Architekt do detailu spracoval aj vybavenie – originálny mobiliár ako predajné stánky, keramické kvetináče a orientačný systém. Jeho architektonický rukopis zostáva čitateľný aj napriek neskorším zásahom.
Dňa 18. novembra 2022 nadobudlo právoplatnosť rozhodnutie o vyhlásení objektu Novej tržnice za národnú kultúrnu pamiatku. Zapísaná bola pod číslom 12308/1 v Ústrednom zozname pamiatkového fondu. Objekt a jeho okolie majú potenciál tvoriť nový mestotvorný priestor v rámci širšieho centra Bratislavy.

</doc>
<doc id="191772" url="https://sk.wikipedia.org/wiki?curid=191772" title="International financial reporting standards">
International financial reporting standards



</doc>
<doc id="191773" url="https://sk.wikipedia.org/wiki?curid=191773" title="Medzinárodné účtovné štandardy">
Medzinárodné účtovné štandardy



</doc>
<doc id="191774" url="https://sk.wikipedia.org/wiki?curid=191774" title="International Accounting Standards">
International Accounting Standards



</doc>
<doc id="191776" url="https://sk.wikipedia.org/wiki?curid=191776" title="Nová tržnica">
Nová tržnica

Nová tržnica môže byť:

</doc>
<doc id="191778" url="https://sk.wikipedia.org/wiki?curid=191778" title="Internát MIT">
Internát MIT



</doc>
<doc id="191779" url="https://sk.wikipedia.org/wiki?curid=191779" title="Bronchiolus">
Bronchiolus



</doc>
<doc id="191780" url="https://sk.wikipedia.org/wiki?curid=191780" title="Bronchus">
Bronchus



</doc>
<doc id="191781" url="https://sk.wikipedia.org/wiki?curid=191781" title="Bronchy">
Bronchy



</doc>
<doc id="191782" url="https://sk.wikipedia.org/wiki?curid=191782" title="Ján Studený a David Kopecký">
Ján Studený a David Kopecký



</doc>
<doc id="191783" url="https://sk.wikipedia.org/wiki?curid=191783" title="Sklenený dom">
Sklenený dom

Sklenený dom môže byť:

</doc>
<doc id="191784" url="https://sk.wikipedia.org/wiki?curid=191784" title="Rekreačná chata (Senec)">
Rekreačná chata (Senec)

Rekreačná chata v Senci je budova v Senci z dielne KSA. 1997
Situácia.
Nachádza sa v chatovej oblasti Senec, pri jazere, na stiesnenom pozemku, číslo chaty 212.
Koncept.
Zadaním bolo vytvoriť sezónny rekreačný objekt s minimálnymi nákladmi na realizáciu a možnosťou maximálneho zabezpečenia, ktorý by bol miestom stretávania sa početnej rodiny najmä počas letnej sezóny.
Hmotové riešenie.
Zámer sledoval koncept. KSA navrhli jednoduchú, holú, strohú krabicu, ktorá je reakciou na presýtené prostredie. Využitie prírodných materiálov /drevo použité ako v interiéri, tak aj v exteriéri vo forme preglejkových platní/ harmonizuje s kontextom prostredia. Chata v Senci je nasýtená duchom miesta-jazero, obloha, energia miesta tvorená prírodnými silami- s ktorými vedie obojstranný dialóg. Prostredie modeluje samotnú hmotu stavby, ktorá si ho cez vyklápaciu stenu vpúšťa do svojho interiéru. Celkový charakter stavby sa v čase organicky mení. Tento proces tu funguje viac ako časopriestorová demonštrácia, kedy sa dom svojím vonkajším plášťom “prebudí”/otvorením/ a potom zasa “zaspí”/uzavretím-sklopením terasy po strane objektu a zavretím čelnej steny/ ako rozkladateľná škatuľa. Prvé podlažie smeruje ku skupine stromov. Druhé je horizontálou nasmerovanou k hladine vody, expanduje k nej zasklenou stenou. Vnútorné priestory sa otvárajú okoliu odklápaním fasády. Plošiny vyklápateľné von vymedzujú mólo, ktoré cez zasklenú stenu preniká hlboko dovnútra a slúži ako podlaha prízemia a súčasne je spojivom medzi chatou a vodou.
Dispozičné riešenie.
Logika prevádzky je tu premyslená a jasná. Dole vpredu k vode je priestor, ktorého celá predná stena sa otvára smerom na mólo a tým sa chata premení na obytnú krajinu. Na zadnej stene je kuchyňa, za ňou WC a schody hore. Ďalej za ňou sklad. Vstup je vedľa schodiska, ktoré sa nachádza skoro v strede dipozície. Naboku prízemia sa spúšťa bočná terasa zavesená na lanách, a tak odkrýva zasklenú bočnú stenu. Na hornom podlaží sa nachádza popri schodisku kúpeľňa a dve spálne so sklopnými dvojlôžkami. Predná spálňa je orientovaná smerom k jazeru so sklenou stenou, ktorá je ako jediná stále odokrytá. Vnútri, pozdĺž steny sa nachádza dvojitá polica a sklopný stôl. Druhá spálňa je menšia s oknom v rohu.
Konštrukčné riešenie.
Objekt bol stavaný na betónovom móle a časti základov bývalej chaty. Konštrukčným princípom sa stal drevený rám s drevotrieskovou výpňou, ktorý dovolil pomerne slobodné narábanie s priestorom. Vonkajším pretŕčaním radu drevených trámov nad terasu prízemia, poskytli autori divákovi možnosť nahliadnuť dovnútra organizmu stavby. Bočná stena kuchyne je z drôtoskla a celý interiér je zo stavebnej preglejky (steny, podlahy, stop, okenice, stôl, posuvné dvere, police, sklápacie postele), ktorá zjednocuje celý priestor. Iba schody spájajúce prízemie s prvým podlažím sú z pása pozohýbaného obyčajného železného plechu, ako aj minimalistický kozub zaliaty v stene. Strecha je oplechovaná. V čom riešenie chaty zaostáva je, že tu je použitý len minimálny detail.
Prínos.
Chata v Senci patrí k prvým realizáciám ateliéru KSA na Slovensku a považujeme ju za experiment v slovenskej architektúre.
Je pôsobivou architektonickou hračkou v prostredí okolitej tradičnej zástavby. Svojou ľahkosťou, premenlivosťou, prispôsobivosťou i starnutím a tmavnutím drevených povrchov polemizuje s predstavou o trvácnosti, dokonalosti a večnosti architektonického diela. Má svoj švih a nápad a jasne na nej cítiť názor autorov. Treba už len dodať, že pevný koncept založený na zreteľnom názore bol teda dodržaný a to kvalitným obsahom.

</doc>
<doc id="191785" url="https://sk.wikipedia.org/wiki?curid=191785" title="KSA">
KSA

KSA môže byť:

</doc>
<doc id="191787" url="https://sk.wikipedia.org/wiki?curid=191787" title="Rusi (východoslovanský národ)">
Rusi (východoslovanský národ)



</doc>
<doc id="191788" url="https://sk.wikipedia.org/wiki?curid=191788" title="Budova AT&amp;T">
Budova AT&amp;T



</doc>
<doc id="191789" url="https://sk.wikipedia.org/wiki?curid=191789" title="Budova Sony">
Budova Sony

Budova Sony môže byť:

</doc>
<doc id="191790" url="https://sk.wikipedia.org/wiki?curid=191790" title="Živnostenský dom">
Živnostenský dom

Živnostenský dom môže byť:

</doc>
<doc id="191791" url="https://sk.wikipedia.org/wiki?curid=191791" title="TWA terminál">
TWA terminál



</doc>
<doc id="191794" url="https://sk.wikipedia.org/wiki?curid=191794" title="Krematórium Bratislava">
Krematórium Bratislava



</doc>
<doc id="191795" url="https://sk.wikipedia.org/wiki?curid=191795" title="Vostok 4">
Vostok 4

Vostok 4 () bol sovietsky pilotovaný kozmický let v rámci programu Vostok. Vostok 4 vyštartoval 12. augusta 1962 s kozmonautom Pavlom Popovičom na palube. Deň predtým vyštartoval Vostok 3 s kozmonautom Andrijanom Nikolajevom. Po prvýkrát v histórii sa tak na obežnej dráhe Zeme nachádzali dve pilotované kozmické lode súčasne, čo umožnilo sovietskemu riadiacemu stredisku naučiť sa zvládnuť aj takýto scenár. Popovič zotrval na obežnej dráhe takmer tri dni a potom úspešne pristál na padáku. 
Údaje o kozmickej lodi.
Vostok 4 (podľa katalógu COSPAR 1962-037A) bola jednomiestna kozmická loď dlhá 5 metrov s priemerom 2,3 metra. Jej hmotnosť bola 4 728 kg. Dosiahla obežnej dráhy vo výške 179,8 – 236,7 km nad povrchom Zeme.
Priebeh letu.
V sobotu neskoro popoludní 11. augusta 1962, len pár hodín po štarte Vostoku 3 s kozmonautom Andrijanom Nikolajevom, došlo na kozmodróme Bajkonur na území Kazachstanu, ktorý bol vtedy súčasťou Sovietskeho zväzu, k ďalšiemu vývozu nosnej rakety Vostok-K na štartovaciu rampu. Na špici rakety bola tentokrát kozmická loď Vostok 4. Prípravy na štart prebiehali bez problémov. V nedeľu ráno 12. augusta sa Nikolajev vo Vostoku 3 vzbudil o 06:00 moskovského času (03:00 svetového času). Len o niečo neskôr vstali na Zemi aj kozmonauti Pavel Popovič a Vladimir Komarov. Na rozdiel od málo hovoriaceho Nikolajeva bol Popovič veľmi otvorený a komunikatívny, a tak opäť sám viedol spevácke vystúpenie počas cesty autobusom na štartovaciu rampu. Tam sa podaním ruky a objatím chcel rozlúčiť takmer so všetkými prítomnými, ale takéto fyzické kontakty len zbytočne zvyšovali zdravotné riziká. Začali narastať obavy, že by sa Popovič mohol od niekoho nakaziť. Preto sa lúčenie muselo rýchlo skončiť. Zo skupinky prizerajúcich sa kozmonautov ešte Alexej Leonov so smiechom povedal: "„A Paša, nezabudni nám písať!“" Usmiaty Popovič odpovedal: "„Určite napíšem. Ale len do palubného denníka!“" "„My si to radi prečítame,“" dostal odpoveď.
Záverečné predletové úkony prebehli bez problémov a zvláštnych udalostí. Štart sa ale musel uskutočniť s doteraz nevídanou presnosťou, vzhľadom na to, že obe lode sa mali na svojich obežných dráhach priblížiť ideálne na niekoľko málo kilometrov, bolo nutné, aby štart prebehol v rozmedzí +/- 2 sekundy. Čokoľvek nad tento rozsah znamenalo, že nebeská mechanika neúprosne zabráni zblíženiu oboch lodí a tým aj splneniu jedného z hlavných cieľov letu. Vostok 4 ale v poriadku vyštartoval o 11:02:17 moskovského času (13:02:17 miestneho času a 08:02:17 svetového času). Vzlet rakety a navedenie kozmickej lode na obežnú dráhu Zeme prebehli bez problémov. Vostok 4 sa dostal na dráhu vo výške 180,7 – 234,6 km nad povrchom. Zaujímavosťou je, že Popovič sa stal prvým kozmonautom ukrajinskej národnosti. Navedenie Popovičovej lode na orbitu bolo natoľko presné, že oba stroje sa na krátky čas ocitli iba 6,5 km od seba a Popovič údajne dokázal vizuálne pozorovať Nikolajevov Vostok 3 v podobe „čohosi ako malého mesiačika“. Podľa niektorých názorov však bolo toto pozorovanie klamné. Ťažko povedať, či bolo klamné, alebo nie, pretože z neho nebol zhotovený žiadny záznam, hoci obaja kozmonauti mali na palubách kamery Konvas. Kozmonauti na palubách oboch lodí tiež po prvýkrát v histórii navzájom medzi sebou komunikovali cez rádio. "„Berkut, Berkut,“" začal ako prvý historickú konverzáciu Nikolajev, "„tu Sokol, ako ma počuješ?“" Následne sa ozval hlas Popoviča, ktorý vo svojom nadšení na chvíľu zabudol na komunikačný protokol a oslovil svojho kolegu menom: "„Andrjuša, som tu, vedľa teba. Počujem ťa výborne! Vidím tvoju loď, vidím ju jasne!“" Vostoky však nemohli meniť charakteristiky svojej obežnej dráhy, a tak sa obe telesá začali opäť vzďaľovať. Nakoniec bol medzi nimi odstup asi 850 km. Sovietska tlač to ale neobjasnila a na Západe sa tak špekulovalo, že ZSSR už zvláda zložité techniky stretávania pilotovaných kozmických lodí na obežnej dráhe Zeme.
Obaja kozmonauti sa venovali experimentom podľa letových plánov, ktoré sa od seba mierne líšili. Napríklad kým Nikolajev sa pri fotografovaní a natáčaní zameriaval najmä na zemský povrch, Popovič snímal terminátor, atmosféru a tiež nebeské telesá. Rovnako ako Nikolajev aj Popovič sa hneď v prvý deň letu odpútal zo sedadla a očakával, že ľahko vyletí nahor, ale nestalo sa tak. Kozmonaut bol veľmi pevne „vtlačený“ do anatomickej výstelky kresla. Nikolajev mu odporučil, aby sa ľahučko odrazil. Popovič sa teda odrazil od kresla silou, akú by použil na Zemi. V stave mikrogravitácie to ale nebolo potrebné, a tak prudko vyletel nahor a helmou narazil do stropu. Neskôr so smiechom spomínal: "„Vtedy sa vo vesmíre prvýkrát ozvala pekná ruská nadávka!“" Popovič a Nikolajev sa v priebehu svojich misií nakoniec štyrikrát voľne pohybovali po kabíne. Zakaždým sa bezpečne vrátili späť a nemali žiadny problém s opätovným pripútaním do sedadla. Po prvýkrát v histórii boli tiež verejne vysielané zábery z interiérov kozmických lodí. Vysielanie sa prostredníctvom Intervízie prenášalo aj do krajín socialistického bloku. Dňa 14. augusta sa Popovič a Nikolajev zobudili o 04:00 moskovského času (01:00 svetového času). Personál pozemnej stanice neďaleko Chabarovska krátko nato dostal správu od Popoviča asi v tom zmysle, že sa cíti v poriadku a let pokračuje podľa plánu. Podobnú správu predtým dostali aj od Nikolajeva. Na Zemi medzitým štátna komisia, ktorá schvaľovala všetky dôležité rozhodnutia o kozmických letoch, plánovala pristátia oboch misií. Vzhľadom na predpoveď silného vetra s nárazmi až 20 m/s v plánovanom mieste pristátia Vostoku 3 v oblasti kazašskej Karagandy nikto nenamietal proti predĺženiu Nikolajevovho letu až do 15. augusta. Ohľadom Vostoku 4 sa spočiatku uvažovalo o predĺžení letu o jeden deň. Veliteľ oddielu kozmonautov Nikolaj Kamanin ale proti tomu namietal, pričom argumentoval tým, že v troch plánovaných miestach pristátia Vostoku 4 sa očakáva silný vietor a údaje z kozmickej lode naznačujú pokles teploty v kabíne. Nakoniec sa rozhodlo, že let sa predĺži iba vtedy, ak si to bude priať sám Popovič. Hlavný konštruktér Sergej Koroľov sa potom Popoviča spýtal na jeho stav. Popovič mu odpovedal, že je vo výbornej forme a plánuje pristáť na 65. oblete.
Ráno 15. augusta Popovič po zobudení o 04:00 moskovského času (01:00 svetového času) oznámil pozemným kontrolórom, že je síce vo výbornom zdravotnom stave, ale znepokojuje ho pokles teploty v kabíne. Kroky, ktoré vykonal na nápravu situácie, nemali žiadne účinky. Kamanin celú noc sledoval telemetrické údaje z Vostoku 4 a dopytoval sa rôznych odborníkov, čo sa deje s loďou. Vzhľadom na zhoršujúci sa stav systému podpory života, bol teraz pripravený presadiť pristátie lode. Keď v to ráno začala pracovať štátna komisia, teplota na palube kozmickej lode klesla na 10 °C a vlhkosť vzduchu na 35%, čo viedlo aj lekársky tím k požiadavke okamžitého pristátia. Kamanin bol samozrejme medzi tými, ktorí boli za pristátie Vostoku 4 na pôvodne plánovanom 49. oblete, čiže po necelých troch dňoch letu. Predseda štátnej komisie Leonid Smirnov však spolu s ďalšími funkcionármi práve dostali súhlas od ministra obrany Andreja Grečka a samotného Chruščova na štvordňový let. Teraz sa tak cítili v rozpakoch a presadzovali práve schválený program letu. Uprostred diskusie napokon prišla správa od Popoviča, v ktorej ohlásil „búrku“ ("groza"), čo ale bolo kódové slovo, ktorým sa označoval stav nevoľnosti a zvracanie. V takejto situácii sa vyžadoval návrat na Zem pri najbližšej možnej príležitosti (keď obežná dráha kozmickej lode viedla cez územie ZSSR). Teraz tak už v podstate všetci požadovali okamžitý návrat Vostoku 4, ktorému vtedy zostávalo už len 40 minút do momentu, kedy sa muselo už definitívne rozhodnúť o návrate, aby loď mohla pristáť v plánovanej oblasti. Smirnov a Koroľov však stále trvali na tom, aby sa najskôr porozprávali s Popovičom. Pri nasledujúcom komunikačnom okne im Popovič oznámil, že pozoroval meteorologický jav a cítil sa jednoducho vynikajúco. Keď sa ho čoraz intenzívnejšie pýtali na charakter a intenzitu spomínanej „búrky“, kozmonaut nerozumel, čo od neho žiadajú a nechápal, prečo sú všetci rozrušení kvôli búrke, ktorú videl nad Mexickým zálivom. Štátna komisia už medzitým rozhodla o ukončení letu na 49. oblete.
Brzdiaci manéver na 49. oblete prebehol bez problémov a približne 10 sekúnd po skončení zážihu sa automaticky oddelil prístrojový úsek od návratovej kabíny s kozmonautom. Návrat lode do atmosféry bol takisto bezproblémový. Rovnako ako jeho predchodcovia sa aj Popovič pred pristátím katapultoval z kabíny. Rovnako ako Nikolajev aj Popovič klesal do značne kamenistej oblasti a navyše sa na padáku otáčal. Asi kilometer nad zemou mu vietor zavial priamo do tváre a Popovič sa začal obávať o bezpečnosť pristátia: "„Plesknem so sebou o zem a nič nenarobím...“" Našťastie ho krátko pred pristátím stabilizoval núdzový kontajner NAZ, ktorý potom, ako dopadol na zem, zapôsobil ako kotva. Popovič pristál po takmer troch dňoch letu, 15. augusta o 09:59 moskovského času (06:59 svetového času, čiže sedem minút po Nikolajevovi), 193 km juhozápadne od Karagandy v Kazachstane. Návratová kabína takisto pristála na svojom padáku. V celom okolí sa nachádzala iba jedna malá plocha približne 10 × 10 metrov bez kameňov a práve na ňu sa Popovičovi podarilo pristáť. Až po rokoch v rozhovore pre časopis "Novosti kosmonavtiki" prezradil, že pri tvrdom dopade na zem sa takmer zranil. Kozmonaut sa najskôr uistil, že je v poriadku, vyzliekol si skafander a začal zapínať rádiostanice, ktoré vybalil z NAZu. Ani jedna z nich nefungovala, ale asi 20 minút po pristátí uvidel pátracie lietadlo Il-14. Začal pobehovať a mávať, aby dal najavo, že je v poriadku a nepotrebuje pomoc. Napadlo mu, že mladí vojenskí lekári, ktorí k nemu mali zoskočiť z lietadla na padákoch, nie sú príliš skúsení parašutisti a pri vetre s rýchlosťou asi 10 až 12 m/s a nie celkom ideálnom teréne môžu prísť k úrazu. Záchranári aj tak zoskočili. Keď pristáli, Popovič sa ponáhľal k nim, aby im pomohol chytiť a zložiť padáky, do ktorých sa oprel silný vietor a lekárov ťahali so sebou. Niektorí sa pritom zranili a jeden z nich mal oškreté ruky a zakrvavenú tvár. Popovič mu musel dezinfikovať rany. O 12:05 hod. však už vrtuľník Mi-6 s kozmonautom na palube vzlietol na letisko Sary-Šagan, ale kvôli zlému počasiu musel pristáť v Karagande, kde sa Popovič stretol s Nikolajevom.

</doc>
<doc id="191796" url="https://sk.wikipedia.org/wiki?curid=191796" title="Inštrukcia (informatika)">
Inštrukcia (informatika)

Inštrukcia je prvok zo súboru základných operácií pre procesor. Tento súbor sa nazýva ISA (Instruction set architecture, súbor inštrukcií). Inštrukcie sú v procesore vykonávané hardvérom, konkrétne aritmeticko-logickou jednotkou (ALU).
Inštrukčné sady sa líšia od architektúry k architektúre, od procesora k procesoru. Je zvykom, že procesor z určitej architektúry dedí všetky inštrukcie po predošlých modeloch. Dve hlavné skupiny podľa rozdelenia inštrukcií sú procesory RISC a CISC. Na trhu sa objavuje aj nová technológia ZISC, ktorá však nie je veľmi rozšírená. 

</doc>
<doc id="191800" url="https://sk.wikipedia.org/wiki?curid=191800" title="Kinetická architektúra">
Kinetická architektúra

Kinetické architektúra je smer architektúry spadajúci pod kinetické umenie. Rozvíja sa od 20. a 30. rokov 20. storočia popri futurizme, dadaizme, konštruktivizme.
Vyjadrovacie prostriedky.
Hlavnou vyjadrovacou kategóriu kinetického umenia a kinetickej architektúry je pohyb. Kinetická architektúra sa usilujúce prekonať tradičnú statičnosť architektúry a rozvinúť dynamické prvky, ktoré nie sú priestorovo ani časovo fixované. V kinetickej architektúre sa rozlišuje "dráha pohybu" a "prostriedok", ktorým sa pohybujú. Prostriedkom pre pohyb kinetických objektov je vietor, voda, motor, gravitácia, energia magnetického poľa. Veľkosť a tvar menia skladaním, kĺzaním alebo rozpínaním.
Rozdelenie.
Podľa schopnosti pohybu, umiestnenia a geometrie kinetické konštrukcie Michael A. Fox rozdelil kinetickú architektúru do troch kategórií:
Príklady.
Prvými príkladmi kinetickej architektúry bola Tatlinova veža "(Veža III. Internacionály)" s otáčajúcimi sa podlažiami od Tatlina. V urbanizme je to projekt mobilného mesta od Cyrana z Bergeraku a Y. Friedmanna a kráčajúce mestá skupiny Archigram. Ku kinetickej architektúre zaraďujeme aj v architektonických detailoch počítačom riadené alebo na fotobunku reagujúce lamely slnolamov.

</doc>
<doc id="191802" url="https://sk.wikipedia.org/wiki?curid=191802" title="Róbert Dome">
Róbert Dome



</doc>
<doc id="191804" url="https://sk.wikipedia.org/wiki?curid=191804" title="Delenie (matematika)">
Delenie (matematika)

Delenie je jedna zo štyroch základných operácií v aritmetike. Delenie prirodzených čísel predstavuje ich opakované odčítanie. Delenie je inverznou operáciou k násobeniu. Výsledkom delenia je podiel.
Špecificky, ak "c" krát "b" sa rovná "a", zapísané:
formula_1
kde "b" nie je nula, tak delenec "a" vydelený deliteľom "b" sa rovná podielu "c", zapísané:
formula_2
Napríklad,
formula_3
takže
formula_4.
Pravidlá.
V algebraickom telese (teda formula_5 a formula_6) platí:

</doc>
<doc id="191805" url="https://sk.wikipedia.org/wiki?curid=191805" title="Mestská sporiteľňa na Námestí SNP v Bratislave">
Mestská sporiteľňa na Námestí SNP v Bratislave

Mestská sporiteľňa na Námestí SNP v Bratislave je stavba od architekta Juraja Tvarožka. Bola realizovaná od októbra 1930 do decembra 1931 staviteľmi J. Berným a A. Krausom. Nachádza sa na Námestí SNP 18 v Bratislave. V súčasnosti je v objekte pobočka Slovenskej sporiteľne. 
Koncom 20. rokov sa na najväčšom bratislavskom námestí započalo s výstavbou budovy, ktorá „...znamená vo vývojovej smernici slovenskej architektúry pokrok väčší než by nám ho prinieslo desaťročie ,je skokom dopredu!“ Výraz, ktorý Mestskej sporiteľni dal jej autor nie je seriózny, aký by sa čakalo od banky, ale je v ňom cítiť moderna. Túto zákazku získal Juraj Tvarožek od svojho brata Tomáša, ktorý bol riaditeľom Mestskej sporiteľne.
Poloha.
Objekt je situovaný na pozdĺžnej užšej nárožnej parcele. 
Kompozičné riešenie.
Suterén a dve nadzemné podlažia zastavujú celú parcelu. Ďalšie štyri podlažia tvoria hlavnú priečelnú hmotu budovy, pričom do hĺbky pozemku pokračujú dvomi bočnými krídlami. 
Dispozičné riešenie.
Na prízemí stredom budovy prechádza pasáž s 18-timi obchodnými jednotkami. Na prvom poschodí sa nachádza vkladová hala a kancelárie, na druhom poschodí kancelárie a na ďalších štyroch poschodiach sa pôvodne nachádzali kancelárie a byty. Vkladová hala druhého poschodia je presvetlená sklobetónovým stropom, nad ktorým sa nachádza vnútorný dvor. Celkovo má objekt 6 nadzemných podlaží.
Konštrukčno-stavebné riešenie.
Konštrukciu tvorí oceľobetónový skelet. Objekt je postavený na 7,5 m hlbokej naplavenine. Z tohto dôvodu je stavba založená na 584 železobetónových pilótach. Na tejto stavbe ako prvej na Slovensku bola použitá sklenená fasáda zavesená na oceľobetónovom skelete. Okná fasády sú oceľové, obklad je z farebného skla Mirotax.
Interiér.
Interiér je so stavebným výrazom stavby, sú v ňom použité vysoko kvalitné materiály (ušľachtilý kameň, nehrdzavejúca oceľ, sklo). Na hlavnom schodisku a vo vstupe do vkladovej haly bol použitý levický zlatý ónyx. Nábytok je skôr hutný prierezmi štvorcových proporcií.
Tvarožek touto nadčasovou stavbou predznamenal budúci vývoj architektúry na Slovensku a plne uplatnil pokrok svetového vývoja. V časopise Slovenský staviteľ sa vtedy písalo: „..budúcnosť patrí funkcionalizmu“ . Pri návrhu Tvarožek plne využil voľnosť tvorby, ktorú mu poskytol jeho brat Tomáš Tvarožek.
Pri vchode boli do interiéru k dverám po poslednej rekonštrukcii v roku 2017 opäť vrátené na pôvodné miesto mramorové plastiky významného bratislavského sochára Alojza Rigeleho, symbolizujúce Prácu a Sporivosť. Podobne ako sochy, aj vstupný vchod do pobočky bol zrekonštruovaný do pôvodného tvaru a kruhový turniket nahradili vstupné dvere.
Rekonštrukcia.
Koncom 90. rokov 20. storočia bola budova Mestskej sporiteľne obnovená podľa návrhu ateliéru Jána Bahnu. Po celý čas existencie objekt slúži sporiteľni. Dnes je objekt monofunkčný.
V roku 2017 Slovenská sporiteľňa zrealizovala podľa projektov Architektonického štúdia SIEBERT + TALAŠ ďalšiu obnovu bankovej haly, ktorá bola tiež vyvolaná novými prevádzkovými potrebami.
Pamiatka.
Budova Mestskej sporiteľne je zapísaná v registri] modernej architektúry DOCOMOMO – medzinárodnej organizácie na výskum, ochranu a dokumentáciu moderných pamiatok.

</doc>
<doc id="192008" url="https://sk.wikipedia.org/wiki?curid=192008" title="Geodetická kopula">
Geodetická kopula

Kopula je priestorová konštrukcia, ktorej plocha je vytvorená rotáciou rovinnej krivky alebo aj priamky okolo vertikálnej osi rotácie. Navrhujú sa nad kruhovým, polkruhovým, elipsovým, mnohouholníkovým, štvorcovým alebo obdĺžnikovým pôdorysom.
Rozdelenie kopúl.
Kopuly sa rozdeľujú na hladké, rebrové, rebrovo-prstencové, lomenicové, vlnovkové, sieťové. Geodetická kopula patrí do skupiny sieťových kopúl. Tie sa ďalej delia na rombické /kosoštvorcová sieť/, trojuholníková sieť s pozdĺžnymí rebrami, trojuholníková sieť s priečnymi rebrami, sieť s pozdĺžnymi a priečnymi rebrami.
Zhotoviteľ geodetickej kopuly.
Richard Buckminster Fuller je známy ako podnikateľ a architekt. Presadil sa predovšetkým v oblasti architektúry, aj keď jeho aktivity boli široké. Snažil sa o koncipovanie návrhov, ktoré by obsahovali základné filozofické koncepty. Uvažoval o konečnom vesmíre ako guli. Akceptoval Einsteinov štvordimenzionálny svet fyziky. Chcel sa priblížiť sférickej forme priestorovou sieťou z rovnostranných trojuholníkov, pričom jej 12 spoločných vrcholov leží na povrchu imaginárnej gule. Túto podmienku spĺňal ikosader, ktorý môže byť rozdelený na oktaedry a na tetraedry. Z toho vyplýva, že všetky mnohosteny môžu byť zložené z jediného možného komponentu - štvorstenu. Fuller uvažoval, že štvorsten bude základ konštrukčného systému. Svojím objavom bol nadšený. Tak usúdil, že je možné skonštruovať kopulu, ktorá by bola vytvorená polovicou sféry z 31 kružníc, ktoré by sa pretínali tak, že vzniknú rovnostranné trojuholníky rôznych veľkostí. Trojuholníky, ktoré by boli na povrchu gule by tvorili jednu zo stien štvorstena. Z energeticko-synergetických úvah vznikla idea ikosadru.
Fuller spolupracoval spolu so Shoji Sodaom na projekte US-pavilónu EXPO '67 v Montreali (Kanada). Je to najznámejšia geodetická kopula s priemerom 76,2m a výškou 61m.
Výhody geodetických kopúl.
sú certifikované ako odolné proti hurikánom. Stavby s rovnými plochami sú pri silnom nápore vetra poškodené alebo zničené. Oproti nim geodetické kopuly sú prúdom vzduchu obtekané a tlačené k zemi a často preto odolajú vetrom a hurikánom. 

</doc>
<doc id="192064" url="https://sk.wikipedia.org/wiki?curid=192064" title="Svätopluk II. (Nitrianske kniežatstvo)">
Svätopluk II. (Nitrianske kniežatstvo)

Svätopluk II. (9.10. stor. alebo posledná tretina 9. storočia) bol veľkomoravské údelné knieža, pravdepodobne Nitrianska. Bol členom dynastie Mojmírovcov, syn kniežaťa Svätopluka I.
Orientoval sa na bavorských feudálov a východofranského kráľa Arnulfa, ktorí ho využívali ako svoj nástroj zasahovania do vnútorných záležitostí Moravy. Podľa veľmi neskorej a nespoľahlivej tradície bola jeho matka Gizela, sestra Arnulfa. To by vysvetľovalo, prečo sa v sporoch s bratom obracal na strýka. Jeho brat, knieža Mojmír II., ho dal za to uväzniť, miesto, kde bol uväznený bola možno dnešná obec Zbehy. V roku 899 ho z väzenia alebo obkľúčenia vyslobodili Bavori, pravdepodobne niekde pri dolnej alebo strednej Dyje alebo medzi Dyje a Dunajom a odviedli ho do Bavorska. Pravdepodobne začiatkom roka 901 ho Mojmír II. vymenil za grófa Isanricha. Neskôr už o ňom nie sú žiadne správy.

</doc>
<doc id="192181" url="https://sk.wikipedia.org/wiki?curid=192181" title="Športový chuligán">
Športový chuligán

Športoví chuligáni alebo chuligáni (z ) sú výtržníci z radov fanúšikov hlavne futbalových klubov. Počas zápasov, ale aj pred či po nich, na štadiónoch, v dopravných prostriedkoch, či v uliciach miest je bežný vandalizmus a bitky medzi ich jednotlivými skupinami a výtržnosti fanúšikov súperiacich futbalových tímov, ktoré si vyžadujú zásahy policajných jednotiek.
Chuligáni sú vlastne gangy, ktoré sú sformované so zámerom zapojiť sa do bitiek s členmi chuligánskych skupín, ktoré sa zgrupujú pod klubovou zástavou súperiaceho tímu. Skupiny chuligánov hlavne z východnej a južnej Európy môžu byť niekedy prepojené aj na niektoré (hlavne nacionálne zamerané) politické strany, no niektoré sú viac ľavicovo až proti rasisticky politicky orientované. V každom prípade skupiny chuligánov, vyznávajúce politické idey nepatria medzi reprezentatívnu vzorku fanúšikov tímov.
Dejiny.
Zmienky o násilí na futbalových zápasoch sa vyskytovali už v stredovekom Anglicku. Roku 1314 Eduard II. zakázal futbal, pretože veril, že nedisciplinované správanie sprevádzajúce zápasy by mohlo prerásť do sociálnych nepokojov, dokonca až do vlastizrady. Zápasy boli podľa neho násilníckou, nekontrolovateľnou drsnou vidieckou rivalitou ohrozujúcou vzťahy medzi oblasťami.
Prvý oficiálne zaznamenaný prejav chuligánstva vo futbale je z Anglicka z osemdesiatych rokov 19. storočia, kedy gangy fanúšikov zastrašovali svoje okolie, hlavne rozhodcov, fanúšikov súpera a hráčov. Roku 1885 po prehre na priateľskom zápase medzi Preston North End a Aston Villou 5:0 boli futbalové tímy zahnané kameňmi, palicami, údermi a pľuvancami. Jeden hráč Prestonu bol zbitý do bezvedomia. Noviny písali, že fanúšikovia boli vtedy revajúcou tlupou. Nasledujúci rok fanúšikovia Prestonu vyvolali bitku s fanúšikmi Queen Parku na vlakovej stanici. Táto bitka bola prvou zaznamenanou bitkou fanúšikov mimo štadiónu. 
V roku 1905 po zápase s Blackburn Rovers boli súdení fanúšikovia Prestonu za chuligánstvo. Medzi nimi bola aj 70- ročná „opitá a výtržnícka“ žena.
Medzi vojnami v 20. storočí neboli zaznamenané významné výčiny chuligánov. Širší záujem médií o tento neduh začal koncom 50. rokov, keď sa začali prejavovať vandalské výčiny na štadiónoch Latinskej Ameriky. Vo futbalovej sezóne 1955/ 56 bolo zaznamenaných niekoľko výčinov anglických fanúšikov klubov Liverpoolu a Evertonu. Od začiatku 60. rokov sa stáva priemerne 25 chuligánskych výčinov spôsobených anglickými fanúšikmi.
Smrť na štadiónoch.
V priebehu rokov sa vyskytlo niekoľko prípadov, kedy došlo pri týchto potýčkach k smrteľným zraneniam. Medzi najznámejšie nešťastia v histórii futbalu, ktoré mohla Európa vidieť v priamom televíznom prenose, patrí bitka medzi talianskymi fanúšikmi (tifosi) Juventusu Turín a anglickými (vtedy "rowdies"), ktorí sa zúčastnili ako fanúšikovia FC Liverpool na zápase Ligy majstrov UEFA na bruselskom štadióne Heysel 29. mája 1985, kedy došlo k zabitiu 39 fanúšikov (32 Talianov, 4 Belgičanov, 2 Francúzov a jedného Íra). Po tomto zápase došlo k päťročnému vylúčeniu všetkých anglických klubov zo všetkých súťaží UEFA. 
Prečo?
V tomto období došlo aj vo vtedajšom Česko-Slovensku k vandalskému vyčíňaniu vlajkonosičov pražského futbalového klubu Sparta Praha vo vlaku z Banskej Bystrice do Prahy po pohárovom zápase. Táto udalosť sa stala inšpiráciou pre napísanie scenára k českému filmu "Proč?" režiséra Karla Smyczeka. V sekvenciách tohto filmu môžeme zaregistrovať aj skandovanie demolujúcich vlajkonosičov: „"Brussel! Brussel..!"“, ktorá je z ich strany akousi „glorifikáciou“ vtedy aktuálnej udalosti.
Športové chuligánstvo vo svete.
Brazília.
V porovnaní s inými futbalovými veľmocami sú brazílski fanúšikovia miernejší.
Peru.
24. mája 1964 bolo počas nepokojov pri zápase medzi Peru a Argentínou na olympijskú kvalifikáciu v Lime zabitých viac ako 300 a ďalších 500 futbalových fanúšikov bolo zranených.
Salvádor a Honduras.
Medzi Salvádorom a Hondurasom bol v roku 1969 rozpútaný šesťdňový konflikt, ktorý dostal názov „Futbalová vojna“. Príčinou boli tri futbalové zápasy (mali rozhodnúť o kvalifikácii na MS 1970), ktoré zvýšili vtedajšie politické napätie medzi týmito krajinami. 
Nie je presne známe koľko ľudí bolo v tomto konflikte zavraždených, tisíce ľudí opustilo svoje domovy. 27. júna 1969 Honduras prerušil diplomatické vzťahy so Salvádorom. Ráno 14. júla 1969 vypukla medzi týmito krajinami krátka vojna.
Chorvátsko.
V Chorvátsku sa objavilo futbalové chuligánstvo v 90. rokoch po občianskej vojne, ktorej výsledkom bol rozpad Juhoslovanskej federácie. Dva najznámejšie fanúšikovské kluby, ktoré sa nedajú celkom zaradiť medzi chuligánov, sú Torcida (Hajduk Split) a Bad Blue Boys (Dinamo Záhreb). Väčšie napätia u chorvátskych fanúšikov pri futbalových zápasoch vznikajú hlavne proti srbským súperom a pri zápasoch proti Bosne a Hercegovine.
Anglicko.
Anglicko, vzhľadom na tradície, patrí nielen medzi futbalové veľmoci, ale aj medzi veľmoci futbalového chuligánstva. Aj miestne futbalové derby sú zároveň derby fanúšikovských klubov. Najväčší rozmach tohto športového neduhu nastal v Anglicku v 60. rokoch 20. storočia. Futbalové chuligánstvo patrí k životnému štýlu niektorých skupín mladých ľudí. Gangy chuligánov nasledujú svoje futbalové mužstvá na každom zápase a na každom zápase sa nájde dôvod rozpútať bitku medzi fanúšikmi súperiacich strán.

</doc>
<doc id="192187" url="https://sk.wikipedia.org/wiki?curid=192187" title="Chuligáni">
Chuligáni



</doc>
<doc id="192216" url="https://sk.wikipedia.org/wiki?curid=192216" title="Cimetière du Père-Lachaise">
Cimetière du Père-Lachaise

Cimetière du Père-Lachaise (doslova "Cintorín Père Lachaise") alebo Cimetière de l'Est ("Východný cintorín") je najväčší parížsky cintorín (48 ha) v samotnom centre Paríža. Cintorín bol pomenovaný podľa spovedníka kráľa Ľudovíta IV. - jezuitského kňaza otca François d'Aix de La Chaise.
Père Lachaise je jeden z najslávnejších cintorínov na svete. Nachádza sa v 20. obvode a je povestný tým, že je najnavštevovanejším cintorínom sveta, ktorý láka ročne stovky tisícok návštevníkov na hroby tých, ktorí zlepšili francúzsky život za posledných 200 rokov. Je aj miestom troch pamätníkov Prvej svetovej vojny.
Père Lachaise sa nachádza na ulici Boulevard de Ménilmontant. Stanica metra Philippe Auguste na linke 2 je vedľa hlavného vstupu, zatiaľ čo stanica Père Lachaise na linkách 2 a 3 sa nachádza 500 metrov od bočného vstupu.

</doc>
<doc id="192217" url="https://sk.wikipedia.org/wiki?curid=192217" title="Normálne rozdelenie">
Normálne rozdelenie

Normálne rozdelenie (iné názvy: Gaussovo rozdelenie, normálne rozdelenie pravdepodobnosti, Gaussovo rozdelenie pravdepodobnosti) je jedno z najdôležitejších rozdelení pravdepodobnosti spojitej náhodnej veličiny.
Týmto rozdelením pravdepodobnosti sa síce neriadi veľké množstvo veličín, ale jeho význam spočíva v tom, že za určitých podmienok dobre aproximuje rad iných pravdepodobnostných rozdelení (spojitých aj diskrétnych).
V súvislosti s normálnym rozdelením sa často spomínajú náhodné chyby, napr. chyby merania, spôsobené veľkým počtom neznámych a vzájomne nezávislých príčin. Preto sa normálne rozdelenie označuje aj ako "zákon chýb". Podľa tohoto zákona sa riadi aj rozdelenie niektorých fyzikálnych a technických veličín.
Rozdelenie pravdepodobnosti.
Normálne rozdelenie pravdepodobnosti s parametrami formula_1 a formula_2, pre formula_3 a formula_4, je pre formula_5 definované hustotou pravdepodobnosti v tvare
formula_6.
Normálne rozdelenie sa väčšinou značí formula_7. Rozdelenie formula_8 býva označované ako normované (alebo štandardizované) normálne rozdelenie. Normované normálne rozdelenie má teda hustotu pravdepodobnosti
formula_9
Charakteristiky rozdelenia.
Stredná hodnota normálneho rozdelenia je
formula_10
Normálne rozdelenie má rozptyl 
formula_11
Pre medián dostaneme
formula_12
Koeficienty šikmosti a špicatosti normálneho rozdelenia sú:
formula_13
formula_14
Momentovou vytvárajúcou funkciou normálneho rozdelenia možno zapísať v tvare
formula_15
Pre prirodzené čísla formula_16 možno momenty písať ako
formula_17
formula_18
Distribučná funkcia.
Distribučná funkcia normálneho rozdelenia je
formula_19
Distribučnú funkciu normálneho rozdelenia nemožno vyjádriť elementárnymi funkciami.
Viacrozmerné rozdelenie.
Keď máme formula_20-rozmerný náhodný vektor formula_21, ktorého združená hustota pravdepodobnosti má tvar
formula_22
pre formula_23, formula_24, kde formula_25 je symetrická, pozitivne definitná matica a formula_26 a formula_27 sú stĺpcové vektory. V takom prípadě hovoríme o "formula_20-rozmernom normálnom rozdelení", ktoré predstavuje zovšeobecnenie normálneho rozdelenia pre viacrozmernú náhodnú veličinu.
Charakteristiky viacrozmerného rozdelenia.
Momentovú vytvárajúcu funkciu možno vyjadriť ako
formula_29
Z predchádzajúceho vzťahu možno odvodiť, že formula_30 predstavuje vektor stredných hodnôt a formula_25 kovariančnú maticu.
Marginálne rozdelenie.
Marginálnym rozdelením veličiny formula_32 je jednorozmerné normálne rozdelenie formula_33, marginálnym rozdelením veličín formula_34 pre formula_35 je dvojrozmerné normálne rozdelenie, atď.

</doc>
<doc id="192218" url="https://sk.wikipedia.org/wiki?curid=192218" title="IFRS">
IFRS



</doc>
<doc id="192219" url="https://sk.wikipedia.org/wiki?curid=192219" title="Père Lachaise">
Père Lachaise

Père Lachaise môže byť:

</doc>
<doc id="192223" url="https://sk.wikipedia.org/wiki?curid=192223" title="Až do smrti">
Až do smrti

Až do smrti () je akčný film z roku 2007 v hlavnej úlohe s Jeanom Claude Van Dammom. 
Zápletka.
Jean Claude Van Damme je v úlohe nečestného policajta "Anthonyho Stowa", závislého od drog, ktorého nikto nemá rád, vrátane jeho vlastnej ženy. Jeho hlavným nepriateľom je "Gabriel Callaghan" - bývalý policajt, ktorý sa pridal k mafii. V prestrelke Anthonyho ťažko rania a on upadne na niekoľko mesiacov do kómy. Potom ako sa preberie sa z neho stáva iný človek, rozhodne sa dať svoj život do poriadku, potrestať tých, ktorí ho kvôli odhaleniu pravdy takmer zabili a oslobodiť svoju unesenú tehotnú manželku, v ktorej sa prebudila stará láska.

</doc>
<doc id="192227" url="https://sk.wikipedia.org/wiki?curid=192227" title="Octavian Farský">
Octavian Farský



</doc>
<doc id="192228" url="https://sk.wikipedia.org/wiki?curid=192228" title="Octavián Farský">
Octavián Farský

Prof. RNDr. Ing. et Ing. Octavián Farský - (* 24. november 1893, Vlkov pod Oškobrhem u Chlumce nad Cidlinou (okres Nymburk), Česko - † 16. apríl 1969, Brno, Česko) je menej známy český prírodovedec, poľnohospodársky a lesný inžinier, riadny profesor ochrany lesa a poľovníctva Lesníckej fakulty VŠZ v Brne, biológ a organizátor čs. lesníctva. V rokoch 1926 až 1930 bol za ČSR uvedený v Entomologen Adressbuch Ad. Hoffmanna vo Viedni.
Biografia.
Narodil sa roku 1893 vo Vlkově pod Oškobrhem (v „myslivně“ Zámek na Vlkově u Chlumce n. Cidlinou). Študoval na reálke v Novém Bydžove a potom pokračoval v štúdiu na poľnohospodársko-lesníckom odbore pri ČVUT v Prahe. Po skončení prvej svetovej vojny odišiel do Brna na štúdium lesníctva, kde neskôr začína i pracovať. V rokoch 1920 až 1945 tu pôsobil ako adjunkt fytopatologickej sekcie Moravských zemských výskumných ústavov poľnohospodárskych. Po druhej svetovej vojne dňa 3. mája roku 1945, t. j. krátko po oslobodení Brna bola činnosť ústavu plne obnovená a vtedy ešte doc. Farský sa stáva vedúcim ústavu ochrany lesov a poľovníctva VŠZL v Brne. Tu v roku 1947 habilitoval a neskôr pôsobil ako profesor a vedúci katedry ochrany lesov a poľovníctva až do svojho odchodu do dôchodku v roku 1950 (po februárovom prevrate roku 1948 sa dostal do opozície s režimom a 11. decembra roku 1950 bol predčasne poslaný do dôchodku). V rokoch 1946/48 bol dekanom lesníckého odboru VŠ. Zomrel v roku 1969 v Brne.
Entomologické aktivity.
Počas svojho života sa zaoberal predovšetkým lesníckou ochranárskou problematikou a podieľal sa svojimi aktivitami na rozvoji nových smerov pri organizácii čs. lesníctva. Z ochranárskeho hľadiska prispieval k rozvoju lesníckej entomológie, o čom svedčí i veľa jeho odborných prác, článkov a príspevkov s touto tématikou. Na území Slovenska robil výskum niektorých škodcov - napr. v okolí Gabčíkova. Napísal viac ako 250 publikácií, kníh, pôvodných článkov a populárno-vedeckých prác z oboru ochrany lesov, poľovníctva, ovocinárstva a pod. Od roku 1921 bol členom moravsko-slezského odboru Čs. společnosti entomologické. S prof. RNDr. Josefom Kratochvílom popísal nový biologický druh - "Taeniothrips laricivorus" Krat. et Far.

</doc>
<doc id="192229" url="https://sk.wikipedia.org/wiki?curid=192229" title="Déjà Vu (film)">
Déjà Vu (film)

Déjà Vu je americký sci-fi kriminálny triler z roku 2006 v hlavnej úlohe s Denzelom Washingtonom v produkcii Jerryho Bruckheimera a réžii Tonyho Scotta.
Zápletka.
Agent vládnej agentúry "ATF", Doug Carlin (Denzel Washington) vyšetruje rozsiahly bombový útok v Algiers, New Orleans, USA. Carlin je po výbuchu nálože na trajekte privolaný na zaistenie dôkazov. Šerif Reed ho informuje, že tam bolo telo ženy ešte hodinu pred výbuchom, ale zhorelo v explózii. Agent FBI, Agent Pryzwarra (Val Kilmer), ho prizve, aby sa vo vyšetrovaní pripojil k ich tímu, vedenom Jackom McCreadym, pričom používajú časové okno a tzv červiu dieru (Einstein-Rosenov most), aby sa pozreli štyri a štvrť dňa v čase späť. Zistí, že záhadná mŕtva žena sa volala Claire Kucheverová a rozhodne sa sledovať jej posledné chvíle, aby odhalil zločinca. Počas vyšetrovania sa však do nej zamiluje a pokúša sa zmeniť osud tým, že jej zachráni život.
Pozadie.
Filmovanie v New Orleans, USA sa zdržalo po hurikáne Katrina kvôli devastácii, ktorú táto búrka spôsobila.

</doc>
<doc id="192230" url="https://sk.wikipedia.org/wiki?curid=192230" title="Deja Vu (film)">
Deja Vu (film)



</doc>
<doc id="192234" url="https://sk.wikipedia.org/wiki?curid=192234" title="Frédéric Passy">
Frédéric Passy

Frédéric Passy (* 20. máj 1822, Paríž, Francúzsko – † 12. jún 1912, Neuilly-sur-Seine) bol francúzsky ekonóm a v roku 1901 získal Nobelovu cenu za mier (spolu s Henrym Dunantom).
Životopis.
Jeho strýko bol Hippolyte Passy bol ministrom financií vo vládach posledného kráľa Ľudovíta Filipa a prvého prezidenta Napoleona III. 
Vyštudoval právo a pracoval ako účtovník Štátnej rady. Potom sa vrátil na univerzitu, kde študoval ekonómiu a v roku 1857 sa stal profesionálnym ekonómom. Svoju skvelú reputáciu v obore získal knihou "Mélanges économiques essays" a sériou prednášok na univerzite v Montpellier. Hájil voľný obchod a myšlienky Richarda Cobdena.
V roku 1877 vstúpil do Académie des sciences morales et politiques. Angažoval sa v politických otázkach, obhajoval školskú reformu. V roku 1867 založil "Ligue de la paix et de la liberté", aby zabránil vojne medzi Francúzskom a Pruskom počas Luxemburskej krízy. V roku 1870 sa táto organizácia rozpadla v dôsledku Prusko-francúskej vojny, neskôr ju pomáhal oživiť pod názvom "Société française des amis de la paix" a v roku 1889 sa z nej stala "Société d'arbitrage entre les Nations"
V roku 1881 vyhral voľby do parlamentu, kde sa zasadzoval za zmeny v zahraničnej politike. V roku 1886 ho znovuzvolili, avšak v roku 1889 už svoj mandát neobhájil.
Stál v čele niekoľkých Svetových mierových kongresov, kde sa snažil presadiť medzinárodné arbitráže, ktoré by predchádzali vojnovým konfliktom. V roku 1909 publikoval dielo "Pour la paix", ktoré znamenalo vznik viacerých mierových a arbitrážnych organizácií.

</doc>
<doc id="192237" url="https://sk.wikipedia.org/wiki?curid=192237" title="Juraj Tvarožek">
Juraj Tvarožek

Juraj Tvarožek (* 30. november 1887, Brezová pod Bradlom – † 12. január 1966, Brezová pod Bradlom) bol slovenský architekt. Patrí medzi najvýznamnejších slovenských architektov medzivojnového obdobia. 
Život.
Narodil sa v rodine kováča. Odmala sa túžil stať maliarom. V rokoch 1898 – 1903 študoval na reálnom gymnáziu v Bratislave, ale pre sociálne podmienky zamenil štúdium za murárske remeslo. Neskôr v rokoch 1904 – 1907 študoval na štátnej priemyselnej škole v Budapešti. Nemal vysokú školu. V roku 1908 sa zamestnal v Prahe u architekta Aloisa Dryáka, ktorý práve pracoval na pomníku Fr. Palackého a sv. Václava. Zároveň navštevoval večerné kurzy kreslenia prof. Beneša. V rokoch 1911 – 1914 pracoval v budapeštianskom ateliéri M. M. Harminca a Roberta Flesha. Získal odmenu za návrh na kalvínsky kostol.
V roku 1914 narukoval na vojnu, pričom padol do zajatia. V zajatí sa mu podarilo projektovať banské mestečko. Neskôr už ako príslušník česko-slovenských légií bol v USA a po návrate do vlasti zložil staviteľské skúšky. Neskôr prišiel do Bratislavy, kde sa natrvalo usadil a začal svoju samostatnú tvorivú činnosť. 
V marci 1939 pripojil svoj podpis pod list, v ktorom niekoľko osobností ako napríklad Rudolf Viest, Augustín Malár Janko Jesenský, či Jozef Gregor-Tajovský, apelovali na poslancov Slovenského snemu, aby sa vyslovili proti rozbitiu Česko-slovenska. V roku 1944 bol aktívnym účastníkom Slovenského národného povstania. Do odboja a neskôr aj do povstania sa zapojili aj jeho synovci Branislav Tvarožek a Živodar Tvarožek. Obidvaja sa stali členmi Vysokoškolského strážneho oddielu. 
V 50 – tych rokoch bol Juraj Tvarožek zatknutý, z väzenia sa vrátil s podlomeným zdravím. Zomrel v rodnej dedine v Brezovej pod Bradlom 12. januára 1966, kde je aj pochovaný. Tvarožek bol výrazne inšpirovaný myjavskou ľudovou architektúrou a umením. 

</doc>
<doc id="192240" url="https://sk.wikipedia.org/wiki?curid=192240" title="Zástupca veliteľa (film)">
Zástupca veliteľa (film)

Zástupca veliteľa "(angl. Second in Command)" je americký akčný film z roku 2006 v réžii Simona Fellowsa s Jeanom Claudom Van Dammom v hlavnej úlohe. V USA, Belgicku a Nemecku šiel priamo na video. Film sa natáčal v Bukurešti, Rumunsko.

</doc>
<doc id="192244" url="https://sk.wikipedia.org/wiki?curid=192244" title="Simon Fellows">
Simon Fellows

Simon Fellows je americký režisér, scenárista a producent špecializujúci sa na drámy, akčné filmy a trilery.

</doc>
<doc id="192245" url="https://sk.wikipedia.org/wiki?curid=192245" title="Roosevelt">
Roosevelt

Roosevelt môže byť:

</doc>
<doc id="192249" url="https://sk.wikipedia.org/wiki?curid=192249" title="Ricardo Izecson dos Santos Leite">
Ricardo Izecson dos Santos Leite



</doc>
<doc id="192255" url="https://sk.wikipedia.org/wiki?curid=192255" title="HNO3">
HNO3



</doc>
<doc id="192256" url="https://sk.wikipedia.org/wiki?curid=192256" title="Gaussovo rozdelenie">
Gaussovo rozdelenie



</doc>
<doc id="192257" url="https://sk.wikipedia.org/wiki?curid=192257" title="Chuligán">
Chuligán

Chuligán (podľa írskej rodiny Hooliganovcov v staršej anglickej kabaretnej piesni) môže byť:

</doc>
<doc id="192258" url="https://sk.wikipedia.org/wiki?curid=192258" title="Futbalový chuligán">
Futbalový chuligán



</doc>
<doc id="192260" url="https://sk.wikipedia.org/wiki?curid=192260" title="Cintorín Père Lachaise">
Cintorín Père Lachaise



</doc>
<doc id="192261" url="https://sk.wikipedia.org/wiki?curid=192261" title="Peter Høeg">
Peter Høeg

Peter Høeg (* 7. máj 1957, Kodaň) je dánsky spisovateľ.
Na Kodanskej univerzite študoval literatúru, ale má za sebou kariéru horolezca, herca, baletného tanečníka a námorníka. Súťažne šermoval a je nadšeným cestovateľom. V roku 1996 inicioval založenie nadácie podporujúce ženy a deti tretieho sveta. Literatúre sa začal aktívne venovať ako 27-ročný.

</doc>
<doc id="192264" url="https://sk.wikipedia.org/wiki?curid=192264" title="Peter Hoeg">
Peter Hoeg



</doc>
<doc id="192265" url="https://sk.wikipedia.org/wiki?curid=192265" title="Tchäbäk">
Tchäbäk

Tchäbäk (kórejsky 태백) je juhokórejské mesto. Nachádza sa v severovýchodnej časti územia, v provincii Kangwon-do (강원도). Rozprestiera sa v horách Tchäbäk-sanmäk (태백산맥). Na území s rozlohou 303 km² tu žije približne 56 000 obyvateľov (údaj z roku 2001).

</doc>
<doc id="192273" url="https://sk.wikipedia.org/wiki?curid=192273" title="Vostok 5">
Vostok 5

Vostok 5 () bol sovietsky pilotovaný kozmický let v rámci programu Vostok. Vostok 5 vyštartoval 14. júna 1963 s kozmonautom Valerijom Bykovským na palube. O dva dni neskôr vyštartoval Vostok 6 s kozmonautkou Valentinou Tereškovovou, ktorá sa stala prvou ženou vo vesmíre. Na rozdiel od predošlého letu kozmických lodí Vostok 3 a 4 nemožno u Vostoku 5 a 6 v skutočnosti hovoriť o skupinovom lete, pretože obežné dráhy oboch lodí boli značne odlišné a obe telesá sa tak vplyvom nebeskej mechaniky začali od seba rýchlo vzďaľovať. Podobne ako predchádzajúci pár aj tento medzi sebou nadviazal rádiové spojenie. Bykovskij zotrval na obežnej dráhe Zeme takmer päť dní a potom úspešne pristál na padáku. Dodnes ide o najdlhší sólový kozmický let s ľudskou posádkou.
Údaje o kozmickej lodi.
Vostok 5 bola jednomiestna kozmická loď s dĺžkou 5 metrov, priemerom 2,3 metra a hmotnosťou 4 720 kg. Dosiahla obežnej dráhy vo výške 174,7 – 222,1 km nad povrchom Zeme. Neskôr bola zaevidovaná v katalógu COSPAR pod označením 1963-020A.
Prípravy a problémy pred štartom.
Štart lodí Vostok 5 a 6 sa plánoval na obdobie od 7. do 10. júna 1963 a na posledné previerky na kozmodróme Bajkonur už nezostávalo veľa času. Vtedy však okrem iného vyšlo najavo, že v prípade núdzového pristátia nie sú v oblastiach južného Tichého oceánu, Atlantického oceánu ani napríklad pozdĺž antarktického pobrežia k dispozícii žiadne sovietske záchranné lode a lietadlá. Pre obidva pripravované lety už bolo neskoro niečo s takým zásadným nedostatkom urobiť, a rovnako ako v minulosti bolo preto nutné spoľahnúť sa na poriadny kus šťastia a veriť, že nedôjde k vážnym problémom vyžadujúcim predčasné pristátie na južnej pologuli. Až potom sa mala zvážiť možnosť vyslania niekoľkých námorných lodí a troch až štyroch lietadiel Tupolev Tu-114 s dlhým doletom do týchto vzdialených oblastí.
Vostok 5 mal pôvodne vyštartovať 7. júna, ale kvôli technickým problémom v rádiovom systéme, silnému vetru na kozmodróme, ktorý presahoval rýchlosť 15 m/s, sa vývoz nosnej rakety na štartovaciu rampu nakoniec musel odložiť a uskutočnil sa až ráno 9. júna s tým, že štartovať sa môže už nasledujúci deň, najneskôr 11. júna. Zem však vtedy prechádzala obdobím zvýšenej slnečnej aktivity. Astronómovia preto pozorne sledovali situáciu a prišli s varovnou správou, že na Slnku zaznamenali silné erupcie, čo naznačovalo, že v horných vrstvách zemskej atmosféry stúpne radiácia. Pred polnocou 10. júna sa nakoniec rozhodlo štart Vostoku 5 s kozmonautom Valerijom Bykovským odložiť, čo znamenalo aj posunutie dátumu štartu Vostoku 6 s kozmonautkou Valentinou Tereškovovou, ktorá sa mala stať prvou ženou vo vesmíre. Vážnu situáciu riešili v Moskve astronómovia, lekári a ďalší odborníci na čele s akademikom Mstislavom Keldyšom, hlavným teoretikom sovietskej kozmonautiky. Otázkou bolo, do akej miery môže zvýšená slnečná aktivita ohroziť zdravie, či dokonca život kozmonauta. Vedcov pritom šokovala požiadavka politikov, aby „to nejako zariadili“. Hlavný konštruktér Sergej Koroľov sa snažil nervózne nálady upokojovať tým, že nosná raketa môže s ešte stále prázdnymi nádržami vydržať na rampe bez problémov aj dva týždne.
Potom došlo k zmene počasia a teplota začala prudko stúpať. Cez deň bolo v tieni až 42 °C. Horúčavy trápili nielen obyvateľov mesta Leninskij neďaleko kozmodrómu, ale aj technikov, ktorí nepretržite kontrolovali raketu. Hornú časť aerodynamickej hlavice museli pokryť izolačnou tkaninou a vnútro, kde spočívala kozmická loď Vostok 5, ochladzovali prúdom vzduchu. Trocha prijateľnejšie bolo iba v klimatizovanej montážnej hale a niekoľkých málo miestnostiach v obytných domoch v blízkosti rieky Syrdarja. Príjemnejšie bolo tiež v miestnostiach, v ktorých bývali kozmonauti a niektorí vedúci odborníci. Krátko pred ich príletom boli do nich totiž nainštalované moderné klimatizačné aparatúry dovezené z Talianska. Tím špecialistov v Moskve nakoniec súhlasil so štartom 14. júna, pretože slnečná aktivita začala mierne ustupovať.
Rovnako ako ich predchodcovia aj kozmonauti Valerij Bykovskij a Boris Volynov spali noc pred štartom v malej drevenej fínskej chatke na kozmodróme. V piatok 14. júna sa vzbudili pred 06:00 moskovského času (08:00 miestneho času). Okolo 07:00 moskovského času (09:00 miestneho času) podstúpili Bykovskij a Volynov poslednú lekársku prehliadku pred štartom a potom si šli obliecť skafandre. V čase 2 hodiny a 15 minút pred plánovaným štartom, o 09:45 moskovského času (11:45 miestneho času), priviezol modrobiely autobus kozmonautov a ich sprievod na štartovaciu rampu. Nasledovalo tradičné rozlúčenie. Bykovskij podal potrebné hlásenie členom štátnej komisie, zamával všetkým prítomným a v sprievode vedúceho konštruktéra kozmickej lode Vostok Jevgenija Frolova vyšiel výťahom k vrcholu rakety a nastúpil do kabíny. Jeho let mal trvať osem dní, hoci kozmická loď bola skonštruovaná až pre desaťdňový pobyt na obežnej dráhe, ale Sergej Koroľov k narážkam na možnosť predĺženia letu k tejto hranici opatrne vyhlásil: "„Uvidíme, čo zvládne nosná raketa.“" Krátko po usadení Bykovského do lode sa ukázalo, že ani jeden z UKV vysielačov na palube Vostoku nefunguje. Bykovskij počul na kanále UKV pokyny z riadiaceho bunkra perfektne, ale opačným smerom bol kanál hluchý. Po krátkej porade sa rozhodlo, že štart sa nebude odkladať, keďže KV vysielače pracovali dobre a podľa prítomných to bola dostatočná rezerva. Necelých 40 minút pred plánovaným štartom kozmonaut Jurij Gagarin z bunkra riadenia štartu bez ďalšieho vysvetlenia oznámil Bykovskému: "„Budeme odkrývať poklop vstupného otvoru.“" Bykovskému všetko opísali až po jeho návrate z kozmu. Dôvodom na opätovné otvorenie poklopu bol problém s odisťovaním katapultážneho sedadla. Technici museli kreslo aj s kozmonautom o kúsok povytiahnuť na vodiacich koľajničkách a vybrať zaisťovací kábel. Už o chvíľu však Bykovskij v slúchadlách začul: "„To je všetko! Hotovo! Už je to v poriadku.“" Teraz už ale nebolo možné dodržať pôvodný čas štartu a musel sa odložiť o pol hodinu. V čase, keď do plánovaného štartu zostávalo päť minút, sa objavil ďalší problém. V bunkri riadenia štartu sa na ovládacom pulte nerozsvietila v čas kontrolka informujúca o pripravenosti tretieho stupňa na štart. Ukázalo sa, že zlyhal jeden z gyrohorizontov riadiaceho systému tretieho stupňa. Existovali dve možnosti a obe boli nepríjemné. Buď vypustiť pohonné látky a raketu previezť späť do výrobného závodu (to by znamenalo, že nový štart by sa v najlepšom prípade mohol uskutočniť až niekedy v auguste, teda po záručnej dobe Vostoku), alebo sa pokúsiť o výmenu gyrohorizontu na mieste, na natankovanej rakete. Čas neúprosne bežal a pomaly sa začínal blížiť koniec štartovacieho okna, ktoré určovali dobré svetelné podmienky v čase pristátia, a ktoré končilo o 15:00 moskovského času (17:00 miestneho času). Vďaka obetavému nasadeniu technikov sa gyrohorizont podarilo vymeniť za necelé tri hodiny. Bykovskij vtedy ležal vo svojom kresle už takmer päť hodín, ale vďaka svojej flegmatickej povahe zvládal celé nervózne dianie okolo seba bez problémov. Náladu sa mu snažili udržať kolegovia kozmonauti Andrijan Nikolajev a Jurij Gagarin, ktorí s ním v rádiu viedli ľahkú konverzáciu, a púšťali mu aj piesne jeho obľúbeného speváka Robertina Loretiho. Posledná komplikácia sa objavila len pár sekúnd pred štartom, keď sa od rakety neodklopilo rameno s káblom, ktorý zásoboval tretí stupeň energiou. Našťastie sa vplyvom vibrácií pri zážihu motorov kábel doslova „vytriasol“ zo zástrčky a rameno sa odklopilo.
Priebeh letu.
Štart.
Vostok 5 nakoniec úspešne vyštartoval o 14:58:59 moskovského času (16:58:59 miestneho času a 11:58:59 svetového času) pomocou nosnej rakety Vostok-K z kozmodrómu Bajkonur na území Kazachstanu, ktorý bol vtedy súčasťou Sovietskeho zväzu. Vzlet rakety síce prebehol bez problémov, ale navedenie kozmickej lode na obežnú dráhu Zeme nebolo úplne ideálne, pretože dráha, na ktorú nosič kabínu uviedol, bola nižšia ako sa pôvodne predpokladalo. Vostok 5 bol na dráhe vo výške 174,7 – 222,1 km nad povrchom namiesto plánovaných 181 – 235 km. Znamenalo to, že Vostok 5 môže samovoľne a nekontrolovane vstúpiť do atmosféry, ktorá bola navyše „narušená“ slnečnou aktivitou, zhruba po ôsmich dňoch letu. Osemdňová misia tak bola v ohrození. Pozemným staniciam bola nariadená mimoriadna ostražitosť pri predpovediach orbitálnych parametrov lode. Pred štartom nefungujúce UKV vysielače na palube Vostoku 5 začali krátko po štarte opäť fungovať.
Na orbite.
Zdržania pred štartom ovplyvnili aj kozmonautov letový plán na orbite. Bykovskij však pokračoval v programe podľa jednotlivých obletov. Vykonal 10-minútové cvičné zorientovanie kozmickej lode pomocou manuálneho riadenia, pri ktorom otočil loď a pokúsil sa zahliadnuť voľne lietajúci tretí stupeň, ktorý ho vyniesol na obežnú dráhu. Blízko obzoru uvidel blikajúcu hviezdu. Loď tiež veľmi pomaly otáčal okolo jej hlavnej osi. Všimol si, že v pravidelných intervaloch sa mu v okne ukazuje Mesiac a na základe toho sa mu podarilo vypočítať, že loď vykoná jednu rotáciu každých osem minút. Pri tomto ručnom ovládaní polohy lode minul z nádrží systému manuálneho riadenia 10 atmosfér stlačeného plynu. Ďalších 5 atmosfér minul pri orientácii lode do polohy chvostom vpred, aby simuloval prípravu na brzdiaci manéver. Spočiatku bola loď trochu naklonená, ale nakoniec sa mu ju podarilo úplne stabilizovať. Počas štvrtého obletu Zeme sa okolo 19:30 moskovského času (16:30 svetového času) s Bykovským rozprával prvý tajomník Komunistickej strany ZSSR Nikita Chruščov. Chruščov kozmonautovi zaželal dobrý let a po návrate mu sľúbil veľké privítanie. Na piatom oblete Bykovskij vysielal Nikolajovi Kamaninovi, veliteľovi oddielu kozmonautov, že sa cíti výborne a všetky parametre v kabíne boli normálne. Počas šiesteho obletu, keď Vostok 5 letel ponad Leningrad, Sverdlovsk a Taškent, si v pozemnom stredisku prehrávali obraz z televíznej kamery vo vnútri lode spolu s vynikajúcou hlasovou komunikáciou. Podľa Kamanina vyzerala Bykovského tvár na televíznej obrazovke vážne a trochu unavene. "„Ideš spať skôr alebo podľa plánu?“" spýtal sa Kamanin kozmonauta a vyzval ho: "„Vidíme sa v televízii, úsmev!“" Bykovskij sa na chvíľu usmial a v riadiacej miestnosti nastal výbuch smiechu. Kamanin sa potom Bykovského spýtal, či vidí tretí stupeň alebo slnečnú korónu. Bykovskij odpovedal, že videl len jasnú hviezdu a Slnko bolo príliš oslepujúce na to, aby rozoznal akékoľvek podrobnosti, a nepomohol si prstom, ktorým sa snažil zakryť slnečný disk.
Bykovskij potom ďalej pokračoval vo svojom prevažne úspešnom lete na obežnej dráhe. V priebehu misie sa celkovo štyrikrát voľne pohyboval po kabíne po dobu 1,5 hodiny počas 18., 34., 50. a 66. obletu. Spočiatku nebol zvyknutý na pohyb v beztiažovom stave a vyplával k stropu kabíny. Keď sa druhýkrát voľne znášal po kabíne, priplával čo najbližšie k oknám lode, pričom si všimol anténu a visiaci kúsok izolácie. Voľný pohyb si užíval a neskôr priznal, že sa naozaj tešil na oblety vyhradené na voľné plávanie po kabíne. Vo večerných hodinách, keď Vostok 5 vletel do dosahu pozemných sledovacích a komunikačných staníc na 22. oblete, neprichádzali od pilota žiadne správy. Na televíznych snímkach mal Bykovskij zavreté oči a nehýbal sa. Telemtrické údaje našťastie zaznamenali pulz 54 úderov za minútu. Kozmonaut evidentne spal, hoci podľa plánu mal začať odpočívať až na 24. oblete a zobudiť sa 16. júna o 08:00 moskovského času (05:00 svetového času). Gagarin sa ale snažil zistiť, čo sa s ním deje, a tak sa ho ešte počas 24. obletu o 23:50 moskovského času (20:50 svetového času) spýtal: "„Prečo si na 23. oblete nekomunikoval?“" "„Všetko je v poriadku, komunikoval som so Zariou-1 [volací znak riadiaceho strediska v Ťuratame],“" odpovedal mu Bykovskij. Kamanin, ktorý začal svoju komunikačnú zmenu na pozemnej stanici v Ťuratame 16. júna okolo druhej ráno, predpokladal, že Bykovskij jednoducho zaspal a neuvedomil si plynutie času. V Bykovského kabíne bolo spočiatku nepríjemných 30 °C, ale ešte v priebehu prvého dňa letu teplota klesla na 15 °C. Kozmonaut Jevgenij Chrunov si Bykovského doberal, že s takou teplotou musí byť naozaj spokojný, pretože na Bajkonure majú skoro trikrát toľko. "„Ale ty máš výhodu v tom, že nikdy nebudeš hore nohami,“" posťažoval sa mu Bykovskij, čím chcel asi naznačiť, že mu počas letu ostalo nevoľno.
Takmer dva dni po štarte Vostoku 5 vyštartoval z Bajkonuru Vostok 6, ktorý vzlietol zo štartovacej rampy 16. júna o 12:29:52 moskovského času (09:29:52 svetového času). Na jeho palube bola kozmonautka Valentina Tereškovová, ktorá sa stala prvou ženou vo vesmíre. Počas prvého obletu Vostoku 6 boli obe lode od seba vzdialené podľa niektorých prameňov iba 5 km. Potom sa však vplyvom nebeskej mechaniky začali od seba vzďaľovať. Podobne ako pri predchádzajúcom skupinovom lete aj Bykovskij a Tereškovová navzájom medzi sebou komunikovali cez rádio. Vostok 6 sa však nepodarilo naviesť na takú obežnú dráhu, akú si pôvodne predstavovali v riadiacom stredisku. Dráhy oboch lodí boli značne odlišné a do väčšej blízkosti sa preto dostali iba dvakrát, a tak v skutočnosti nemožno hovoriť o skupinovom lete. Sovietska propaganda o tom však mlčala, najmä keď zahraniční komentátori vyslovovali kvôli tradičnému nedostatku oficiálnych informácií fantazijné úvahy o možných cieľoch nového sovietskeho kozmického experimentu. Nezdalo sa im totiž, že by malo ísť len o reprízu rok starého skupinového letu Vostoku 3 a 4. Hovorili tak o možnom manévrovaní a veľmi tesnom priblížení oboch lodí. Nikto zo zahraničných komentátorov ale nemohol vedieť, že kozmické lode Vostok nemôžu meniť charakteristiky svojej obežnej dráhy, pretože aj to bolo vtedy ešte predmetom prísneho utajenia. Nikto okrem zasvätených vtedy ani nepoznal tvar lode Vostok, nehovoriac o podrobnostiach jej konštrukcie.
Doobeda 17. júna Kamanin začal svoju zmenu na komunikačnom stanovišti v Ťuratame. Dozvedel sa, že obaja kozmonauti sa počas ôsmich hodín dobre vyspali, pričom Bykovskij mal pulz 48 až 56, zatiaľ čo u Tereškovovej zaznamenali 64 až 72 úderov za minútu. Bykovskij oznámil, že bez problémov komunikoval nielen so zemou, ale aj s Tereškovovou na palube Vostoku 6. "„Spieva mi piesne,“" povedal. Tereškovovú ale trápili počas letu psychické i zdravotné problémy, na ktoré sa z kozmickej lode opakovane sťažovala a žiadala tiež predčasné ukončenie letu a pristátie. Hlavný konštruktér Sergej Koroľov ale trval na tom, že let sa musí uskutočniť podľa pôvodného plánu a v celkovej dĺžke, čo sa podarilo schváliť na druhý deň letu Vostoku 6 a Tereškovová už prestala vyžadovať predčasný návrat. Neustálu nevoľnosť a strach vraj skúšala prekonať spevom, ale Valerij Bykovskij bol presvedčený, že v slúchadlách počul skôr zúfalý plač než spev. Neskôr uviedol, že napriek všetkému úsiliu nemôže na oblohe nájsť Tereškovovej loď. Tereškovová zase povedala, že nadviazala kontakt s Bykovským na nočnej strane Zeme a v jednom okamihu uvidela hviezdu trikrát jasnejšiu ako Vega, o ktorej si myslela, že by to mohol byť Vostok 5. V polovici druhého dňa letu Vostoku 6 sa však rádiový kontakt medzi oboma loďami úplne prerušil, pretože obe telesá sa od seba vzďaľovali, hoci Tereškovová ešte stále mohla počuť niektoré správy adresované Bykovskému. Napriek vynikajúcemu technickému stavu Vostoku 5 sa však potvrdili pesimistické prognózy o tom, že loď kvôli nižšej obežnej dráhe stráca svoju výšku rýchlejšie, ako sa očakávalo a samovoľný vstup do atmosféry má nastať za 7,1 dní. Aby sa zabránilo nekontrolovanému návratu, rozhodlo sa, že Bykovskij pristane po piatich až šiestich dňoch letu. Rozhodnutie o presnom čase pristátia sa však odložilo na večer 18. júna.
Dňa 18. júna sa rozhodlo, že Vostok 5 vykoná brzdiaci zážih na 82. alebo 98. oblete a Vostok 6 s Tereškovovou sa vráti na 49. oblete. Medzitým sa ani Bykovskij na palube Vostoku 5 necítil úplne pohodlne. Zatiaľ čo jedol a spal bez problémov, na tretí deň svojho letu si musel dať lieky proti zápche, ktoré očividne zaúčinkovali, a tak prvýkrát použil toaletu. Pred poludním volali Kamaninovi v Ťuratame z Moskvy, že pozemná stanica v Chabarovsku prijala znepokojujúce hlásenie od Bykovského: "„O 9 hodine a 5 minúte došlo ku kozmickému úderu [v ruštine ‚kosmičeskij stuk‘].“" O tomto rádiograme okamžite informovali predsedu štátnej komisie generála Ťulina a hlavného konštruktéra Koroľova. Na Zemi zavládlo napätie. Koroľov s generálom Ťulinom začali horúčkovito zostavovať zoznam otázok Bykovskému, ktorými by zistili približnú veľkosť meteoritu, ktorý loď zasiahol, a rozsah poškodenia. Kamanin tiež preberal s odborníkmi, čo sa mohlo na obežnej dráhe stať, či do lode naozaj narazil nejaký malý meteorit a aké škody mohol spôsobiť. Akonáhle sa podarilo s Bykovským znova nadviazať spojenie, Kamanin ho požiadal, aby opísal charakter a približné miesto spomínaného úderu. "„O akom údere hovoríte?“" pýtal sa prekvapený Bykovskij. "„Úder alebo klepanie, ktoré ste počuli,“" pokúsil sa mu napovedať Kamanin a dodal: "„Podali ste o tom predsa hlásenie!“" Bykovskij vybuchol smiechom, pričom sa až dusil a s prestávkami medzi ďalším hlasným smiechom všetko vysvetlil: "„Nešlo o úder alebo klepanie [v ruštine ‚stuk‘], ale o stolicu. Rozumiete? O stolicu [v ruštine ‚stul‘]! Rozumeli ste mi tentoraz dobre?“" Než sa v riadiacom stredisku stačili spamätať, Bykovskij ešte dodal: "„Išiel som v skafandri na veľkú. Jednoducho som sa pokakal. Už chápete?“" Rozosmiati pozemní kontrolóri potom Bykovskému zablahoželali k tomuto jeho „prvenstvu“ a povedali mu, že aj napriek jeho odvážnym činom sa musí pripraviť na pristátie na začiatku svojho šiesteho dňa na obežnej dráhe. Bykovskému, ale nebolo tak úplne veselo, pretože došlo k drobnému nedopatreniu a časť jeho stolice sa kvôli nepresnej činnosti technického odsávacieho zariadenia rozptýlila v beztiažovom stave po kabíne. Zaujímavosťou je, že 18. júna sa Bykovskij stal aj členom komunistickej strany.
Pristátie.
Pred poludním 19. júna o 11:20 moskovského času (08:20 svetového času) pristála Tereškovová. Medzitým sa už aj Bykovskij pripravoval na návrat. Neskôr si spomínal, že spočiatku dostával dosť mätúce správy o osude prvej kozmonautky sveta, ktoré zrejme spôsobila počiatočná neistota ohľadom Tereškovovej úspešného pristátia. Nakoniec mu Gagarin ohlásil: "„Čajka [volací znak Tereškovovej] pristála, teraz si na rade ty.“"
Brzdiaci manéver na 82. oblete prebehol v poriadku, ale ihneď po vypnutí brzdiaceho motora sa loď začala prudko otáčať. Bykovskij tiež zažil problémy s oddelením návratovej kabíny od prístrojového úseku, podobne ako Gagarin a Titov. Návrat lode do atmosféry bol potom našťastie bezproblémový. Rovnako ako jeho predchodcovia sa aj Bykovskij vo výške asi 7 km nad zemou automaticky katapultoval z kabíny a potom na padáku pomaly klesal k zemi. Pristál v trávnatom poraste medzi dvoma dedinami po takmer piatich dňoch letu, 19. júna o 14:06 moskovského času (11:06 svetového času), 540 km severozápadne od Karagandy v Kazachstane. Návratová kabína takisto pristála na svojom padáku. Dodnes ide o najdlhší sólový kozmický let s ľudskou posádkou. Kozmonaut sa najprv stretol s osamelým jazdcom na koni a potom sa pri ňom spolu s autom objavilo ešte niekoľko ľudí. Kým si dal dole svoj objemný skafander, bolo pri ňom už asi 100 ľudí, ktorí ho chceli pozdraviť. Videl pátracie a záchranné lietadlá An-2 a Il-14, ale ich posádky ho v dave ľudí nemohli vidieť. Potom odišiel autom Volga k svojej kabíne, ktorá podľa jeho odhadu pristála asi 1,5 až 2 km od neho. Odtiaľ šiel potom do mesta Kustanaj, kde strávil nasledujúcu noc.
Zhodnotenie letu.
Okrem najpamätnejších momentov letu Bykovskij opísal aj svoje dojmy z pozorovania zemského povrchu, čo malo potenciálny význam pre budúce vojenské misie. Povedal, že zreteľne videl lesy a štvorcové tvary polí, rieky, suché korytá riek a ostrovy. Videl Leningrad, Káhiru a Níl. Nad Nórskom uvidel fjordy a zasnežené hory. Nad nočnou stranou Zeme pozoroval blesky cez okno "Vzor", ktoré pilot používal pri manuálnej orientácii kozmickej lode počas letu. Keď sa počas letu nad nočnou stranou Zeme odopol, uvidel svetlá miest v Južnej Amerike a kondenzačnú stopu, ktorú zanechalo lietadlo nad Francúzskom.
Bykovskij nakrúcal na čiernobielu filmovú kameru a napriek problémom s ňou sa mu podarilo zachytiť horizont, Mesiac a zemský povrch. Na pozorovanie skúsil použiť aj ďalekohľad, ale ťažko sa mu zaostrovalo, a tak radšej používal hľadáčik filmovej kamery. Zameraním na atmosféru testoval rôzne filtre rozoznávajúce vrstvy oblakov v rôznych nadmorských výškach. Pokus o pozorovanie slnečnej koróny bol neúspešný. Takisto sa mu nepodarilo zazrieť polárnu žiaru. Spolu s pozorovaniami Bykovskij uskutočnil aj jednoduché vedecké experimenty. Potriasol malou fľaštičkou s tekutinou obsahujúcou vzduchovú bublinu a potvrdil, že bublina zostala neporušená. Sledoval tiež rast hrachu a rôzne pohyby okolo kozmickej lode, čím sa snažil zaznamenať akúkoľvek reakciu svojho vestibulárneho systému, ale nemal pritom žiadne nepríjemné pocity. Cvičil, pričom použil aj gumovú pásku, a kontroloval si zrak. 
Raz denne synchronizoval navigačný glóbus na palubnej doske, ktorý mu pomáhal určiť pozíciu lode nad planétou. Bykovskij uviedol, že zariadenie fungovalo presne. Vetranie skafandra bolo dobré, ale ventiláciu na noc vypínal (pravdepodobne kvôli zníženiu hluku). Rovnako ako Tereškovová sa aj Bykovskij sťažoval, že prilba ho na pravej strane dosť tlačila. Jedlo na palube si všeobecne pochvaľoval, ale odporučil, aby sa do budúcna nekonzumovalo pred štartom, keďže to bola rutina od Gagarinovho letu. Bykovskij tým zrejme naznačil, aké účinky malo toto jedlo na jeho žalúdok. Problémy mal tiež s tým, kde odkladať všetky prázdne tuby a balenia od potravín. Z kozmickej lode mal všeobecne pozitívny dojem, ale všimol si, že hodiny boli umiestnené nevhodne a ťažko sa mu čítali údaje z prístrojov. Povedal tiež, že je úplne nemožné dočiahnuť k priehradke s lekárničkou bez toho, aby sa odopol zo sedadla. Bykovskij tiež hlásil problémy s odpadovým systémom, kvôli ktorým bol v kabíne nepríjemný zápach.

</doc>
<doc id="192275" url="https://sk.wikipedia.org/wiki?curid=192275" title="Hrach siaty">
Hrach siaty

Hrach siaty ("Pisum sativum") je strukovina z čeľade bôbovité. 
V gastronómii je pokladaný za zeleninu, ale botanicky patrí medzi ovocie. Rastie v mnohých častiach Zeme obvykle v prechodných mesiacoch, hlavne na jar a začiatkom leta. 
V kuchyni sa používa na mnoho účelov a ukladá do zásoby zmrazením, zaváraním, konzervovaním atď.
Hrach patrí k najrozšírenejšiemu druhu strukovín. Semená hrachu sú dôležitým zdrojom bielkovín pre výživu ľudí a zvierat. Zrelé semená obsahujú 22 – 28 % dusíkatých látok, 46 – 56 % škrobu, 5 – 7 % vlákniny, 3 % tuku a väčšie množstvo enzýmov a vitamínov A1, B1, B2. Hrach je spolu s bôbom obyčajným považovaný za najvýznamnejšiu strukovinu pestovanú v ekologickom poľnohospodárstve.
Pestovanie.
Hrach nemá rád horúce podnebie a preto sa v miernom pásme pestuje skoro na jar alebo na jeseň. Nemá rád pôdy veľmi bohaté na dusík, pretože hrach dokáže pomocou hľuzkatých baktérií viazať vzdušný dusík. Zálievka má byť primeraná, pozor na premokrenie, hrach je náchylný na hnilobu. Je to jednoročná rastlina.
Systematika.
Pozri pod hrach.

</doc>
<doc id="192276" url="https://sk.wikipedia.org/wiki?curid=192276" title="Cena Dušana Jurkoviča">
Cena Dušana Jurkoviča

 
Cena Dušana Jurkoviča bola zriadená ako trvalá pocta pamiatke zakladateľa modernej slovenskej architektúry Dušana Jurkoviča a je najstarším architektonickým ocenením na Slovensku, udelovaným od roku 1964.
V súčasnosti ju udeľuje Spolok architektov Slovenska autorovi alebo autorskému kolektívu za realizované architektonické alebo urbanistické dielo, ktoré prispieva k zvýšeniu úrovne a prestíže architektonickej alebo urbanistickej tvorby na Slovensku.
Dejiny.
Cenu Dušana Jurkoviča zriadil Zväz slovenských architektov v roku 1964 (štatút ceny schválili na II. zjazde ZSA v júni 1964).
Udeľovanie Ceny ustanovili na výročie Slovenského národného povstania. Prvé ceny odovzdal vtedajší predseda ZSA, profesor Jozef Lacko, 28. augusta 1964 ako ocenenie tvorby za predchádzajúce obdobie resp. za rok 1963. Tento princíp odovzdávania cien sa až na niekoľko výnimiek uplatňoval permanentne (rozlišuje sa rok odovzdania cien a obdobie resp. rok, za ktorý sa Cena udeľuje) aj počas obdobia, keď sa cena Dušana Jurkoviča nahradila "Cenou Zväzu slovenských architektov", ktorú prvý raz udelili za rok 1975.
Po nežnej revolúcii v roku 1989 Zväz slovenských architektov zanikol. Zhromaždenie architektov Slovenska v Bratislave 10. marca 1990 založilo Spolok architektov Slovenska (SAS ako právny nástupca ZSA). SAS obnovil Cenu Dušana Jurkoviča. Štatút Ceny schválila Rada SAS 12. februára 1991, prvý raz bol zverejnený v treťom čísle novozriadeného mesačníka Fórum architektúry (I. roč., č.3., s. 5). Prvé udeľovanie obnovenej Ceny sa udialo na výstave laureátov v budove Slovenského národného múzea v Bratislave (zároveň vtedy po prvý raz odovzdali aj novozaloženú Cenu profesora Lacka). Obnovené Ceny Dušana Jurkoviča sa označujú, oproti minulosti, len rokom jej odovzdania resp. udelenia.

</doc>
<doc id="192277" url="https://sk.wikipedia.org/wiki?curid=192277" title="Hermann Helmer">
Hermann Helmer

Hermann Helmer (* 13. júl 1849, Harburg, Nemecko – † 2. apríl 1919, Viedeň, Rakúsko) bol nemecký architekt, ktorý pôsobil vo Viedni v spoločnej architektonickej kancelárii spolu s Ferdinandom Fellnerom.
Životopis.
Najskôr sa vyučil za murára a následne navštevoval stavebnú priemyslovku v Nienburg/Weser. Po štúdiu na Akadémii výtvarného umenia v Mníchove u Rudolfa Gottgetreua vstúpil do ateliéru k Ferdinandovi Fellnerovi do Viedne, kde v roku 1873 spolu založili vlastný ateliér "Fellner und Helmer" a stali sa najvýznamnejšími staviteľmi divadiel v celom Rakúsko-Uhorsku.
Práca.
V prvých rokov spolupráce v ateliéri bol Helmer zodpovedný predovšetkým za prácu v kancelárii zatiaľ čo Fellner mal na starosti rokovania o jednotlivých stavbách. Neskoršie boli objednávky rozdelené a každý architekt pracoval s vlastným štábom spolupracovníkov. Zásadne boli však všetky práce rozvinuté v jednotnom štylistickom a funkčnom spôsobe tvorenia a uvádzali sa ustavične pod spoločným menom "Ateliér Fellner a Helmer". Na rozdiel od Fellnera uprednostňoval Helmer klasicistické formy.
Ateliér Fellner a Helmer.
"Ateliér Fellner a Helmer (Fellner und Helmer)" bol založený v roku 1873. Koncom 19. storočia bol jedným z najznámejších architektonických ateliérov vo Viedni. Jeho majitelia architekti Ferdinand Fellner (1847 – 1916) a Hermann Helmer navrhli a vyprojektovali za 43 rokov svojej spolupráce viac ako 200 stavieb, ktoré boli realizované predovšetkým na území vtedajšieho Rakúsko-Uhorska. Väčšina nimi navrhnutých budov dodnes existuje a nájdeme ich v oblasti od Švajčiarska po Rusko. Budovy sú väčšinou postavené a vyzdobené v historizujúcom slohu (neorenesancia, neoklasicizmus, neobarok), niekedy s prvkami secesie. Častými spolupracovníkmi ateliéru pri výzdobe interiérov i exteriérov budov boli významní umelci svojej doby – Gustav Klimt a Ernst Klimt, Franz Matsch, Hans Makart, Theodor Friedl a mnoho ďalších.
Špecializáciou tohto ateliéru boli budovy divadelné a koncertné, na ktoré sa títo architekti zamerali podstatnou mierou na bezpečnosť a funkčnosť prevádzky divadla. Bezpečnostné hľadiska začala hrať dôležitou úlohou pri stavbe týchto budov potom, čo koncom 19. storočia vyhorel celý rad divadiel v Európe i USA. Práve "Ateliér Fellner a Helmer" zareagoval na nový dopyt najrýchlejšie a dôraz na bezpečnostné hľadiska sa stal dôležitou súčasťou jeho firemnej povesti.
Vďaka tomu boli architekti "Fellner a Helmer" v priebehu roku poverení návrhom a realizáciou asi 50 divadelných budov – napr. v Záhrebe, Salzburgu, Berlíne, Segedíne, Bratislave, Grazi, Zürichu, Budapešti a samozrejme vo Viedni (napr. Volkstheater alebo koncertná sála Ronacher). Na území Česka nájdeme ich divadelné budovy v Prahe (Státní opera), Brne (Mahenovo divadlo), Liberci, Jablonci nad Nisou a Karlových Varoch.
Okrem bezpečnostných hľadísk bola firma "Fellner a Helmer" vyhlásená tiež tým, že mala prijateľné ceny a presne dodržovala termíny. Aj vďaka tomu získali títo architekti zákazky na rad ďalších stavieb rôzneho využitia a účelu – projektovali panelové domy (tých bolo viac ako 100, asi najznámejší je luxusný obytný komplex Margarethenhof vo Viedni), obchodné domy (tých bolo 27), vily, paláce a zámky (týchto stavieb projektovali asi 60, na území Česka napr. zámok Žinkovy), hotely, továrne, hvezdárne a kúpeľné budovy a kolonády. Výraznou mierou zasiahli do celkového vzhľadu predovšetkým dvoch kúpeľných miest – Badenu a Karlových Varov. V Karlových Varoch bolo podľa ich plánov postavených asi 20 budov. Medzi najznámejšie patria už vyššie zmienené divadlo, a tiež Cisárske kúpele, Grandhotel Pupp, rozhľadňa Goethova vyhliadka, Kolonáda Sadového prameňa.
"Ateliér Fellner a Helmer" sa stal vďaka jeho účinnosti, spoľahlivosti pri realizácii stavby, prísnemu dodržiavaniu zásad požiarnej ochrany budov ale aj prihliadaniu na akustické hľadiská doďaleka známym. V nadväznosti na úspešné projekty budov divadla dostávali "Fellner a Helmer" často tiež objednávky pre bytové a obchodné domy alebo vily a vidiecke domy.
Výraz.
Na priečelia stvárňovali "Fellner a Helmer" ako základný prvok motív kombinovaný v bohatstve prvkov. Používali hlavne portikus, lódžie, portály a bočné veže. Štylisticky zvolili "Fellner a Helmer" formy, ktoré mali korene v renesancii, motívy baroka, rokoka, ale tiež empíru. Cez takéto modifikácie boli spracované nové riešenia. Pozoruhodné je, že podnety pre jednotlivé dekoračné prvky boli zachytené v historických budovách minulých období. Bytové a obchodné domy ukazujú rovnaké formy a vyznačujú sa funkcionalistickým a zároveň reprezentatívnym spôsobom tvorenia. Otvorenosť voči moderným materiálom sa ukazuje na projekte domu na Karntnerstrasse 12 vo Viedni, kde použili železobetónový skelet.
Diela (výber).
S Fellnerom:

</doc>
