<doc id="614418" url="https://sk.wikipedia.org/wiki?curid=614418" title="Herbert Braun">
Herbert Braun

Herbert Braun (* 4. máj 1903, Warlubien, Pruské kráľovstvo† 27. august 1991, Mainz, Nemecko) bol nemecký protestantský teológ.
Životopis.
Herbert Braun sa narodil 4. mája 1903 vo východopruskej obci "Warlubien" (dnešná poľská obec Warlubie) v rodine miestneho učiteľa.
V rokoch 1922 až 1926 študoval protestantskú teológiu na univerzitách v "Königsbergu" (dnešný Kaliningrad), Tübingene a Rostocku. Licenciát z teológie získal v roku 1929 na univerzite v Halle an der Saale.
Následne pôsobil ako protestantský farár vo východopruských obciach "Friedrichshof" (dnes Maloje Lesnoje, Kaliningradská oblasť) (1930), "Lamgarben" (dnes Garbno, Poľsko) (1931 – 1939) a "Drengfurth" (dnes Srokowo, Poľsko) (1940 – 1945).
V roku 1937 bol zatknutý, pretože bol členom protinacistickej Vyznávajúcej cirkvi ("Bekennende Kirche").
Po skončení Druhej svetovej vojny musel v rámci nútených odsunov nemeckého obyvateľstva opustiť územie bývalého Východného Pruska a istý čas strávil aj v Magdeburgu.
V roku 1947 sa stal docentom Nového zákona na protestantskej Cirkevnej vysokej škole v Berlíne ("Kirchliche Hochschule Berlin"). V rokoch 1949 až 1952 tu pôsobil ako riadny profesor Nového zákona. Vo svojej vedeckej práci kládol dôraz na exaktný historický výskum dejín náboženstiev.
Od roku 1952 až do svojej emeritácie v roku 1971 bol riadnym profesorom Nového zákona na Evanjelickej teologickej fakulte Univerzity Johannesa Gutenberga v Mainzi. Jeho nástupkyňou sa stala Luise Schottroff (1934 – 2015).
Herbert Braun patril k tzv. .
Teológia.
Ťažiskom Braunovho teologického výskumu bolo odkrývanie špecifických znakov učenia a postojov historickej osobnosti Ježiša z Nazareta, ktoré ho jednoznačne odlišujú od všetkých predchádzajúcich i súdobých etických vzorcov a vzorov – či už dobového židovstva, helenistických myšlienkových prúdov alebo teológie ranokresťanskej komunity.
Základnú tézu Braunovej teológie možno vyjadriť nasledovne: „Bol to práve "historický Ježiš", ktorý svojich poslucháčov "oslobodil k tomu", aby videli, že sú Bohom prijatí a milovaní, a boli tak schopní milovať blížnych.“
Podľa Bultmannovho názoru to bol práve Braun, kto vytvoril najkonzekventnejšiu existenciálnu interpretáciu Biblie. Ježiš hlásal „paradoxnú jednotu radikalizovanej Tóry a radikálnej milosti, nekompromisných požiadaviek a bezhraničného prijatia človeka čoby hriešnika, „kontrapunktiku“ otvorenosti voči blížnemu a totálnej odkázanosti človeka na Boha“.
1964: Debata s Helmutom Gollwitzerom.
13. februára 1964 zorganizovala "Johannes Gutenberg Universität" v Mainzi teologickú diskusiu, ktorej hlavnými protagonistami boli Herbert Braun a Helmut Gollwitzer (1908 – 1993). Hlavnou témou bola otázka o existencii Boha. Braun vyslovil presvedčenie, že pojem "Boh" je šifrou pre označenie akéhosi dynamického, neuchopiteľného špecifika medziľudských vzťahov. Podľa Brauna neexistuje nijaké "božské Bytie o sebe" (Ansichsein Gottes), ktoré by transcendovalo náš svet. Na základe týchto premís akceptoval Braun pre svoju teológiu označenie „a-teistická“, pričom ju však odmietol jednoducho stotožniť s tradičným ateizmom.
Gollwitzer namietal voči Braunovým pozíciám tvrdiac, že Boh je vo vzťahu k človekovi subjektom. Základom onej špecifickej kvality medziľudských vzťahov je vzťah človeka k Bohu. Výrok „Boh je láska“ nemožno podľa Gollwitzera čítať obrátene (teda ako „Láska je Boh.“). Láska k Bohu alebo modlitba nie sú možné bez existencie Boha ako reálneho subjektu.
1969: Ježiš, muž z Nazaretu a jeho doba.
V trinástich kapitolách tejto svojej knihy Herbert Braun postupne predstavuje etický a teologický význam náuky človeka Ježiša z Nazareta.
Charakteristika doby.
Herbert Braun situuje človeka Ježiša z Nazareta do politických a náboženských súvislostí jeho doby. Život palestínskych Židov je výrazne ovplyvnený apokalyptikou a farizeizmom. Konkrétne apokalyptické predstavy sa však rozchádzajú – či už ide o časové ohraničenie apokalypsy, postavu Mesiáša alebo samotnú predstavu spásy. Farizeizmus ukladá plnenie kňazských povinností, ako sú spísané v Tóre, všetkým "zbožným" laikom a zároveň presadzuje prísnu morálnu kazuistiku, zvlášť čo sa týka nariadení o rituálnej čistote. Piliermi farizejskej etiky sú skromnosť, podporovanie chudobných a prísna sexuálna morálka. Ak by to bolo nevyhnutné, musí byť ortodoxný žid pripravený položiť za svoje náboženstvo aj vlastný život. Pred Bohom, čoby personifikovaným Zákonom a konečným Sudcom všetkého, má zbožný žid, ktorý vyznáva svoje hriechy a koná pokánie, nádej v Božie milosrdenstvo.
Pre správne pochopenie postavy Ježiša z Nazareta, ako je vykreslená v textoch evanjelií, je potrebné uvedomiť si aj helenistické a orientálne vplyvy, ktoré poznačili židovskú náboženskú tradíciu. Grécka predstava "božského človeka" (θεῖος ἀνήρ), bohočloveka, akéhosi múdrosťou obdareného Liečiteľa alebo i iné predstavy o "spasiteľoch", "vykupiteľoch", prírodných božstvách, "hérooch" či "apoteóze" a "božských vládcoch" ovplyvnili židovské predstavy o očakávanom Mesiášovi. Prejavom týchto vplyvov sú napr. predstavy o zázračnom narodení, narodení z panny, nanebovstúpení a zjaveniach po smrti. V gnostických myšlienkových smeroch sa stretávame s predstavou zbožstvenia človeka, ktoré však zároveň spôsobí zánik jeho konkrétnej individuality.
Pramene.
Evanjeliá nie sú neutrálnymi historickými prameňmi, ale: 1. "vyznaniami viery", 2. "s misionárskym zámerom", 3. "v rámci antického chápania sveta". Z tohto dôvodu ich je potrebné historicko-kriticky preskúmať. Najvzdialenejšie historickému Ježišovi je Jánovo evanjelium, avšak synoptické evanjeliá tiež zobrazujú Ježišov život vedené istými konkrétnymi zámermi.
Obzvlášť ťažké je rekonštruovať (či identifikovať) skutočné Ježišove výroky. Skúmanie dejín literárnych foriem napríklad ukazuje, že čím dlhšie je jedno ucelené rozprávanie, o to nevyhnutnejší je predpoklad intenzívnej redakčnej úpravy s úmyslom poučenia spoločenstva veriacich.
Vo všeobecnosti možno konštatovať, že za historicky pravdepodobné sa smú považovať tie pasáže, ktoré zodpovedajú židovskému jazykovému štýlu.
Každopádne sa však výskum obsahu nezaobíde bez hermeneutického kruhu.
Za historicky pravdepodobné Ježišove slová sa vo všeobecnosti považujú tie, ktoré prekračujú rámec židovského myslenia.
Životopis.
Podľa Brauna spadá Ježišovo narodenie skôr do doby vládnutia kráľa Herodesa Veľkého († 4 pred Kr.) než do obdobia konania sčítania ľudu (6/7 pred Kr.), „keď Sýriu spravoval (Pubius Sulpicius) Quirinius“. Za miesto Ježišovho narodenia sa pokladá Betlehem len vzhľadom na Micheášovo proroctvo. Opis okolností Ježišovho narodenia vykazuje legendárne prvky, celá táto naratívna pasáž sa ponáša na rôzne rozprávania o helenisticko-orientálnych zázračných „spasiteľoch“.
Je pravdepodobné, že Ježiš mal súrodencov a bol pokrstený Jánom Krstiteľom.
Ježiš nezodpovedal židovských predstavám o Mesiášovi, nešlo mu o politické oslobodenie svojho národa, nevyžadoval si nijaké uznanie svojej "mesiášskej hodnosti". Bola to však už ranokresťanská komunita, ktorá "ju" spätne projektovala do rozprávania o Ježišovom živote, stvárniac ju vo forme tajuplných zjavení tejto skutočnosti.
Ježiš nebol askét. Mal priateľmi medzi verejnými hriešnikmi. Ježišov spôsob života narazil na ostrú kritiku zbožných ortodoxných židov.
Ježišov rozprával aramejčinou. Jeho reč bola obrazná, dokázal si ňou získať ľudí. Zaiste sa (primárne) neorientoval na odovzdávanie akýchsi dôverných posolstiev hŕstke vyvolených.
Ježiš nikdy nevykonal zázrak, ktorým by niekoho potrestal. Práve naopak, jeho zázraky vždy prinášajú trpiacemu uzdravenie. Vychádzajúc z dobového presvedčenia, každé zázračné uzdravenie bolo vo svojej podstate vyhnaním démona z tela človeka. Prírodné zázraky a vzkriesenia mŕtvych je potrebné chápať len ako dobové štylistické prostriedky na ozvláštnenie deja.
Tvrdenie, že Ježiš si vytvoril svoj okruh učeníkov, zodpovedá dobovým zvyklostiam. Opis učeníkov je tým viac idealizovaný, čím mladší je text evanjelia. A čím mladší je text evanjelia, o to viac je možné vnímať kontrast medzi Ježišom a jeho učeníkmi. Učeníci nevytvárajú cirkev.
Z pasáží opisujúcich Ježišove posledné hodiny, umučenie a smrť môžeme za istú považovať smrť na kríži. Posledná večera sa zdá byť akýmsi poveľkonočným teologickým dodatkom, keďže takéto prvky helenistickej sakramentality nezodpovedajú charakteru palestínskeho prostredia.
Opis udalostí v Getsemanskej záhrade je evidentne vymyslený, rovnako tak aj opis priebehu súdneho konania pred Sanhedrinom.
Ježišova smrť na kríži je v mladších textoch už vykreslená triumfálnejšie. Spôsob pochovania Ježišovho tela nezodpovedá židovským zvyklostiam ohľadom zaobchádzania s telami odsúdencov. Cieľom takéhoto stvárnenia bolo zrejme opísať akýsi archetyp martýria a zdôrazniť vinu židov namiesto Rimanov. Zároveň tak však bolo možné situovať Poslednú večeru pred udalosti umučenia.
U synoptikov ešte nemá Ježišova smrť zmierny charakter.
Eschatologický horizont.
Ježišovo očakávanie blízkeho príchodu Božieho kráľovstva a akéhosi Syna človeka, zodpovedajúce intenciám vtedajšej židovskej apokalyptiky, v dejinách tradície postupne vyústilo do presvedčenia, že tieto udalosti sa uskutočnili už v Ježišovi.
Ježiš akceptoval súdobú židovskú vieru v zmŕtvychvstanie.
Ježiš však súčasne hlásal potrebu väčšej osobnej zodpovednosti. Aktuálne morálne konanie človeka nie je závislé od toho, či a kedy nastane apokalyptický koniec sveta a zmŕtvychvstanie.
Obrátenie.
V zhode so židovskou tradíciou je Ježišova etika orientovaná na prax. "Obrátenie" (gr. "metanoia") teda nie je akýmsi náboženským zážitkom, ale reálnym a konzekventným aktom vôle, ktorá chce poslúchať iba Boha. Obrátenie je uznaním totálnej odkázanosti a podriadenosti človeka v jeho vzťahu k Bohu. Toto individuálne rozhodnutie má prednosť pred akýmikoľvek inými osobnými záväzkami.
Pravú poslušnosť voči Bohu nemožno realizovať nasledujúc nejaké hereronómne autority či príkazy. Práve naopak, je nevyhnutne potrebné vnímať danú situáciu a nasledovať vlastný rozumný úsudok.
Poslušnosť voči Bohu, ako ju hlásal Ježiš, teda celkom určite nemožno vtesnať do dobového formálno-právneho systému. Takáto nekompromisná, rigoristická poslušnosť voči Bohu však nevedie k pohŕdaniu inými. Pretože ten, kto je Bohu skutočne poslušný, seba samého v skutočnosti vníma ako Bohom nekonečne obdarovaného. Akékoľvek porovnávanie či sebaospravodlivovanie je v tejto oblasti nemysliteľné a nezmyselné.

</doc>
<doc id="614419" url="https://sk.wikipedia.org/wiki?curid=614419" title="Vražda Jána Kuciaka a Martiny Kušnírovej">
Vražda Jána Kuciaka a Martiny Kušnírovej

Vražda Jána Kuciaka a Martiny Kušnírovej bola dvojnásobná vražda, ktorá sa stala v stredu 21. februára 2018 vo Veľkej Mači v okrese Galanta na Slovensku. Ján Kuciak pôsobil ako investigatívny reportér spravodajského portálu "Aktuality.sk", pričom sa venoval najmä podozreniam z daňových podvodov. S Martinou Kušnírovou bol zasnúbený a bývali spolu v rodinnom dome na Brezovej ulici vo Veľkej Mači. Obidvaja mali v čase vraždy 27 rokov.
Podľa vyjadrenia vtedajšieho prezidenta Policajného zboru Tibora Gašpara možným motívom vraždy bola investigatívna práca, ktorej sa venoval, čo potvrdil v septembri 2018 dozorujúci prokurátor. Kuciak tak bol prvým novinárom zavraždeným na Slovensku od jeho vzniku.
Kuciak pripravoval článok, ktorý bol publikovaný slovenskými médiami až po jeho smrti, o podvodoch talianskych podnikateľov pôsobiacich na východnom Slovensku, ktorí majú napojenie na mafiánsku zločineckú skupinu ’Ndrangheta a o väzbách jedného z nich na predstaviteľov strany SMER – sociálna demokracia a Roberta Fica. Rastúce napätie v spoločnosti a protesty po vražde viedli najprv k rezignácii Roberta Kaliňáka z funkcie ministra vnútra a potom až k vládnej kríze, ktorej vyvrcholením bolo, že Robert Fico 15. marca 2018 podal demisiu svojej vlády a nahradil ho spolustraník Peter Pellegrini. V jeho novej vláde však došlo len k minimálnym personálnym zmenám.
Aj vďaka analýze metadát telefónnych operátorov boli 27. septembra 2018 v Kolárove zadržaní priami páchatelia vraždy a o deň neskôr Alena Zsuzsová a Zoltán Andruskó. Andruskó od zadržania spolupracoval s políciou a priznal sa ako sprostredkovateľ vraždy. Aj na základe jeho výpovede 21. októbra 2019 prokurátor Úradu špeciálnej prokuratúry (ÚŠP) v Pezinku podal na Špecializovaný trestný súd v Pezinku (ŠTS) obžalobu na obvinených Mariana Kočnera, bývalého vojaka Miroslava Marečka, jeho bratranca Tomáša Szabó a Alenu Zsuzsovú. 19. novembra 2019 ŠTS prijal obžalobu. 30. decembra 2019 Andruškóovi senát ŠTS schválil dohodu o vine a treste, čím bol odsúdený na 15 rokov odňatia slobody. Marček, sa vo februári 2020 priznal k streľbe a súd ho v samostatnom konaní v apríli 2020 odsúdil na 23 rokov väzenia. Szabó svoju účasť na vražde ďalej popieral a tak bol prejednávaný spoločne so Zsuzsovou a Kočnerom, s ktorými sa súdný proces konal dvakrát. 3. septembra 2020 súd odsúdil Szaba na 25 rokov väzenia, zároveň rozhodol, že obžalovaný Kočner nebol objednávateľom vraždy. Zsuzsovú oslobodili v duchu zásady "In dubio pro reo" (v pochybnostiach v prospech obžalovaného). Senát považoval dôkazy za nepriame (okrem výpovede Andruskoa), ktoré však vo svojom súhrne nevytvárali súvislú logickú reťaz. Prokurátor sa proti rozsudku odvolal a po preskúmaní prípadu Najvyšší súd Slovenskej republiky zrušil, pre viaceré pochybenia, oslobodzujúci verdikt ŠTS voči Marianovi Kočnerovi a Alene Zsuzsovej. Druhý súdny proces s Kočnerom a Zsuzsovou, v ktorom sa pojednávali aj prípravy vrážd súčasného generálneho prokurátora Maroša Žilinku, špeciálneho prokurátora Daniela Lipšica a bývalého námestníka generálneho prokurátora Petra Šufliarskeho, sa začal na ŠTS 28. februára 2023. 19. mája 2023 ŠTS uznal Alenu Zsuzsovú vinnú z objednávky vraždy Jána Kuciaka, aj objednávok vraždy prokurátorov Maroša Žilinku a Petra Šufliarskeho a odsúdil ju na 25 rokov väzenia. Marian Kočner bol po druhýkrát oslobodený spod obžaloby z objednávky vraždy Kuciaka.
Pozadie.
Ján Kuciak pôsobil od roku 2015 v redakcii spravodajského webu "Aktuality.sk" ako investigatívny reportér. Zameriaval sa na kauzy s politickými implikáciami, najmä na podozrenia z daňových podvodov, z ktorých niektoré boli spojené s vládnou politickou stranou SMER – sociálna demokracia vedenej predsedom vlády SR Robertom Ficom. Podľa vyjadrení šéfredaktora webu Petra Bárdyho v rozhovore pre český denník "Mladá fronta DNES", ale nebol investigatívnym reportérom v štandardnom ponímaní. „"Robil dátovú žurnalistiku. Mal pred sebou dva monitory a skladal zmluvy k sebe. Vychádzal z verejných otvorených zdrojov. "[...]" On nemal tipy, on bol sám zdrojom. Na prvý pohľad to, čo robil, nebolo prinášať nové fakty, on známe veci spojoval."“
Odhalenie činu a prvé reakcie (2018).
Na podnet matky zavraždenej M. Kušnírovej, ktorá sa od stredy večera (21. februára) nedokázala skontaktovať s dcérou a preto v nedeľu 25. februára 2018 okolo 21:30 SEČ zavolala na tiesňovú linku. Príslušníci Obvodného oddelenia Policajného zboru v Sládkovičove vykonali 25. februára 2018 o 22:30 SEČ previerku rodinného domu vo Veľkej Mači č. 558, v ktorom M. Kušnírová bývala so svojím snúbencom. Po príchode na miesto policajná hliadka cez okno spozorovala ležať osobu na podlahe. Na miesto preto privolala aj príslušníkov Hasičského a záchranného zboru a záchrannej zdravotnej služby a za asistencie hasičov dom otvorila. Previerkou na mieste činu bolo zistené, že v dome sa nachádzajú telá dvoch zavraždených osôb – J. Kuciaka so strelným poranením na hrudi a M. Kušnírovej so strelným poranením na hlave. Podľa prvotných zistení k vražde došlo v časovom intervale medzi štvrtkom 22. februárom a nedeľou 25. februárom (t. j. časom odhalenia činu). Podľa vyjadrení prokurátorov z marca 2019 sa vražda stala už 21. februára o 20:21.
26. februára sa o vražde dozvedela verejnosť, keď Tibor Gašpar vystúpil na tlačovej konferencii. V neskoršom vyjadrení vtedajší prezident Policajného zboru Tibor Gašpar potvrdil, že boli zastrelení jednou zbraňou.
Viacero opozičných politikov obviňovalo vládnucu stranu Smer-SD z nepriamej účasti. Poslankyňa Veronika Remišová (OĽaNO) prirovnala vraždu Kuciaka s vraždou Róberta Remiáša, ktorý bol zavraždený v roku 1996. Premiér Fico vyzval politickú opozíciu, aby situáciu „nezneužívala“.
27. februára vtedajší premiér Robert Fico, za účasti Kaliňáka a Gašpara sľúbil odmenu milión eur, ktorá pred ním ležala v hotovosti, za informácie vedúce k odhaleniu páchateľa alebo páchateľov vraždy. 14. júna ministerka Lubyová ozrejmila, že „zo strany vtedajšieho premiéra išlo o vyhlásenie záväzku, ktorým chcel napomôcť orgánom činným v trestnom konaní“ z čoho vyplýva, že neexistuje žiadna garancia, že niekto ozaj dostane milión.
28. februára: V slovenských aj svetových denníkoch vyšiel posledný, nedokončený článok Jána Kuciaka.
2. a 3. marca: Približne 20-tisíc ľudí si pochodom pripomenulo pamiatku Jána a Martiny. V Gregorovciach pri Prešove sa rozlúčili s Martinou Kušnírovou. 3. marca sa konal pohreb Jána Kuciaka v Štiavniku.
Strany SaS (Sloboda a Solidarita) a OĽaNO (Obyčajní Ľudia a Nezávislé Osobnosti) 27. februára spustili petíciu za rezignáciu ministra vnútra Kaliňáka a policajného prezidenta Gašpara. Udalosti súvisiace s vraždou a jej vyšetrovaním mali taký politický a spoločenský dopad (pozri dole), že spôsobili vládnu krízu, ktorá vyvrcholila odstúpením premiéra Fica 15. marca 2018.
Priebeh vyšetrovania a prvé zatknutia.
26. marca 2018 informoval o vyšetrovaní prokurátor ÚŠP z odboru všeobecnej kriminality, pričom uviedol, že z doteraz vykonaných úkonov jednoznačne vyplýva, že k vražde došlo v stredu 21. februára, pričom bol ustálený predpokladaný čas vraždy v rozpätí cca päť minút, bol zadokumentovaný pohyb pravdepodobného páchateľa a zistené ďalšie skutočnosti, ktoré však zatiaľ nebudú prezentované.
Vyšetrovania trestného činu sa ujali príslušníci z Okresného oddelenia Policajného zboru v Galante, Krajského oddelenia Policajného zboru v Trnave a z Národnej kriminálnej agentúry Prezídia Policajného zboru. Zaisťovanie stôp na mieste činu a ich analýzu vykonávajú príslušníci Kriminalistického a expertízneho ústavu Policajného zboru. Kriminalistický a expertízny ústav Policajného zboru Slovenskej republiky, pričom slovenské policajné zložky nadviazali spoluprácu so zahraničnými policajnými zložkami.
Už v pondelok 26. februára sa do vyšetrovania zapojila polícia z Česka a Talianska a v utorok slovenským úradom potvrdili poskytnutie pomoci predstavitelia Europolu, Federal Bureau of Investigation zo Spojených štátov a Metropolitan Police Service (tzv. Scotland Yard) zo Spojeného kráľovstva. Pomoc technicky pokročilejších zahraničných vyšetrovacích úradov môže spočívať najmä v spolupráci na špecifickejších forenzných analýzach. FBI prostredníctvom svojho pridelenca v Prahe ponúkla pomoc so psychológiou na mieste činu o spôsobe správania páchateľa. Za vytvorenie medzinárodného tímu na vyšetrenie vraždy sa vyslovili pozostalí obetí, časť opozície i širokej verejnosti z dôvodu nedôvery k slovenským orgánom činným v trestnom konaní. Európsky parlament plánuje na Slovensko vyslať fact-finding misiu (t. j. misiu overujúcu fakty).
Strelná zbraň použitá pri vražde nebola do 28. februáru 2018 nájdená. Je však známe, že obete boli zavraždené jednou zbraňou. Na mieste boli nábojnice a náboje. Šéfredaktor webu "Aktuality.sk" Peter Bárdy v rozhovore pre český denník "Mladá fronta DNES" skonštatoval, že podľa informácií od polície náboje sa na mieste činu nachádzali najpravdepodobnejšie preto, že vrah mal problém s dobíjaním pištole. Náboje mu pri prebíjaní vypadávali a teda nešlo o odkaz na zastrašenie.
Zadržanie Antonina Vadalu a spol. (1. marca 2018).
V súvislosti s vyšetrovaním vraždy uskutočnila polícia prehliadky v štyroch rodinných domoch a troch nebytových objektoch (areáloch spoločností) viažucich sa k talianskym podnikateľom Antoninovi Vadalovi a Diegovi Rodovi podozrivých z napojenia na zločineckú skupinu ’Ndrangheta z Kalábrie v Taliansku (pozri tzv. talianska stopa). 1. marca 2018 príslušníci Policajného zboru zaistili množstvo materiálu a zadržali sedem podozrivých osôb – Antonina Vadalu, jeho bratov Sebastiana a Bruna Vadalu, Diega Rodu, Antonina Rodu, Vadalovho bratranca Pietra Catroppa a ďalšieho Pietra Catroppa. Medzi zaisteným materiálom boli dve krátke guľové strelné zbrane v legálnej držbe, telefónne a iné komunikačné prostriedky, počítače a listinné materiály. 13. marca 2018 v bol Antonino Vadala zadržaný v Michalovciach na základe európskeho zatýkacieho rozkazu. V októbri 2019 talianskeho podnikateľa napokon odsúdil taliansky súd za pašovanie drog na deväť rokov. Ide len o prvostupňový rozsudok.
Pokračovanie vyšetrovania.
18. apríla 2018 bola v Haagu podpísaná dohoda o zriadení spoločného vyšetrovacieho tímu s Talianskou republikou. Prokurátor potvrdil, že vyšetrovatelia spolupracujú nielen s Europolom, ale aj s FBI.
9. mája generálna prokuratúra zistila chyby v 9 prípadoch, ktoré súvisia so skupinou Talianov na východnom Slovensku z posledného článku Jána Kuciaka, uviedol generálny prokurátor Jaromír Čižnár. 21. mája ÚŠP potvrdil zistené nedostatky pri prvotných úkonoch na mieste činu, najmä pri obhliadke.
29. mája 2018: Polícia vo Veľkej Mači vykonala rekonštrukciu vraždy.
17. septembra 2018 dozorujúci prokurátor zverejnil identikit osoby, ktorá by mohla disponovať informáciami ku samotnému skutku, prípadne k osobám, ktoré sa na spáchaní skutku mohli podieľať. Následne na polícii vypovedal muž, ktorý tvrdil, že osobu z identikitu pozná. Malo ísť o jeho kolegu Miroslava Č. Ten následne pre médiá uviedol, že nechápe, prečo je na kresbe. Prokurátor dodal, že vražda bola profesionálna a na objednávku.
Polícia aj vďaka analýze metadát telefónnych operátorov o pohybe mobilov vo Veľkej Mači pred a po vražde osem osôb. Neskôr to potvrdil právny zástupca Kuciakovej rodiny Daniel Lipšic, ktorý povedal, že posunu vo vyšetrovaní pomohla analýza elektronických dát. „.. zanechali nejakú elektronickú stopu. Myslím tým rôzne kamerové záznamy nielen z miest a obcí, ale aj z ciest. Myslím tým bunky (mobilných operátorov), ktoré zaznamenávajú prevádzku mobilov. V tomto prípade išlo o analýzu obrovského množstva dát.“ „Rozsah vyšetrovania, aj za účasti Europolu a iných zahraničných zložiek, bol bezprecedentný.“
Zatknutie páchateľov, skončenie ich vyšetrovania (od septembra 2018).
27. septembra 2018 špecializovaná jednotka NAKA zadržala v Kolárove osem podozrivých. Ministerka Denisa Saková informovala, že doteraz v súvislosti s vraždou polícia vypočula približne 200 ľudí.
28. septembra 2018 Polícia zadržala Alenu Zsuzsovú v rodinnom dome v Komárne a obvinila z obzvlášť závažného zločinu úkladnej vraždy a z ďalších trestných činov štyroch zo zadržaných. Strelcom mal byť bývalý policajný vyšetrovateľ Tomáš Szabó, ktorému pomáhal jeho bratranec a bývalý vojak Miroslav Marček, ten sa neskôr k vraždám aj priznal. Podnikateľa Zoltána Andruskóa vyšetrovatelia považovali za sprostredkovateľa a za objednávateľa vraždy označujú Alenu Zsuzsovú. Od 30. septembra 2018 boli na základe rozhodnutia Špecializovaného trestného súdu v Banskej Bystrici všetci štyria vo väzbe.
4. októbra 2018 potvrdila obhajkyňa Lívia Kňažíková, že obvinený podnikateľ Zoltán Andruskó spolupracuje s políciou a za objednávateľa vraždy označil Mariana Kočnera.
15. októbra 2018: Policajný prezident Milan Lučanský zasiahol do vyšetrovacieho tímu. Z prípadu odvolal šéfa Národnej kriminálnej agentúry NAKA Petra Hraška.
22. októbra 2018: Denník N informoval, že bývalý agent SIS Peter Tóth sa polícii priznal k sledovaniu Jána Kuciaka a ďalších novinárov.
Rok 2019.
14. marca 2019 informoval ÚŠP na tlačovej konferencií, že väzobne stíhaný (v kauze zmenky) podnikateľ Marián Kočner bol 8. marca obvinený z objednávky vraždy. Likvidáciu Kuciaka si mal objednať pre jeho novinársku prácu. Medzi dôkazmi podľa televízie Markíza je komunikácia Kočnera s vplyvným podnikateľom, ktorému mal avizovať, že pracuje na vražde. Ako aj výpovede svedkov, ktorí pre Kočnera zabezpečovali sledovanie Kuciaka.
15. marca 2019 ÚŠP zverejnil aktuálny stav vyšetrovania. Boli odhalené viaceré zatiaľ verejnosti neznáme podrobnosti. Vražda sa stala 21. februára o 20:21. Napriek tomu že zbraň nemáme, máme dôkazy o tom, o akú zbraň a strelivo išlo. Redaktori Aktualít sa domnievajú, že tak ako po poslednom vystúpení prokurátorov 17. septembra 2018 do 10 dní došlo k zatknutiu páchateľov je možné očakávať aj teraz razie a zatýkanie (Kočner nebol jediný objednávateľ).
11. apríla 2019: Miroslav Marček sa pred vyšetrovateľom NAKA po prvý raz priznal k vražde Jána Kuciaka a jeho snúbenice.
28. mája: Polícia vykonala rekonštrukciu vraždy Jána Kuciaka a Martiny Kušnírovej s Miroslavom Marčekom.
21. októbra 2019 prokurátor ÚŠP podal na Špecializovaný trestný súd v Pezinku obžalobu na M. Kočnera a ďalšie tri osoby. Zoltán A. bol vyčlenený na dohodu o vine a treste.
22. októbra 2019: Policajný prezident rozpustil vyšetrovací tím Kuciak.
28. októbra 2019: Súd v kauze zmenky TV Markíza povolil ako dôkaz správy z aplikácie Threema. Súd tak oficiálne potvrdil pravosť správ.
Vyšetrovanie objednávateľov a súdne procesy (od decembra 2019).
19. decembra 2019: Súd prijal obžalobu na štvoricu obvinených.
30. decembra 2019: Súd potvrdil dohodu o vine a treste, ktorou sa Andruskó dohodol na treste 15 rokov.
Rok 2020.
13. januára: Na Špecializovanom trestnom súde v Pezinku sa začal proces s obžalovanými. V prvý deň procesu sa Miroslav Marček priznal k vražde snúbencov a chladnokrvne opísal, ako to urobil. Marček sa priznal aj k vražde podnikateľa Petra Molnára, keďže súd spojil oba prípady pod jeden proces. Ostatní vinu v prípade vraždy popreli.
3. február: Siedmy deň procesu vypovedali znalci. Senát zároveň vyčlenil vraha Miroslava Marčeka – po jeho priznaní – na samostatný proces. Marček bol 6. apríla 2020 odsúdený na 23 rokov. Dostal mimoriadne znížený trest, lebo aj on, hoci podstatne neskôr ako Andruskó, napokon priznal vinu a pomohol s objasnením dvojnásobnej úkladnej vraždy.
2. augusta: Obžalovaný Tomáš Szabó vo svojej záverečnej reči prejavil ľútosť, vinu však odmietal a trval na svojej nevine v prípade vrážd, priznal len nedovolené ozbrojovanie.
5. augusta: Súd už mal vyhlásiť rozsudok ale nečakane odročil rozhodnutie o mesiac.
3. septembra: po 22 pojednávacích dňoch, súd rozhodol, že obžalovaný Marián Kočner nebol objednávateľom vraždy. Kočnera a Zsuzsovú oslobodili spod obžaloby za vraždu Jána Kuciaka. Podľa odôvodnenia súdneho senátu (predsedníčka Ružena Sabová, členovia Rastislav Stieranka a Ivan Matel) na odsúdenie obžalovaného nestačí len podozrenie, musí byť istota, že skutok spáchal. Zsuzsovú oslobodili v duchu zásady "In dubio pro reo" (v pochybnostiach v prospech obžalovaného). Senát považoval dôkazy za nepriame (ostatné okrem výpovede Andruskoa), ktoré na seba nenadväzovali bez prerušenia. Podľa prokurátora bola napr. dôležitým dôkazom Kočnerova Threema, ktorú sa podarilo prelomiť a správy v nej sa dali interpretovať ako súvisiace s vraždou. Threemu síce senát uznáva ako dôkaz, ale nie je podľa neho k tomuto skutku exaktná, lebo sa v nej používajú symboly, emotikony a prirovnania.
Prokurátor podal odvolanie proti oslobodzujúcej časti rozsudku, takže rozhodovať bude Najvyšší súd.
Zároveň Szabó dostal 25 rokov za vraždy a nedovolené ozbrojovanie.
Zdôvodnenie rozsudku o nevine Kočnera a Zsuzsovej z 3. sept. 2020.
7. septembra: Denník N zverejnil, že predsedníčka senátu Sabová, bola pri verdikte prehlasovaná ďalšími dvomi členmi senátu. Ešte v ten istý deň to Sabová poprela prostredníctvom šéfa Špecializovaného trestného súdu Jána Hrubalu.
V októbri získali novinári písomný rozsudok, kde sudcovia zdôvodňujú svoje rozhodnutie tým, že dôkazy musia tvoriť „súhrne logickú, ničím nenarušenú a uzavretú sústavu”. Musí ísť o také dôkazy, že je z nich možné vyvodiť len jediný jeden záver a zároveň sa musí vylúčiť možnosť, že sa celý prípad mohol stať aj inak. Kľúčovým svedok Andruskó síce od začiatku vypovedal proti Kočnerovi, ale podľa súdu získal všetky informácie len sprostredkovane, od ďalšej obžalovanej Zsuzsovej, ktorá jeho obvinenia celý čas popiera. Podľa senátu Andruskóove tvrdenia spochybnili či priamo vyvrátili iné nepriame dôkazy (o tom, že Zsuzsová sa osobne stretla s Tóthom, že deň po vražde prišiel hneď ráno za Zsuzsovou do Komárna a tá mu ešte dopoludnia, asi o dve hodiny, odovzdala 50-tisíc eur a že Zsuzsová mu osobne ukázala fotografie zo sledovania.) Súd označil Andruskóove výpovede pred políciou v tomto procese za nepoužiteľné a k jeho vierohodnosti poznamenal, že napríklad počas policajného výsluchu v septembri 2019 nevypovedal spontánne, ale diktoval z vopred napísaných poznámok na 16 stranách.
Podľa prepisov Kočner poslal Treemou správu Tóthovi: „Ján Kuciak, Veľká Mača 558, Galanta” ... Kočner pred senátom práve túto správu jednoducho poprel. Podobne na správy, v ktorých žiadal Norberta Bödöra o informácie z policajných databáz, si nespomenul a vraj taká komunikácia ani neexistuje. V tomto prípade Kočner vyhlásil, že Threema nie je autentická. Podľa sudcov však obžalovaný nie je povinný vypovedať pravdu, navyše, ak by si priznaním privodil ďalšie trestné stíhanie. „V tomto kontexte sa potom popieranie autenticity niektorých správ z komunikácie Threema zo strany obžalovaného Kočnera už nejaví byť až tak nelogické.”
Hoci sudcovia píšu o „atribúte nemorálnosti“, ako aj „bezcharakternom či arogantnom prístupe“ Kočnera k iným ľuďom, ani to podľa nich nesvedčí o jeho úmysle zabíjať. Motív sám o sebe nestačí ani len na obvinenie, nie to na odsúdenie z objednávky vraždy, tvrdí senát. V rozsudku dokonca konštatuje, že motív mohli mať aj iné osoby, o ktorých Kuciak písal. Nie je však zrejmé, že by počas dokazovania vznikli reálne podozrenia voči inému možnému objednávateľovi. Vražda sa stala, objednávateľov niet, minimálne až do ďalšieho pojednávania na Najvyššom súde.
Pochybnosti o rozsudku o nevine Mariána Kočnera.
Kuciakovi kolegovia (novinári) sa počas vypovedania pred senátom ŠTS zhodli na tom, že motívom na vraždu mohli byť Kuciakove odhalenia v kauze Donovaly. Vďaka špekulatívnym prevodov hotelov na Donovaloch v rokoch 2010 a 2012 mal Kočner prísť k osem miliónom eur na vratkách DPH. Podľa vyšetrovateľov spomínané hotely niekoľkokrát zmenili majiteľov tak, že nakoniec skončili v Kočnerových firmách. Výpovede potvrdzujú Kočnerov motív na vraždu Kuciaka a pripomínajú, že kauzu dozoroval prokurátor Úradu špeciálnej prokuratúry Maroš Žilinka, z ktorého prípravy vraždy je obvinená Alena Zsuzsová. Samotný Žilinka po vynesení rozsudku v septembri poukazuje na to, že Andruskó o tejto veci vypovedal spontánne ešte pred prevalením Treemy a preto je preňho oslobodenie Kočnera nepochopiteľné.
V júni 2021 prokuratúra predložila nový dôkaz, znalecký posudok Filozofickej fakulty Univerzity Komenského, ktorý analyzuje komunikáciu cez aplikáciu Threema medzi Marianom Kočnerom a Alenou Zsuzsovou. 15 júna 2021 senát Najvyššieho súdu, ktorý zrušil Kočnerovi nevinu, hlasoval v pomere 3:0. Potvrdil to sudca Peter Paluda, ktorý predsedal senátu. Ďalšími členkami boli sudkyne Dana Wänkeová a Ivetta Macejková. Rovnaký senát ŠTS, ktorý Kočnera oslobodil, bude musieť proces uskutočniť nanovo.
Obžalovaní a odsúdení doteraz.
Peter Tóth, bývalý príslušník SIS, ktorého najal Kočner na sledovanie novinárov, nebol obžalovaný a vystupoval ako svedok.
Pôvodné hypotézy o možnom motíve.
Podľa vyjadrenia prezidenta Policajného zboru Tibora Gašpara na tlačovej konferencii 26. februára vyhlásil, že vražda bola vykonaná „"pravdepodobne s motívom, ktorý súvisí s jeho novinárskou investigatívnou činnosťou"“. Neskôr v relácii "Téma dňa" na televízii TA3 upresnil, že ide len o najpravdepodobnejší motív a polícia pracuje s viacerými možnými verziami, vrátane osobných vzťahov obetí, majetkových motívov a pod.
Marián Kočner.
Vzhľadom na skutočnosť, že posledný článok, ktorý Ján Kuciak publikoval pred svojou smrťou (9. februára 2018) sa zaoberal podnikateľom Mariánom Kočnerom, prvotný záujem médií sa upieral týmto smerom. Kočner vstúpil do povedomia slovenskej verejnosti v roku 1998 v súvislosti s neúspešným pokusom o prevzatie TV Markíza za pomoci pracovníkov bezpečnostných služieb. Kočner sa začal Kuciakovi vyhrážať – oznámil mu, že „"sa začne zaujímať o jeho rodičov a rodinu "[...]" že ak zistí ‚akúkoľvek špinu‘, tak ju zverejní"“. Šéfredaktor "Aktualít.sk" Peter Bárdy neskôr upresnil, že nešlo o vyhrážky zabitím. Kuciak na ne reagoval podaním oznámenia o podozrení zo spáchania trestného činu 7. septembra 2017 na Generálnej prokuratúre SR. 24. októbra odstúpilo príslušné obvodné oddelenie Policajného zboru na priestupkové konanie.
Marián Kočner v telefonickom rozhovore s moderátorom TA3 Petrom Bielikom 26. februára odmietol, že by sa snažil Kuciakovi zamedziť v novinárskej práci.
Tzv. talianska stopa.
Ešte 26. februára poskytol novinár Tom Nicholson rozhovor "Denníku N", v ktorom Nicholson uviedol ako možný motív vraždy snahu zabrániť publikovaniu informácií o prepojení politických a straníckych činiteľov SMER-SD s talianskymi podnikateľmi, ktorí pôsobia na východnom Slovensku zrejme ako odnož zločineckej skupine ’Ndrangheta z Kalábrie v Taliansku, teda kalábrijskej vetve mafie. Nicholson si s Kuciakom pracovne dopisoval ešte týždeň pred predpokladaným termínom vraždy vo veci prípravy článku o týchto zisteniach. V relácii "Téma dňa" na TA3 tieto informácie potvrdil novinár Ivan Mego, ktorý pôsobil v týždenníku "Plus 7 dní" a venoval sa prevažne problematike organizovaného zločinu. Vyhlásil, že na problematike bunky „niekoľko storočnej talianskej rodiny“ na Slovensku pracoval tri týždne. "„Ja som informácie o tejto talianskej mafii zistil, mne to však vo vydavateľstve stopli, nikdy som to nemohol dať von.“" Svoje zistenia posunul Kuciakovi, pričom dodal, že Kuciak sa vo svojich zisteniach „"isto dostal ďalej"“.
Podrobnosti priniesol až posledný Kuciakov článok („Talianska mafia na Slovensku. Jej chápadlá siahajú aj do politiky“), ktorý posmrtne publikovali viaceré slovenské médiá o polnoci z 27. na 28. februára 2018. V reportáži zakončenej redakčnou poznámkou „"záver článku chýba, autor ho už nestihol dokončiť"“ sa Kuciak venoval talianskym podnikateľom (najmä Antoninovi Vadalovi), ktorí pôsobia v Trebišove, Michalovciach a okolí ako zástupcovia štyroch rodín (Cinnanteovcov, Vadalovcov, Rodovcov a Catroppovcov) patriacich k ’Ndranghete. Poukázal na to, že Vadala mal prostredníctvom poslanca Národnej rady SR a tajomníka Bezpečnostnej rady SR Viliama Jasaňa (SMER-SD) a hlavnej štátnej radkyne Márie Troškovej (asistentky predsedu vlády SR Roberta Fica) prepojenie na vedenie strany SMER-SD a Úrad vlády SR. Hlavné zdroje týchto talianskych podnikateľov mali plynúť z podvodov s dotáciami a finančnými príspevkami na podnikanie v pôdohospodárstve.
Keď sa neskôr ukázalo, že talianska stopa nebola správna, poslanec Peter Marček v parlamente obvinil T. Nicholsona z rozvracania republiky.
Tzv. drogová stopa.
28. februára prezident Policajného zboru Tibor Gašpar vyhlásil, že prostredníctvom odpočúvania sa polícii podarilo zistiť, že dve osoby z prostredia obchodu s drogami sa v piatok 23. februára telefonicky dohodli na tom, že sa ozbrojení stretnú vo Veľkej Mači. Navyše jeden z miestnych obyvateľov polícii poskytol svedeckú výpoveď, podľa ktorej „"videl najmenej jedného človeka, ktorý sa v piatok pohyboval na pozemkoch v obci, prechádzal cez ploty a nastúpil do auta"“. Polícia v tejto súvislosti vykonala večer 27. februára tri domové prehliadky u dvoch podozrivých osôb, zadržala jednu osobu a zaistila jednu strelnú zbraň, náboje, viaceré chladné zbrane a 160 g pervitínu.
Už nasledujúci deň ale Tibor Gašpar poprel súvislosť tejto stopy s prípadom vraždy. Na tlačovej konferencii v Košiciach povedal, že ide o dva odlišné prípady, keďže tieto osoby do obce prišli „"na účel páchania drogovej činnosti a nie v súvislosti s novinárom a jeho priateľkou."“
Tzv. justičná stopa.
Podľa hypotézy blogera Radovana Bránika, ktorá sa šírila najmä českými médiami, vražda nesúvisí s tzv. talianskou stopou, ale s korupciou v slovenskej justícii. Podľa Bránika „"ide o manipulácie s prideľovaním spisov na jednom z kľúčových súdov na Slovensku"“, kde „"vznikla tam kasta firiem, ktorá žije z nepochopiteľných rozsudkov "[...]" priemysel, ktorý vygeneroval desiatky rozsudkov, a tie umožnili získať úzkej skupine ľudí závratný majetok"“. Vražda mala byť podľa neho zastrašením novinárov, ktorí na problematike pracovali a Kuciak „"bol z niekoľkých vytypovaných ľudí obeťou s najmenším rizikom prekazenia a odhalenia"“. Bránik v tejto veci podal oznámenie o podozrení z trestného činu, ktoré slovenské orgány činné v trestnom konaní začali zo zákona preverovať, čo niektoré české médiá mylne interpretovali ako potvrdenie Bránikovej verzie.
Šéfredaktor "Aktualit.sk" označil Bránikove tvrdenia za nepravdu a poprel, že by sa Kuciak tejto téme venoval.
Politický a spoločenský dopad.
Udalosť mala výrazný dopad na slovenskú novinársku obec, ktorá vyjadrila sympatie pozostalým a prisľúbila, že sa bude kauzami, ktorým sa Kuciak venoval, zaoberať ešte intenzívnejšie. Šéfredaktori dvanástich slovenských médií ("SME", ".týždeň", "", "Denník N", "Nový Čas", "Plus JEDEN DEŇ", "Rádio Expres", "Trend", "Rozhlas a televízia Slovenska", "Pravda", "Hospodárske noviny", "Korzár") v spoločnom vyhlásení odsúdili vraždu ako útok na slobodu slova a vyzvali štát, „"aby urobil všetky potrebné kroky nie len na vypátranie zločincov, ale aj na vytvorenie podmienok pre bezpečnú prácu novinárov"“. 27. februára 2018 vyšli výtlačky slovenských denníkov so smútočnou grafikou titulnej strany.
Vo viacerých miestach na Slovensku i v zahraničí boli naplánované spomienkové zhromaždenia. V piatok 2. marca 2018 prišlo na pochod „Nechceme späť 90-te!“ do Bratislavy 25 tisíc ľudí. V piatok 9. marca 2018 sa na protestných pochodoch zúčastnilo najviac ľudí od Nežnej revolúcie. V Bratislave bolo podľa odhadov viac než 50 000 ľudí, v Košiciach 15 tisíc, v Prešove 7 tisíc, v Banskej Bystrici 4 tisíc, v Trnave 2 a pol tisíc. Protesty sa konali v najmenej 40 mestách Slovenska.
Zoznam zhromaždení (a koncertov).
1. Nechceme žiť v Mafiánskom štáte!
Miesto: Námestie SNP
Dátum: 28. februára 2018
Usporiadateľ: OBYČAJNÍ ĽUDIA a nezávislé osobnosti
2. Nechceme späť 90-te!
Miesto: Hviezdoslavovo námestie; Námestie slobody 
Dátum: 2. marca 2018
Usporiadateľ: Veľký protikorupčný pochod.
Na smútočný (pietny) a spomienkový pochod v Bratislave prišlo vyše desať tisíc ľudí.
3. Koncert pre Jána a Martinu.
Miesto: Hlavné námestie
Dátum: 4. marca 2018
Usporiadateľ: Pohoda Festival
Nápad zorganizovať koncert mala B-Complex, ktorá kontaktovala Michala Kaščáka. Zúčastnení umelci: Para a Živé kvety, Korben Dallas, rapper Vec, B-Complex, Muzička, David Koller, Billy Barman, Modré hory, Longital, Jozef Lupták a Konvergencie Quartet, Michael Kocáb a Karpatské chrbáty.
4. Postavme sa za slušné Slovensko!
Miesto: Námestie SNP
Dátum: 9. marca 2018 (piatok)
Usporiadateľ: Za slušné Slovensko
Účasť: 40 000 – 50 000 – 60 000
Do ulíc na Slovensku a v zahraničí vyšlo viac ako 120 tisíc ľudí. Išlo pravdepodobne najväčšiu demonštráciu od roku 1989.
5. Za slušné Slovensko.
Miesto: Námestie SNP
Dátum: 16. marca 2018 (piatok)
Usporiadateľ: Za slušné Slovensko
Účasť: 50 000 – 65 000 ľudí
6. Koncert pre Jána a Martinu Bratislava.
Miesto: Kostol Cirkvi bratskej; Cukrová
Dátum: 20. marca 2018
Usporiadateľ: Pohoda Festival; Festival Konvergencie
7. Protestné zhromaždenie proti štátnemu prevratu na Slovensku.
Miesto: Hodžovo námestie
Dátum: 21. marca 2018
Usporiadateľ: OZ Spoločnosť práv občanov – SPO
Účasť: 300 ľudí
8. Tichý pochod študentov.
Aktivisti "Za slušné Slovensko" vo štvrtok 22. marca zrušili zhromaždenie plánované na piatok, po tom čo prezident vymenoval novú vládu Petra Pellegriniho. V reakcii na toto vyhlásenie zástupcovia vysokoškolských študentov vytvorili na Facebooku akciu s názvom Tichý pochod študentov a slušných ľudí.
Miesto: Šafárikovo námestie a odtiaľ prejsť na Námestie SNP
Dátum: 23. marca 2018 (piatok)
Usporiadateľ: Nie je nám to jedno
Účasť: 24 000 ľudí
9. Protest za vyslovenie nedôvery vláde.
Miesto: Námestie Alexandra Dubčeka
Dátum: 26. marca 2018
Usporiadateľ: "„občianski aktivisti“"
Vládna kríza 2018.
Prezident Andrej Kiska v nedeľu 4. marca 2018 (po týždni čakania) navrhol buď rozsiahlu a zásadnú rekonštrukciu vlády alebo predčasné voľby. V reakcii na tieto vyjadrenia obvinil premiér Robert Fico prezidenta z toho, že sa pridal k opozícii a nekalých kontaktov s americkým finančníkom a filantropom George Sorosom konkrétne 20. septembra 2017, New York, Piata avenue. Na vývoj udalostí reagoval 6. marca 2018 aj Soros. Potvrdil, že sa s Kiskom stretol, ale rozprávali sa vraj o Rómoch v Spišskom Hrhove."„Dnes už vieme, že organizátori tých demonštrácií po vražde Jána Kuciaka boli z organizácií, ktoré platí George Soros. My dobre vieme, kto sa s kým stretával a akú úlohu v tom čase zohrával. Všetko to pôjde von, až bude jasné, kto si objednal vraždu,“" R. Fico 19. okt. 2018 pre časopis Echo.cz.8. alebo 9. marca 2018 sa na Maldivách stretol M. Kočner s Bélom Bugárom. Kočner, podľa jeho vlastných vyjadrení, loboval u Bugára aby nerozbil koalíciu Smer-SD, SNS a Most-Híd.
Minister vnútra Robert Kaliňák 12. marca 2018 oficiálne oznámil, že rezignuje z funkcie ministra vnútra. Jeho nástupcom sa stal Tomáš Drucker, bývalý minister zdravotníctva. Premiér Robert Fico 14. marca 2018 oznámil, že je ochotný podať demisiu, ak prezident Kiska prijme jeho podmienky: bude akceptovať výsledky parlamentných volieb z roku 2016, bude akceptovať koaličnú zmluvu, a to, že nového premiéra navrhne strana Smer. Dôvodom Ficovej demisie bolo okrem protestov aj to, že v pondelok 11. marca sa republiková rada Mosta vyjadrila, že je za predčasné voľby alebo odchod z koalície."„Strane Most sa podarilo dosiahnuť, že z Úradu vlády odstúpil minister Robert Kaliňák aj premiér Robert Fico. Máme výsledky volieb, rešpektujme ich. Boli námietky voči niektorým funkcionárom a vďaka tlaku Mosta-Hídu sa podarilo dosiahnuť, že sa vymenili,“" povedal Peter Kresák (Most) po oznámení Ficovej rezignácie.Robert Fico 15. marca 2018 oficiálne odovzdal prezidentovi demisiu svojej vlády. (Ponúkol demisiu aby vyriešil vládnu krízu, s podmienkou, že prezident bude rešpektovať výsledky predchádzajúcich volieb, teda nebude vyhlasovať predčasne voľby alebo menovať úradnícku vládu.) V rovnaký deň (15. marca) bol Peter Pellegrini poverený zostavením a 22. marca vymenovaný ako predseda novej vlády, v ktorej došlo k minimálnym zmenám oproti predchádzajúcej. Fico zostal predsedom SMERu.
Prehľad rezignácií.
Udalosti, ktoré odštartovala vražda novinára vyústili do týchto významných politických rezignácií:
Reakcie zo strany Európskej únie.
Kvôli podozreniu, že vražda investigatívneho novinára bola spojená s podvodmi v oblasti európskych dotácií, sa záležitosť začala riešiť aj na pôde Európskej únie. V reakcii na to bola na Slovensko hneď v marci a neskôr v decembri roku 2018 vyslaná misia Výboru Európskeho parlamentu (EP) pre kontrolu rozpočtu.
Podľa českého europoslanca Tomáša Zdechovského, ktorý spolu s niektorými ďalšími členmi výboru EP pre kontrolu rozpočtu aj ďalšími europoslanci kauzy dokumentoval po niekoľko mesiacov, mali byť kľúčovou témou prípady, keď veľké firmy mali podvodne čerpať poľnohospodárske dotácie na úkor malých farmárov, ktorí na pôde skutočne hospodári. Európske peniaze v rádoch miliónov eur boli tiež podľa europoslancov na slovenskom vynakladané na fingované protipovodňové bariéry, čističky či opravy mestskej kanalizácie, ktoré ale vôbec neprebehli.
Misia Európského parlamentu došla k záveru, že malí slovenskí farmári podľa zistení čelili vyhrážkam, zastrašovanie a nezáujmu úradov a polície. Drvivú väčšinu európskych peňazí určených pre poľnohospodárov získava (často podvodne) niekoľko málo veľkých koncernov. Slovenská vláda pritom podľa záverov misie také prostredie zastrešovala a podieľala sa na šikanovaniu malých poľnohospodárov.
Europoslanec Ivan Štefanec (KDH) k tomu neskôr povedal, že všetky podvody mali spoločné znaky – neporiadok vo vlastníckych vzťahoch na platobnej agentúre a zneužívanie moci jej vtedajšieho vedenia na čele s Jurajom Kožuchom. Podľa jeho slov tiež ľudia ako Kožuch zabezpečovali prosperitu len im blízkym osobám a okrádali slovenských farmárov.
V októbri 2019 vtedajší komisár pre poľnohospodárstvo Phil Hogan pri rokovaní kontrolného výboru vyhlásil, že všetky podnety využili a rieši ich. Prvé výsledky mali vtedy priniesť 96 obvinenia a nutnosť vrátiť 5,9 milióna eur a číslo nebolo konečné.
Kultúrne odkazy.
V septembri v roku 2018 vyadalo vydavateľstvo Ikar knihu Arpáda Soltésza s názvom "Sviňa", inšpirovanú udalosťami vedúcimi k vražde spisovateľovho mladého kolegu. V roku 2019 podľa nej Mariana Čengel Solčanská a Rudolf Biermann nakrútili rovnomenný celovečerný hraný film, ktorý mal premiéru vo februári 2020.

</doc>
<doc id="614420" url="https://sk.wikipedia.org/wiki?curid=614420" title="Telesón z Rodosu">
Telesón z Rodosu

Telesón () bol grécky sochár v 3. storočí pred Kr.
Sochár Telesón, syn Mnasitima z Rodosu, bol činný na konci 3. storočia pred Kr. Od tohto umelca, pochádzajúceho z rozvetvenej sochárskej rodiny, sa zachovali dva jeho menom signované podstavce zo sôch, ktoré sa našli na ostrove Rodos. Prvý, skúmaný v Taliansku (Atti dell'Istituto Veneto di Scienze lettere ed arti, lVII, 1898, p. 9), bol známy už dávnejšie, druhý, datovaný do roku 210 pred Kr., objavili na akropole mesta Lindos.

</doc>
<doc id="614421" url="https://sk.wikipedia.org/wiki?curid=614421" title="Kanársky prúd">
Kanársky prúd

Kanársky prúd je studený morský prúd v severnej časti Atlantického oceánu. Golfský prúd sa približne na 40° s. š. a 30° z. d. rozdeľuje na dve vetvy. Kanársky prúd je južná vetva, na sever smeruje Severoatlantický prúd.
Kanársky prúd prúdi pozdĺž afrického kontinentu cez Kanárske ostrovy až k pobrežiu Senegalu a Kapverdských ostrovov, kde sa spája so Severným rovníkovým prúdom. Prúd chladnej vody zmierňuje klimatické podmienky na Kanárskych ostrovoch, ktoré by na ostrovoch panovali podľa ich zemepisnej šírky. Dosahuje dĺžku okolo 500 kilometrov a má smer severovýchod - juhozápad. Rýchlosť pohybu vody je relatívne nízka (0,25 cm/s), ale v úžinách medzi ostrovmi El Hierro, La Palma, La Gomera, Tenerife a Gran Canaria dosahuje hodnoty 60 cm/s.

</doc>
<doc id="614427" url="https://sk.wikipedia.org/wiki?curid=614427" title="Pasteurovo námestie">
Pasteurovo námestie

Pasteurovo námestie je námestie v Košiciach, v mestskej časti Juh. 
Nachádza sa pri Univerzitnej nemocnici Louisa Pasteura na Rastislavovej ulici. Je pomenované po chemikovi Louisovi Pasteurovi.
Vo vnútrobloku sa na námestí nachádza malebný park, poskytujúci oddych v horúcich letných dňoch. 
Doprava.
Zo zastávky Pasteurova jazdia tieto linky:
Pošta.
V blízkosti sa nachádza pošta Košice 3
PSČ: 040 03

</doc>
<doc id="614430" url="https://sk.wikipedia.org/wiki?curid=614430" title="Námestie mladých poľnohospodárov">
Námestie mladých poľnohospodárov

Námestie mladých poľnohospodárov je námestie v Košiciach, v mestskej časti Barca. 
V blízkosti námestia sa nachádzajú dva kostoly a to rímskokatolícky Kostol sv. Petra a Pavla a Kalvínsky kostol. Ďalej tu môžeme nájsť Strednú odbornú školu veterinárnu, Liečebno-výchovné sanatórium a taktiež nádherný a veľký Barčanský park, v ktorom stojí socha pápeža Jána Pavla II.
Doprava.
Zo zastávky Barca, kostoly vedie táto linka:
Pošta.
PSČ: 040 17

</doc>
<doc id="614436" url="https://sk.wikipedia.org/wiki?curid=614436" title="Danuše Nerudová">
Danuše Nerudová

Prof. Ing. Danuše Nerudová, Ph.D. (* 4. január 1979, Brno) je česká ekonómka, od 1. februára 2018 do 31. januára 2022 rektorka Mendelovej univerzity v Brne. Na tejto univerzite bola tiež najmladšou vedúcou Ústavu účetníctví a daní, docentkou, profesorkou, prorektorkou a tiež rektorkou.
Život.
Nerudová ukončila svoje štúdium na Provozně ekonomickej fakulte Mendelovej univerzity v roku 2002, o tri roky neskôr získala doktorát. V čase zvolenia viedla Ústav účetnictví a daní na Provozně ekonomickej fakulte. Je autorkou knihy "Harmonizace daňových systémů zemí Evropské unie".
Rektorka Mendelovej univerzity.
Do funkcie rektorky bola zvolená 18. októbra 2017. Získala 21 hlasov od 32 členov akademického senátu, dovtedajší rektor Ladislav Havel šesť. Ohradila sa voči chýbajúcemu ceremoniálu, ktorý je s menovaním rektorov obvykle spojený. Vymenovací dekrét dostala od ministra školstva, nie prezidenta Miloša Zemana. Na univerzite chcela uskutočniť genderový audit. Tvrdí, že nie je feministka a že muži a ženy sú rôzni, ale mali by mať rovnaké príležitosti. Plánovala tiež reformy personálneho riadenia a zlepšenie postavenia školy v medzinárodných rebríčkoch. Funkčné obdobie jej trvalo do konca januára 2022.
18. októbra 2021 bol zvolený jej nástupca, Vojtěch Adam. Adam však rezignoval ešte pred začiatkom funkcie kvôli pochybnostiam v publikáciách. 16. marca 2022 akademický senát zvolil nového rektora, stal sa ním dovtedajší dekan Agronomickej fakulty, Jan Mareš. Univerzitu dočasne viedol Robert Plaga.
Politické pôsobenie.
31. mája 2022 oficiálne oznámila kandidatúru do prezidentských volieb v roku 2023. V prvom kole skončila na 3. mieste so ziskom 13,92%. Do druhého kola nepostúpila, no verejne podporila víťaza prvého kola generála Petra Pavla.
V roku 2024 kandidovala do Európskeho parlamentu na ako líder kandidátky hnutia STAN. Vo voľbách uspela a spolu s Janom Farským od 16. júla 2024 zastupuje hnutie STAN v Európskom parlamente. 

</doc>
<doc id="614448" url="https://sk.wikipedia.org/wiki?curid=614448" title="Zoznam cintorínov v Košiciach">
Zoznam cintorínov v Košiciach

Táto stránka obsahuje zoznam všetkých cintorínov na území Košíc.

</doc>
<doc id="614449" url="https://sk.wikipedia.org/wiki?curid=614449" title="Who Can It Be Now?">
Who Can It Be Now?

„Who Can It Be Now?“ je skladba austrálskej skupiny Men at Work. Vydaná bola ako singel v júni 1981 v Austrálii, ešte pred vydaním ich debutového albumu "Business as Usual", v ktorom sa neskôr objavila.
V Austrálii obsadil 2. miesto a na Novom Zélande obsadil 45. miesto. V októbri 1982 však singel obsadil 1. miesto v americkom rebríčku Billboard Hot 100. Ako jeden z najväčších hitov skupiny, bol použitý na ich neskorších kompiláciách a tiež na koncertnom albume "Brazil". Skladba sa stala poplárnym symbolom hnutia new wave a použitá bola v mnohých kompilačných albumoch 80. rokov. V komediálnej nočnej televíznej šou "Saturday Night Live" bola dňa 23. októbra 1982 hraná naživo spolu so skladbou „Down Under“.
Kompozícia.
Skladba začína saxofónovým hookom, ktorý zahral Greg Ham. Colin Hay však pôvodne tento hook napísal pre neskorší čas v skladbe, ale producent Peter McIan mu odporučil dať ho na začiatok. Počas nahrávania skladby chcel McIan saxofónové sólo, a povedal Hamovi nech zahrá hocičo aby dostal nejaký zvuk. Tak použil impovizovanú kompozíciu Hama do skladby.

</doc>
<doc id="614454" url="https://sk.wikipedia.org/wiki?curid=614454" title="Ján Kuciak">
Ján Kuciak

Mgr. Ján Kuciak, PhD. (* 17. máj 1990, Štiavnik† 21. február 2018, Veľká Mača) bol slovenský investigatívny reportér, novinár a externý univerzitný pedagóg na Katedre žurnalistiky Filozofickej fakulty Univerzity Konštantína Filozofa v Nitre. V stredu 21. februára 2018 bol spolu so svojou snúbenicou Martinou Kušnírovou zavraždený Miroslavom Marčekom, pričom najpravdepodobnejším motívom vraždy bola jeho investigatívna žurnalistická práca, čo potvrdil v septembri 2018 dozorujúci prokurátor.
Život.
Narodil sa 17. mája 1990 v obci Štiavnik v okrese Bytča. Najprv začal študovať informatiku na STU avšak absolvoval žurnalistiku na Katedre žurnalistiky Filozofickej fakulty Univerzity Konštantína Filozofa v Nitre, kde v štúdiu pokračoval ako doktorand v odbore masmediálnej komunikácie, pričom pôsobil najprv ako interný a potom ako externý pedagóg.
Novinársky pôsobil okrem iného v redakcii denníka "Hospodárske noviny", neskôr v redakcii spravodajského webu "Aktuality.sk", kde sa venoval investigatívnej žurnalistike. Zameriaval sa najmä na podozrenia z daňových podvodov, z ktorých niektoré boli spojené s vládnou politickou stranou SMER – sociálna demokracia (SMER-SD) vedenej predsedom vlády SR Robertom Ficom. V minulosti sa venoval aj obchodným spoločnostiam s nejasnou vlastníckou štruktúrou alebo podozreniam z podvodov pri čerpaní nenávratných finančných príspevkov z fondov Európskej únie.
V poslednom článku publikovanom pred jeho smrťou (9. februára 2018) sa zaoberal podnikateľom Mariánom Kočnerom, známym napríklad pokusom o prevzatie TV Markíza (kauza Gamatex")". Kočner sa začal Kuciakovi vyhrážať – oznámil mu, že „"sa začne zaujímať o jeho rodičov a rodinu "[...]" že ak zistí ‚akúkoľvek špinu‘, tak ju zverejní"“. Kuciak preto v septembri roku 2017 podal na Kočnera trestné oznámenie.
Jeho posledný pripravovaný článok (publikovaný posmrtne 28. februára 2018) sa venoval talianskym podnikateľom (Carmine Cinnante, Antonino Vadala a i.), ktorí pôsobia na východnom Slovensku (Trebišov, Michalovce a okolie) ako zástupcovia štyroch rodín (Cinnanteovcov, Vadalovcov, Rodovcov a Catroppovcov) patriacich k zločineckej skupine ’Ndrangheta z Kalábrie v Taliansku, teda kalábrijskej vetve mafie. Kuciak poukázal na to, že Vadala mal prostredníctvom poslanca Národnej rady SR Viliama Jasaňa (SMER-SD) a hlavnej štátnej radkyne Márie Troškovej (asistentky predsedu vlády SR Roberta Fica) prepojenie na vedenie strany SMER-SD, Úrad vlády SR, Ministerstvo pôdohospodárstva a rozvoja vidieka SR i na Bezpečnostnú radu SR. Denník "Korzár Košice" upozornil tiež na prepojenie Vadala s vedením mimoparlamentnej strany Šport do Košíc a na Východ, ktorej členovia kandidovali vo voľbách do orgánov samosprávnych krajov v Košickom samosprávnom kraji (KSK) v roku 2017 a v zastupiteľstve KSK utvorili koalíciu s poslancami strany SMER-SD.
Úmrtie.
25. februára 2018 o 22:30 SEČ objavila hliadka z Obvodného oddelenia Policajného zboru v Sládkovičove pri previerke rodinného domu vo Veľkej Mači č. 558 telá dvoch zavraždených osôb – J. Kuciaka so strelným poranením na hrudi a M. Kušnírovú so strelným poranením na hlave. Podľa vyjadrenia prezidenta Policajného zboru Tibora Gašpara bola táto dvojnásobná úkladná vražda vykonaná „"pravdepodobne s motívom, ktorý súvisí s jeho novinárskou investigatívnou činnosťou"“.
Dňa 13. januára 2020 sa v prípade začalo hlavné pojednávanie pred senátom Špecializovaného trestného súdu v Pezinku.

</doc>
<doc id="614456" url="https://sk.wikipedia.org/wiki?curid=614456" title="Mestský park (Košice)">
Mestský park (Košice)

Mestský park je najväčší verejný park v Košiciach v mestskej časti Staré Mesto. Nachádza sa medzi ulicami Staničné námestie, Štefánikova ulica, Thurzova ulica, a Rumanova ulica.
Poloha.
Na strane zo Śtefánikovej ulice sa nachádza Jakabov palác, pri ktorom vedie malebný most, zvaný "Most Lásky". Zo strany Staničného námestia, ho obklopuje Železničná stanica Košice a autobusová stanica. V Mestskom parku sa nachádza fontána, jazierko, množstvo miest na sedenie a relax, venčovisko pre psov, ale aj "Hudobný altánok" a Letné kúpalisko Mestskej plavárne. Mestský park slúži predovšetkým na oddych no taktiež pre usporadúvanie kultúrnych podujatí alebo kulinárskych festivalov.
História.
Park bol založený v 60. rokoch 19. storočia medzi "Mlynským jarkom" a Hornádom (dnes železničnou stanicou a centrom mesta).
Koncom 18. storočia sa tu nachádzali kúpele s prameňom minerálnej železitej vody, ktoré tu fungovali až do konca 19. storočia. Kúpele boli nahradené novými parnými a vaňovými kúpeľmi na Drevnom trhu.
V 70. rokoch 20. storočia bol mierne redukovaný v prospech nových komunikačných spojení hlavne v predstaničnom priestore. Hlavná parková promenáda, ktorá spája mesto so železničnou stanicou bola postavená tiež v 60. rokoch 19. storočia.
V parku sa nachádza aj elegantný pavilón švajčiarskeho štýlu, ktorý bol postavený v roku 1857 pre cisársky pár Františka Jozefa a jeho manželku Alžbetu. V roku 1909 tu bola postavená budova Korčuliarskeho a tenisového pavilónu v secesnom slohu podľa projektu prešovského rodáka Júliusa Sandyho. Aktuálne v západnej časti parku prebieha výstavba nového hotela s názvom Parkhotel Villa Sandy*****, ktorý je pomenovaný práve po tomto architektovi.
V medzivojnovom období sa v parku nachádzala "Nádražná reštaurácia", stredisko Slovenskej rady pre cudzinecký ruch s turistickou kanceláriou a ubytovaním. V roku 1937 tu vzniklo Mestské kúpalisko a v roku 1962 sa tu podľa plánov architekta Ladislava Greča bola postavená krytá plaváreň.
V 90. rokoch 20. storočia tu bolo zriadené jazierko s umelým potôčikom a obnovený hudobný altánok, ktorý bol postavený v roku 1885 podľa plánu mestského staviteľa Júliusa Poschla.
Posledná rekonštrukcia a revitalizácia v rámci projektu Európske hlavné mesto kultúry prebehla v roku 2013. Počas tejto rekonštrukcie parku tu pribudli nové lampy, workoutové ihrisko, lanovka, kamery, ihriská, informačné kiosky, vynovili aj historické jazierko pri kúpalisku, altánok, fontány, mostíky a ďalšie objekty. Po rekonštrukcii tu môžeme nájsť aj množstvo umeleckých diel od svetových umelcov ako "Slovo" od Dušana Zahoranského, "Pavilion" od amerického umelca Dana Grahama, ale taktiež aj staršie sochy, ktoré vznikli počas Medzinárodného sochárskeho sympózia v kove, ktoré usporiadali Východoslovenské železiarne Košice, v rokoch 1968 – 1971, zachovala sa napríklad socha z názvom "Východ Slnka", ktorá je dielom japonského sochára Hiromi Akiyamu.
V mestskom parku sa pri železničnej stanici nachádza majestátny topoľ biely, ktorý je chránený podľa rozhodnutia ÚŽP Košice, 238/91-Bb pre vedecko-výskumný, náučný a kultúrno-výchovný význam.
V druhej polovici 20. storočia tu boli odhalené pamätníky – Pamätník Mjr. Ľudovítovi Kukorellimu a Pamätník Generála Petrova. V januári 2018, tu bol osadený nerezový pamätník Bjørnstjerne Bjørnsona.
V rokoch 2012 až 2015 sa začala rekonštrukcia starej schátranej budovy bývalej košickej krytej plavárne, ktorú premenili na halu umenia Kunsthalle. Vznikol tak polyfunkčný priestor, ktorý je určený súčasnému umeniu, na organizovanie medzinárodných výstav a workshopov.
Klzisko.
V rokoch 1907 sa v parku začala výstavba secesného korčuliarskeho a tenisového pavilónu. Projekt bol dokončený na jeseň 1909. Severne od paviónu bolo zriadené nové klzisko. Klzisko spočiatku spravoval "Košický korčuliarsky a tenisový spolok". V roku 1911 miesto spravoval "Mestský okrášľovací spolok" a dnes sa na tomto mieste nachádza Parkhotel Villa Sandy. V decembri 2021 sa na takmer tom istom mieste vybudovalo klzisko na zanedbanej betónovej ploche. V lete bude táto plocha využívaná ako streetballové ihrisko a miesto na konanie rôzne podujatí. Investícia do projektu je vo výške 630-tisíc eur.

</doc>
<doc id="614457" url="https://sk.wikipedia.org/wiki?curid=614457" title="The Flirts">
The Flirts

The Flirts bola americká dievčenská skupina. Trojica bola založená a vedená americkým Hi-NRG zakladateľom Bobbym Orlandom. Pôvodne bola zložená z blondínky, brunetky a červenovlásky. Známa je vďaka hitom ako „Passion“, „Danger“, „Helpless“ či „Jukebox (Don’t Put Another Dime)“.
Koncept skupiny a úspech.
Orlando dostal nápad vytvoriť The Flirts, pričom napísal a zložil skladby, hral na nástrojoch a produkoval skladby. V tom čase vyskúšal použiť tri dievčatá, ktoré by zosobňovali túto skupinu. Často tiež používal služby profesionálych štúdiových hudobníčok pre vokálne časti svojich skladieb. zostava skupiny The Flirts sa často menila, a s každým štúdiovým albumom sa objavil niekto nový. Medzi rokmi 1982 až 1992 vydala skupina šesť štúdiových albumov a množstvo singlov. Takisto sa zúčastnila niekoľkých medzinárodných turné, často v kluboch a prevažne so spevom na playback.
Ich debutový singel „Jukebox“ obadil 28. miesto v americkom rebríčku Hot Dance Club Play a v hudobnej stanici MTV mala v roku 1982 značnú hranosť. Druhý singel „Passion“ dosiahol lepšie 21. miesto v Hot Dance Club Play a s obrovským úspechom v Európe dosiahol 4. miesto v nemeckom rebríčku Media Control Charts a 22. miesto v holandskom rebríčku Dutch Top 40. šiesty singel „Helpless (You Took My Love)“ dosiahol 12. miesto v Hot Dance Club Play.
Členovia.
Plus ďalšie štúdiové speváčky, ktoré spievali hlavné a sprievodné vokály v skladbách, ktoré boli vydané pod názvom The Flirts.

</doc>
<doc id="614458" url="https://sk.wikipedia.org/wiki?curid=614458" title="Clarissa Pinkola Estésová">
Clarissa Pinkola Estésová



</doc>
<doc id="614465" url="https://sk.wikipedia.org/wiki?curid=614465" title="Polygnótos">
Polygnótos

Polygnótos () môže byť:

</doc>
<doc id="614467" url="https://sk.wikipedia.org/wiki?curid=614467" title="Ivan Čeredejev">
Ivan Čeredejev

Ivan Čeredejev (* 5. marec 1952) je bývalý riaditeľ štátnej tlačovej agentúry TASR, bývalý riaditeľ vydavateľstva denníka Národná obroda, bývalý riaditeľ vydavateľstva denníka "24 hodín" a bývalý šéfredaktor týždenníka Plus 7 dní.

</doc>
<doc id="614472" url="https://sk.wikipedia.org/wiki?curid=614472" title="Fyles z Halikarnasu">
Fyles z Halikarnasu

Fyles alebo Fylés ("Fyles", iný prepis: "Fylés") bol grécky sochár v 3. storočí pred Kr.
Sochár Fyles, syn Polygnóta z Halikarnasu, bol činný v 2. polovici 3. storočia pred Kr. Zo skulpturálnej tvorby tohto umelca (bronziara) sa nič nezachovalo, ale našlo sa až 23 jeho menom signovaných podstavcov zo sôch na ostrovoch Rodos (v mestách Rodos, Lindos a Kameiros), Délos a Astypalaia. Nápisy na podstavcoch sú na základe epigrafického a prosopografického skúmania datované do rokov 250 až 200 pred Kr.
Podstavec objavený na ostrove Délos bol základňou sochy Agathostrata, veliteľa rodoského loďstva, ktorý okolo roku 258 pred Kr. zvíťazil v bitke pri Efeze nad vojenskou flotilou egyptského panovníka Ptolemaia II. Na podstavcoch nájdených na akropole rodoského mesta Lindos, podľa ich nápisov, stáli väčšinou sochy kňazov bohyne Atény "Lindskej". Na jednom z nich sa pôvodne nachádzala dvojica sôch kňazov tejto bohyne, a to socha Eufrantida, syna Charidama, ktorá bola jeho dielom, a socha Kallikrata, syna Eufrantida, zhotovená rodoskými sochármi Telesónom a jeho otcom Mnasitimom. 

</doc>
<doc id="614474" url="https://sk.wikipedia.org/wiki?curid=614474" title="Polyeuktos">
Polyeuktos

Polyeuktos () môže byť:

</doc>
<doc id="614475" url="https://sk.wikipedia.org/wiki?curid=614475" title="Park na Drevnom trhu">
Park na Drevnom trhu

Park na Drevnom trhu (historické názvy: "Petőfi tér", "Námestie Janka Kráľa", "Námestie Júliusa Fučíka") je park v Košiciach v mestskej časti Staré Mesto. Nachádza sa medzi ulicami Protifašistických bojovníkov, Rooseveltova ulica a Senný trh.
Poloha.
Na strane z ulice Protifašistických bojovníkov sa nachádza Mestská krytá plaváreň, pri ktorej sa nachádza pobočka rýchleho občerstvenia McDonald’s. Zo strany ulice Senný trh je umiestnené biznis centrum Aupark Tower, pri ktorom sa nachádzajú zástavky mestskej hromadnej dopravy. Severne od parku sa na Puškinovej ulici nachádza ortodoxná synagóga. V strede parku sa nachádza fontána. Park bol revitalizovaný vo februári 2019.
História.
Terajší Drevný trh má svoje meno, ktoré naväzuje na jeho historické využitie ako námestie. V druhej polovici 19. storočia sa súčasný Drevný trh nazýval "Petőfi tér" (námestie), Potom Námestie Janka Kráľa, neskôr Námestie Júliusa Fučíka.
Dôvod pomenovania miesta Drevný trh, vyplýva z toho, že v minulosti tu furmani zvážali z celého okolia Košíc drevo na predaj. Názov Drevný trh (v maďarskom jazyku) sa prvýkrát objavuje na mape z roku 1868.
V roku 1889 na južnej strane Drevného trhu postavili budovu parných a vaňových kúpeľov s vlastným vodným zdrojom. Ich projektantom a staviteľom bol košický podnikateľ Michal Répászky. Táto budova bola však v polovici 70-tych rokov 20. storočia zbúraná. Dnes je na jej pozemku park. Skôr ako bol vybudovaný, uvažovalo sa nad rôznymi návrhmi bol aj nápad galérie, evanjelického kostola, divadla, prípadne múzea.

</doc>
<doc id="614476" url="https://sk.wikipedia.org/wiki?curid=614476" title="Verejná knižnica Michala Rešetku v Trenčíne">
Verejná knižnica Michala Rešetku v Trenčíne

Verejná knižnica Michala Rešetku v Trenčíne je kultúrna, informačná a vzdelávacia inštitúcia s pôsobnosťou v rámci Trenčianskeho samosprávneho kraja, ktorý je jej zriaďovateľom.
Plní funkciu mestskej verejnej knižnice pre mesto Trenčín a zároveň funkciu regionálnej knižnice pre územné celky okresov Trenčín, Nové Mesto nad Váhom, Bánovce nad Bebravou a Myjava.
V rámci Trenčianskeho samosprávneho kraja knižnica koordinuje a poradensky usmerňuje ostatné regionálne knižnice, zabezpečuje úlohy spojené s bibliografickou registráciou a koordináciou bibliografickej činnosti, zabezpečuje úlohy spojené s dokumentovaním stavu a rozvojom knižnično-informačných služieb verejnosti prostredníctvom knižničného systému.
Knižničný fond Verejnej knižnice Michala Rešetku obsahuje cca 220 tis. zväzkov kníh a špeciálnych dokumentov (audiovizuálne, elektronické), 280 titulov periodík a regionálne dokumenty.
Knižnica je otvorená 65 hodín v týždni, služby poskytuje denne okrem nedele. Popri knižnično-informačných službách v súlade so svojím zameraním a špecializáciou poskytuje aj prístup na internet pre verejnosť, organizuje množstvo kultúrno-spoločenských podujatí s cieľom predstaviť širokej verejnosti literátov a iné významné osobnosti trenčianskeho regiónu, vzdelávacie podujatia pre deti a mládež a pôsobí ako komunitné centrum.
Knižnica plní, v rámci svojej miestnej a regionálnej pôsobnosti vzdelávacie, informačné a kultúrne poslanie, zabezpečuje slobodný prístup k informáciám a podieľa sa na celoživotnom vzdelávaní jej používateľov a návštevníkov.
ISIL kód: SK-6KACKA03708

</doc>
<doc id="614480" url="https://sk.wikipedia.org/wiki?curid=614480" title="Spandau Ballet">
Spandau Ballet

Spandau Ballet je anglická synthpopová skupina, ktorá bola založená v roku 1979 v Londýne. Vznikla pod názvom The Cut, ktorý neskôr zmenila na The Makers, neskôr na Spandau Ballet, podľa nápisu v berlínskom nočnom klube. Inšpirovaná bola hnutím electro, ktorého bola aj súčasťou. Počas 80. rokov sa stala jednou z najúspešnejších hudobných skupín éry New Romantic. Pôvodnú zostavu tvorili bratia Gary Kemp a Martin Kemp hrajúci na gitare, spevák Tony Hadley, saxofonista Steve Norman a bubeník John Keeble.
Debutový singel s názvom "To Cut a Long Story Short" dosiahol 5. miesto v britskom rebríčku UK Singles Chart, neskôr boli vydané hity ako „Gold“, „Chant No. 1“, „Only When You Leave“ či „True“. Skupina vydala osem albumov, ktoré sa umiestnili v prvej desiatke v Spojenom kráľovstve, vrátane troch kompilácií "najväčších hitov" a album znovu vydaných materiálov.
Počas vrcholu svojej popularity v roku 1984, získala skupina cenu Brit Award za technickú dokonalosť. V roku 1990 sa rozpadla, pričom jej členovia pokračovali v sólových kariérách. Od roku 2009 opäť funguje v pôvodnom zložení.
Členovia.
Súčasní členovia
Bývalí členovia
Skorší členovia

</doc>
<doc id="614482" url="https://sk.wikipedia.org/wiki?curid=614482" title="Inzulínová pumpa">
Inzulínová pumpa

Inzulínová pumpa je zariadenie pre podávanie inzulínu pacientom s cukrovkou (diabetes mellitus), predovšetkým diabetes mellitus 1. typu.  Liečba kontinuálnym podávaním inzulínu do podkožia najlepšie napodobňuje prirodzenú sekréciu inzulínu. 
Zariadenie.
Inzulínová pumpa je mikroprocesorom riadené čerpadlo, ktoré podáva mikrodávky inzulínu. Vzhľadom k dynamike vstrebávania inzulínu z podkožia a jeho biologickému polčasu je jeho pôsobenie kontinuálne. Inzulínová pumpa sa skladá z týchto základných častí: zásobník na inzulín, pohon pumpy - motor, pomocou ktorého sa dávkuje inzulín, riadiaca jednotka a ovládacia jednotka - displej s ovládacími tlačidlami. Inzulínová pumpa spravidla disponuje aj pomocnými funkciami - rozpoznaním a signalizáciou porúch, uložením a ponukou rôznych dávkovacích režimov atď.
Na pumpe sa dá nastaviť dávkovanie inzulínu na celý deň. Časť je trvalé pomalé podávanie v bazálnom režime, ktoré doplňujú bolusové (jednorazové) dávky pred jedlami, ktoré pacient môže aktivovať podľa potreby. Inzulín je aplikovaný do podkožia infúznou kanylou, ktorá sa musí meniť vždy po niekoľkých dňoch. Pri počiatočnom nastavení inzulínovej pumpy sa zvyčajne vychádza z predchádzajúcej celkovej dennej dávky inzulínu, ktorá sa zníži približne o štvrtinu a výsledok sa rozdelí na polovice, z ktorých jedna bude podávaná v bazálnom režime a druhá sa rozdelí na bolusové dávky. Toto rozdelenie je len približné, lekár ho môže podľa predchádzajúcich výsledkov liečby upraviť. Spravidla sú potrebné ďalšie korekcie dávkovania podľa glykémií v nasledujúcich dňoch.
Liečba.
Liečba pomocou inzulínovej pumpy umožňuje dosiahnuť také časové rozloženie účinku inzulínu, aké sa nedá dosiahnuť pomocou opakovaných aplikácii rôznych druhov inzulínov podkožne. Využíva sa najmä u pacientov s nestabilným diabetom 1. typu, u ktorých nie je možné dosiahnuť optimálnu kompenzáciu diabetu ani intenzifikovaným režimom liečby, teda opakovaným podávaním inzulínu vo viacerých dávkach denne. Pre liečbu inzulínovou pumpou je nevyhnutná spolupráca edukovaného pacienta, pretože pacient si väčšinou musí niekoľkokrát denne vyšetriť glykémiu pomocou glukometra a podľa nej upraviť najmä bolusové dávky inzulínu. Tiež si musí pravidelne vymieňať kanylu, aby sa predišlo jej infekcii alebo upchatiu a doplňovať inzulín v pumpe.
Liečbou inzulínovou pumpou sa spravidla dosiahne lepšia kompenzácia diabetu s menším výskytom hypoglykémii a nižším rizikom vzniku komplikácii, bez potreby opakovaného injekčného podávania inzulínu. Pacient však musí neustále nosiť na tele inzulínovú pumpu, musí ju vedieť obsluhovať a rozpoznať prípadné zlyhania (poruchy, upchatie alebo odpojenie kanyly). 
Liečba inzulínovou pumpou sa aplikuje len so súhlasom a po predchádzajúcom poučení pacienta. Môže byť aj dočasná, s návratom na konvenčnú liečbu injekčným inzulínom (väčšinou na základe rozhodnutia pacienta). Aj dočasná liečba pumpou často vedie k trvalejšiemu zlepšeniu kompenzácie cukrovky. 
Perspektíva.
Do bežnej praxe sa zavádza aj nová generácia inzulínových púmp, ktoré sú schopné spolupracovať s glukózovým senzorom, zariadením, ktoré trvalo monitoruje koncentráciu glukózy v krvi (resp. intersticiálnej tekutine) a relatívne samostatne riadi podávanie inzulínu. Tieto zariadenia ešte väčšinou vyžadujú spoluprácu pacienta, minimálne od neho potrebujú informáciu o príjme potravy (polouzatvorená regulačná slučka). Ako ovládač sa používa aj smartfón, vybavený príslušnou aplikáciou. Konečným cieľom výrobcov je skonštruovať plne autonómne zariadenie, schopné riadiť dodávku inzulínu bez zásahu pacienta (systém s uzatvorenou regulačnou slučkou, umelý pankreas), ktorý by bolo možné pacientovi aj implantovať. Prototypy sú klinicky otestované, ale v súčasnosti (rok 2017) ešte nedospeli k rutinnému používaniu, ktorého prekážkou bude okrem nárokov na obsluhu aj vysoká cena.

</doc>
<doc id="614494" url="https://sk.wikipedia.org/wiki?curid=614494" title="Mount Kennedy">
Mount Kennedy

Mount Kennedy je vrch v Saint Elias Mountains v Kanade. Jeho výška je medzi 4250 a Pomenovaný bol v novembri 1964 po americkom prezidentovi Johnovi Fitzgeraldovi Kennedymu, ktorý bol približne rok predtým zavraždený. Prvovýstup na vrch urobil Kennedyho brat, tiež politik, Robert Kennedy. Expedícia bola sponzorovaná organizáciou National Geographic Society a okrem Kennedyho sa jej zúčastnilo niekoľko skúsených horolezcov. Celú expedíciu viedol Jim Whittaker. Výstup vykonali cestou od ľadovca Cathedral.

</doc>
<doc id="614497" url="https://sk.wikipedia.org/wiki?curid=614497" title="Revúcke podolie">
Revúcke podolie

Revúcke podolie je geomorfologický podcelok Veľkej Fatry. 
Polohopis.
Nachádza sa vo východnej časti pohoria a zaberá úzky pás ľavého brehu rieky Revúca v Revúckej doline. Na severe hraničí s podcelkom Šípska Fatra, na severovýchode na krátkom úseku susedí s Liptovskou kotlinou a východným susedom sú Ďumbierske Tatry. Južne od Liptovskej Osady Revúcke podolie hraničí s podcelkom Zvolen a západne sa nachádza Hôľna Fatra a Šiprúň.
Ochrana prírody.
Na území sa nachádza viacero chránených rezervácií, medzi nimi CHA Revúca, PP Dogerské skaly, PP Vlčia skala, PP Jazierske travertíny a PP Bukovinka.
Doprava.
Východným okrajom územia vedie v trase cesty I/59 (Ružomberok – Zvolen) európska cesta 77, spájajúca Budapešť s Krakovom. V trase zaniknutej úzkorozchodnej železničky do Korytnice je budovaná cyklotrasa Cyklokorytnička.

</doc>
<doc id="614498" url="https://sk.wikipedia.org/wiki?curid=614498" title="Bralná Fatra">
Bralná Fatra

Bralná Fatra je geomorfologický podcelok Veľkej Fatry. 
Vymedzenie.
Nachádza sa v juhozápadnej časti pohoria a zaberá bočné hrebene a doliny, zvažujúce sa do Turca. Na severe vedie hranica s podcelkom Lysec Necpalskou dolinou, na východe hraničí s Hôľnou Fatrou v línii Dedošová dolina, západné úpätie Kráľovej skaly, Bystrická a Turecká dolina. Po krátkom úseku Starohorskou dolinou pokračuje hranica so Starohorskými vrchmi lesným terénom po južnom úpätí hrebeňa Japeň a západne od obce Dolný Harmanec začína Flochovský chrbát, podcelok Kremnických vrchov. Táto, južná hranica, vedie mimo údolia a je pomerne ťažko identifikovateľná. Západný okraj Bralnej Fatry strmo klesá do Turčianskej kotliny, kde sa rozkladajú Diviacka a Mošovská pahorkatina.
Ochrana prírody.
Takmer celé územie podcelku patrí do Národného parku Veľká Fatra, resp. jeho ochranného pásma. Z maloplošných chránených území tu leží napr. národná prírodná rezervácia Padva, Rakšianske rašelinisko, Tlstá, Veľká Skalná, Harmanecká tisina, prírodná rezervácia Biela skala a chránený areál Krásno a Žarnovica.
Turizmus.
Táto časť Veľkej Fatry oplýva množstvom turisticky atraktívnych lokalít, ktoré sú prístupné značenými turistickými chodníkmi. Okrem dolín sú prístupné viaceré jaskyne, no tiež Blatnický hrad nad Gaderskou dolinou. Cez sedlo Malý Šturec smerom na Krížnu vedie Cesta hrdinov SNP.

</doc>
<doc id="614499" url="https://sk.wikipedia.org/wiki?curid=614499" title="Scania série 4">
Scania série 4

Scania série 4 je modelový rad nákladných automobilov, uvedený automobilkou Scania v roku 1995. Bol nasledovníkom série 3. V ponuke bolo päť motorizácií, tri typy kabín a štyri podvozkové konfigurácie. V roku 2004 v Európe tento rad nahradil nový rad P/G/R, avšak v Brazílii výroba série 4 pokračovala do roku 2007. Interiér série 4 navrhol taliansky dizajnér Giorgetto Giugiaro.
V roku 1996 získala séria 4 cenu Truck of the Year. Potom, ako sa séria 4 predávala viac ako osem rokov, predalo sa celkovo okolo 300 000 kusov tohto modelového radu.
Motorizácia.
Modelový rad Scania série 4 bol vybavený naftovými motormi so zdvihovými objemami 9, 11, 12 až 14 litrov s výkonmi od 220 do 530 koní. V roku 2000 bol uvedený osemvalcový motor so zdvihovým objemom 16 litrov, ktorý ponúkal výkon buď 480 alebo 580 koní.

</doc>
<doc id="614500" url="https://sk.wikipedia.org/wiki?curid=614500" title="Petroleum">
Petroleum



</doc>
<doc id="614501" url="https://sk.wikipedia.org/wiki?curid=614501" title="Cardistry">
Cardistry

Cardistry je druh akčného umenia, pri ktorom umelec predstavuje svoje zručnosti s kartami a ich trikmi – flourishmi. Názov pochádza z angličtiny, spojením slov „card“ (karta) a „artisrty“ (umenie, majstrovstvo). Najmä v anglicky hovoriacich krajinách sa umelec nazýva „cardist“, no v našich končinách sa usadilo skôr pomenovanie „flourisher“.
Niekedy je cardistry zamieňané s kartovou mágiou, no v skutočnosti sú to dva rozličné druhy umenia. Zatiaľ čo pri kúzlení s kartami sa kúzelník snaží spolupracovať s obecenstvom a vytvára ilúzie, flourisher kladie dôraz na interpretáciu a prípadný divák mal viac umelecký zážitok, než by mal byť oklamaný. Napriek týmto dvom rozličným zameraniam sa cardistry a kartová mágia zvyknú prepájať, aby tak predstavenie bolo pre obecenstvo ešte viac impresívnejšie a zaujímavejšie.
Terminológia.
Keďže cardistry sa rozvíjalo hlavne v anglicky hovoriacich krajinách a je fakt, že angličtina dnes patrí medzi svetové jazyky, jeho terminológia prebrala množstvo výrazov z tohto jazyka. Ano, triky môžu byť prekladané, no potom sa môže stať, že dôjde k miernemu nedorozumeniu. Hlavne ak sa preložia doslovne.
V slovníku flourisherov sa teda nachádza veľké množstvo cudzích, prebratých slov. V prvom rade „flourish“, čo znamená konkrétny trik alebo séria jednotlivých trikov. Tieto jednotlivé triky sú napríklad „shuffle“ – miešanie, „cut“ – predelenie balíčku, „fan“ – vejár, „spread“ – rozprestretie kariet, „spring“ – plynulé rýchle púšťanie kariet.
História.
Napriek tomu, že cardistry je pomerne mladé umenie, v dnešnej dobe sa rozvíja relatívne rýchlo a taktiež sa tak rozširuje aj povedomie o ňom. Dá sa povedať, že najväčší boom zažilo na prelome 20. a 21. storočia. Vtedy sa z jednoduchých flourishov v oblasti mikromágie stávali čoraz náročnejšie, originálnejšie a obdivuhodnejšie kreácie. 
Korene cardistry.
Umenie s kartami začalo naberať na popularite už v 19. storočí . Tu sa prvýkrát objavujú flourishe ako Charlier Cut, Riffle Shuffle, či Thumb Fan a kúzelníci kladú dôraz aj na demonštráciu svojej šikovnosti s kartami . Flourishe, narozdiel od kúzelníckych trikov, vyzerajú zväčša náročnejšie na predvádzanie, čím sú pre obecenstvo vizuálne zaujímavejšie a atraktívnejšie – najmä v minulosti, keď to bola úplná novinka. 
Five Faces of Sibil.
Flourish, ktorý v pokroku cardistry zohral veľkú úlohu.
Karty.
Pokiaľ chceme v akomkoľvek umení zlepšiť kvalitu jeho interpretácie, kvalita by mala byť zvýšená aj v rekvizitách. Pri cardistry sa, samozrejme, kladie ohľad na karty. V bežnej praxi sa využívajú najmä karty pokrové, no dnes sú už aj značky, ktorých karty sú určené výhradne len pre cardistry. Takže namiesto znakov a čísel na rube karty je len mierne zmenený dizajn ako na líci.
čo sa týka ohľadom kvality kariet, karty na cardistry sú iné, než bežne používané karty. Tieto majú špeciálne upravený povrch – miniatúrne zárezy, či jamky. Dôvod je ten, že pri flourishoch je potrebné, aby sa karty po sebe relatívne ľahko kĺzali a tak sa na seba nelepili. V cardistry sa pre tento povrch používa výraz air-cushion finish. Ako už z názvu vyplýva, nerovnosti na takto upravenom povrchu umožňujú, aby medzi kartami bola tenučká vrstva vzduchu a karty sa po sebe dobre kĺzali. Okrem air-cushion finishu je používaný aj linoid finish, ktorý ešte lepšie pomáha proti lepeniu sa kariet na seba.
Karty sú vyrábané buď ako papierové alebo plastové. Oba materiály majú svoje výhody i nevýhody. K tým najhlavnejší patrí, že papierové sú ohybnejšie, no plastové vydržia dlhšie.
Zaujímavé karty.
Možno by sa mohlo zdať, že vo svete kariet už nikto nič zaujímavé okrem dizajnu nespraví. No nájdu sa aj výnimky, karty, ktoré sú niečím výnimočné a líšia sa od ostatných. Takéto balíčky bývajú len limitované, a tak časom naberajú ešte väčšiu hodnotu.
Stretnutia flourisherov.
Spoločné záujmy spájajú ľudí, čím si tak lepšie rozumejú. A cardistry v tomto pravidle nie je žiadnou výnimkou. Flourisheri sa ako ľudia radi spoznávajú a stretávajú, a ako umelci radi inšpirujú a inšpirujú druhých. Konajú sa tak rôzne meetingy od najmenších jamov, kedy sa stretne hŕstka miestnych flourisherov, po veľké konferencie, kde návštevníci pochádzajú z rôznych kútov sveta.
Cardistry-Con.
Cardistry-Con (CC) je najväčší a najznámejší event flourisherov.

</doc>
<doc id="614502" url="https://sk.wikipedia.org/wiki?curid=614502" title="Martina Kušnírová">
Martina Kušnírová

Mgr. Martina Kušnírová (* 3. apríl 1990, Gregorovce† 21. február 2018, Veľká Mača) bola slovenská archeologička. V stredu 21. februára 2018 bola spolu so svojim snúbencom, investigatívnym reportérom Jánom Kuciakom, úkladne zavraždená Miroslavom Marčekom, pričom motív vraždy zrejme súvisel s Kuciakovou investigatívnou žurnalistickou prácou.
Životopis.
Stredoškolské štúdium absolvovala na gréckokatolíckom Gymnáziu Pavla Gojdiča v Prešove. Vysokoškolské štúdium v odbore archeológia absolvovala v roku 2014 na Katedre archeológie Filozofickej fakulty Univerzity Konštantína Filozofa v Nitre. V bakalárskej práci sa venovala zvieracej symbolike v neolite, v období prvých roľníkov na území dnešného Slovenska. V diplomovej práci písala o pravekom osídlení údolia rieky Nitra. Následne pôsobila v súkromnej archeologickej spoločnosti ACANTHA ARCHEOLOGY, s.r.o. so sídlom v Lučenci. S Jánom Kuciakom bola zasnúbená a na rok 2018 plánovali sobáš. V júli 2017 kúpili rodinný dom vo Veľkej Mači, kde mal Ján Kuciak trvalý a Martina Kušnírová prechodný pobyt.

</doc>
<doc id="614504" url="https://sk.wikipedia.org/wiki?curid=614504" title="Gleb">
Gleb

Gleb Veselov (* 3. december 1991, Piatigorsk), známy pod umeleckým menom Gleb (predtým Gleb Schizofrenik a GLEB:ZOO), je slovenský interpret pôvodom z Ruska, narodený v meste Piatigorsk. Charakteristickými štýlmi pre jeho tvorbu sú grime, drum'n'bass alebo glitch hop. Vo svojej tvorbe sa inšpiruje predovšetkým kultúrou Veľkej Británie a sám seba nezaraďuje medzi klasických slovenských raperov.
Hudobná kariéra.
Raná tvorba.
Podľa rozhovoru pre artattack.sk začínal rapovať už v trinástich rokoch, neskôr začal tvoriť do drum'n'bassových beatov. Jeho prvým vydaným dielom je Bombaklad mixtape z roku 2009. Na tomto albume prevláda tzv. „špinavý“ zvuk, je neokrôchaný, drsný a úmyselne nedokonalý.
V roku 2011 vydal zbierku pod názvom Kaša tape.
Rok 2012 znamenal pre Gleba prvé EP "Jaký shit", kde sa jeho hudobný štýl začína viac podobať na jeho dnešnú podobu. Je nahrávaný v profesionálnom štúdiu. Hudbu na albume produkoval Komander Ground, s ktorým Gleb spolupracuje dodnes.
Súčasnosť.
Gleb sa neskôr dostal pod krídla vtedajšieho hudobného vydavateľstva I LOVE PARTY PRODUCTION, dnes známeho ako F*CK THEM, ktoré spravuje YAK.SHA. Do ich portfólia patrí napríklad aj skupina Haha Crew, či Radikal Chef.
V roku 2013 pod týmto vydavateľstvom vydal mixtape Stanica Zoo, vďaka ktorému sa pomaly začal dostávať medzi širšiu verejnosť. Na albume hosťovali napríklad umelci ako Delik, v produkcii sa objavili mená ako už spomínaný Komander Ground, či známy český DJ a producent NobodyListen. Jeho spolupráca s Delikom ďalej pokračovala, Gleb sa objavil na jeho albumoch XXX Tape či MVP.
Gleb v roku 2014 vydal mixtape Stanica Zoo 2, ktorý bol akýmsi nadviazaním na mixtape z predošlého roku. Objavil sa na portáli DatPiff, kde svoje mixtapy prezentujú známi umelci. Opäť tu prevláda špinavší zvuk, Gleb používa podmazy britských grimeových umelcov. Sám hovorí o albume ako o garážovom, nedokonalom, undergroundovom diele. V tomto roku sa tiež objavil na debutovom albume Haha Crew "Vlna". 
V období po tomto mixtape začal vydávať hlavne single, a pomaly upriamovať pozornosť na jeho nadchádzajúce EP "ZLOO". Bolo vydané na konci roku 2015. EP bolo prezentované ako jeho najvyspelejší počin. Začal sa odlišovať a vytvárať si vlastný zvuk, cibriť charakteristické prvky svojej tvorby.
Rok 2016 sa opäť niesol v znamení singlov, Gleb to však ospravedlňoval sústredením sa na tvorbu jeho debutového albumu "Lavička Pimpin", ktorý vyšiel v roku 2017. Na albume sa objavili rôzni producenti, taktiež MCs ako český Smack, či Fobia Kid.
Po vydaní albumu sa Gleb na chvíľu odlmčal a do apríla roku 2018 uverejnil len jediný single track, Anarchia. 1. apríla 2018 teasoval nové EP "Audiokniha", zamerané na storytelling z prostredia bratislavských sídlisk. Predstavený mixtape bol doplnený tiež trackom Audiokniha, postavenom na intenzívnom basslinovom podklade. EP Audiokniha ale nikdy nevyšlo a single bol nasledovaný trackom Motorest.
Ten Gleb vydal po šesťmesačnej odmlke a v tracku upozorňuje nový, blížiaci sa album. Ďalší track vydal 30.12.2018 pod názvom "Gauč storytelling", hlavný track albumu. O 5 mesiacov neskôr nasleduje track "Go Go Go" a tesne za ním, 23.5.2019 platinový album "Gauč storytelling".
Gleb sa medzi albumami opäť odmlčal, dvojnásobne vypredal bratislavské MMC a po ročnej kreatívnej prestávke vypublikoval 7-trackové EP "Leto v kufri", ktoré na streamovacie služby dorazilo 10.8.2020. Gleb v ňom objavuje nové štýly, cieľom bolo vytvoriť čisto rapové EP a opúšťa tak drum and bassové základy – na albume sa však zjavil jeho prvý letný track, "DaysGo", sprevádzaný podobne uvoľnenými "Keby (Parkovisko Boys)" a "Blbé príbehy 3".
Ostatné tracky dokazujú, že Gleb ostáva verný svojmu štýlu, príkladom je "Mefek Pump it up", kde Gleb rapuje do studeného progresívneho techna. Po vydaní EP nasleduje aj Leto v kufri Tour - ktorá bola z dôvodu pandémie odložená.
V albume Big Boy FM ukazuje Gleb pokračujúci odstup od svojho pôvodného štýlu drum and bass-u, kedy takmer každá jeho pieseň skôr pripomína klasický rap 90tych rokov s viacerými modernými prvkami, no aj napriek tomu dokázal dosiahnuť milión streamov na platforme Spotify v priebehu prvých dvoch dní vydania albumu.

</doc>
<doc id="614508" url="https://sk.wikipedia.org/wiki?curid=614508" title="Hrča obyčajná">
Hrča obyčajná



</doc>
<doc id="614522" url="https://sk.wikipedia.org/wiki?curid=614522" title="Lysec (geomorfologický podcelok)">
Lysec (geomorfologický podcelok)

Lysec je geomorfologický podcelok Veľkej Fatry. 
Vymedzenie.
Nachádza sa v západnej časti pohoria a zaberá celú turčiansku vetvu hlavného veľkofatranského hrebeňa, ako aj bočné hrebene a doliny, zvažujúce sa do Turca. Na severe prechádza Ľubochnianskym sedlom hranica so Šípskou Fatrou, Ľubochnianska dolina oddeľuje Lysec od podcelkov Šiprúň a Hôľna Fatra. Sedlom medzi Javorinou () a Šoproňom () vedie hranica s Hôľnou Fatrou do Belianskej doliny a sedlom medzi Prierastlým () a Osičným () do Necpalskej doliny. Južná hranica pokračuje údolím s podcelkom Bralná Fatra a západný okraj Lysca strmo padá do Turčianskej kotliny. V južnej časti susedí Mošovská pahorkatina, severnejšie Sklabinské podhorie a v najsevernejšom výbežku je to východný okraj Turčianských nív.
Ochrana prírody.
Takmer celé územie podcelku patrí do Národného parku Veľká Fatra, resp. jeho ochranného pásma. Z maloplošných chránených území tu leží napr. národná prírodná rezervácia Borišov, Madačov, Kornietová a prírodná rezervácia Katova skala.
Turizmus.
Turčianska časť Veľkej Fatry ponúka široké možnosti na turistiku a športové aktivity. Medzi turisticky atraktívne lokality patrí Sučiansky hrad, lyžiarske stredisko v Jasenskej doline či vodopád Došnej. Dlhé doliny ponúkajú vhodné možnosti cykloturistiky a vedú nimi turistické trasy na hrebeň.

</doc>
<doc id="614523" url="https://sk.wikipedia.org/wiki?curid=614523" title="Timagoras (syn Aristónida)">
Timagoras (syn Aristónida)

Timagoras () bol grécky sochár v 3. storočí pred Kr.
Sochár Timagoras, syn Aristónida z Rodosu, tvoril v 1. polovici 3. storočia pred Kr. Svedectvom tvorby tohto umelca, pochádzajúceho z viacčlennej rodiny sochárskych majstrov, sú jeho menom signované mramorové podstavce (z nezachovaných sôch), nájdené na ostrove Rodos.
Nápis na podstavci objavenom v meste Kameiros hlása, že na ňom kedysi stála bronzová socha "Filokrata, syna Sósitima", víťaza pýtických a isthmických hier v zápasení dorastencov (mladík sa neskôr stal sudcom) a že ju zhotovili Timagoras a Eukles z maloázijskej Mylasy:
- text v starogréčtine
Ďalšia epigrafická pamiatka z mesta Kameiros, datovaná do rokov 295 až 285 pred Kr., uvádza jeho meno v zozname dozorcov zodpovedných za chod náboženských obradov ("hieropoioi").

</doc>
<doc id="614525" url="https://sk.wikipedia.org/wiki?curid=614525" title="Šiprúň (geomorfologický podcelok)">
Šiprúň (geomorfologický podcelok)

Šiprúň je geomorfologický podcelok Veľkej Fatry. 
Vymedzenie.
Nachádza sa v severovýchodnej časti pohoria a zaberá časť liptovskej vetvy hlavného veľkofatranského hrebeňa. Obklopujú ho iba podcelky Veľkej Fatry a ako jediný netvorí vonkajšiu hranicu pohoria. Severne sa nachádza Šípska Fatra, východne Revúcke podolie a južne Hôľna Fatra. Na západe vytvára výraznú hranicu s podcelkom Lysec Ľubochnianska dolina.
Ochrana prírody.
Celé územie podcelku patrí do Národného parku Veľká Fatra, resp. jeho ochranného pásma. Z maloplošných chránených území tu leží národná prírodná rezervácia Jánošíkova kolkáreň.
Turizmus.
Aj táto časť Veľkej Fatry disponuje sieťou turistických trás, ktoré sú situované najmä v okolí hlavného hrebeňa. Z viacerých smerov je tak prístupný i najvyšší vrch tejto časti, vysoký Šiprúň.

</doc>
<doc id="614526" url="https://sk.wikipedia.org/wiki?curid=614526" title="Ostrakismos">
Ostrakismos



</doc>
<doc id="614527" url="https://sk.wikipedia.org/wiki?curid=614527" title="Črepinový súd">
Črepinový súd



</doc>
<doc id="614531" url="https://sk.wikipedia.org/wiki?curid=614531" title="Hôľna Fatra">
Hôľna Fatra

Hôľna Fatra je geomorfologický podcelok Veľkej Fatry. 
Vymedzenie.
Nachádza sa v centrálnej časti pohoria a zaberá tiež južnú časť liptovskej vetvy hlavného veľkofatranského hrebeňa. Obklopujú ho podcelky Veľkej Fatry, len južná hranica susedí so Starohorskými vrchmi. Západne sa nachádza Bralná Fatra, na severozápade podcelok Lysec, severne Šiprúň, východne Revúcke podolie a juhovýchodne Zvolen.
Ochrana prírody.
Celé územie podcelku patrí do Národného parku Veľká Fatra, resp. jeho ochranného pásma. Z veľkého množstva maloplošných chránených území tu leží napr. národná prírodná rezervácia Kundračka, Skalná Alpa, Čierny kameň, Borišov či Suchý vrch, prírodná rezervácia Smrekovica a Biela skala a prírodná pamiatka Majerova skala.
Turizmus.
Centrálna časť Veľkej Fatry oplýva množstvom turisticky atraktívnych lokalít, ktoré sú prístupné značenými turistickými chodníkmi. Z dolín vedú na hrebeň a vrcholy značené turistické trasy, ktoré sú napojené na hlavné magistrály. Jednou z nich je Cesta hrdinov SNP, vedúca zo sedla Malý Šturec cez Krížnu na Donovaly. Z Krížnej vedie severným smerom hlavná veľkofatranská magistrála, ktorá sa na vrchole Ploskej rozdeľuje a kopíruje hrebene turčianskej a liptovskej vetvy.

</doc>
<doc id="614533" url="https://sk.wikipedia.org/wiki?curid=614533" title="Park na Hlavnom námestí">
Park na Hlavnom námestí

Park na Hlavnom námestí je park v Košiciach v mestskej časti Staré Mesto. Nachádza sa medzi ulicami Dómom svätej Alžbety, Urbanovou vežou a Štátnym divadlom na Hlavnom námestí.
Poloha.
Park je súčasťou Hlavného námestia. Po oboch stranách parku sa tiahne dominantná Hlavná ulica. V strede parku a nachádza známa košická atrakcia zvaná Spievajúca fontána. Park predovšetkým slúži na oddych a rekreáciu, no počas "Košických Vianoc" sú tu zvyčajne umiestnené rôzne ľadové sochy.
História.
Vznik parku sa predpokladá v roku 1899, keď bola dokončená nová divadelná budova dnes budova Štátneho divadla Košice. Pred tým sa tu nachádzala pomerne veľká plocha, ktorá slúžila ako trhovisko s kupeckými krámami i ako obchodná hala v 18. storočí nazývaná "Propyleum". Po zriadení parku tu trh pretrval aj začiatkom 20. storočia, ale už len pred Urbanovou vežou.
V časoch prvej ČSR v paku zriadili bazén s fontánou, ktorý slúžil ako požiarna nádrž. Park bol v roku 1985-86 zrekonštruovaný podľa projektu architekta Juraja Kobana.
V roku 1986 tu bola zriadená spievajúca fontána, ktorá je najstaršou spievajúcou fontánou v bývalom Československu. Najväčšie zásluhy na vzniku spievajúcej fontány a rekonštrukcií parku, má bývalý dvojnásobný košický primátor a neskôr aj slovenský prezident Rudolf Schuster.
Posledná rekonštrukcia parku a spievajúcej fontány bola v roku 1996-97. Počas tejto rekonštrukcie tu bola nainštalovaná košická zvonkohra. Prvýkrát zaznela pri oslavách Dňa mesta Košice v roku 1997.

</doc>
<doc id="614536" url="https://sk.wikipedia.org/wiki?curid=614536" title="Klub 27">
Klub 27

Klub 27 (angl. 27 Club) je zoznam hudobných celebrít, ktorých spája smrť vo veku 27 rokov. Medzi najznámejších "členov" klubu patria Jim Morrison, Jimi Hendrix, Kurt Cobain či Amy Winehouse. Klub 27 sa stal počas rokov kultúrnym fenoménom a je často spomínaný v hudbe, filme, či literatúre. Klub 27 sa taktiež stal terčom konšpiračných teórií. 
Dejiny.
Brian Jones, Jimi Hendrix, Janis Joplin a Jim Morrison všetci nešťastne zahynuli medzi rokmi 1969 a 1971 vo veku 27 rokov. Spoločnosť si spojitosť týchto významných úmrtí všimla a začala polemizovať, čo číslo 27 znamená. V roku 1994, úmrtím Kurta Cobaina, sa teória Klubu 27 vrátila do povedomia. Smrť Amy Winehouse v roku 2011 taktiež upútala veľkú pozornosť médií a konšpirátorov. Keďže Klub 27 nie je oficiálny klub, či skupina, nedá sa presne určiť, koľko má členov. Taktiež v Klube 27 nemusia byť len členovia z hudobného priemyslu, za členov sa považovali aj americký herec ruského pôvodu Anton Yelchin, či graffitti umelec Jean-Michel Basquiat.
Teórie.
Žiadne vedecké štúdie nepotvrdzujú, že by hudobníci mali vyššiu tendenciu zomierať vo veku 27 rokov. Za vysvetlenie Klubu sa niekedy označuje drogová závislosť či závislosť od alkoholu a divoký životný štýl, ktorý u hudobníkov v 60. a 70. rokoch bol veľmi rozšírený. Teórie o Klube zahŕňajú referencie na numerológiu, psychologickú stránku ľudí, vplyv drog na ľudské telo a taktiež aj na pakt so Satanom.

</doc>
<doc id="614539" url="https://sk.wikipedia.org/wiki?curid=614539" title="MS Symphony of the Seas">
MS Symphony of the Seas

MS Symphony of the Seas je výletná loď triedy Oasis, ktorú vlastní a prevádzkuje spoločnosť Royal Caribbean International. Od 9. júna 2017 bola najväčšiou osobnou loďou aká bola kedy postavená, s tonážou 228 021 ton, čím prekonala svoju sesterskú loď MS "Harmony of the Seas". V roku 2022 ju prekonala jej sesterská loď "Wonder of the Seas".
Popis.
"Symphony of the Seas" je dlhá 362 metrov a má 18 poschodí. Je schopná pojať 5518 pasažierov, pričom maximum je 6680 pasažierov a 2200 členov posádky. Medzi výbavu lode patrí detský vodný park, basketbalové ihrisko, plocha na korčuľovanie či dve horolezecké steny.

</doc>
<doc id="614542" url="https://sk.wikipedia.org/wiki?curid=614542" title="Mária Trošková">
Mária Trošková

Mgr. Mária Trošková (* 26. apríl 1987, Púchov) je bývalá slovenská modelka a podnikateľka, hlavná štátna radkyňa, ktorá pôsobila v Kancelárii predsedu vlády Slovenskej republiky Roberta Fica. Z funkcie odstúpila 28. februára 2018, po medializovaní jej prepojenia na talianskeho podnikateľa Antonina Vadalu, člena zločineckej skupiny ’Ndrangheta z Kalábrie v Taliansku, ktorý bol podozrivý v prípade dvojnásobnej úkladnej vraždy Jána Kuciaka a Martiny Kušnírovej.
Život.
Narodila sa 26. apríla 1987. Vysokoškolské vzdelanie získala na Vysokej škole manažmentu v Trenčíne – na prvom (bakalárskom) stupni štúdia v študijnom programe podnikový manažment (ukončené roku 2009), na druhom (magisterskom) stupni štúdia v študijnom programe znalostný manažment (ukončené roku 2011).
V období od 1. apríla 2007 do 1. marca 2018 bola držiteľka živnosti na maloobchodný predaj šperkov a klenotov a s tým súvisiace služby (od 1. marca 2018 je jej živnosť pozastavená). Podnikala ako spoluvlastníčka firmy M-Gold venujúcej sa oprave a predaju zlatých a strieborných šperkov.
V roku 2007 sa dostala do finále súťaže Miss Universe Slovensko 2007, vďaka čomu získala kontakty, ktoré ju priviedli k fotomodelingu – najmä k foteniu plaviek a spodnej bielizne, ale aj k pózovaniu pre akty, resp. erotické snímky, napr. pre časopis "Brejk" (2009).
Ako asistentka pracovala tiež pre Pavla Ruska. Podľa Ruskových vyjadrení sa Trošková po asi trojmesačnom pôsobení zoznámila "„s jedným podnikateľom talianskeho pôvodu, ktorý sa okrem iného venoval slnečným elektrárňam, a prešla k nemu“".
V auguste 2011 spolu s Antoninom Vadalom a Vladimírom Urbanom založila spoločnosť GIA MANAGEMENT, s.r.o. so sídlom v Michalovciach. V spoločnosti pôsobila do 12. júna 2012.
Podľa informácií Toma Nicholsona, Kuciak pracoval na skupine, ktorá pravdepodobne mala prepojenie na zločineckú skupinu ’Ndrangheta z Kalábrie v Taliansku, teda kalábrijskú vetvu mafie. Tieto zistenia Kuciak zahrnul do pripravovaného článku, ktorý už nestihol publikovať, pretože ho spolu s jeho snúbenicou 21. februára 2018 zavraždil vtedy neznámy páchateľ (pozri vražda Jána Kuciaka a Martiny Kušnírovej). Kuciakov článok bol napokon publikovaný o polnoci z 27. na 28. februára 2018.
Pôsobenie v politickej sfére.
Asistentka poslanca Národnej rady SR Viliama Jasaňa.
Od roku 2014 pôsobila ako asistentka vtedajšieho poslanca Národnej rady SR za stranu SMER – sociálna demokracia (SMER-SD) Viliama Jasaňa. Podľa Jasaňových vyjadrení pre denník "Nový Čas" "„jeden priateľ mi odporučil túto ženu“".
Asistentka predsedu vlády SR Roberta Fica.
Trošková pracovala ako asistentka predsedu vlády SR Roberta Fica od roku 2014. Od 1. marca 2015 bola zamestnankyňou Kancelárie predsedu vlády SR v dočasnej štátnej službe. Na verejnosti sa prvýkrát objavila pri premiérovej návšteve Vojenského opravárenského podniku v Trenčíne v marci 2015. Získala miesto hlavnej štátnej radkyne.
Úrad vlády SR odmietol zverejniť jej kvalifikáciu, predchádzajúce pracovné skúsenosti, výšku platu či presné vymedzenie pracovných povinností. To len prehĺbilo kritické hlasy, ktoré poukazovali na to, že Troškovej chýbajú predpoklady pre výkon funkcie štátneho radcu a že je to vzhľadom na jej minulosť fotomodelky pre úrad vlády nedôstojné.
V júni 2016 sa pri príležitosti začiatku slovenského predsedníctva v Rade EÚ zúčastnila stretnutia Roberta Fica s Donaldom Tuskom, predsedom Európskej rady. Na 3. apríl 2017 si Úrad vlády SR vynútil účasť Troškovej na rokovaní so spolkovou kancelárkou Angelou Merkel. Zúčastnila sa tiež stretnutia s nemeckým prezidentom Frankom-Walterom Steinmeierom. Obyčajne na podobné stretnutia chodia skúsení diplomati. Bývalý slovenský diplomat Ondrej Gažovič pre "Denník N" povedal: "„Nie je príjemné byť na druhej strane telefónu, keď vám nemeckí diplomati naznačujú, že so zložením vašej delegácie majú problém. Nie je to príjemné, najmä keď chápete, že majú pravdu. Najmenej príjemné je to vtedy, keď viete, že Úrad vlády SR odmieta cúvnuť.“" Úrad vlády SR považoval jej účasť za štandardnú.
Na otázku, či v kauze napojenia mafie na slovenských politikov, medializovanej v súvislosti s vraždou Jána Kuciaka a Martiny Kušnírovej, zohráva úlohu aj Trošková, Marek Vagovič odpovedal: „"Jej úlohu netreba preceňovať. Už Pavol Rusko, pre ktorého kedysi tiež pracovala, povedal, že veľmi rýchlo pochopila, ako v živote postupovať."“ Na tlačovej konferencii 27. februára 2018 Fico nevidel dôvod Troškovú odvolávať. Nasledujúci deň spolu s Viliamom Jasaňom oznámila odchod (dočasný) z Úradu vlády SR. V spoločnom vyhlásení uviedli: „"Spájanie našich mien s týmto ohavným činom niektorými politikmi či médiami je absolútne za čiarou. Kategoricky odmietame akúkoľvek súvislosť s touto tragédiou. Keďže však sú naše mená zneužívané v politickom boji proti predsedovi vlády Robertovi Ficovi, rozhodli sme sa až do vyšetrenia tohto prípadu opustiť svoje pracovné pozície na Úrade vlády SR."“

</doc>
<doc id="614548" url="https://sk.wikipedia.org/wiki?curid=614548" title="Hávamál">
Hávamál

Hávamál (z nórskeho „Slová Najvyššieho“) je jedna zo zbierky starých nórskych básní vikingského veku Codex Regius. Táto báseň samo o sebe sa skladajúca s viacerých iných básní je z väčšej časti gnómická a podáva rady do života, zásady správneho konania a súhrn múdrostí. Verše sú pripisované Odinovi.
Väčšina básne je napísaná vo veršovom systéme "Ljóðaháttr", teda veršovým systémom spájanom s múdrosťou praktického aj filozofického významu. Po gnómickej časti Hávamálu ďalej nasleduje príbeh ako Odin vybojoval runy s názvom "Rúnatal a Ljóðatal", ktorý je zoznamom galdrar, čarovných zaklínadiel a kúzel.
História textu.
Jediným dochovaným zdrojom básne "Hávamál" je Codex Regius z 13. stor. Časť venovaná etike zvaná "Gestaþáttr" bola výskumami z 19. a 20. stor. identifikovaná ako najstaršia časť básne. Literárny vedec Bellows v roku 1936 označil túto časť, ktorá je vlastne zbierkou prísloví a múdrych rád, za jadro básne. Bolo datované do veľmi dávnych dôb, ale kvôli svojej ústne podávanej povahe nikdy nemalo pevnú formu a ani rozsah. Von Seeovi sa zas v roku 1981 podarilo identifikovať priamy vplyv zbierky "Disticha Catonis" na "Gestaþáttr", čo by mohlo naznačovať, že táto časť je v skutočnosti zo stredoveku a tým vyvolal pochybnosti o skutočne germánskom pôvode tejto básne.
Ku gnómickému jadru básne sa časom pridávali ďalšie porekadlá a fragmenty básní súvisiacich s múdrosťou. Diskutovať o pôvode jednotlivých pridaných častí by bolo ale zbytočné, keďže pre tým ako bola celá báseň v 13. storočí zapísaná, mohol byť takmer každý z veršov a slôh ľubovolne pridaný, odobratý či pozmenený. Jednotlivé verše a slohy ale siahajú až do ranného 10. či dokonca 9. storočia. Jednými z veršov datovaných na začiatok 10. stor. sú aj 76 a 77 verš "Gestaþáttru" v znení: "deyr fé, deyja frændr" (dobytok zomrie, príbuzní zomrú), ktorý sa tiež vyskytuje v "Hákonarmále" od Eyvindra skáldaspillira.
Štruktúra.
Belowsov preklad z roku 1936 má 165 slôh, ale iné neskoršie preklady kvôli skráteniu posledných dvoch veršov 11. slohy zlúčili slohy 11 a 12 a tak majú len 164 slôh. V niektorých úpravách sú dokonca zlúčené slohy 163 a 164. V nasledujúcom rozdelení sa ale držíme Bellowsovej verzie.
"Hávamál" sa tradične skladá z najmenej piatich na sebe nezvislých častí:
Slohy 6 a 27 sú oproti ostatným štvorveršovým slohám rozšírené o dva verše slúžiace ako komentár. V Bellowsovom preklade sú zamenené slohy 39 a 40. Slohy 65, 73 – 74, 79, 111, 133 – 134, 163 sú chybné.
Slohy 81 – 84 sú v "málaháttre" a 85 – 88 vo "fornyrðislagu". Celá časť slôh 81 – 102 sa preto javí byť len neskôr pridanou vsuvkou, interpoláciou. Sloha 145 je tiež interpoláciou v "málaháttre".
Obsah.
"Gestaþáttr".
Prvá časť, Gestáþáttr (doslova „Hosťovská časť“), obsahuje súbor zásad ako konať v prípade, že ste hosť alebo cestujúci, zameriavajúcich sa hlavne na zvyklosti a správanie vo vzťahu medzi hosťom a hostiteľom a posvätné tradície pohostinnosti a vzájomnosti pohanskej kultúry starých Nórov.
Príklady praktických rád ohľadom správania sa sú ponúknuté už v prvej slohe:&lt;poem style="margin-left:2em"&gt;
Všetky vchody, pred tým než vstúpiš,
pozri si,
prever,
pretože nemôžeš si istý byť, kde nepriatelia sedia,
priamo v sieni
&lt;/poem&gt;
76. sloha je snáď najznámejšou z celého "Gestaþáttru":&lt;poem style="margin-left:2em"&gt;
&lt;/poem&gt;&lt;poem style="margin-left:2em"&gt;
Dobytok umrie,
príbuzní pomrú,
ty sám umrieš;
Je však vec jedna
čo nikdy nezomiera
zosnulého muža skutkov sláva.
&lt;/poem&gt;
Rozprava o ženách.
Slohy 83 až 110 rozprávajú na tému lásky a charakteru žien.
Slohy 84 až 95 sa presnejšie zaoberajú problematikou nevernosti žien a dávajú rady pri ich zvádzaní. Nasledované sú dvoma mytologickými príbehmi o Odinovi a ženách známymi aj ako „Odinve príklady“ alebo aj „Odinove ľúbostné úlohy“. Prvý z príbehov je o Odinovej zmarenej snahe o získanie Billingrovej dcéry (slohy 96 – 102) a za ním nasleduje príbeh o Medovine poézie ktorú Odin získal zvedením jeho strážkyne panny Gunnlöð (slohy 103 – 110).
"Loddfáfnismál".
Loddfáfnismál (slohy 111 – 138) je opäť gnómický pojednávajúci o morálke, etike, správnom konaní a kódexe slušnosti. Táto časť je adresovaná istému Loddfáfnirovi (doslova „slamenému spevákovi“).
"Rúnatal".
Rúnatal (Odinova „Runová pieseň“) sa nazýva 139. až 146. sloha Hávamálu, v ktorej Odin odhaľuje pôvod rún. V slohách 139 a 140 opisuje Odin jeho obetovanie seba sebe samému:&lt;poem style="margin-left:2em"&gt;
&lt;/poem&gt;&lt;poem style="margin-left:2em"&gt;
Viem, visel som na strome veternom
nocí deväť predlhých,
oštepom prebodnutý, Odinovi odovzdaný
sám sebe,
na tom strome, čo nevedno z kadiaľ sú jeho korene.
Chlieb som nejedol ani nápoj z rohu nepil,
dolu som klopil svoj zrak;
vzal som si runy,
kričiac som si ich zobral,
potom som z tadiaľ padol naspäť.
&lt;/poem&gt;
Stromom veterným sa podľa väčšiny odborníkov myslí strom sveta Yggdrasil. Celá scéna obety samotného boha zavesením na strom a prebodnutím kopijou sa často porovnáva s ukrižovaním Krista opísaným v evanjeliu. Podobné paralely medzi Odinom a Kristom možno nájsť aj v iných dielach z tohoto obdobia kedy kresťanstvo a pohanstvo na danom území spoločne koexistovali. Do akej miery je táto podobnosť spôsobená ovplyvnením pohanskej mytológie kresťanstvom a naopak kresťanstva pohanskou mytológiou je veľmi komplikovaná otázka, na ktorej sa rozchádzajú názory viacerých odborníkov.
"Ljóðatal".
Úvodom do tejto poslednej časti pozostávajúcej z osemnástich piesní zvaných "ljóð", ktoré sú niekedy nazývané aj ako zaklínadlá, je 147.
sloha: &lt;poem style="margin-left:2em"&gt;
&lt;/poem&gt;&lt;poem style="margin-left:2em"&gt;
Piesne, ktoré viem,
že ženy kráľov nepoznajú
ani tí, čo sú synmi ľudí.
&lt;/poem&gt;
Samotné znenie zaklínadiel sa však neuvádza, opísané je len ich použitie a účinok. V rukopise sú dôkladne označené od prvého po osemnáste rímskymi číslicami.
Jediná zmienka o runách a kúzlach s nimi spojenými, ktorá sa v "Ljóðatale" nachádza je v 158 slohe dvanásta pieseň zobrazujúca motív Odina visiaceho na strome a jeho prepojenie s runami:&lt;poem style="margin-left:2em"&gt;
&lt;/poem&gt;&lt;poem style="margin-left:2em"&gt;
Tak píšem 
a maľujem runy
&lt;/poem&gt;
Napriek tomu mnohí literárni vedci "Ljóðatal" kvôli predchádzajúcemu "Rúnatalu" niekedy interpretujú ak odkaz na runy 16-písmenového Mladšieho Futharku.
Okrem toho sú podľa Müllenhoffa posledné tri zaklínadlá (16 – 18) neskoršími prídavkami s nejasným pôvodom a preto za originálny "Ljóðatal" považuje len časti končiace sa 161. slohou.
Hávamál a germánske novopohanstvo.
Rozdiel medzi šestnástimi runami Mladšieho Futharku a osemnástimi zaklínadlami "Ljóðatalu" viedol zástancom germánskeho mysticizmu k rozšíreniu Ml. Futharku o dve dodatočné runy. Najznámejšou verziou takéhoto rozšírenia sú The best-known attempt to this effect are the Armanenove runy vytvorené Guidom von Listom (1902).
Rôzni zástancovia germánskeho novopohanstva kladú na Hávamál dôraz ako na zdroj pohanského etického kódexu. Napríklad Deväť vznešených cností zostavených zakladateľom Odinic Rite, Johnom „Stubba“ Yeowellom v sedemdesiatych rokoch je založených na znení Hávamálu. Nadácia Northvegr Foundation uvádza Hávamál ako jeden zo zdrojov starého nórskeho a starého anglického jazyka, ktoré ilustrujú ideály severského duchovna Heithni.
Sveinbjörn Beinteinsson, vodca islandského "Ásatrúarfélagið", vydal jeho prerozprávanie poetickej eddy, vrátane Hávamálu, napísané v rímurskom štýle.
Tyr Neilsen v spolupráci s Benteom Wemundstadom ilustrovali Hávamál fotografiami súčasných vikingov a obrázkami originálneho rukopisu. Ich kniha s názvom "Viking Wisdom - HÁVAMÁL - the Sayings of Odin" (Vikingská múdrosť - HÁVAMÁL - Odinove príslovia) zahŕňa pôvodnú staronórsku verziu spolu s anglickým prekladom ako aj prehľad niektorých tajomstiev a záhad, ktoré originálny rukopis obklopujú.

</doc>
<doc id="614551" url="https://sk.wikipedia.org/wiki?curid=614551" title="Shelley Duvallová">
Shelley Duvallová

Shelley Alexis Duvallová (* 7. júl 1949, Houston, Texas, USA – † 11. júl 2024, Blanco, Texas) bola americká herečka.
Narodila sa ako dcéra právnika Roberta R. Duvalla a Bobbie Ruth. Má troch mladších bratov, Scotta, Shanea a Stewarta. Študovala na Waltrip High School a na South Texas Junior College.
Pre film ju objavil v roku 1970 režisér Robert Altman, keď natáčal Houstone komédiu "Brewster McCloud". Hoci nemala žiadne herecké skúsenosti, Altman ju obsadil do úlohy Suzanne Davis.
Ich spolupráca pokraočvala filmami "McCabe &amp; Mrs. Miller" (1971), "Thieves Like Us" (1974), "Nashville" (1975), "Buffalo Bill and the Indians, or Sitting Bull's History Lesson" (1976), "3 Women" (1977) a "Popeye" (1980).

</doc>
<doc id="614552" url="https://sk.wikipedia.org/wiki?curid=614552" title="Eukles z Mylasy">
Eukles z Mylasy

Eukles () bol grécky sochár v 3. storočí pred Kr. 
Eukles, grécky sochár (bronziar) z Mylasy, tvoril v 1. polovici 3. storočia pred Kr. Svedectvom tvorby tohto umelca je jeho signatúra na mramorovom valcovitom podstavci zo sochy, objavená v archeologickej lokalite mesta Kameiros na ostrove Rodos. Jeho nápis hlása, že bol základňou bronzovej sochy "Filokrata, syna Sósitima", víťaza pýtických a isthmických hier v zápasení dorastencov (mladík sa neskôr stal sudcom), zhotovenej Timagorom a Eukleom:
- text v starogréčtine
Keďže je tento nápis datovaný do rokov 290 až 280 pred Kr., zrejme tu nejde o rovnomenného bronziara, ktorého tvorbu rímsky spisovateľ Plínius datuje do obdobia 113. olympiády (do rokov 328 až 324 pred Kr.).

</doc>
<doc id="614553" url="https://sk.wikipedia.org/wiki?curid=614553" title="Shelley Duvall">
Shelley Duvall



</doc>
<doc id="614559" url="https://sk.wikipedia.org/wiki?curid=614559" title="Stayin’ Alive">
Stayin’ Alive

„Stain’ Alive“ je disko skladba britskej skupiny Bee Gees. Zložená bola pre soundtrack k filmu "Horúčka sobotňajšej noci". Vydaná bola dňa 13. decembra 1977 ako druhý singel z soundtrackového albumu "Saturday Night Fever: The Original Movie Sound Track". Koprodukciu vykonali členovia skupiny spoločne s Albhym Galutenom a Karlom Richardsonom. Skladba je jednou zo signature songov skupiny Bee Gees. V zozname Rolling Stone’s 500 Greatest Songs of All Time sa skladba v roku 2004 umiestnila na 189. mieste.
Keď bola skladba vydaná, dosiahla 1. miesto v americkom rebríčku Billboard Hot 100, kde vydržal štyri týždne. Dodnes bolo vytvorených niekoľko coververzií tejto skladby a takisto sa skladba objavila v mnohých televíznych reláciách, športových podujatiach, filmoch či videohrách.

</doc>
<doc id="614560" url="https://sk.wikipedia.org/wiki?curid=614560" title="Czarny Staw Gąsienicowy">
Czarny Staw Gąsienicowy

Czarny Staw Gąsienicowy () je ľadovcové pleso, jedno zo skupiny Gąsienicowych Stawów () v poľskej časti Vysokých Tatier. Leží vo výške v Kotle Czarnego Stawu () a je štvrté najhlbšie vo Vysokých Tatrách. Nad jeho západným brehom sa vypínajú strmé steny Kościelca. Je najväčším plesom Doliny Gąsienicowej.
Popis.
Pleso má oválny tvar, kryštálová voda má zafírovú farbu. V jazere, neďaleko severovýchodného brehu, je ostrovček zarastený kosodrevinou. V roku 1909 sa uvažovalo postaviť na ostrovčeku mauzóleum poľského básnika predstaviteľa romantizmu Juliusza Słowackého. Zámer sa neuskutočnil pre protesty ochrancov prírody. Na severe pleso uzatvára skalný prah, cez ktorý preteká Czarny Potok Gąsienicowy. Pleso bolo v roku 1881 zarybnené pstruhom potočným.
Názov.
Názov plesa je odvodený od tmavomodrého zafarbenia vody prechádzajúceho do čierneho zafarbenia spojeného s tieňom, ktorý vrhá blízky štít a sinicami ("Pleurocapsa polonica"), ktoré pokrývajú kamene na brehu jazera. Priehľadnosť vody dosahuje až do hĺbky .
Od začiatku 19. storočia pleso pútalo pozornosť turistov. Často bolo námetom pre maliarov. V rokoch 18841920 stál na brehu plesa bufet, ktorý vlastnil Józef Sieczki zo Zakopaného. Zhorel v roku 1920.

</doc>
<doc id="614562" url="https://sk.wikipedia.org/wiki?curid=614562" title="Unterhaltungsblatt">
Unterhaltungsblatt

Unterhaltungsblatt bola príloha novín Pressburger Zeitung, ktorá vychádzala na Slovensku v 19. storočí.
Vydavateľské údaje.
Unterhaltungsblatt vychádzal s podnázvom "fur die Leser der Pressburger Zeitung - Als Beilage zur Pressburger Zeitung" a bol beletristickou a kultúrnou prílohou Pressburger Zeitung. Príloha vychádzala v Bratislave v rokoch 1811 až 1826. Tlačila ju tlačiareň S. P. Weber a Syn.
Periodicita.
Unterhaltungsblatt vychádzal 2x týždenne.

</doc>
<doc id="614563" url="https://sk.wikipedia.org/wiki?curid=614563" title="Aehrenlese">
Aehrenlese

Aehrenlese, neskôr Pressburger Aehrenlese, bola príloha novín Pressburger Zeitung, ktorá vychádzala v 19. storočí.
Vydavateľské údaje.
Aehrenlese bol nemecký vedecko-popularizačný a kultúrno-umelecký časopis, ktorý vychádzal s podnázvom "zur Belehrung und Unterhaltung" raz týždenne v Bratislave. Redaktor a vydavateľ bol C. F. Wigand.

</doc>
<doc id="614564" url="https://sk.wikipedia.org/wiki?curid=614564" title="You Keep Me Hangin’ On">
You Keep Me Hangin’ On

„You Keep Me Hangin’ On“ je skladba z roku 1966, ktorú zložil produkčný tím Holland–Dozier–Holland. Nahrala ju skupina The Supremes, pre ktorú to bol prvý hit. Koncom roku 1966 sa skladba umiestnila na 1. mieste v americkom rebríčku Billboard Hot 100. O rok neskôr vytvorila rocková skupina Vanilla Fudge coververziu, ktorá sa umiestnila v prvej desiatke v USA. Britská popová speváčka Kim Wilde vytvorila v roku 1986 jej coververziu, ktorá v júni 1987 opäť obsadila 1. miesto v americkom rebríčku Billboard Hot 100.Originálna verzia sa umiestnila na 339. mieste v zozname "The 500 Greatest Songs of All Time".
Počas rokov bolo vytvorených množstvo coververzií pôvodnej skladby od The Supremes, vrátane verzií od Wilson Pickett, Rod Stewart, Colourbox, The Index a Box Tops.
Verzia Vanilla Fudge.
V roku 1967 vytvorila psychedelickorockovú coververziu americká skupina Vanilla Fudge. Skladba obsadila 6. miesto v americkom rebríčku Billboard Hot 100.
Táto verzia bola použitá v americkom filme "Vojnoví psi" (2017) a vo videohre "Mafia III (2015).
Verzia Kim Wilde.
„You Keep Me Hangin’ On“ je coververzia britskej speváčky Kim Wilde. Vydaná bola ako singel dňa 13. októbra 1986. Jej verzia je úplne prerobená voči originálu, pričom Motownový zvuk bol celkom prerobený do Hi-NRG štýlu. Skladba sa stala najväčším hitom Kim Wilde, pričom obsadil 2. miesto v Spojenom kráľovstve a 1. miesto v Austrálii. Takisto sa stal jej druhým a zároveň posledným hitom, ktorý v americkom rebríčku Billboard Hot 100 obsadil 1. miesto. Za predaj presahujúci 250 000 kópií ziskal singel striebornú platňu od organizície British Phonographic Industry v Spojenom kráľovstve. Vo Francúzsku predaj presiahol hranicu 264 000 kópií.

</doc>
<doc id="614571" url="https://sk.wikipedia.org/wiki?curid=614571" title="Politische Gespräche aus dem Reiche der Todten">
Politische Gespräche aus dem Reiche der Todten

Politische Gespräche aus dem Reiche der Todten alebo aj Das Reich der Todten bola príloha bratislavských Pressburger Zeitung, ktorá vychádzala koncom 18. storočia.
Táto príloha vychádzala pod rozličnými názvami v rokoch 1790 až 1810 a stala sa v Strednej Európe veľmi populárnou, pretože prinášala pohľad na aktuálnu tématiku vo forme rozhovorov dávno zomrelých ľudí. Zámerom bolo vyhnúť sa alebo oklamať cenzúru, pretože pod fingovanými menami alebo menami už dávno nežijúcich ľudí prezentovala kritiku a venovala sa pálčivým politickým otázkam namiereným proti vládnucej triede a aj samotnému panovníckemu dvoru. V období francúzskej revolúcie uverejňovala obľúbeným populárnym štýlom politické spravodajstvo so zameraním proti francúzskej revolúcii, čím si získala podporu a záujem aj vo vládnych kruhoch Rakúska.
Periodicita prílohy nie je známa.

</doc>
<doc id="614574" url="https://sk.wikipedia.org/wiki?curid=614574" title="Abov (chránené územie)">
Abov (chránené územie)

Abov je územie európskeho významu v správe štátnej ochrany prírody Správa CHKO Dunajské luhy.
Nachádza sa v katastrálnom území mesta Hurbanovo v okrese Komárno v Nitrianskom kraji s rozlohou 21,123 ha s nadmorskou výškou od 111 do Územie bolo vyhlásené výnosom MŽP SR č.3/2004-5.1 v roku 2004 na rozlohe 8,38 ha, ktorým sa vydáva národný zoznam území európskeho významu.
Územie predstavuje duny vytvorené viatymi vápnitými pieskami. Má dve časti, väčšiu severná a menšiu južnú časť. Severná časť je súčasťou chráneného vtáčieho územia SKCHVU005 Dolné Považie.
V minulosti .
Predmet ochrany.
Predmetom ochrany sú biotopy:
Flóra.
Pieskomilná vegetácia obsadzuje na chránenom územi viaceré zóny. Zónu druhov iniciálneho sukcesného štádia v miestach s odkrytým pieskovým povrchom (zosuv, ťažba piesku a rozrušenie vozidlami) obsadzujú druhy ako portulaka zeleninová ("Portulaca oleracea"), kotvičník zemný ("Tribulus terrestris") a stavikrv piesočný ("Polygonum arenarium"). Najlepšie zachovanú zónu psamofilných druhov nad okrajmi pieskových stien reprezentuje prevažujúca gypsomilka metlinatá ("Gypsophila paniculata") spolu s taxónmi ako
ruman roľný ("Anthemis arvensis"), ruman rusínsky ("Anthemis ruthenica"), piesočnica dúškolistá ("Arenaria serpyllifolia"), basia vlnokvetá ("Bassia laniflora"), smlz kroviskový ("Calamagrostis epigeios"), plošticosemä lesklé ("Corispermum nitidum") (chránená ohrozená rastlina, vyskytujúca sa veľmi zriedkavo len na pieskoch Podunajskej nížiny), silenka kuželovitá ("Silene conica"), syrénia sivá ("Syrenia cana"), ostropleva strapcovitá ("Tragus recemosus"), mliečnik chvojkový ("Tithymalus cyparissias") a indikačnými druhmi ako stoklas strechový ("Bromus tectorum"), prstnatec obyčajný ("Cynodon dactylon") a kostrava pošvatá ("Festuca vaginata").
V susedstve starých viníc a záhrad je silné zaburinenie s najnižším výskytom pôvodných pieskomilných druhov. V oblasti vyťaženého piesku je spodná voda relatívne blízko, objavujú sa tu i stromy obľubujúce vlhké miesta ako topoľ ("Populus sp.") a vŕba ("Salix"). 
Fauna.
Bezstavovce:
Abov je dôležitá entomologická lokalita, zo 175 tu zistených chrobákov ("Coleoptera") bolo 7 prvýkrát popísaných na územi Slovenska ("Xanthospaera barnevillei, Clambus pilosellus, Carpophilus mutilatus, Cryptophylus intege, Arthrolips piceus, Litargus balteatus, Anthicus bifasiatus"), pre 26 druhov rovnokrídlovcov ("Orthoptera") predstavuje Abov jedno z pätnástich miest výskytu chráneného koníka stepného ("Acrida ungarica"), vhodnú lokalitu pre významné druhy koníkov: koníka juhovýchodného ("Dociostaurus brevicollis"), koníka piesočného ("Myrmeleotettix antennatus") a koníka belasokrídleho ("Sphingonotus caerulans").
Plazy:
Chránené územie poskytuje vhodné prostredie pre jaštericu krátkohlavú ("Lacerta agilis"), stav ochrany tohoto monitorovaného druhu je 100 % dobrý.
Vtáky: (zoznam druhov národného a európskeho významu)
V pieskových stenách dún hniezdi v kolónii 50 nôr brehuľa obyčajná ("Riparia riparia") z nich minimálne v 15. aktívne hniezdia a hniezdne nory 20 párov včelárika zlatého.
Z ďatľov tu bolo preukázané hniezdenie ďatľa hnedkavého ("Dendrocopos syriacus").
Zo spevavcov tu tiež hniezdi vzácna ľabtuška poľná ("Anthus campestris"), trasochvost biely ("Motacilla alba"), vrabec poľný ("Passer montanus"), vrabec domový ("Passer domesticus"), žltochvost domový ("Phoenicurus ochruros"), strnádka obyčajná ("Emberiza citrinella"), stehlík konôpka ("Carduelis cannabina"), zelienka obyčajná ("Carduelis chloris"), škorec obyčajný ("Sturnus vulgaris"), strakoš obyčajný ("Lanius collurio"), škovránok poľný ("Alauda arvensis"), pipíška chochlatá ("Galerida cristata"), slávik obyčajný ("Luscinia megarhynchos"), pinka obyčajná ("Fringilla coelebs"), vrana popolavá ("Corvus cornix") a bažant obyčajný ("Phasianus colchicus").
V zime tu bol zaznamenaný hýľ obyčajný ("Pyrrhula pyrrhula"), stehlík čečetka ("Carduelis flammea"), sýkorka veľká ("Parus major"), brhlík obyčajný ("Sitta europaea"), straka obyčajná ("Pica pica"), krkavec čierny ("Corvus corax"), drozd čierny ("Turdus merula"), drozd čvíkotavý ("Turdus pilaris"), bažant obyčajný ("Phasianus colchicus"), z ďatľov žlna zelená ("Picus viridis") a ďateľ veľký ("Dendrocopos major").
Potravu tu vie nájsť bocian biely ("Ciconia ciconia").
Z denných dravých vtákov tu lovia svoju potravu kaňa močiarna ("Circus aeruginosus"), sokol myšiar ("Falco tinnunculus"), myšiak hôrny ("Buteo buteo") a v mimohniezdnom období kaňa sivá ("Circus cyaneus").
Cicavce:
V pieskových dunách má svoje nory líška obyčajná ("Vulpes vulpes"), oblasť obýva srna obyčajná ("Capreolus capreolus"), zajac poľný ("Lepus europaeus") a podľa stôp lokalitu navštevujú v noci diviaci ("Sus scrofa").

</doc>
<doc id="614578" url="https://sk.wikipedia.org/wiki?curid=614578" title="Rybie Stawki">
Rybie Stawki

Rybie Stawki () sú skupinou malých jazierok nachádzajúcich sa na Rybim Potoku v poľských Vysokých Tatrách, približne 200 metrov severne od jeho vtoku do Morského oka.
Popis.
Sú to:
Plieska obklopuje rašelinová vegetácia. Rastie tu napríklad ostrica zobáčikatá ("Carex rostrata"), páperník úzkolistý ("Eriophorum angustifolium"), páperec alpínsky ("Trichophorum alpinum") a rašelina. Jazierka obkolesuje kosodrevina, vŕby, jarabiny a borovice. V brehovom poraste žijú vodné živočíchy. Liahne sa tu napríklad vážka "Somatochlora alpestris" a iné. Na mnohých mapách je Małe Morskie Oko uvádzané ako Żabie Oko, Żabie Oko alebo Małe Żabie Oko a správny názov Małe Żabie Oko je nepovšimnutý.
Turistika.
K jazierkam Rybie Stawki nevedú špeciálne turistické chodníky. Najväčšie z nich je dobre viditeľné z Drogy Oswalda Balzera.

</doc>
<doc id="614582" url="https://sk.wikipedia.org/wiki?curid=614582" title="Kids in America">
Kids in America

„Kids in America“ je skladba britskej speváčky Kim Wilde. Vydaná bola v Spojenom kráľovstve ako jej debutový singel v januári 1981, v USA na jar 1982. V britskom rebríčku UK Singles Chart obsadila 2. miesto. Počas rokov bolo vytvorených množstvo coververzií tejto skladby v rôznych štýloch.
Vo Francúzsku sa predalo viac ako 679 000 kópií singlu, pričom celosvetovo sa predalo viac ako 3 milióny kópií. V spojenom kráľovstve bol singel certifikovaný zlatou platňou.

</doc>
<doc id="614584" url="https://sk.wikipedia.org/wiki?curid=614584" title="Rusyn FM">
Rusyn FM

rusyn FM je internetové rádio, ktoré ako jediné na Slovensku, nepretržite vysiela v rusínskom jazyku. Vzniklo 3. decembra 2012 ako projekt organizácie molody.Rusyny v Bratislave. Súčasným prevádzkovateľom rádia je občianske združenie Rusyn Media.
Vysielanie.
Cieľovou skupinou rádia sú Rusíni na Slovensku i v zahraničí, ako aj všetci fanúšikovia rusínskej kultúry. Rádio vysiela okrem rusínskej hudby aj množstvo spravodajských i publicistických relácií. Aktualizovaný program vysielania je dostupný na stránke rádia.
Zakladateľom a súčasným riaditeľom rádia je Peter Štefaňák. Rádio patrí medzi najpočúvanejšie internetové rádiá. V rebríčku aplikácie radia.sk sa pravidelne drží v rámci prvej desiatky.
Poslanie.
Hlavným cieľom rusyn FM je šíriť osvetu medzi Rusínmi a prebudiť v nich záujem o vlastnú kultúru i jazyk. Internetový priestor, v ktorom rusyn FM pôsobí, sa ukázal ako ideálne miesto i nástroj na pritiahnutie mladých ľudí z rusínskymi koreňmi, no aj ľudí, ktorí žijú v nerusínskych regiónoch a nemajú príležitosť počuť svoj rodný jazyk.
Dostupnosť.
Rádio rusyn FM možno počúvať priamo na stránke rádia, alebo cez jeho vlastnú aplikáciu, dostupnú pre Androidy, iOS a Windows mobile, ale aj cez aplikácie Tap in radio, Tune IN, radia.sk, či v rámci ponuky Antik TV.

</doc>
<doc id="614585" url="https://sk.wikipedia.org/wiki?curid=614585" title="Dana Meager">
Dana Meager

Ing. Dana Meager, rod. Palinská (* 8. september 1974) je slovenská úradníčka, manažérka a daňová analytička. Od apríla 2016 do marca 2020 pôsobila ako štátna tajomníčka Ministerstva financií Slovenskej republiky.
Život.
Vzdelanie a kariéra v súkromnej sfére.
Vysokoškolské štúdium absolvovala na Obchodnej fakulte Ekonomickej univerzity v Bratislave v rokoch 19921997.
V rokoch 19921997 a 19981999 pôsobila ako daňová analytička v spoločnosti KPMG TAX, k. s., medzitým v rokoch 19971998 bola administratívnou manažérkou v TRANSTRADE, s. r. o. V rokoch 20002002 pracovala ako staršia daňová konzultantka v DELOITTE &amp; TOUCHE TAX, k. s., a v rokoch 20042013 pôsobila v spoločnosti Slovenský plynárenský priemysel, a. s., ako vedúca daňového oddelenia.
Pôsobenie v štátnej správe.
Viceprezidentka Finančného riaditeľstva SR.
V roku 2013 opustila súkromnú sféru a stala sa viceprezidentkou Finančného riaditeľstva Slovenskej republiky. V tejto funkcii pôsobila do roku 2016, keď sa ujala funkcie štátnej tajomníčky Ministerstva financií Slovenskej republiky.
Ponuku údajne dostala od ministra financií Petra Kažimíra, straníka SMER-u – sociálnej demokracie. Dôvodom opustenia kariéry v súkromnom sektore mala byť "„profesionálna výzva“", ale aj ambícia stať sa v budúcnosti ministerkou financií. Je tiež uvádzaná ako splnomocnenec vlády Slovenskej republiky pre vyjednávanie o ekonomickom páse hodvábnej cesty a námornej cesty 21. storočia a splnomocnenec pre Národný fond pre predvstupové nástroje PHARE, SAPARD a Prechodný fond.
Štátna tajomníčka Ministerstva financií SR.
Do úradu štátnej tajomníčky Ministerstva financií bola schválená vládou 13. apríla 2016, menovaná bola o deň neskôr. Vo funkcii nahradila Ivana Lesaya.
Poslankyňa Národnej rady Slovenskej republiky Lucia Nicholsonová (Sloboda a Solidarita) 1. marca 2018 upozornila, že ešte ako viceprezidentka Finančnej správy sa Dana Meager mohla poznať s rodinou Vadalovcov a dokonca s nimi stráviť dovolenku v Kalábrii. Ministerstvo financií SR na toto tvrdenie odpovedalo: "„Štátna tajomníčka Dana Meager s menovaným pánom na žiadnej spoločenskej akcii nikdy nebola. Otázky ohľadne akéhokoľvek vzťahu s pánom Vadalom sú bezpredmetné.“" Antonino Vadala je taliansky podnikateľ pôsobiaci na východnom Slovensku, najmä v sektore pôdohospodárstva; je členom skupiny talianskych podnikateľov podozrivých z prepojenia na zločineckú skupinu ’Ndrangheta z Kalábrie v Taliansku, teda kalábrijskú vetvu mafie. Podľa článku zavraždeného investigatívneho reportéra spravodajského portálu "Aktuality.sk" Jána Kuciaka Vadala a jeho príbuzní získavali zdroje hlavne z podvodov s dotáciami a finančnými príspevkami na poľnohospodársku produkciu, pričom skupina mala napojenie na predsedu vlády Slovenskej republiky Roberta Fica (SMER-SD) a ďalších predstaviteľov strany SMER-SD. 1. marca 2018 príslušníci Policajného zboru zadržali Antonina Vadalu spolu s ďalšími šiestimi talianskymi podnikateľmi podozrivými v prípade úkladnej vraždy Jána Kuciaka a jeho snúbenice Martiny Kušnírovej. Prípade je zatiaľ v štádiu vyšetrovania.

</doc>
<doc id="614594" url="https://sk.wikipedia.org/wiki?curid=614594" title="Čertov (prírodná rezervácia)">
Čertov (prírodná rezervácia)

Čertov je prírodná rezervácia v správe štátnej ochrany prírody Kysuce.
Nachádza sa v katastrálnom území obce Lazy pod Makytou v okrese Púchov v Trenčianskom kraji. Územie bolo vyhlásené v roku 1993 na rozlohe 84,62 ha. Ochranné pásmo nebolo určené. Rezervácia sa nachádza na území Chránenej krajinnej oblasti Kysuce.
Predmetom ochrany sú: "Prirodzené lesné spoločenstvá poskytujúce vhodný objekt k štúdiu vývoja, rastu a štruktúry prirodzených lesných geobiocenóz na flyši v stredných horských polohách Javorníkov."

</doc>
<doc id="614598" url="https://sk.wikipedia.org/wiki?curid=614598" title="Provincia (staroveký Rím)">
Provincia (staroveký Rím)

Provincia (latinsky "provincia", pl. "provinciae") bola v starovekom Ríme základnou a až do konca 3. storočia najväčšou správnou jednotkou rímskeho územia mimo Apeninský polostrov.
Pojem provincia pôvodne neoznačoval geograficky pevne stanovené a ohraničené územie, ale slúžil k určeniu územnej pôsobnosti úradníka, ktorému náležalo "imperium". Napríklad v priebehu druhej púnskej vojny bojovalo v Itálii súbežne niekoľko rímskych vojsk, ktorých veliteľom rímsky senát prikázal určitú oblasť ako ich „provinciu“. Takéto obvody však zanikli okamihom, keď príslušní velitelia zložili po skončení funkčného obdobia svoj úrad. Avšak v dôsledku teritoriálnej expanzie rímskeho štátu sa tie obvody, ktoré bolo pre ich odľahlosť obtiažne ovládať priamo z Ríma, konštituovali v trvale geograficky vymedzené správne celky, teda v klasické provincie.
Správcami či miestodržiteľmi provincií sa stávali politici senátorského stavu, ktorí obvykle v predchádzajúcom roku vykonávali úrad konzula alebo praetora . Neskoršiu výnimku z tohoto pravidla predstavoval Egypt pripojený Octavianem po smrti Kleopatry. Jeho miestodržiteľom bol prefekt ("praefectus Augustalis") pochádzajúci z jazdeckého stavu, pričom senátorom bol vstup na egyptskú pôdu zakázaný. Odlišný spôsob správy Egypta však nebol v rozpore s rímskym právom, pretože Egypt bol fakticky považovaný za Octaviánov súkromný majetok.
Republikánske provincie.
Termín "provincia" možno preložiť jednoducho ako úlohu alebo povinnosť (v podstate sa jedná o vojenský výraz znamenajúci určitý obvod, v ktorom veliteľ uplatňuje svoje kompetencie). V dobách rímskej republiky boli magistráti volení do úradu na jeden rok. Tým z nich, ktorým náležalo imperium a mali svoj úrad vykonávať mimo Rím (to sa týkalo predovšetkým konzulov behom vojenských ťažení), bola stanovená určitá oblasť pôsobnosti – „provincie“. Až keď Rimania zahájili výboje mimo Itáliu, začal byť pojem provincia chápaný v dnešnom význame určitého pevne daného teritória. Prvé stále provincie boli zriadené po skončení prvej púnskej vojny (Sicília v roku 241 pred Kr. a Korzika a Sardínia v roku 238 pred Kr.).
Správcov jednotlivých provincií určoval rímsky senát na začiatku každého roku. Za miestodržiteľov tých provincií, ktoré boli považované z dôvodu zahraničného vpádu či kvôli možnosti miestneho povstania za rizikové, alebo boli naopak veľmi významné a bohaté, boli ustanovovaní bývalí konzuli v hodnosti prokonzulov. Naproti tomu kľudnejšie a menej dôležité provincie boli riadené propraetormi. Rovnako rozmiestnenie légií bolo závislé na miere vnútorného a vonkajšieho nebezpečia. Napríklad v roku 14 nemala Luzitánia stálu posádku, zatiaľ čo v Dolnej Germánii, ktorá sa nachádzala na nepokojnej rýnskej hranici, boli dislokované štyri légie.
Zásady rímskej provinčnej správy.
K základným princípom rímskej provinčnej správy patrila snaha o čo najširšie zachovanie a rešpektovanie existujúcich správnych a právnych inštitúcií na danom území (pokiaľ existovali, čo nepripadalo v úvahu v oblastiach na nižšom vývojovom stupni). Rímskej správe boli vyhradené predovšetkým úlohy v záležitostiach výberu daní, vykonávania súdnej moci vo veci trestu smrti a velenie vojenským silám. Pre prostých obyvateľov podmanených zemí znamenala rímska vláda spravidla posilnenie ich spoločenského postavenia a zvýšenie právnej istoty. Avšak za predpokladu, že neboli vystavení svojvôli rímskeho miestodržiteľa, pretože v dobách republiky dochádzalo k častému vykorisťovaniu provincií ich rímskymi správcami. Keďže rímski úradníci neboli nijako odmeňovaní, museli si nákladný volebný boj a zastávanie úradnej funkcie hradiť zo svojho súkromného majetku. Preto pokiaľ boli po skončení volebného obdobia ustanovení za správcu určitej provincie, mali tendenciu vykompenzovať si svoje predchádzajúce výdaje na úkor provinciálov. Túto celkom bežnú prax vystihuje rímske príslovie: „Chudobný prišiel do bohatej provincie, bohatý opustil chudobnú.“ Provinciáli sa však mohli domáhať odškodnenia prostredníctvom civilných žalôb podaných v Ríme. Ich šance na úspech v takomto spore však boli pomerne malé. K zásadnému zlepšeniu postavenia provinciálov došlo až po vzniku principátu, pretože cisári viac dohliadali na činnosť svojich úradníkov v provinciách centralizovanou správou.
Zoznam republikánskych provincií.
V zozname sú uvedené nasledujúce informácie: približný rok vzniku (všetky údaje sú pred Kr.), slovenský alebo latinský názov provincie, hodnosť miestodržiteľa a v zátvorke status provincie za principátu.
Provincie za principátu.
Po vzniku principátu bol systém provinčnej správy zreorganizovaný. Víťazstvom v občianskych vojnách sa Octavianus stal nesporným vládcom rímskeho štátu. V roku 27 pred Kr. sa síce formálne vzdal všetkej moci a prinajmenšom teoreticky tak obnovil autoritu rímskeho senátu a republikánskej ústavy. Senátori však Octavianovi priznali okrem iných výsad a titulov (od tohoto okamihu bol známy ako Augustus) kontrolu nad strategicky dôležitými pohraničnými provinciami oplývajúcimi vojskom. Tieto tzv. „cisárske provincie“ boli ovládané jedincami určenými k tomu priamo Augustom – "legati Augusti pro praetore" („vyslanci cisára v hodnosti praetora“), ktorí vystupovali ako jeho zástupcovia a boli vyberaní z radov senátorov a jazdcov. Im nápomocní boli prokurátori ("procuratores"), úradníci majúci na starosti financie.
Zostávajúce prevažne vnútrozemské provincie bez stálych vojenských posádok, často označované ako „senátorské provincie“, boli spravované tak ako doposiaľ bývalými magistrátmi určenými senátom. Systém však nestratil svoju skoršiu flexibilitu a pokiaľ si to situácia v provincii žiadala mohol byť v ďalšom roku zmenený jej status. Tým ako postupom doby vzrastala cisárska centralizácie administratívy, sa rozdiel medzi cisárskymi a senátorskými provinciami pozvoľna stieral. V priebehu principátu sa menil rovnako počet a veľkosť provincií, jednak z dôvodu podrobovania nových zemí, jednak v dôsledku rozčlenenia zostávajúcich provincií. Väčšie či viac strážené provincie (ako boli Panónia, Moesia alebo Sýria) boli rozdeľované do menších celkov, čím cisári znižovali riziko nebezpečne vysokej koncentrácie moci v rukách jediného správcu.
Rímske provincie v čase neskorej antiky.
Cisár Dioklecián (284-305) uskutočnil radikálnu reformu cisárskej vlády zavedením tetrarchie. Boli ustanovení dvaja starší cisárovia ("augusti") a dvaja mladší cisárovia ("caesares"). Každý z týchto štyroch panovníkov vládol zhruba na štvrtine územia ríše. V 90. rokoch 3. storočia Dioklecián novo usporiadal taktiež správu ríše. Namiesto doterajších 46 vytvoril 85 menších provincií (ich počet sa ďalej zvyšoval až k číslu 119), ktoré od tohoto momentu zahŕňali aj Itáliu. Podstatnou zmenou oproti predchádzajúcemu stavu bolo obmedzenie kompetencií provinčních úradníkov iba na civilné záležitosti. Súbežne s tým bola reorganizovaná postupnosť hodností správcov: miestodržiteľom provincií teraz náležali tituly (radené od najvyššieho po najnižší) "proconsul", "consularis", "praeses" a "corrector". Predposledná menovaná hodnosť bola vyhradená pre príslušníkov jazdeckého stavu. Provincie boli zoskupené do dvanástich (neskôr štrnástich) diecéz ("dioecesis"), v ktorých čele stál úradník s hodnosťou "vicarius", ktorý dohliadal na provinčných úradníkov. Iba prokonzuly a mestský prefekt ("praefectus urbi") Ríma (a neskôr Konštantínopola) podliehali priamo tetrarchom.
Posledná reforma štruktúry provinčnej správy bola realizovaná v roku 318, keď Konštantín Veľký podriadil vikarie štyrom pretoriánským prefektom. Rímska ríša bola od tejto doby rozdelená do štyroch (niekedy troch) prefektúr: "Galliae", "Italia et Africa", "Illyricum" a "Oriens". Konštantín rovnako založil druhé hlavné mesto ríše nazývané podľa neho Konštantínopol, ktoré sa stalo sídlom východných cisárov. V samotnej Itálii prepustil Rím svoju pozíciu cisárskej rezidencii Milánu ("Mediolanum") a neskôr Ravenne. Behom 4. storočia bola administratívna sústava ríše ešte niekoľkokrát upravená, provincie a diecézy boli rozdeľované a pretvárané v nové. Detailné informácie o vtedajšom usporiadaní provincií sú obsiahnuté v dokumente "Notitia Dignitatum" (súpis úradov) z počiatku 5. storočie. Z tohoto autentického cisárskeho prameňa je čerpaná väčšina údajov o názvoch jednotlivých správnych celkov a o tituloch ich vedúcich predstaviteľov. Vedľa civilnej administratívy je v Notitiu Dignitatu zmieňovaný aj zoznam veliteľov vojenských oblastí nazývaných "duces", ktorí mali na starosti pohraničné vojenské oddiely ("limitanei"), zatiaľ čo "comites rei militaris" velili mobilným poľným zálohám ("comitatenses"). Najvyšší postavení v štruktúre armády potom zaujímali velitelia vojsk ("magistri militum").
V roku 395 došlo po smrti Theodosia I. k trvalému rozdeleniu ríše. Následný rozklad západorímskej ríše v 5. storočí privodil zánik provinčnej správy na Západe. Vo východnej polovici impéria, ktorá sa neskôr vyvinula na byzantskú ríšu, sa administratívne usporiadanie postupne celkom premenilo. Justinián I. uskutočnil v rokoch 534 až 536 prvú zásadnú revíziu Diocletianom ustanoveného systému, keď v niektorých provinciách upustil od striktného oddelenia civilnej a vojenskej moci. Tento proces pokračoval na konci 6. storočia, keď boli založené zvláštne správne útvary v ohrozených častiach ríše – tzv. exarcháty. Jeho vyvrcholením potom bol zrod themovej vojensko-správnej organizácie v druhej polovici 7. storočia, ktoré definitívne nahradili niekdajšiu provinčnú sústavu.
Zoznam rímskych provincií v čase neskorej antiky.
Prefektúra Galliae.
Latinský pojem "Gallia" bol používaný nielen k označeniu vlastnej Galie, ale aj taktiež ostatných Keltmi obývaných území, ako bola Británia alebo germánske a iberské provincie. Plurálom "Galliae" potom boli nazývané všetky tieto krajiny spoločne.
Diecéza Galliae
Zahrňovala zhruba polovicu Caesarom dobitého územia, severne od rieky Loiry. Dnes sa tu nachádza severné Francúzsko, Belgicko, Luxembursko, časti Holandska a Nemecka na ľavom brehu rieky Rýn a západné Švajčiarsko.
Diecéza Viennensis
Bola pomenovaná podľa mesta "Vienna" (dnešní Vienne) a zahrňovala celé dnešné južné Francúzsko. V 5. storočí bola "Viennensis" nahradená diecézou "Septem Provinciae" („sedem provincií“).
Diecéza Hispaniae
Rozkladala sa na Pyrenejskom polostrove, ďalej k nej patrila taktiež najzápadnejšia časť rímskej severnej Afriky.
Diecéza Britanniae
Prefektúra Italia et Africa.
Pôvodne existovala iba jediná italská diecéza, ktorá však bola neskôr rozdelená na dve časti.
Diecéza Italia suburbicaria
Termín "suburbicaria" možno preložiť ako „blízko mesta“ ("urbs" – myslený Rím). Vedľa italských provincií, ktoré si podržali isté nadradené postavenie, náležali k tejto diecéze rovnako aj stredomorské ostrovy.
Diecéza Italia annonaria
„Vytvárajúca zázemie“ Ríma. Okrem severnej Itálie sa k nej radila taktiež Raetia.
Diecéza Africa
Afrika zaberala centrálnu časť rímskej severnej Afriky.
Prefektúra Illyricum.
Spočiatku bola tvorená dvoma diecézami Panóniou a Moeziou. Druhá menovaná bola neskôr rozdelená na Macedóniu a Dáciu.
Diecéza Pannonia
Panónia patrila v dobe tetrarchie k jednej z dvoch diecéz (druhou bola Dácia), ktoré nenáležali k gréckemu kultúrnemu prostrediu. Za Theodosia I. sa stala súčasťou Západu, čo bolo potvrdené po definitívnom rozdelení ríše v roku 395.
Diecéza Dacia
Dácia se pôvodne rozkladala na teritóriu dnešného Sedmohradska. Počas krízy tretieho storočia bola však opustená a niektorí obyvatelia tejto zaniknutej provincie boli presídlení na južný breh Dunaja. Ich nová vlasť bola premenovaná na Dáciu, čím sa malo zabrániť strate cisárskej prestíže z dôvodu vyprataného rímskeho územia.
Diecéza Macedonia
Spolu s Dáciou bola v roku 384 dočasne začlenená do západnej ríše.
Prefektúra Oriens.
Východ predstavoval ekonomicky najstabilnejšiu časť rímskeho státu v neskorej antike a po páde Západu sa teda stal jadrom rodiacej sa byzantskej ríše.
Diecéza Thracia
Thrácia bola najvýchodnejšou balkánskou diecézou a európskym zázemím Konštantínopola.
Diecéza Asiana
Zahrňovala skoršiu provinciu Áziu na západe polostrova Malá Ázia a ostrovy v Egejskom mori.
Diecéza Pontica
Pôvodne názov helénistického kráľovstva odvodený od antického mena Čierneho mora ("Pontos Euxeinos"). Územie tejto diecézy tvorila severná polovica Anatólie vrátane nepokojnej a premenlivej hranice s perzskou ríšou.
Diecéza Oriens
Východná diecéza bola strategicky dôležitá z ekonomického a predovšetkým vojenského hľadiska, pretože v jej susedstve sa nachádzala Perzia a taktiež nepoddajné púštne kmene. V súčasnosti sa na jej území nachádzajú Sýria, Libanon, Izrael, Palestína a Jordánsko.
Diecéza Aegyptus
Východ rímskej severnej Afriky sa skladal z Egypta, bohatej obilnice a tradičnej osobnej domény cisárov, a z Kyrenaiky, dnešnej východnej Líbye. Jej správca sa nehonosil titulom vicarius tak ako v prípade ostatných diecéz, ale si podržal predchádzajúcu hodnosť praefectus Augustalis.

</doc>
<doc id="614604" url="https://sk.wikipedia.org/wiki?curid=614604" title="Marek Vagovič">
Marek Vagovič

Marek Vagovič (* 24. apríl 1974, Bratislava) je slovenský investigatívny novinár, komentátor, spisovateľ a moderátor. Zaoberá sa najmä prepojením politiky, biznisu a organizovaného zločinu.
Životopis.
Absolvoval Gymnázium Bilíkova v bratislavskej Dúbravke, následne históriu na Trnavskej univerzite v Trnave.
Ako investigatívny novinár pracuje od svojich 26 rokov. Pracoval v redakciách SITA, "Pravda", "SME", ".týždeň" a "Domino fórum". V "Domino fóre" v roku 2002 uverejnil svoj prvý článok o podozreniach z korupcie na Univerzite Komenského. Od januára 2007 bol v "SME" a vo februári 2011 sa vrátil do ".týždňa". Na portáli "Aktuality.sk" zakladal oddelenie investigatívneho tímu. Do tímu vzal troch ľudí, podľa vlastných slov "„stavil na skúsenú novinárku Annamáriu Dömeovú a perspektívnych mladých reportérov Jána Kuciaka a Veroniku Šmiralovú“".
V apríli 2022 pôsobenie v "Aktualitách" po šiestich rokoch ukončil a nastúpil do vydavateľstva denníka "Postoj".
Od novembra do konca roka 2022 moderoval novú diskusnú reláciu RTVS "Pod povrchom", spoluprácu s RTVS však ukončil už po niekoľkých týždňoch, podľa Vagoviča pre spory s vedením televízie ohľadom autorskej slobody a nezávislosti pri výbere hostí a tém. K sporom došlo v nadväznosti na odvysielanie rozhovoru so spolupracujúcim obvineným Františkom Imreczem, ktorý podrobila kritike Rada RTVS, a následnému tlaku na presunutie vysielacieho termínu rozhovoru so šéfkou vyšetrovacieho tímu kauzy Gorila Martinou Babacsovou z decembra na január (podľa Vagoviča pre obavy vedenia z možného neschválenia rozpočtu zo strany Rady RTVS), ako aj plánovanému presunu relácie z Jednotky na spravodajský kanál :24 s nižšou sledovanosťou. Podľa stanoviska RTVS, zmluva s Marekom Vagovičom bola podpísaná do konca roka 2022 a RTVS sa na pokračovaní nedohodla: "„Vzhľadom na to, že relácia na Jednotke nedosahovala očakávaný výkon v rámci sledovanosti a ani mediálnej odozvy, jej pokračovanie bolo naplánované v premiére v programovej štruktúre RTVS :24, ktorá je plnohodnotným spravodajským okruhom RTVS a následne aj v repríze na Jednotke“".
Venuje sa tiež moderovaniu talkshow "Backstage", "Večer Mareka Vagoviča" a od roku 2025 aj "Bod zlomu" s Richardom Dírerom.
V období 2006 až 2016 bol 15-krát nominovaný na Novinársku cenu Nadácie otvorenej spoločnosti a sedemkrát ju vyhral. V roku 2025 získal ako historicky tretí slovenský laureát českú novinársku Cenu Ferdinanda Peroutku.
Je ženatý, s manželkou Patríciou (rod. Erdélyiová) žijú v Bratislave a spoluvlastnia spoločnosť Media Forum, prevádzkujúcu vydavateľstvo Švabach.

</doc>
<doc id="614608" url="https://sk.wikipedia.org/wiki?curid=614608" title="Heavy D">
Heavy D

Dwight Errington Myers (* 24. máj 1967, Mandeville, Jamajka - † 8. november 2011, Los Angeles, Kalifornia, USA), viac známy ako Heavy D, bol jamajsko-americký rapper, hudobný producent, spevák, herec a zakladajúci člen hiphopovej skupiny Heavy D &amp; the Boyz. Päť albumov, ktoré skupina počas svojej existencie vydala, produkovali Teddy Riley, Marley Marl, DJ Premier, jeho bratranec Pete Rock a Eddie F.
Medzi jeho najväčšie hity patria skladby „Now That We Found Love“ či „Big Daddy“. V roku 1989 sa podieľal rapovaním v skladbe „Alright“ od Janet Jackson, ktorá obsadila 4. miesto v americkom rebríčku Billboard Hot 100.
Heavy D zomrel 8. novembra 2011 vo veku 44 rokov. Pôvodná správa hovorila o úmrtí na zápal pľúc, pitevná správa však neskôr potvrdila ako príčinu úmrtia pľúcnu embóliu.

</doc>
<doc id="614609" url="https://sk.wikipedia.org/wiki?curid=614609" title="Boulevard du Général-Jean-Simon">
Boulevard du Général-Jean-Simon



</doc>
<doc id="614612" url="https://sk.wikipedia.org/wiki?curid=614612" title="Mnasitimos (syn Telesóna)">
Mnasitimos (syn Telesóna)

Mnasitimos () bol grécky sochár v 2. storočí pred Kr. 
Mnasitimos, syn Telesóna, je najmladším známym členom homogénnej rodiny rodoských sochárov. Tvoril zrejme v 2. polovici 2. storočia pred Kr. Svedectvom tvorby tohto umelca je jeho fragmentárna signatúra na mramorovom podstavci, ktorý bol základňou sôch dvoch starovekých športovcov, objavená na ostrove Rodos:
- text v starogréčtine

</doc>
<doc id="614614" url="https://sk.wikipedia.org/wiki?curid=614614" title="Rivera (department)">
Rivera (department)

Rivera () je department nachádzajúci sa v severnej časti Uruguaja. Na jeho západnej strane sa nachádza department Salto, na juhu je Tacuarembó, na východe Cerro Largo a na severe leží štátna hranica s Brazíliou. Hlavným mestom departmentu je rovnomenné mesto Rivera, ktoré leží priamo na hranici s Brazíliou (teda na severe departmentu) a tvorí súmestie s brazílskym mestom Santana do Livramento. V departmente Rivera žije podľa sčítania ľudu z roku 2011 103 493 ľudí, zaberá plochu 9 370 km2, čo z neho robí stredne veľký department tak z hľadiska územia, ako aj z hľadiska počtu obyvateľov.
Department bol vytvorený v roku 1884, keď bol vyčlenený z departmentu Tacuarembó.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614616" url="https://sk.wikipedia.org/wiki?curid=614616" title="Rocha (department)">
Rocha (department)

Rocha () je department nachádzajúci sa vo východnej časti Uruguaja. Na jeho severozápadnej strane sa nachádza department Treinta y Tres, na západnej Lavalleja, na juhozápadnej Maldonado, na severovýchodnej strane leží lagúna Mirim a Brazília a na východnej strane je Atlantický oceán. Hlavným mestom departmentu je rovnomenné mesto Rocha, ktoré leží na juhu departmentu. V departmente Rocha žije podľa sčítania ľudu z roku 2011 68 088 ľudí, zaberá plochu 10 551 km2, čo z neho robí stredne veľký department tak z hľadiska územia, ako aj z hľadiska počtu obyvateľov.
Department bol vytvorený v roku 1880, keď bol vyčlenený z departmentu Maldonado.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614619" url="https://sk.wikipedia.org/wiki?curid=614619" title="Zem a Vek">
Zem a Vek



</doc>
<doc id="614623" url="https://sk.wikipedia.org/wiki?curid=614623" title="Denis Villeneuve">
Denis Villeneuve

Denis Villeneuve (* 3. október 1967, Trois-Rivières, Quebec, Kanada) je kanadský filmový režisér a scenárista. Medzi jeho najznámejšie filmy patria "Prvý kontakt" (2016), "Blade Runner 2049" (2017), "Duna" (2021) a "" (2024). 
Jeho filmy "Prvý kontakt" a "Blade Runner 2049" vyhrali v rokoch 2017 a 2018 tri ceny Oscara v kategóriach Najlepší zvuk, Najlepšia kamera a Najlepšie vizuálne efekty. 
"Duna" a "Duna: Časť druhá," filmové adaptácie na rovnomenný román od Franka Herberta, boli ocenené kritikmi, pričom prvý film získal 6 ocenení Acedemy Awards, v roku 2022.

</doc>
<doc id="614624" url="https://sk.wikipedia.org/wiki?curid=614624" title="Rivera">
Rivera

Rivera môže byť:

</doc>
<doc id="614625" url="https://sk.wikipedia.org/wiki?curid=614625" title="Rocha">
Rocha

Rocha môže byť:

</doc>
<doc id="614626" url="https://sk.wikipedia.org/wiki?curid=614626" title="Cena Jaroslava Mika">
Cena Jaroslava Mika

Cena Jaroslava Mika je ocenením, ktoré je každoročne udeľované významným slovenským odborníkom v oblasti požiarnej ochrany na základe ich nominácie zo strany odbornej verejnosti. Cena nesie meno významnej na počesť Ing. Jaroslava Mika, slovenskej osobnosti v oblasti požiarnej ochrany. Cenu Jaroslava Mika udeľuje Asociácia pasívnej požiarnej ochrany SR. 
Jaroslav Miko.
Ing. Jaroslav Miko sa počas svojho tvorivého života stal gestorom požiarnej ochrany a autorom novodobej koncepcie protipožiarnej bezpečnosti stavieb v oblasti právnych predpisov a súvisiacich technických noriem na Slovensku. Po ukončení štúdií na Vysokej inžinierskej požiarnotechnickej škole v Moskve v roku 1981 pracoval až do odchodu do dôchodku vo vedúcich funkciách odboru požiarnej prevencie súčasného Prezídia HaZZ MV SR. Svoj život zasvätil požiarnej ochrane a technickej normalizácii, keď bol mnoho rokov predsedom technickej komisie TK 17 Bezpečnosť a ochrana pred požiarmi. Bol autorom a spoluautorom mnohých dôležitých právnych predpisov a technických noriem v oblasti požiarnej ochrany a požiarnej bezpečnosti stavieb. Aj po odchode do dôchodku zostal veľmi aktívne pracovať v oblasti požiarnej ochrany a ako špecialista požiarnej ochrany riešil množstvo dôležitých stavieb. Okrem toho naďalej zastával funkciu predsedu technickej komisie TK 17 pri Úrade pre normalizáciu, metrológiu a skúšobníctvo SR a aj vďaka nemu sa podarilo na Slovensku vytvoriť ojedinelý národný systém právnych predpisov a technických noriem v oblasti protipožiarnej bezpečnosti elektrických inštalácií, ako v prvej krajine EÚ. Bol uznávanou osobnosťou doma aj v zahraničí a pomohol výraznou mierou zviditeľniť postavenie a vnímanie Asociácie pasívnej požiarnej ochrany SR, ktorej bol prvým a zatiaľ jediným čestným členom. Okrem toho bol aj členom Komory kominárov Slovenska.
Držitelia ocenenia.
Rok 2016: Ing. Viliam Fusek za dlhoročné aktívne pôsobenie v oblasti PBS, v oblasti technickej normalizácie a jeho najväčšiu zásluhu na vypracovaní koncepcie požiarnych konštrukcií, zhotoviteľov požiarnych konštrukciía osvedčení požiarnych konštrukcií, ktorá bola ako v prvej krajine EÚ premietnutá do právnych predpisov na Slovensku
Rok 2017: Ing. Ján Dekánek, dlhoročný významný slovenský odborník v oblasti požiarnej ochrany a súčasný predseda stálej pracovnej skupiny špecialistov PO v APPO SR, za výsledky jeho celoživotnej práce a prínos v oblasti požiarnej ochrany, tvorby predpisov a technických noriem
Rok 2018: Ing. Štefan Rástocký, dlhoročný významný slovenský odborník v oblasti požiarnej ochrany a požiarneho skúšobníctva a súčasný predseda TK 119 pri ÚNMS SR, za výsledky jeho celoživotnej práce a prínos v oblasti požiarnej ochrany, tvorby predpisov a technických noriem
Rok 2019: Ing. Tomáš Krchnák – za sústavnú aktivitu a angažovanosť pri presadzovaní cieľov APPO SR (Asociácie pasívnej požiarnej ochrany Slovenskej republiky) a vysoko odbornú angažovanosť v oblasti navrhovania a inštalácie zariadení na odvod tepla a splodín horenia, v ktorej ako autor prvej ATN® 001 vytvoril chýbajúci národný technický rámec pre navrhovanie a inštaláciu týchto zariadení. 
Rok 2020: Ing. Miroslav Pôbiš – za celoživotný prístup v oblasti požiarnej bezpečnosti stavieb, ako jedného z prvých členov APPO SR, za aktívny a vysoko odborný zhotoviteľský prístup k požiarnym konštrukciám a propagáciu projektu osvedčovania požiarnych konštrukcií v aplikačnej praxi. Za neoceniteľné zásluhy na propagácii myšlienky osvedčovania požiarnych konštrukcií v rámci výstavby EMO 3 a EMO 4. Za zodpovedný prístup k výkonu funkcie predsedu revíznej komisie APPO SR.
Rok 2021: JUDr., Mgr. Róbert Károlyi – za výrazné presadzovanie návrhov asociácie APPO SR v oblasti Koncepcie štátnej politiky rozvoja technickej normalizácie na roky 2021-2024. Za podiel na výsledkoch národného projektu Sektorovo riadených inovácií vo vzťahu k povolaniam, ktoré súvisia s PBS (požiarnou bezpečnosťou stavieb) a za presadzovanie výraznejšieho zapojenia sa mladých odborníkov do činnosti asociácie.

</doc>
<doc id="614627" url="https://sk.wikipedia.org/wiki?curid=614627" title="Xiaomi Mi Max 2">
Xiaomi Mi Max 2

Xiaomi Mi Max 2 je telefón (phablet) čínskej značky Xiaomi, uvedený v máji roku 2017. Je nástupcom modelu Xiaomi Mi Max.
Prístroj je vybavený osemjadrovým procesorom Qualcomm Snapdragon 625 (8x 2.0 GHz Cortex-A53) GPU Adreno 506, 4GB RAM, a IPS displej 6.44" s rozlíšením FullHD. Operačný systém je Android 7.0 Nougat.
Vyrába sa vo verzii s internou pamäťou 64 GB a 128 GB. 
Telefón okrem toho podporuje aj pamäťové karty microSDHC, microSDXC s kapacitou až do 128 GB. Hlavný fotoaparát má rozlíšenie 12 megapixelov a svetelnosť objektívu f/2,2 s dvojitým LED bleskom. Telefón ponúka tri režimy fotoaparátu, ktoré umožňujú vytvárať rôzne fotografie.

</doc>
<doc id="614630" url="https://sk.wikipedia.org/wiki?curid=614630" title="Salto (department)">
Salto (department)

Salto () je department nachádzajúci sa v západnej časti Uruguaja. Jeho západnú hranicu tvorí rieka Uruguaj, ktorá ho oddeľuje od Argentíny. Na severe leží department Artigas, na severovýchode Rivera, na východe Tacuarembó a na juhu Paysandú. Hlavným mestom departmentu je rovnomenné mesto Salto, ktoré leží na úplnom juhozápade departmentu na brehu rieky Uruguaj. V departmente Salto žije podľa sčítania ľudu z roku 2011 124 878 ľudí, zaberá plochu 14 163 km2, čo z neho robí druhý najväčší department z hľadiska územia a jeden z najväčších aj z hľadiska počtu obyvateľov.
Department bol vytvorený v roku 1837, keď bol vyčlenený z departmentu Paysandú. Neskôr sa územie departmentu zmenšilo, keď bol z neho vyčlenený department Artigas.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614632" url="https://sk.wikipedia.org/wiki?curid=614632" title="Salto">
Salto

Salto môže byť:

</doc>
<doc id="614633" url="https://sk.wikipedia.org/wiki?curid=614633" title="Dodge Viper">
Dodge Viper

Dodge Viper je 2-dverový superšportový automobil, ktorý v rokoch 1992 až 2010 a 2013 až 2017 vyrábala divízia Dodge americkej automobilky Chrysler.
Hoci Chrysler potvrdil ukončenie výroby kvôli vážnym finančným problémom, dňa 14. septembra 2010 ohlásil výkonný riaditeľ Sergio Marchionne predstavenie novej generácie Viperu pre rok 2012. V roku 2014 bol Dodge Viper zaradený na 10. miesto v zozname "Najamerickejších automobilov", čo znamená, že okolo 75% jeho dielov bolo vyrobených na území Spojených štátov. V roku 1989 bol koncept Vipera predstavený na North American International Auto Show, kde vyvolal také nadšenie, že výkonný riaditeľ Roy Sjoberg potvrdil vývoj pre sériovú výrobu.
Phase SR (1992-2002).
Phase SR I (1992-1995).
Prvý prototyp bol testovaný v januári 1989. V roku 1991 debutoval s dvomi predprodukčnými modelmi ako safety car počas pretekov Indianapolis 500. Vrcholom Dodge vipera bol jeho motor. Lamborghini, ktoré v tom čase vlastnil Chrysler, pomohlo s odlievaním 10-valcového motora s hliníkovej zliatiny pre Viper. Tento motor mal základ v 8-valcovom motore Chrysler LA. Motor vážil 323 kiligramov a poskytoval výkon 300 kW/400 koní pri 4600 ot/min a krútiaci moment 630 Nm pri 3600 ot/min. Karoséria je položená na oceľovom trubkovom ráme s panelmi zo sklenených vlákien. Jeho hmotnosť činila 1490 kilogramov a vo výbave mal funkcie ako regulácia preklzovania či ABS. V sériovom stave zvládne 1/4 míle za 12,0 sekundy a dosiahne maximálnu rýchlosť nad 240 km/h.
Phase SR II (1996-2002).
Hoci je modelový rok 1996 bol začiatkom druhej generácie, fanúšikovia Viperu v niekoľkých prípadoch označivali túto generáciu ako 1.5, hlavne pre použitie viacerých prvkov 1. generácie počas modelového roku 1996. Výkon motora bol zvýšený na 309 kW/420 koní, zvýšený bol tiež krútiaci moment o 31 Nm na 622 Nm. niektoré oceľové prvky odpruženia boli zamenené za hliníkové, čo znížilo celkovú hmotnosť o 27 kilogramov.
V roku 1996 bol automobil Dodge Viper GTS vybaný ako safety car pre preteky Indianapolis 500.
V roku 1998 dostal Viper nové airbagy, upravené výfukové zvody (tie znížili celkovú hmotnosť o 10 kg) a upravený vačkový hriadeľ. Od roku 1996 bola dostupná farebná schéma karosérie s dvomi pásmi, ktoré sa tiahli od spodnej časti predého nárazíka cez kapotu, strechu, veko batožinového priestoru až po spodnú časť zadného nárazíka.. Verzia GTS mala tieto pásy o niečo širšie.
Výkony (GTS) (RT/10 z 1998–2002).
Dodge Viper druhá generácia, Phase II SR
Phase ZB (2003–2010).
Phase ZB I (2003-2007).
V roku 2002 podstúpil Viper väčšie dizajnové zmeny, ktoré vykonala divízia Street &amp; Racing Technology. Nový Viper SRT-10, ktorý nahradil staršie verzie GTS a RT/10, dostal výraznú úpravu karosérie, včlenením ostrých uhlov do jeho fazóny. Zdvihový objem motora bol zvýšený na 8,3 litra a spoločne s ďalšími úpravami dosiahol výkon 368 kW/500 koní a krítiaci moment 712 Nm. aj napriek nárast výkonu, hmotnosť motora sa znížila na približne 230 kilogramov. V roku 2004 sa vyrábala limitovaná edícia s názvom Mamba, ktorá mala čierny interiér s červeným prešívaním a cena Viperu v tejto edícii bola o 3000 amerických dolárov drahšia. Celkovo sa vyrobilo 200 kusov Viperov v tejto edícii.
V roku 2005 bol na North American International Auto Show predstavený Viper SRT-10 Coupe. Ten zdieľal veľa karosárskych dielov s verziou kabriolet. Dostupný bol vo farebnej schéme GTS Blue s bielymi pásmi. Riadenie a zvládanie vysokých rýchlostí mal lepšie, a to predovšetkým vďaka pevnejšej karosérii a podvozku, nižšiemu odporu vzduchu a vyšším prítlakom.
Výkony.
Dodge Viper tretia generácia (SRT-10 roadster)
Dodge Viper tretia generácia (SRT-10 coupe)
Phase ZB II (2008–2010).
V roku 2008 bol uvedený motor 8,4 V10, s ktorým Viper dosahoval výkon 447 kW/600 koní pri 6000 ot/min a krútiaci moment 760 Nm pri 4600 ot/min. Motor dostal takisto hlavy valcov s lepším prietokom, väčšie ventily, Mechadyne časovanie výfukových ventilov a duálne elektronické škrtiace klapky. Obmedzovač otáčok motora bol nastavený na vyššiu hodnotu (o 300 ot/min). Tiež boli použité pneumatiky Michelin Pilot Sport 2, namiesto dojazdových pneumatík.
dňa 4. novembra 2009 oznámil výkonný riaditeľ Ralph Gilles ukončenie výroby Vipera v lete 2010. Spoločne s tým tiež predstavil niekoľko limitovaných edícií: Voodoo edition, 1:33 edition a Final Edition.
Výkony (základný model 2008).
Dodge Viper štvrtá generácia, phase II
Phase VX (2013–2017).
Viper SRT 2013 bol odhalený počas New York Auto Show v roku 2012. Nový Viper poháňal celohliníkový motor 8,4 l V10 s výkonom 477 kW/640 koní a krútiacim momentom 813 Nm. Výkon na kolesá zadnej nápravy prenášala 6- rýchlostná manuálna prevodovka Tremec TR6060 s koncovým prevodovým pomerom 3,55. Zlepšená bola tiež torzná tuhosť karosérie a elektronické systémy ako ESP, protipreklzový systém, 4-kanálové ABS. Karoséria sa skladala z panelov z hliníka a uhlíkových vlákien.
V októbri 2015 ohlásila automobilka Fiat Chrysler ukončenie výroby Viperu v roku 2017. Pôvodne uvádzala automobilka nízke predajné čísla ako dôvod ukončenia výroby, avšak iné zdroje uvádzali ako dôvod neschopnosť splniť normu FMVSS 226, ktorá požadovala bočné airbagy vo výbave. Chrysler ohlásil päť limitovaných edícií Viperu ku koncu výroby: 1:28 Edition ACR, GTS-R Commemorative Edition ACR, Voodoo II Edition ACR, Snakeskin Edition GTC a Dodge Dealer Edition ACR.
Motoršport.
V októbri 1996 bol postavený pretekársky automobil na základe Vipera, zvaný Chrysler Viper GTS-R. Jeho prvým pretekom boli 24 Hours of Daytona, kde obsadil 29. miesto. Neskôr vo vytrvalostných pretekoch 12 Hours of Sebring obsadil 12. miesto. V sériách American Le Mans Series a FIA GT Championship získal 9 víťazstiev a v šampionáte FFSA GT Championship pre tím Zakspeed získal celkové víťazstvo vo vytrvalostných pretekoch 24 hodín Nürburgring.

</doc>
<doc id="614634" url="https://sk.wikipedia.org/wiki?curid=614634" title="Chrysler Viper">
Chrysler Viper



</doc>
<doc id="614636" url="https://sk.wikipedia.org/wiki?curid=614636" title="Girls Just Want to Have Fun">
Girls Just Want to Have Fun

„Girls Just Want to Have Fun“ je skladba, ktorú zložil a pôvodne v roku 1979 nahral americký hudobník Robert Hazard. Skladba sa však stala známou ako singel americkej speváčky Cyndi Lauperovej, ktorej verzia bola vydaná v roku 1983. Stala sa prvým veľkým singlom, ktorý Lauperová vydala počas svojej sólovej kariéry. Stala sa hlavným singlom jej debutového albumu "She’s So Unusual". Lauperovej verzia skladby sa stala feministickou hymnou a propagovaná bola tiež videoklipom, ktorý vyhral cenu Grammy. Viac ako 30 interpretov dodnes vytvorilo coververzie tejto skladby, či už v koncertnej alebo štúdiovej verzii.
Skladba sa stala prelomovým hitom Cyndi Lauperovej, pričom dosiahol 2. miesto v americkom rebríčku Billboard Hot 100. Tiež sa stala jednou z jej signature songov a ostala populárnou počas celých 80. rokov. V zoznamoch "Rolling Stone" a MTV: '100 Greatest Pop Songs': 1-50", zozname "Rolling Stone": "The 100 Top Music Videos"" a zozname VH1: 100 Greatest Videos" obsadila skladba miesta 22. miesto, 39. miesto resp. 45. miesto. Skladba obdržala nomináciu na cenu Grammy v kategóriách Nahrávka roka a Najlepší ženský spevácky popový výkon. V roku 2013 bola skladba zremixovaná skupinou Yolanda Be Cool, a následne použitá pre reedíciu albumu "She’s So Unusual" k 30. výročiu originálneho vydania.
Zoznam skladieb.
7" singel
12" Vinyl Promo
Singel
Oficiálne verzie
Oficiálne verzie (Hey Now verzia)

</doc>
<doc id="614637" url="https://sk.wikipedia.org/wiki?curid=614637" title="One Way Ticket">
One Way Ticket

„One Way Ticket“ je skladba, ktorú nahral americký spevák Neil Sedaka. Napísali ju Jack Keller a Hank Hunter. Skladba bola pôvodne na B-strane singlu „Oh! Carol“ z roku 1959. Známou sa však stala vďaka coververzii od britskej disko skupiny Eruption. Coververzia bola nahraná pre ich druhý štúdiový album "Leave a Light". V Európe sa v prvej polovici roku 1979 táto verzia od Eruption stala veľkým hitom, pričom obsadila 1. miesta v Rakúsku a Švajčiarsku, a dostala sa do prvej desiatky v rebríčkoch v Nemecku, Holandsku či Švédsku. Dnes je jednou z najznámejších skladieb skupiny, spolu s ďalším hitom „I Can’t Stand the Rain“.
A. „One Way Ticket“ – 3:35
B. „Left Me in the Rain“ – 3:54
A. „One Way Ticket“ (Long Version) – 5:05
B. „Left Me in the Rain“ – 3:54

</doc>
<doc id="614638" url="https://sk.wikipedia.org/wiki?curid=614638" title="Günter Blobel">
Günter Blobel

Günter Blobel (* 21. máj 1936, Waltersdorf, Nemecká ríša (dnes Niegosławice, Poľsko) – † 18. február 2018, New York, New York, USA) bol nemecko-americký lekár, biochemik a cytológ, jeden z najvýznamnejších a najuznávanejších vedcov zaoberajúcich sa proteínmi a proteosyntézu.
Od roku 1968 pracoval na Rockefeller University v New Yorku. V roku 1999 dostal za objav cielenia proteínov ("proteín targeting") Nobelovu cenu za fyziológiu alebo medicínu. Od roku 2001 bol členom Pápežskej akadémie vied.
Žil na Manhattane v Upper East Side spolu s manželkou Laurou Maioglio.
Okrem svojich vedeckých úspechov sa preslávil tiež podporou opravy Drážďan, založil občianske združenie "Friends of Dresden" a finančnú čiastku, ktorú získal v rámci Nobelovej ceny (asi 820 000 Euro), venoval na opravu drážďanského kostola "Frauenkirche".

</doc>
<doc id="614640" url="https://sk.wikipedia.org/wiki?curid=614640" title="Národný ústav detských chorôb">
Národný ústav detských chorôb

Národný ústav detských chorôb (skr. NÚDCH, do 31.12.2017 Detská fakultná nemocnica s poliklinikou Bratislava; skratka "DFNsP", hovorovo "Detská nemocnica na Kramároch") je nemocnica v bratislavskej mestskej časti Nové Mesto, miestnej časti Kramáre (Limbová 1). Nemocnica v súčasnej podobe funguje od roku 1991. Jej budova bola postavená v roku 1989. Je najväčšou čisto detskou nemocnicou v strednej Európe.
História a poslanie.
Prvá detská nemocnica v Bratislave vznikla v roku 1853 na popud Bratislavského dobročinného ženského spolku. Ten vybudoval nemocnicu a tiež pre ňu zabezpečoval finančné prostriedky. V roku 1857 bola slávnostne otvorená prvá bratislavská detská nemocnica s 12 lôžkami na Kapitulskej ulici. V roku 1867 sa z už nevyhovujúcich priestorov presťahovala do ďalšieho provizória, do Mestského lazaretu na Dunajskej ulici, kde mala k dispozícii 22 lôžok. Od roku 1897 do roku 1990 sídlila detská nemocnica v zariadení na Lazaretskej ulici (84 lôžok).
NÚDCH bol zriadený ako štátna príspevková organizácia rozhodnutím Ministerstva zdravotníctva SR zriaďovacou listinou s účinnosťou od 1. januára 1991. V roku 1991 sa nemocnica presťahovala do nového areálu DFNsP Bratislava na Kramároch, kde sídli dodnes. V areáli sa nachádza 13 kliník a 9 oddelení. V roku 2013 predstavovala najväčšiu detskú nemocnicu v strednej Európe s kapacitou 397 lôžok. V nemocnici ročne hospitalizujú viac ako 17 000 detí a vykoná sa tam takmer 9000 operácií. V ambulantnej časti ošetria ročne približne 450 000 detských pacientov. Na urgentnom príjme, ktorý bol zrekonštruovaný v decembri 2019, ročne ošetria 55 tisíc detí.
NÚDCH je tiež výukovou bázou viacerých fakúlt Univerzity Komenského, Slovenskej zdravotníckej univerzity a iných škôl - vykonáva pregraduálnu a postgraduálnu výchovu.

</doc>
<doc id="614641" url="https://sk.wikipedia.org/wiki?curid=614641" title="Igor Janckulík">
Igor Janckulík

Bc. Igor Janckulík (* 7. august 1968, Námestovo) je slovenský politik, v súčasnosti podpredseda Kresťanskodemokratického hnutia, v rokoch 2016-2020 poslanec Národnej rady. Vykonáva aj funkciu podpredsedu Žilinského samosprávneho kraja.
Životopis.
Pred zvolením do parlamentu 25 rokov podnikal v obchode a službách na Orave. V roku 2008 spoluzaložil občianske združenie Oravský záchranný systém venujúce sa dobrovoľnej záchranárskej činnosti. V súčasnosti má Oravský záchranný systém (ORS - Orava Rescue System) vyše 90 členov, spolupracuje s viacerými dobrovoľnými zložkami na Slovensku a je rešpektovaným partnerom polície a štátnych záchranných zložiek, je súčasťou Integrovaného záchranného systému. ORS poskytuje dobrovoľnícku záchrannú činnosť prevažne pri pátraní po nezvestných osobách v horskom teréne a vo vode v oblasti Oravy. V roku 2017 získal bakalársky titul v odbore sociálna práca na Vysokej škole zdravotníctva a sociálnej práce sv. Alžbety v Bratislave – Ústave sociálnej práce Tomislava Kolakoviča v Trstenej, s témou "Sociálny prínos činnosti dobrovoľného Oravského záchranného systému".
Politická činnosť.
Regionálna politika.
Janckulík je od roku 2013 poslancom Žilinského samosprávneho kraja. Vo voľbách kandidoval ako nezávislý kandidát vo volebnom obvode Námestovo a získal 4 082 hlasov, čo bolo najviac zo všetkých kandidátov v okrese.
Svoj poslanecký mandát obhájil aj v krajských voľbách v roku 2017. V 7. volebnom obvode (okres Námestovo) Žilinského kraja získal ako nezávislý kandidát 11 424 hlasov, čo bolo suverénne najviac hlasov v celom kraji.
 Od roku 2017 vykonáva funkciu podpredsedu samosprávneho kraja. V marci 2020 sa jej po neúspechu v parlamentných voľbách vzdal. Po vyjadrení podpory zo strany niektorých poslancov županka Jurinová hlasovanie o jeho odvolaní z funkcie odmietla a Janckulík žiadosť stiahol, čím naďalej zostal pôsobiť v úrade.
Celoštátna politika.
Volebné obdobie 20162020.
V parlamentných voľbách v roku 2016 získal 6 146 hlasov, preferenčnými hlasmi potvrdil ôsme miesto kandidátky SIETe a stal sa poslancom Národnej rady . V Národnej rade SR pôsobí vo Výbore NR SR pre zdravotníctvo a od začiatku volebného obdobia až do marca 2018, kedy opustil vládnu koalíciu, pôsobil aj vo Výbore NR SR pre nezlučiteľnosť funkcií. Po zániku strany Sieť sa v Národnej rade SR stal členom poslaneckého klubu strany MOST - HÍD (nikdy nebol členom strany). Bol splnomocnencom vlády pre rýchlostné cesty. V tejto funkcii pôsobil od 13. októbra 2016 do 28. marca 2018. Útvar bol začlenený pod Ministerstvo dopravy a výstavby SR.
2. marca 2018 po vražde novinára Jána Kuciaka a jeho snúbenice oznámil, že odchádza z klubu Mostu-Híd a prestáva podporovať vládnu koalíciu. „Oznamujem moje rozhodnutie ďalej nepodporovať vládnu koalíciu. Toto rozhodnutie súvisí s mojím včerajším vyjadrením, že považujem za neprípustné, aby ľudia na najvyšších a citlivých politických miestach mali prepojenia na mimoriadne pochybné osoby, ktoré sú dôvodne podozrivé z napojení na mafiu a vo svojej krajine dokonca trestne stíhané," vyhlásil. Rozhodol sa však pokračovať ako nezaradený poslanec parlamentu. Rozhodnutie či ostane splnomocnencom nechal na rozhodnutí vlády. 28. marca 2018 ho z funkcie splnomocnenca vláda odvolala a zároveň zrušila štatút splnomocnenca pre rýchlostné cesty.
4. februára 2019 vstúpil do Kresťanskodemokratického hnutia. Stal sa členom predsedníctva KDH a v parlamentných voľbách vo februári 2020 kandidoval z 8. miesta kandidátnej listiny strany. Získal síce viac hlasov než pred štyrmi rokmi (11 167, 7. miesto v KDH), avšak KDH získalo len 4,65 % hlasov a do parlamentu sa nedostalo. Z toho dôvodu Janckulík 1. marca 2020 ohlásil, že sa vzdáva miesta v predsedníctve strany a taktiež postu podpredsedu ŽSK.
Volebné obdobie 20202024.
Na sneme KDH 22. augusta 2020 v Ružomberku bol Janckulík zvolený do funkcie podpredsedu KDH.

</doc>
<doc id="614642" url="https://sk.wikipedia.org/wiki?curid=614642" title="Monika Tódová">
Monika Tódová

Mgr. Monika Tódová, rod. Žemlová (* 9. máj 1982, Trnava) je slovenská novinárka, redaktorka "Denníka N", ktorá predtým pôsobila v denníku "SME" (20012014). Za reportáž o údajnom zapojení Ministerstva vnútra Slovenskej republiky do únosu vietnamského občana Trịnha Xuâna Thanha a iné investigatívne príspevky získala ocenenie Biela vrana (2018).
Životopis.
Vysokoškolské štúdium absolvovala v študijnom programe žurnalistika na Filozofickej fakulte Univerzity Komenského v Bratislave (ukončené v roku 2006). V diplomovej práci sa zameriavala na investigatívnu žurnalistiku v printových médiách na Slovensku.
V rokoch 20012014 pôsobila v redakcii denníka "SME", následne sa stala súčasťou redakcie "Denníka N".
Novinárska tvorba.
Tódová sa vo svojej novinárskej tvorbe zameriava na domáce spravodajstvo, najmä na politické a s politikou súvisiace témy. Uvádza podcast Denníka N "V redakcii", ktorý tvoria rozhovory o politických a spoločenských témach a od roku 2023 prispieva do Newsfiltra Denníka N, komentovaného denného spravodajstva.
Kauza únosu Trịnha Xuâna Thanha.
Medzi Tódovej najvýznamnejšie články patrí reportáž o zapojení Ministerstva vnútra Slovenskej republiky (MV SR) vedeného Robertom Kaliňákom do únosu bývalého vietnamského politika a manažéra Trịnha Xuâna Thanha z politického azylu v Nemecku späť do Vietnamu, kde bol odsúdený na odňatie slobody na doživotie za údajné hospodárske trestné činy počas pôsobenia vo funkcii predsedu predstavenstve štátneho podniku Petrovietnam Construction. Na tejto reportáži "Denník N" spolupracoval s redakciou nemeckého denníka "Frankfurter Allgemeine Zeitung". Za túto i ďalšie reportáže jej Aliancia Fair-play a VIA IURIS v roku 2018 udelila ocenenie Biela vrana.
12. októbra 2018 vyšetrovateľ Odboru boja proti korupcii a organizovanej kriminalite Úradu inšpekčnej služby Sekcie kontroly a inšpekčnej služby MV SR zamietol podozrenie zo spáchania prečinu zneužívania právomocí verejného činiteľa (§ 326 ods. 1 Trestného zákona) zo strany vtedajšieho ministra vnútra R. Kaliňáka v prípade únosu. Sťažnosť, ktorá bola proti tomuto uzneseniu podaná, zamietla prokurátorka Krajskej prokuratúry Bratislava Soňa Juríčková ako nedôvodnú 14. novembra 2018. Na tlačovej konferencii 6. decembra 2018 zvolanej na tému „bodka za Vietnamcom“ Kaliňák v zmysle uznesenia krajskej prokuratúry tvrdil, že "„doterajšie vyšetrovanie definitívne ukázalo, že o únose vietnamského občana "[...]" slovenským vládnym špeciálom nevedel, neudial sa s jeho súhlasom, a ak sa tak stal, tak bolo Slovensko oklamané“". Počas otázok novinárov sa dostal do slovného konfliktu s M. Tódovou pri ktorom odmietal priamo odpovedať na otázku, prečo bol let lietadla Leteckého útvaru MV SR z Bratislavy do Moskvy nahlásený ako jeho pracovná cesta, napriek tomu, že sa na palube lietadla nenachádzal. Tódovú označil za "„klamárku, ktorá si vymýšľa veci“" a konštatoval, že chce, aby nezávislý súd rozhodol kto z nich má pravdu. Tódová Kaliňákové tvrdenia odmietla a dodala, že "„vo veci neboli preskúmané viaceré podozrivé okolnosti“" ako nahlásenie preletu nad Poľskom ako pracovnej cesty ministra do Moskvy a neinformovanie nemeckých vyšetrovateľov o udelení výnimky Úradom hraničnej a cudzineckej polície Prezídia Policajného zboru z dôvodu neplatnosti cestovného pasu Trịnha Xuâna Thanha.
Vyšetrovanie vo veci únosu Trịnha Xuâna Thanha pomocou lietadla Letky MV SR naďalej prebieha.
Osobný život.
Bola manželkou novinára Mirka Tódu, ktorý pôsobí ako reportér zahraničného spravodajstva v "Denníku N". Spolu majú dve deti (syna a dcéru). 
Byt manželov Tódovcov
V roku 2021 predseda SMERu Robert Fico oznámil, že podáva „podnet na políciu, aby preverila pôvod majetku Tódovej, vrátane hypo úveru, ktorý je podľa všetkého len zásterkou.“ Fico takto reagoval na informácie, že Tódová si s manželom kúpila byt na lukratívnej adrese v Bratislave Starom Meste pod Slavínom, na ktorý si podľa Fica nemohla zarobiť.
Vzťah so sudkyňou Záleskou.
V auguste 2023 Pamelu Záleskú a Moniku Tódovú nafilmoval na spoločnej dovolenke „kontroverzný aktivista Martin Daňo“. V prípade sa teda vynorili otázky o konflikte záujmov ale aj o tom odkiaľ mal Daňo o nich informácie resp. či novinárka a sudkyňa neboli sledované.
Predseda Súdnej rady Ján Mazák sa vyjadril, že „Zásah Súdnej rady by prichádzal do úvahy len vtedy, ak by sa nepochybne dokázalo, že táto sudkyňa sa dopustila v občianskom živote niečoho, čo je nezlučiteľné s jej povinnosťami, napríklad, ako sa jej to stále bez dôkazov podsúva, že by poskytovala informácie zo spisov, v ktorých je zákonnou sudkyňou. Také niečo sa dodnes nepreukázalo a Súdnej rade sa nepredložili dôkazy o porušovaní povinností menovanej sudkyne.“

</doc>
<doc id="614644" url="https://sk.wikipedia.org/wiki?curid=614644" title="Prúdnica (požiarna ochrana)">
Prúdnica (požiarna ochrana)

Prúdnica je zariadenie na výstupnom konci hadice, ktoré redukuje jej priemer a tak zvyšuje rýchlosť dodávania hasiacej látky na výstupe hubice.
Prúdnica sa používa na nasmerovanie, tvarovanie a na riadenie prietoku hasiacej látky. Tvorí ju najmä tlaková hrdlová spojka na pripojenie k tlakovej hadici alebo k vyústeniu potrubia, teleso, hubica alebo zariadenie na zmenu tvaru a prietoku prúdu hasiacej látky. Môže byť vybavená uzatváracím ventilom.

</doc>
<doc id="614645" url="https://sk.wikipedia.org/wiki?curid=614645" title="ExPRESS Logistics Carrier">
ExPRESS Logistics Carrier

ExPRESS logistics carrier (ELC) sú vonkajšie logistické plošiny na ISS. Poskytujú fyzické miesto na pripojenie, elektrickú energiu a dátovú komunikáciu pre experimenty vo voľnom vesmíre. Ich hlavné využitie je na uloženie náhradných orbitálnych vymeniteľných jednotiek (napr. antény, batérie). 

</doc>
<doc id="614649" url="https://sk.wikipedia.org/wiki?curid=614649" title="San José (department)">
San José (department)

San José () je department nachádzajúci sa v južnej časti Uruguaja. Na západnej strane sa nachádza department Colonia, na severnej Flores, na severovýchodnej Florida, na východnej Canelones, na juhovýchodnej Montevideo a na južnej sa nachádza ústie Río de la Plata. Hlavným mestom departmentu je mesto San José de Mayo, ktoré leží v strede departmentu. V departmente San José žije podľa sčítania ľudu z roku 2011 108 309 ľudí, zaberá plochu 4 992 km2, čo z neho robí jeden z najmenších departmentov z hľadiska územia a stredne veľký z hľadiska počtu obyvateľov.
Department bol vytvorený v roku 1816 a patrí tak k pôvodným šiestim uruguajským departmentom. Jeho územie sa v dôsledku neskoršieho vzniku departmentov Florida a Flores zmenšilo, keďže tieto departmenty boli vyčlenené práve z jeho územia.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614650" url="https://sk.wikipedia.org/wiki?curid=614650" title="Soriano (department)">
Soriano (department)

Soriano () je department nachádzajúci sa v juhozápadnej časti Uruguaja. Jeho západnú hranicu tvorí rieka Uruguaj, ktorá ho oddeľuje od Argentíny. Na severnej strane sa nachádza department Río Negro (hranicu tvorí rieka Río Negro), na východnej Flores a na južnej Colonia. Hlavným mestom departmentu je mesto Mercedes, ktoré leží na severe departmentu. V departmente Soriano žije podľa sčítania ľudu z roku 2011 82 595 ľudí, zaberá plochu 9 008 km2, čo z neho robí stredne veľký department tak z hľadiska územia, ako aj počtu obyvateľov.
Department bol vytvorený v roku 1816 a patrí tak k pôvodným šiestim uruguajským departmentom. Jeho pôvodný názov bol "Santo Domingo Soriano".
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614651" url="https://sk.wikipedia.org/wiki?curid=614651" title="Tacuarembó (department)">
Tacuarembó (department)

Tacuarembó () je department nachádzajúci sa na severe centrálnej časti Uruguaja. Na severe sa nachádza department Rivera, na východe, resp. severovýchode Cerro Largo, na juhu, resp. juhovýchode Durazno, na juhozápade Río Negro, na západe Paysandú a na severozápade Salto. Hlavným mestom departmentu je rovnomenné mesto Tacuarembó, ktoré leží na severe departmentu. V departmente Tacuarembó žije podľa sčítania ľudu z roku 2011 90 053 ľudí, zaberá plochu 15 438 km2, čo z neho robí najväčší department z hľadiska územia a stredne veľký z hľadiska počtu obyvateľov.
Department bol vytvorený v roku 1837, keď bol vyčlenený z departmentu Paysandú. Z jeho územia bol neskôr vyčlenený department Rivera.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614653" url="https://sk.wikipedia.org/wiki?curid=614653" title="Telesón (syn Antigena)">
Telesón (syn Antigena)

Telesón () bol grécky sochár v 2. storočí pred Kr.
Sochár Telesón, syn Antigena z Rodosu, bol činný v 2. polovici 2. stor. pred Kr. Zo skulptúrnej tvorby tohto umelca sa nezachovalo nič, je ale známa jeho signatúra na veľkom mramorovom podstavci zo sochárskeho diela, objavená v meste Lindos:
- text v starogréčtine
Nápis na tomto podstavci uvádza mená niekoľkých významných osôb mesta Lindos (kňazov, usporiadateľov hier atď). Záznam "καθ’ ὑοθεσίαν""osvojený", je charakteristický pre zápis adaptovaných osôb v tomto období hlavne na ostrove Rodos. Nie je vylúčené, že Telesón patril do rozvetvenej sochárskej rodiny Telesóna z Rodosu.

</doc>
<doc id="614654" url="https://sk.wikipedia.org/wiki?curid=614654" title="Business Centre Košice">
Business Centre Košice

Business Centre Košice je biznis centrum v Košiciach, v mestskej časti Staré Mesto na Štúrovej ulici.
Výstavba začala v roku 2007 prvou etapou a dokončená bola v roku 2011 druhou etapou. Developerom projektu je spoločnosť CTR Group, a.s. pôvodom z Prahy.
Tri veže, ktoré sú sídlom významných národných a medzinárodných spoločností, tvoria dominantu podnikateľských centier Košíc. Veže s celkovou plochou 18 000 m² spĺňajú vo všetkých smeroch nároky na technické požiadavky a moderný dizajn súčasného trendu. Priestranné kancelárske priestory sú vybavené najmodernejšími technológiami a poskytujú komfortné pracovné prostredie s prepojením funkčnosti v rámci celého objektu so zabezpečením centrálnej recepcie, prístupovým a bezpečnostným systémom, nepretržitou strážnou službou i podzemnými garážami s kapacitou 266 miest, pod celým komplexom. V komplexe sa nachádza kaviareň s vinárňou Café Délice.

</doc>
<doc id="614655" url="https://sk.wikipedia.org/wiki?curid=614655" title="Soriano">
Soriano

Soriano môže byť:

</doc>
<doc id="614657" url="https://sk.wikipedia.org/wiki?curid=614657" title="Stargate Atlantis">
Stargate Atlantis



</doc>
<doc id="614660" url="https://sk.wikipedia.org/wiki?curid=614660" title="Treinta y Tres (department)">
Treinta y Tres (department)

Treinta y Tres () je department nachádzajúci sa vo východnej časti Uruguaja. Na severe sa nachádza department Cerro Largo, na východe tvorí hranicu Lagúna Mirim, na juhovýchode leží department Rocha, na juhu Lavalleja, na juhozápade Florida a na západe Durazno. Hlavným mestom departmentu je rovnomenné mesto Treinta y Tres, ktoré leží na juhu departmentu. V departmente Treinta y Tres žije podľa sčítania ľudu z roku 2011 48 134 ľudí, zaberá plochu 9 529 km2, čo z neho robí stredne veľký department z hľadiska územia a druhý najmenší z hľadiska počtu obyvateľov.
Department bol vytvorený v roku 1884, keď bol vyčlenený z departmentov Cerro Largo a Lavalleja.
Zoznam miest a obcí v departmente.
Tabuľka zobrazuje najväčšie sídla departmentu v poradí podľa počtu obyvateľov zistených pri sčítaní ľudu v roku 2011.

</doc>
<doc id="614663" url="https://sk.wikipedia.org/wiki?curid=614663" title="Optima">
Optima

Optima (do roku 2022 "Atrium Optima") je najväčším nákupným centrom Košíc, ale aj celého Východného Slovenska. Nachádza sa v mestskej časti Juh a bolo postavené v rokoch 2001 - 2002, jeho otvorenie sa konalo 29. mája 2002. Optima odvtedy prešla viacerými rekonštrukciami a troma rozšíreniami, po ktorých celková prenajímateľná plocha dosiahla 53 300 m² čo ju radí na 6. miesto v rebríčku najväčších obchodných centier na Slovensku.
Poloha.
Je postavené medzi ulicami Moldavská cesta a Pri prachárni a v bezprostrednej blízkosti diaľničnej križovatky Červený rak v ktorej sa stretávajú dve medzinárodné rýchlostné komunikácie E58 a E571. Obchodné centrum je dostupné mestskou hromadnou dopravou - autobusom, ale aj električkou, pretože pri obchodnom centre vedie Košická rýchlodráha.
Rozšírenia.
Výstavba prvého rozšírenia bola začatá vo februári 2008 a ukončená v novembri toho istého roku. Pribudla plocha s rozlohou 16 300 m², na ktorej vzniklo aj 7-sálové multikino s barom názvané Cinemax a spolu vzniklo 50 samostatných jednotiek. Súčasťou prístavby bola aj predajňa nábytku Kika (dnes XXXLutz). Po tomto rozšírení vzniklo 1650 parkovacích miest.
Druhé rozšírenie sa začalo v máji 2011 a bolo ukončené v novembri 2011. Cieľom rozšírenia bolo vytvoriť nový, atraktívny, architektonicky dominantný vstup do obchodného centra al zároveň rozšíriť centrum o 14 prevádzok s celkovou rozlohou 1 100 m².
Tretie rozšírenie nákupnej plochy, pozostávalo z rekonštrukcie obrovského priestoru po zrušenom hypermarkete s názvom Hypernova. Rekonštrukčné práce začali na konci roka 2016 a boli ukončené 1. marca 2018. Plocha má rozlohu 11 000 m², na ktorej vzniklo 11 samostatných jednotiek. Post supermarketu obchodného centra obsadila podstatne väčšia Billa ako býva zvykom tohto reťazca.
Medzi najväčších prenajímateľov obchodného centra patria - H&amp;M, C&amp;A, Reserved, Billa, Cinemax, Planeo a Steam Factory.
Ekologické a dobročinné aktivity.
Na konci roka 2020 obchodné centrum Atrium Optima v spolupráci zo spoločnosťou Tesla otvorila na svojom parkovisku prvú nabíjaciu stanicu pre elektromobily "Tesla Supercharger" 3. generácie na Slovensku. Zároveň spustila aj nabíjaciu stanicu "Ejoin". Počas pandémie COVID-19 obchodné centrum spustilo kampaň na podporu očkovania s názvom "Ostaňme otvorení". V marci 2022 centrum v spolupráci so "Správou mestskej zelene v Košiciach" vysadila 7 stromov v 7 meststkých častiach Košíc. Medzi stromami boli vysadené druhy ako Lipa alebo Ginko.

</doc>
<doc id="614668" url="https://sk.wikipedia.org/wiki?curid=614668" title="Obchodné centrum Galéria (Košice)">
Obchodné centrum Galéria (Košice)

OC Galéria (oficiálne Galéria Shopping, hovorovo "Galérka") je nákupné centrum v Košiciach v mestskej časti Západ, otvorené bolo 9. septembra 2004. Galéria odvtedy prešla jedným veľkým rozšírením o novú 4 podlažnú časť.
Nákupné centrum je postavené medzi ulicami Toryská, Brečtanová a Laborecká. Obchodné centrum sa rozprestiera na jednej strane Triedy SNP, oproti nej sa nachádza Budova Magistrátu mesta Košice ("Biely Dom"). Centrum je samozrejme dostupné mestskou hromadnou dopravou.
Prístavba obchodného centra priniesla 16 000 m² a spolu 50 nájomných jednotiek. Bola otvorená v októbri 2009.
V roku 2017 obchodné centrum prešlo modernizáciou toaliet, reklamných plôch, osvetlenia a dostavby najdlhšieho eskalátora v Košiciach, ktorého dĺžka je 27 m.

</doc>
<doc id="614669" url="https://sk.wikipedia.org/wiki?curid=614669" title="Antiochia (rozlišovacia stránka)">
Antiochia (rozlišovacia stránka)

Antiochia (iné názvy: Antiochea, Antiocheia; "Antiocheia", lat. "Antiochia" alebo "Antiochea") môže byť:
Poznámka.
K slovu Antiochia je:

</doc>
<doc id="614671" url="https://sk.wikipedia.org/wiki?curid=614671" title="Natalia Germani">
Natalia Germani

Natalia Germani, pôvodným menom Natália Germániová (* 27. január 1993, Nitra) je slovenská herečka.
Životopis.
Po skočení strednej školy si podala prihlášku na Vysokú školu múzických umení v Bratislave, kde ju prijali.
Pred kamery sa dostala prostredníctvom "hľadania" nových tvárí a jednou z jej prvých úloh bola postava Saši ktorá si túži splniť sen ohľadom tetovania v seriáli "Deň a Noc". Po skončení seriálu sa objavila ako dcéra Soni Norisovej v seriáli "Dr. Ema", ktorý mal iba jednu sériu.
V roku 2015 sa pridala k natáčaniu seriálu "Divoké kone", kde stvárnila postavu Miriam Fábry, nádejnej herečky, ktorá Adamovi (Ján Dobrík) zamotala hlavu. V rovnakom roku si zahrala v historickej dráme "Last Visa", ktorý mal premiéru v Šanghaji.
V roku 2018 sa objavila ako právnička Alica v seriáli "Vlci", kde hrá po boku hercov ako Anna Javorková, Emil Horváth ml. či Ivan Krúpa. V Česku na seba upútala vo filme "Večne tvoja neverná". 
V roku 2022 si zahrala vo filme "Svetlonoc", ktorý režírovala Tereza Nvotová. Za svoj herecký výkon vo filme si vyslúžila nomináciu na herecké ocenenie Český lev. 

</doc>
<doc id="614673" url="https://sk.wikipedia.org/wiki?curid=614673" title="Verejná knižnica Jána Bocatia">
Verejná knižnica Jána Bocatia

Verejná knižnica Jána Bocatia (skrátene VKJB) je univerzálna verejná knižnica pomenovaná po Jánovi Bocatiusovi. Knižnica je najstaršou a najväčšou verejnou knižnicou na Slovensku. Jej knižničný fond obsahuje až 200 000 dokumentov, ktoré sú k dispozícii na okamžité vypožičanie.
História.
Počiatky Verejnej knižnice Jána Bocatia siahajú do 17. storočia, do obdobia vzniku Košickej univerzity. Jej zakladateľ - jágerský biskup Benedikt Kisdy - daroval svojmu ústavu veľký počet kníh, ktorý sa stal základom tejto knižnice. Po vyše sto rokoch pôsobenia, bola univerzita preložená do Budína a namiesto nej bola v Košiciach zriadená "Kráľovská právnická akadémia". Podľa inventára z roku 1781 mala knižnica 4113 zväzkov kníh. Okrem vlastných nákupov, bola knižnica právnickej akadémie doplňovaná aj početnými darmi od občanov mesta, spolkov a verejných ustanovizní.
Právnická akadémia v Košiciach pôsobila až do roku 1923. Po jej zrušení bolo potrebné rozhodnúť o ďalšom osude knižnice. Bola tu možnosť presťahovať knižnicu ako celok do Bratislavy a dať ju k dispozícii tamojšej Univerzitnej knižnici. Tento zámer sa však stretol u obyvateľstva Košíc ako aj u predstaviteľov mesta s nesúhlasom. Poverený správca knižnice - Dr. Černaj preto vypracoval návrh, podľa ktorého sa akademická knižnica mala stať základom obecnej a ústrednej knižnice v Košiciach.
Koncom roka 1923 vznikla "Štátna verejná knižnica mesta Košice", nástupkyňa knižnice bývalej Právnickej akadémie v Košiciach. Zo štátnych príspevkov bola zabezpečená celá prevádzka knižnice aj nákup náučnej literatúry.
V roku 1924 padol návrh na presťahovanie knižnice do budovy starej radnice na Hlavnej ulici. Mestská rada tento návrh prijala a nákladom 250 000 Kčs budovu historickej radnice adaptovala a zariadila pre knižničné účely. Postoj mesta sa v tej dobe dal považovať za veľkorysý, keďže knižnici pridelilo jednu z najvýznamnejších historických budov v centre mesta.
V roku 1967 knižnica zriaďovala hudobné oddelenia a začínala s cieľavedomým budovaním fondu gramofónových platní a hudobnín. V tomto čase jej služby využívalo 9615 čitateľov.
V osemdesiatych rokoch má knižnica sieť 22 pobočiek najmä na sídliskách a okrajových častiach mesta. Po roku 1989 sa vytvárajú nové možnosti kvalitatívneho rozvoja služieb. Ako jedna z prvých knižníc zaviedla výpočtovú techniku do akvizície, spracovania a služieb. V tomto čase je už knižnica, so súhlasom Ministerstva kultúry SR premenovaná na Verejnú knižnicu Jána Bocatia v Košiciach. Meno nesie po významnom humanistickom básnikovi, diplomatovi, pedagógovi, richtárovi Košíc a knihovníkovi z prelomu 16. a 17. storočia.
V pôsobení knižnice je dôležitý rok 1996. Po 70 rokoch v budove historickej radnice sa knižnica presťahovala do zrekonštruovaných priestorov budovy bývalej školy na Hviezdoslavovej 5 a súčasne do Hadik-Barkóczyho paláca na Hlavnej 48, kde sa vytvorili nové organizačno-prevádzkové podmienky pre odbornú činnosť a služby.
V roku 2002 sa stal novým zriaďovateľom Verejnej knižnice Jána Bocatia v Košiciach, Košický samosprávny kraj.
Pracoviská.
Centrálna požičovňa.
Sa nachádza na Hviezdoslavovej ulici 5, v blízkosti Východoslovenského múzea. Knižničný fond tohto pracoviska je 98 000 knižných jednotiek. Je to najväčšie pracovisko knižnice s najrozsiahlejším knižným fondom a titulovým zastúpením literatúry. V dvojpodlažnej budove z 19. storočia je na prízemí uložená rôznorodá beletria, predovšetkým v slovenskom a českom jazyku. K dispozícii je tu najširší titulový výber beletrie v Košiciach.
Na poschodí je uložený fond náučnej literatúry. Zastúpenie jednotlivých vedných odborov je vyvážené, teda sa jedná o univerzálny fond. Fond je tvorený populárno-náučnými dielami, ako aj študijným materiálom pre školské potreby. Knihy si možno vyberať priamo z políc alebo vyhľadať v elektronickom katalógu.
Interiér je vybavený moderným knižničným nábytkom a doplnený starými nábytkovými prvkami z 19. storočia, ktorý poskytuje návštevníkom príjemné prostredie. Súčasťou Centrálnej požičovne je aj "Informačno-vzdelávacie centrum a čitáreň".
Regionálne oddelenie.
Sa nachádza na Hlavnej ulici 48, v bezprostrednej blízkosti Štátneho divadla a Spievajúcej fontány.
Toto špecializované pracovisko knižnice je určené pre záujemcov o históriu a súčasnosť Košíc a okolia. Nájdeme tu jednu z najucelenejších zbierok o politickom, hospodárskom, kultúrnom i duchovnom živote Košíc.
Knižničný fond oddelenia pozostáva popri knihách s regionálnym zameraním aj z košických periodík už od konca 18. storočia až do súčasnosti. K cenným dokumentom patria inkunábuly, staré košické tlače v maďarskom, latinskom, nemeckom aj slovenskom jazyku, rukopisné knihy z 18. až 20. storočia, košické kalendáre, almanachy a školské ročenky, adresáre mesta a Abovsko-Turnianskej župy, zbierka máp, pohľadníc a fotografií.
Bohatý zdroj informácií ponúka aj kolekcia CD a DVD nosičov s elektronickými dokumentmi a databázami obsahovo zameranými na dejiny Uhorska, genealógiu, heraldiku a literárnu vedu. Pracovisko tiež zhromažďuje a uchováva regionálnu drobnú tlač.
Dostupné knižničné fondy sa nepožičiavajú domov. Interiér študovne je zariadený nábytkom zo začiatku 20. storočia.
Hudobné oddelenie.
Sa nachádza na Hlavnej ulici 48, v tej istej budove ako regionálne oddelenie. Fond toho oddelenia obsahuje 17 600 knižných jednotiek.
Hudobné oddelenie ponúka knihy o hudbe, notové materiály, hudobné časopisy, gramoplatne a CD. Žánrovo pestré zbierky dokumentov sú predovšetkým zamerané na vážnu hudbu, no taktiež ponúkajú menšinové žánre hudby populárnej, folklórnej a hovoreného slova.
Ostatné pobočky.
Knižnica má ďalej 6 pobočiek v týchto mestských častiach - KVP, Barca, Západ, Dargovských hrdinov, Nad jazerom a Šaca.

</doc>
<doc id="614678" url="https://sk.wikipedia.org/wiki?curid=614678" title="Spagna">
Spagna

Spagna, vlastným menom Ivana Spagna (* 16. december 1956, Valeggio sul Mincio, Verona, Taliansko) je talianska speváčka a skladateľka. Počas 80. rokov bola nazývaná ako "kráľovná italo disca". Svoju spevácku kariéru začala začiatkom 80. rokov, kedy poskytovala vokálnu spoluprácu a písala texty skladieb pre italo disco dvojicu Fun Fun. Takisto písala texty pre iných interpretov až do roku 1986, kedy začala svoju sólovú kariéru. Jej prvá tanečná skladba s názvom „Easy Lady“ sa stala hitom naprieč Európou. V roku 1987 však vydala svoj tretí hit s názvom „Call Me“, ktorý dosiahol 1. miesto v európskom hudobnom rebríčku, 2. miesto v Taliansku a v britskom rebríčku UK Singles Chart. V americkom rebríčku Hot Dance Club Play obsadil 13. miesto. Jej prvý štúdiový album, ktorý obsahoval tieto hity, bol vydaný v roku 1987 a celkovo sa predalo viac ako 500 000 jeho kópií.
Celkovo sa predalo viac ako 10 miliónov jej singlov a albumov spolu po celom svete, za čo získala od hudobnej asociácie FIMI cenu "Disco d'oro alla carriera" (Zlatý certifikát za kariéru).

</doc>
<doc id="614679" url="https://sk.wikipedia.org/wiki?curid=614679" title="Braniborsko">
Braniborsko



</doc>
<doc id="614680" url="https://sk.wikipedia.org/wiki?curid=614680" title="Brandeburská zem">
Brandeburská zem



</doc>
<doc id="614683" url="https://sk.wikipedia.org/wiki?curid=614683" title="Mnésistratos">
Mnésistratos

Mnésistratos () môže byť:

</doc>
<doc id="614684" url="https://sk.wikipedia.org/wiki?curid=614684" title="Mnésistratos (sochár)">
Mnésistratos (sochár)

Mnésistratos () bol starogrécky sochár.
Mnésistratos, grécky sochár z Atén, bol činný zrejme v 3. stor. pred Kr. Zo skulptúrnej tvorby tohto umelca sa nezachovalo nič, známa je ale jeho signatúra na veľkom mramorovom podstavci zo sochárskeho diela, nájdená v archeologickej lokalite rodoského mesta Kameiros:
- text v starogréčtine
Nápis na tomto podstavci, datovaný do roku 268 pred Kr., uvádza mená významných osôb mesta Kameiros (správcov svätýň, kňazov atď), ktorí jeho sochárske dielo venovali bohom. 

</doc>
<doc id="614685" url="https://sk.wikipedia.org/wiki?curid=614685" title="Pythokritos">
Pythokritos

Pythokritos () môže byť:

</doc>
<doc id="614689" url="https://sk.wikipedia.org/wiki?curid=614689" title="Eddy Grant">
Eddy Grant

Edmond Montague "Eddy" Grant (* 5. marec 1948, Plaisance, Britská Guyana) je guyansko-britský hudobník. V 60. rokoch sa stal veľkým fanúšikom Chucka Berryho a potom, ako ho videl hrať naživo, rozhodol sa začať svoju hudobnú kariéru. 
Bol zakladajúcim členom skupiny The Equals, ktorá bola jednou z prvých rasovo-integrovaných hudobných skupín v populárnej hudbe. Je tiež známy svojou úspešnou sólovou kariérou, vrátane hitov ako „I Don’t Wanna Dance“, „Electric Avenue“ či „Gimme Hope Jo’anna“. Stal sa tiež priekopníkom hudobného žánru ringbang.

</doc>
<doc id="614692" url="https://sk.wikipedia.org/wiki?curid=614692" title="Alexander Ilečko">
Alexander Ilečko

Alexander Ilečko (* 25. február 1937, Bratislava† 21. október 2023) bol slovenský sochár.
Život.
Narodil sa v roku 1937 v Bratislave. Maturoval na gymnáziu v Revúcej v roku 1954. V rokoch 19541961 študoval na Vysokej škole výtvarných umení v Bratislave na Oddelení monumentálneho maliarstva u prof. Petra Matejku a prof. Jána Mudrocha a oddelení reliéfneho sochárstva prof. Fraňa Štefunka a prof. Rudolfa Pribiša. V roku 1967 absolvoval postgraduálne štúdium na Akadémii výtvarných umení vo Viedni. Venuje sa sochárstvu.
Ilečkova tvorba je veľmi variabilná, nestereotypná a štýlovo neviazaná na umelecké smery. Ako sám priznáva osudným sa mu stalo drevo a tak vytvoril niekoľko rozmerných priestorových kompozícii z dreva, metamorfózy plastík žien v rôznych fázach života, ako aj subtílne a bizarne deformované plastiky z epoxidu, hliny alebo bronzu.
V roku 1973 vznikol súbor "Hlavy" z kolorovanej a glazovanej hliny. Neskôr svoj vzťah k svojim generačným druhom, ale aj rodinným príslušníkom, vyjadruje práve vytvorením niekoľkých búst (vyše 30) – busta Ivan Popovič, Peter Jaroš a pod.
Alexander Ilečko bol jedným zo zakladateľov Sochárskych sympózií v Moravanoch nad Váhom. Vystavoval na samostatných aj kolektívnych výstavách v Bratislave, Prahe, Paríži, Brne, Piešťanoch a pod.
Zomrel v roku 2023.

</doc>
<doc id="614695" url="https://sk.wikipedia.org/wiki?curid=614695" title="Matlock">
Matlock

Matlock je americký televízny seriál z právnického prostredia. Hlavnú úlohu obhajcu Bena Matlocka stvárnil Andy Griffith. Seriál vyrábalo viacero spoločností: Intermedia Entertainment Company (1. séria), The Fred Silverman Company, Dean Hargove Productions, Viacom Productions a Paramount Television, ktorá vyrobila iba 9. sériu. Úvodná pilotná epizóda mala premiéru v USA v pondelok 3. marca 1986 na televíznej stanici NBC. Od novembra 1992 boli premiérové epizódy vysielané na stanici ABC. Od roku 1991 boli reprízy seriálu uvedené v spolupráci a na televíziách TBS, INSP, Hallmark Channel, CBS Drama, WGN America, FETV a MeTV.
Pôvod seriálu.
Seriál Matlock sa nakrúcal v rokoch 19861995, celkom vzniklo 194 epizód. Inšpiráciou pre scenáristu a producenta Deana Hargrovea, tvorcu hlavnej postavy neohrozeného atlantského právnika patrajúceho po pravde, bol sčasti iný slávny literárny a neskôr televízny hrdina - právnik Perry Mason. Jednou odlišnosťou však je, že kým Mason zvyčajne svojich klientov zbavil viny v prípravnom konaní pred sudcom, Matlock obyčajne dokázal nevinu obvineného (svojho klienta) na súdnom procese výrokom poroty pri vypočúvaní posledného svedka, ktorý bol ozajstným páchateľom, záverečným verdiktom poroty alebo stiahnutím žaloby prokurátorom. Dej seriálu sa odohrával väčšinou v Atlante, bol však natáčaný v Los Angeles. Okresný súd v meste Fulton bol v skutočnosti v budove Second Church of Christ v Los Angeles.
Matlock študoval právo na Harvarde a po niekoľkých rokoch ako verejný obhajca založil si svoju právnickú prax v Atlante, žije v skromnom vidieckom dome na predmestí. Počas všetkých sérií vlastnil tri generácie osobného auta Ford Crown Victoria. Matlock je vdovec s dvomi dospelými dcérami. Štandardný Matlockov honorár je 100 000 dolárov, obyčajne vyplatených vopred. Neochotne berie pro bono prípady.
Matlock je známy tým, že osobne navštevuje miesto činu, aby objavil prehliadnuté dôkazy. Má svoj štýl skoro domácky, s akým prichádza k možným, alternatívnym teóriám v prípadoch (zvyčajne vraždy), kým sedí v kancelárii a hrá na bendžo alebo si leští svoje topánky. Má vyberavý módny štýl (nosí iba sivé obleky) a štýl komfortu. Má od mladosti nenásytný apetít na hotdogy (vysvetlenie toho je v seriáli Diagnóza vraždy v epizóde „Murder-Two“ (Vražda č.2), čo bolo posledné vystúpenie Matlocka v televízii). V tejto epizóde Matlock obvinil Dr. Marka Sloana (Dick Van Dyke, hlavná postava seriálu) za to, že mu v roku 1969 odporučil katastrofálnu investíciu do 8-pásmových kaziet, v ktorej prišiel ako vysokoškolák o svoje úspory vo výške 5 000 dolárov, a preto musel nosiť lacné obleky a žiť na hotdogoch.
Epizódy.
Matlock sa vysielal celkom v 194 epizódach počas deviatich sérií. Boli odvysielané štyri epizódy po dve hodiny a 32 dvojdielnych epizód. Šesť epizód predstavovalo prehliadky väčšinou s krátkymi šotmi z predchádzajúcich príbehov.
Slovenské vysielanie a znenie.
Prvá séria seriálu Matlock bola vysielaná na televíznej stanici STV1 ešte v 90. rokoch. Dabing seriálu vyrobila Slovenská televízia. Vtedy dabingovým hercom Bena Matlocka, hlavnej postavy seriálu, bol slovenský herec Ladislav Chudík. Neskôr ďalšie série už boli vysielané na televíznych staniciach JOJ a JOJ Plus (v súčasnosti PLUS). Dabing seriálu pre televíziu vyrobila spoločnosť EKA. Dabingovými hercami boli Marián Slovák, Michaela Čobejová, Marta Sládečková, Emanuel Hason, Martin Kaprálik, Hana Gajdošová, Anna Višňovská, Ivan Gogál, Vladimír Kobielsky, Ivan Šandor, Peter Kollárik, Dušan Vaňo, Gregor Hološka, Tibor Vokoun, Tibor Frlajs, Martin Vittek, Ľubica Očková, Petra Gažíková-Lángová, Zuzana Kyzeková, Ján Tréger, Táňa Radeva, Kristína Svarinská. Na dabingu spolupracovali Branislav Mitka, Róbert Boldiš a Lenka Hudecová, autorkou prekladu do slovenčiny bola Veronika Hamšíková a dialógy spracovala Jana Hogh. Dramaturgičkou slovenského znenia bola Dagmar Komorová, zvukárom bol Vladimír Maroš. Asistentkou réžie bola Anna Nedelčevová a režisérom bol Martin Beňuška .

</doc>
<doc id="614702" url="https://sk.wikipedia.org/wiki?curid=614702" title="Glukometer">
Glukometer

Glukometer alebo glukomer je prenosný prístroj na meranie koncentrácie glukózy v krvi - glykémie. Slúži pacientom s diabetes mellitus - cukrovkou, hlavne s diabetes mellitus 1. typu na intenzifikovanom liečebnom režime inzulínom na opakované stanovovanie glykémie v domácich podmienkach - tzv. self-monitoring,  aby si mohli priebežne upravovať dávky podávaného inzulínu.
Princíp.
Glukometre prvej generácie sú založené na fotometrickom stanovení množstva peroxidu vodíka, ktorý vzniká oxidáciou glukózy zo vzorky krvi za prítomnosti enzýmu glukozooxidázy a s reagenciami v indikačnom prúžku dáva farebný produkt, ktorého množstvo potom glukometer stanovuje fotometricky.
Glukometre druhej generácie pracujú na princípe priameho merania elektrického prúdu, ktorý vzniká elektrochemickou redukciou peroxidu vodíka, vznikajúceho pri uvednej reakcii.
Použitie.
Pacient si z kožného vpichu, vykonaného špeciálnou lancetou alebo lancetovým perom nanesie malé množstvo krvi (menej ako mikroliter - mm3) na indikačný prúžok, ktorý vloží do prístroja. Prístroj vzorku automaticky vyhodnotí a výsledok - koncentráciu glukózy v krvi zobrazí na displeji.
Glukometre pravidelne poskytujú ďalšie funkcie - ukladanie nameraných hodnôt do pamäti spolu s časovými údajmi, ďalej kalkulácie, týkajúce sa kompenzácie diabetu a prípadne dávkovania inzulínu. Niektoré dokážu spolupracovať s mobilnými zariadeniami alebo inzulínovou pumpou.
Perspektíva.
Vo vývoji sú neinvazívne glukometre, ktoré merajú glykémiu spektroskopicky  v krvi alebo v živom tkanive. Využívajú väčšinou absorpčnú spektroskopiu v blízkom alebo strednom infračervenom pásme alebo  Ramanovu rozptylovú spektroskopiu. Niektoré prístroje sa už vyrábajú (rok 2017), ale majú problémy s presnosťou a kalibráciou.
Ďalším smerom vo vývoji sú glukózové senzory, ktoré kontinuálne monitorujú koncentráciu glukózy v intersticiálnej tekutine podkožného tkaniva. Tieto zariadenia sa už niekoľko rokov používajú v praxi, hlavne u detských pacientov a u pacientov s veľmi nestabilným diabetom 1. typu, ale v súčasnosti (rok 2017) stále trpia krátkou životnosťou a sú potrebné ich časté kalibrácie (min. 1-2 denne).

</doc>
<doc id="614708" url="https://sk.wikipedia.org/wiki?curid=614708" title="Provincia (Argentína)">
Provincia (Argentína)

Provincia je územná jednotka v Argentíne. Argentína je federálny štát, je rozdelená na 23 provincii a jedno autonómne mesto Buenos Aires. Buenos Aires je súčasne federálne hlavné mesto, ktoré nie je súčasťou žiadnej provincie. Každá provincia, aj hlavné mesto, majú vlastnú ústavu, no fungujú v rámci federálneho systému. Provincie sa ďalej delia na departmenty () a obce (). Iba provincia Buenos Aires sa nedelí na departmenty, ale na tzv. partidos. Mesto Buenos Aires sa delí na mestské časti () a komúny ().
Dejiny.
Už počas argentínskej vojny za nezávislosť sa začali formovať prvé provincie, ktoré vznikali na základe rozhodnutí mestských rád (cabildo) v jednotlivých mestách Miestokráľovsta Río de la Plata, resp. Spojených provincii La Platy. Pôvodne bolo vytvorených trinásť provincii. V roku 1834 vznikla provincia Jujuy, čím sa stala štrnástou provinciou. V tom čase už prebiehala dlhá argentínska občianska vojna, ktorá mala za následok ďalšie zmeny v územnej štruktúre krajiny. V roku 1852 sa od Argentínskej konfederácie svojvoľne oddelila provincia Buenos Aires a vyhlásila Štát Buenos Aires. Súčasťou krajiny sa provincia Buenos Aires stala znova v roku 1861, kedy súčasne akceptovala federálnu ústavu. Podľa nej sa mesto Buenos Aires malo oddeliť od jeho provincie a stať sa samostatnou územnou jednotkou. Ňou sa stalo až v roku 1880, kedy bolo hlavné mesto Buenos Aires vyhlásené za samostatnú federálnu oblasť oddelenú od provincie Buenos Aires. V nasledujúcich rokoch začali vznikať ďalšie nové provincie. Posledná provincia vznikla v roku 1990, bola ňou Tierra del Fuego, Antártida e Islas del Atlántico Sur.

</doc>
<doc id="614709" url="https://sk.wikipedia.org/wiki?curid=614709" title="Gazebo">
Gazebo

Paul Mazzolini (* 18. február 1960, Bejrút, Libanon), viac známy ako Gazebo, je taliansky hudobník. Gazebo je považovaný za legendu žánru italo disco, ktorý je formou euro disca 80 rokov.
Mazzolini sa narodil v Bejrúte, ako syn talianskeho diplomata a americkej speváčky. S hudbou začínal v jazzových, rockových a punkrockových skupinách, kým sa nespoznal s rímskym hudobným producentom Paulom Micionim. V roku 1983 vydal prelomový hit s názvom „I Like Chopin“, ktorého, hoci to názov napovedá, klavírny motív v skladbe nemá nič spoločné s kompozíciami od Fryderyka Chopina. Celosvetovo sa predalo viac ako 8 miliónov kópií tohto hitu, pričom obsadil 1. miesto v Taliansku a ďalších 15 krajinách.

</doc>
<doc id="614710" url="https://sk.wikipedia.org/wiki?curid=614710" title="Autobusová stanica Košice">
Autobusová stanica Košice

Autobusová stanica Košice je autobusová stanica v Košiciach na Staničnom námestí. Stanica je najväčšou autobusovou stanicou v Košiciach a jednou z najväčších na Slovensku.
Autobusová stanica sa nachádza v širšom centre mesta v bezprostrednej blízkosti železničnej stanice na Staničnom námestí 9. Pôvodná stavba autobusovej stanice pochádza z roku 1985, pričom jej nutná rekonštrukcia prebehla v roku 2004. Spoločnosť Eurobus do nej investovala viac ako 1 milión eur a spomedzi autobusových staníc na Slovensku, sa môže pochváliť zrekonštruovanými priestormi.
Stanica poskytuje služby ako lekáreň, zákaznícke centrum, potraviny, pizzeriu, mäsiareň, verejné toalety, čakáreň, kaviareň, drogériu, pekáreň a hodinárstvo. Budova autobusovej stanice je umiestnená vedľa Úradu práce, sociálnych vecí a rodiny v Košiciach.
Okrem 116 prímestských liniek, sa z Košíc dá dopraviť aj do viacerých európskych miest.

</doc>
<doc id="614711" url="https://sk.wikipedia.org/wiki?curid=614711" title="Rímska provincia">
Rímska provincia



</doc>
<doc id="614712" url="https://sk.wikipedia.org/wiki?curid=614712" title="Knižnica pre mládež mesta Košice">
Knižnica pre mládež mesta Košice

Knižnica pre mládež mesta Košice (skrátene KMK), je verejná knižnica sídliaca na Kukučínovej ulici v Košiciach. Knižnica je jedinou knižnicou na Slovensku špecializujúcou sa prioritne na detského čitateľa a rodiny s deťmi.
Dejiny.
V čase svojho vzniku (1955) bola knižnica prvou z pilotného projektu, ktorého cieľom bolo založiť špeciálne knižnice pre deti a mládež v každom krajskom meste po celom Československu. Nakoniec ostala jediná svojho druhu, a to nielen na Slovensku, ale aj v rámci bývalého Československa.
K jej vzniku nadišlo odčlenením detského oddelenia "Krajskej ľudovej knižnice" (dnešná Verejná knižnica Jána Bocatia) v Košiciach pod názvom "Krajská detská knižnica". V priebehu svojej dlhej histórie niekoľkokrát zmenila svoj názov – poznáme ju pod názvom "Okresná knižnica pre mládež", "Krajská knižnica pre mládež", "Mestská knižnica pre deti a mládež" až po jej súčasný názov – Knižnica pre mládež mesta Košice.
Na konci prvého roku svojej existencie mala knižnica jedinú pobočku (3 miestnosti) so sídlom na Leninovej ulici č. 63 (dnešná Hlavná ulica), evidovala 2 328 čitateľov, 59 139 výpožičiek a v jej knižničnom fonde sa vtedy nachádzalo celkovo 5 920 zväzkov.
Pri svojej práci knižnica využíva rôzne kreatívne formy práce s deťmi, mládežou a literatúrou. Hlavným cieľom okrem požičiavania kníh je vyvolať záujem o knihu a čítanie ako také, a následne naučiť svojich čitateľov celoživotnej láske ku knihe ako forme celoživotného sebavzdelávania alebo zmysluplného relaxu. 
V roku 2019 došlo k zmene typu zo špeciálnej knižnice na verejnú knižnicu.
Pobočky.
Knižnica má v súčasnosti 19 pobočiek (z toho je 14 školských a 5 mimoškolských). Najnovšou a najmodernejšou pobočkou knižnice je mimoškolská pobočka LitPark, nachádzajúca sa v areáli Kasární/Kulturpark na Kukučínovej ulici 2. Samotné riaditeľstvo knižnice sídli v budove s názvom "Bravo". Jedinečnou je pobočka "Nezábudka" na Poľovníckej ulici č. 8 v mestskej časti Západ, ktorá sa špecializuje prioritne na prácu s čitateľmi s rôznym typom hendikepu.
Služby knižnice využíva viac ako 14 000 čitateľov najmä z radov detí a mládeže, jej knižný fond predstavuje cca 211 000 zväzkov. Ročne knižnica eviduje viac ako 270 000 výpožičiek a pre širokú verejnosť odprezentuje až 3 000 zábavno-súťažných, náučných a vzdelávacích podujatí, seminárov a festivalov s účasťou do 70 000 návštevníkov. Ročne navštívi knižnicu približne cca 159 000 návštevníkov.
Knižničný fond.
V roku 2017 knižnica obdržala 5854 zväzkov kníh. V 2018 817 kníh. V roku 2019 v knižnici pribudlo ďalších 10 070 knižných titulov rôznych žánrov aj vďaka podpore "Fondu na podporu umenia". Výnimočné výsledky pri realizácii odborných činností a poskytovaní služieb vyniesli Knižnici pre mládež mesta Košice titul Knižnica roka 2021. V roku 2020 knižnica získala ocenenie "SAKÁČIK", cenu za aktívnu činnosť knižnice za rok 2019. Cenu udeľuje Slovenská asociácia knižníc a Spolok slovenských knihovníkov a knižníc.

</doc>
<doc id="614716" url="https://sk.wikipedia.org/wiki?curid=614716" title="Železničná stanica Spišská Nová Ves">
Železničná stanica Spišská Nová Ves

Železničná stanica Spišská Nová Ves je železničná stanica v Spišskej Novej Vsi.
Stanica leží na trati Žilina – Košice a v stanici z nej odbočuje trať Spišská Nová Ves – Levoča kde je od 2.2.2003 zastavená pravidelná osobná doprava. Je elektrifikovaná jednosmernou sústavou 3 kV. Stanica sa nachádza na J. Fabiniho 21.
Doprava.
V stanici je 14 dopravných, 8 manipulačných, 15 odstavných a 1 ostatná koľaj. Počet nástupíšť je 5. Do stanice je pripojených viacero vlečiek. V stanici je pokladňa ZSSK so systémom KVC. Od 12. októbra 2014 začala spoločnosť RegioJet prevádzkovať skúšobnú prevádzku spojov Praha – Košice. Pôvodne spoje premávali na trase Praha – Žilina. V Spišskej Novej Vsi zastavovali do 13. decembra 2014. Od 14. júna 2015 v stanici opäť zastavujú vlakové spoje RegioJet.
V apríli 2010 sa v stanici zrazili dva vlaky, nehoda spôsobila smrteľné zranenia. Na stanici sa nachádza výkonné pracovisko sekcie riadenia dopravy Oblastného riaditeľstva Košice Železníc Slovenskej republiky.

</doc>
<doc id="614726" url="https://sk.wikipedia.org/wiki?curid=614726" title="Sam Rockwell">
Sam Rockwell

Sam Rockwell (* 5. november 1968, Daly City, Kalifornia, USA) je americký herec. 
Svoju filmovú kariéru začal v roku 1989 vo filme "Clownhouse". Neskôr hral napríklad vo filmoch "Zelená míľa" "(1999), Charlieho anjeli" (2000), "Posledná lúpež" (2001) a "Moon" (2009). V roku 2012 hral jednu z hlavných úloh vo filme "Sedem psychopatov" režiséra Martina McDonagha.
Za rolu policajta vo filme "Tri billboardy kúsok za Ebbingom" ("Three Billboards Outside Ebbing, Missouri" z roku 2017 získal ceny Oscar, BAFTA i Zlatý glóbus a dve Screen Actors Guild Award za výkon vo vedľajšej úlohe.

</doc>
<doc id="614728" url="https://sk.wikipedia.org/wiki?curid=614728" title="Moho spevavý">
Moho spevavý

Moho spevavý (lat. "Moho braccatus"; po anglicky "Kaua‘i ‘ō‘ō" alebo "Kauai oo", po havajsky "ʻōʻōʻāʻā") bol vták z (pravdepodobne) vyhynutej čeľade mohovité ("Mohoidae"). Obýval lesy na ostrove Kauai (Havajské ostrovy), bol to tunajší endemit. Meral 1921,5 cm a bol na rozdiel od ostatných vtákov z rodu s čiastočne žltým perím iba tmavo sfarbený, len so žltými nohami. Živil sa nektárom či bezstavovcami.
Moho vyhynul následkom ničenia biotopu, introdukciou nových predátorov a komáre, ktorí sa usadili v nížinách a prenášali na vtáky choroby. Vo vyšších nadmorských výškach hrozilo nebezpečenstvo hurikánov. Posledné pozorovanie moha spevavého sa v literatúre uvádza na rok 1987 alebo 1985. 

</doc>
<doc id="614730" url="https://sk.wikipedia.org/wiki?curid=614730" title="Moho braccatus">
Moho braccatus



</doc>
<doc id="614731" url="https://sk.wikipedia.org/wiki?curid=614731" title="Kaua'i 'o'o">
Kaua'i 'o'o



</doc>
<doc id="614733" url="https://sk.wikipedia.org/wiki?curid=614733" title="Pythokritos z Rodosu">
Pythokritos z Rodosu

Pythokritos () bol grécky sochár v 2. storočí pred Kr. 
Sochár Pythokritos, syn Timochara z Rodosu, tvoril hlavne v 1. polovici 2. stor. pred Kr. Nezachovala sa od neho žiadna socha, známych je ale jeho viac ako dvadsať signatúr z podstavcov sôch, objavených na ostrove Rodos (v mestách Lindos, Rodos a Kameiros) a po jednej v Olympii a na ostrovoch Kedreai a Samothraki.
Nápis na podstavci objavený v Olympii hlása, že tento podstavec bol základňou sochy Epithersa z Erythrai, olympijského víťaza v boxe na 149. a na 150. hrách (v rokoch 184 a 180 pred Kr.). Iný nápis napr. z podstavca nájdeného v archelogickej lokalite starovekého mesta Kameiros, datovaný do roku 203 pred Kr., uvádza mená významných osôb tohto mesta (správcov svätýň, kňazov atď), ktorí jeho sochárske dielo venovali bohom.
Pravdepodobne tu ide o umelca, ktorého rímsky spisovateľ Plínius zaradil medzi sochárov zobrazujúcich športovcov, bojovníkov, lovcov a obetovníkov. 

</doc>
<doc id="614735" url="https://sk.wikipedia.org/wiki?curid=614735" title="Malá cena Žiliny">
Malá cena Žiliny

Malá cena Žiliny je bridžový turnaj, ktorý sa konáva vo februári alebo v marci v žilinskom hoteli Polom. Turnaj je špecifický tým, že sa na ňom popri skúsených hráčoch zúčastňuje aj veľké množstvo bridžovej mládeže. Prvýkrát sa turnaj konal v roku 2013.

</doc>
<doc id="614736" url="https://sk.wikipedia.org/wiki?curid=614736" title="Call Me (skladba Blondie)">
Call Me (skladba Blondie)

„Call Me“ je skladba americkej new wave skupiny Blondie, a zároveň ústrednou skladbou k filmu "Americký gigolo" (1980). V USA bola vydaná ako singel začiatkom roku 1980, pričom na šesť po sebe idúcich týždňov obsadil 1. miesto v americkom rebríčku Billboard Hot 100. Takisto sa stal hitom na 1. mieste v Spojenom kráľovstve a Kanade.

</doc>
<doc id="614745" url="https://sk.wikipedia.org/wiki?curid=614745" title="Súčanka (prírodná pamiatka)">
Súčanka (prírodná pamiatka)

Súčanka je prírodná pamiatka v správe štátnej ochrany prírody Biele Karpaty.
Nachádza sa v katastrálnom území obcí Dolná Súča, Hrabovka a Skalka nad Váhom v okrese Trenčín v Trenčianskom kraji. Územie bolo vyhlásené v roku 1983 na rozlohe 6,77 ha. Ochranné pásmo nebolo určené.
Predmetom ochrany je: "Zachovalý fragment podhorského potoka a jeho brehových porastov pre vedecké a výskumné ciele, ako aj významná ekostabilizačná funkcia. "

</doc>
<doc id="614746" url="https://sk.wikipedia.org/wiki?curid=614746" title="Osveta (časopis)">
Osveta (časopis)

Osveta bol časopis, ktorý vychádzal na Slovensku po prvej svetovej vojne. 
Časopis Osveta vychádzal s podnázvom Časopis venovaný pre poučenie a vzdelanie slovenského ľudu. Vychádzal v Malackách každú sobotu. 
Periodicita.
Časopis vychádzal od januára do júla 1919.

</doc>
<doc id="614747" url="https://sk.wikipedia.org/wiki?curid=614747" title="Varínske podolie">
Varínske podolie

Varínske podolie je geomorfologický podcelok Žilinskej kotliny.
Vymedzenie.
Rozkladá sa východne od Žiliny a zahŕňa celú Terchovskú dolinu a povodie Varínky. Územie v tvare trojuholníka je vklinené medzi Malú Fatru a Kysuckú vrchovinu. Z juhozápadu ho ohraničuje údolie Váhu, západne od Varína nadväzuje Žilinská pahorkatina, severná hranica oddeľuje Kysucké bradlá a na juhovýchode sa ostro dvíha Krivánska Fatra. Na juhu malá časť Varínskeho podolia susedí s Lúčanskou Fatrou.
Ochrana územia.
Takmer celé územie (mimo malej časti na juhozápade) patrí do ochranného pásma Národného parku Malá Fatra. Na riečke Varínka je prírodná pamiatka Krasniansky luh.
Osídlenie.
Vo Varínskom podolí ležia obce Terchová, Belá, Stráža, Dolná Tižina, Krasňany, Varín a Nezbudská Lúčka. Dopravne toto územie obsluhuje cesta Žilina – Párnica, južným okrajom vedie železničná trať Žilina – Košice a jedinečné dopravné spojenie vytvára kompa v Nezbudskej Lúčke.

</doc>
<doc id="614750" url="https://sk.wikipedia.org/wiki?curid=614750" title="Domanižská kotlina">
Domanižská kotlina

Domanižská kotlina je geomorfologický podcelok Žilinskej kotliny.
Vymedzenie.
Kotlina sa nachádza na severozápadnom Slovensku a zaberá juhozápadnú časť žilinského okresu s presahom do okresu Považská Bystrica v Trenčianskom kraji. Tvorí výbežok Žilinskej kotliny, s ktorej Rajeckou kotlinou ju spája krátky úsek západne od Rajca. Mierne esovité územie je zovreté zo severu Súľovskými skalami, podcelkom Súľovských vrchov, z juhu Zliechovskou hornatinou, podcelkom Strážovských vrchov a na severovýchode nadväzuje Rajecká kotlina, podcelok Žilinskej kotliny.
Územie odvodňujú tri hlavné vodné toky; na severe Čierňanka, ústiaca do riečky Rajčanky, v strednej časti Domanižanka a v južnej Pružinka, obe smerujúce západným smerom do Váhu.
Doprava.
Dopravnou tepnou územia je cesta II/517 z Považskej Bystrice do Rajca, na ktorú sa pripájajú cesty nižšej kategórie.
Osídlenie.
Na území kotliny ležia obce Malá Čierna a Veľká Čierna v okrese Žilina a Čelkova Lehota, Domaniža, Ďurďové, Malé Lednice a Pružina v okrese Považská Bystrica. 

</doc>
<doc id="614753" url="https://sk.wikipedia.org/wiki?curid=614753" title="Nízke Javorníky">
Nízke Javorníky

Nízke Javorníky sú geomorfologický podcelok Javorníkov. Ležia v severozápadnej časti Trenčianskeho a v západnej časti Žilinského kraja.
Vymedzenie.
Nachádzajú sa na Hornom Považí a vytvárajú pás územia medzi Váhom a podcelkom Vysoké Javorníky. Susedné krajinné celky sú na západe Kýčerská hornatina a Kobylináč, podcelok Bielych Karpát, na severe Vysoké Javorníky, východne sú to podcelky Kysuckej vrchoviny Krásňanská kotlina, Vojenné a Kysucké bradlá. V blízkosti Žiliny nadväzuje Žilinská pahorkatina, podcelok Žilinskej kotliny a Manínska vrchovina, patriaca pod Súľovské vrchy. Po toku rieky Váh nasleduje Považské podolie s podcelkami Bytčianska kotlina, Podmanínska pahorkatina a Ilavská kotlina. 
Osídlenie.
Územie je charakteristické priečnymi dolinami s pomerne hustým osídlením. Na okraji Nízkych Javorníkov ležia stredne veľké mestá - Kysucké Nové Mesto, Žilina, Považská Bystrica a Púchov. Dopravu zabezpečuje sieť ciest III. triedy, okrajom územia vedú cesty i železničné trate nadnárodného významu.

</doc>
<doc id="614762" url="https://sk.wikipedia.org/wiki?curid=614762" title="Vysoké Javorníky">
Vysoké Javorníky

Vysoké Javorníky sú geomorfologický podcelok Javorníkov. Ležia v severozápadnej časti Trenčianskeho a v západnej časti Žilinského kraja.
Vymedzenie.
Podcelok sa nachádza na Hornom Považí a vytvára pás územia medzi Nízkymi Javorníkmi a štátnou hranicou s Českom. V jednoduchosti územie vymedzuje údolie Bielej vody a Lysiek na juhozápade, potom na západe spomínaná hranica, na severe i východe údolie Kysuce a juhovýchodná hranica vedie pásmom zníženín. 
Susedné krajinné celky sú na území Slovenska Zadné vrchy a Hornokysucké podolie v rámci Turzovskej vrchoviny, východným susedom je Krásňanská kotlina, podcelok Kysuckej vrchoviny a na juhu nadväzujú Nízke Javorníky. Juhozápadný okraj vymedzuje hranica s Kýčerskou hornatinou, podcelkom Bielych Karpát a na severozápade vedie štátna hranica. 
Osídlenie.
Územie je charakteristické priečnymi dolinami s kopaničiarskym osídlením a jediným mestom, ležiacim vo Vysokých Javorníkoch je Čadca. Dopravu zabezpečuje sieť ciest III. triedy, okrajom územia vedú cesty i železničné trate nadnárodného významu.

</doc>
<doc id="614765" url="https://sk.wikipedia.org/wiki?curid=614765" title="Río Grande (mesto v Argentíne)">
Río Grande (mesto v Argentíne)

Río Grande je mesto nachádzajúce sa v provincii Tierra del Fuego, Antártida e Islas del Atlántico Sur v južnej Argentíne. Je sídlom departmentu Río Grande. Leží v Ohňovej zemi na pobreží Atlantického oceánu. Pri sčítaní ľudu v roku 2010 malo mesto 66 475 obyvateľov. V roku 2017 sa počet obyvateľov mesta odhadoval na 84 200 ľudí.
Mesto bolo založené v roku 1921 v súvislosti s osídľovaním Patagónie. V oblasti sa nachádzali výborné pastviny vhodné pre chov hovädzieho dobytka a iných hospodárskych zvierat, čo umožnilo rast populácie oblasti, ako i založenie mesta, pričom toto bolo založené ako farmárska kolónia. Río Grande je najväčšie mesto provincie Tierra del Fuego a súčasne jej priemyselné centrum.

</doc>
<doc id="614775" url="https://sk.wikipedia.org/wiki?curid=614775" title="Epikrates">
Epikrates

Epikrates alebo Epikratés ("Epikrates", iný prepis: "Epikratés", ) môže byť:

</doc>
<doc id="614777" url="https://sk.wikipedia.org/wiki?curid=614777" title="Bocian čiernozobý">
Bocian čiernozobý

Bocian čiernozobý ("Ciconia boyciana") je druh brodivca z čeľade bocianovité ("Ciconiidae"). V lete žije na Sibíri, v Mandžusku a Kórei, zimuje v južnejších oblastiach. Je možné ho nájsť napríklad aj na Filipínách, v Japonsku, Tchaj-wane alebo Mjanmarsku. Z dôvodu straty prirodzeného prostredia, nadmernému rybolovu a lovu patrí od roku 1994 medzi ohrozené druhy a jeho populácia klesá.
Tento vták meria 110115 cm, perie má biele, krídla čiastočne čierne, zobák je dlhý a čierny. Svoju potravu (napríklad ryby) vyberajú bociany z plytkej vody. Hniezdi od apríla v kolóniách na stromoch, slúžiť môžu i umelé konštrukcie. Inkubácia trvá 32 až 35 dní, úspešnosť chovu zvyšuje dostatok dažďov.

</doc>
<doc id="614778" url="https://sk.wikipedia.org/wiki?curid=614778" title="Ciconia boyciana">
Ciconia boyciana



</doc>
<doc id="614783" url="https://sk.wikipedia.org/wiki?curid=614783" title="Wołoszyński Stawek">
Wołoszyński Stawek

Wołoszyński Stawek () je neveľké morénové pliesko stojace niekoľko desiatok metrov na sever od Polany pod Wołoszynem vo výške v Bielovodskej doline () na poľskej strane Vysokých Tatier. Pri nízkom stave vodnej hladiny sa rozdeľuje na dve plieska alebo vysychá, i keď zriedka. Jeho rozmery sú malé, niekoľkometrové.

</doc>
<doc id="614787" url="https://sk.wikipedia.org/wiki?curid=614787" title="Menippos z Kosu">
Menippos z Kosu

Menippos () bol grécky sochár v 3. storočí pred Kr. 
Menippos, grécky sochár (bronziar) z ostrova Kos, tvoril zrejme v 2. polovici 3. stor. pred Kr. Nezachovala sa od neho žiadna socha, známe sú ale jeho dve signatúry z podstavcov sôch, objavené v archeologických lokalitách miest Lindos a Kameiros na ostrove Rodos.
Nápis na podstavci z Lindosu, datovaný do roku 225 pred Kr., hlása, že tento podstavec bol základňou sochy, ktorú zhotovil spolu so sochárom Mnasitimom z Rodosu: 
- text v starogréčtine
Nápis na podstavci z mesta Kameiros, datovaný do roku 210 pred Kr., uvádza mená významných osôb mesta (správcov svätýň, kňazov atď), ktorí jeho bronzovú sochu venovali bohom.

</doc>
<doc id="614791" url="https://sk.wikipedia.org/wiki?curid=614791" title="Dolina Czarna Gąsienicowa">
Dolina Czarna Gąsienicowa

Dolina Czarna Gąsienicowa je dolina, ktorá zaberá juhovýchodnú časť Doliny Gąsienicowej v poľskej časti Vysokých Tatier. Meria . Nachádza sa na mieste rozšírenia Doliny Suchej Wody Gąsienicowej, ťahá sa od ústia Czarnego Potoka () ku Suchej Wode a ďalej až po východný hrebeň Swinice na úseku od Zawratowej Turni po Skrajny Granat. Na východe sa do nej zvažujú svahy Wierchu pod Fajki a chrbát Żółtej Turni. Na západe je od Doliny Zielonej Gąsienicowej oddelená horským hrebeňom, ktorý vytvára Mały Kościelec a Kościelec (Grań Kościelców).
Dolina Czarna Gąsienicowa má niekoľko poschodí:
V relatívne rovnej dolnej časti Doliny Czarnej Gąsienicowej sa nachádza populárna Chata PTTK Murowaniec, ktorá je východiskom túry na Orlu Perć.

</doc>
<doc id="614794" url="https://sk.wikipedia.org/wiki?curid=614794" title="Relax (skladba Frankie Goes to Hollywood)">
Relax (skladba Frankie Goes to Hollywood)

„Relax“ je skladba a zároveň debutový singel britskej skupiny Frankie Goes to Hollywood. V Spojenom kráľovstve bola vydaná v roku 1983 prostredníctvom ZTT Records. Neskôr sa stala súčasťou albumu "Welcome to the Pleasuredome" (1984). Aj keď po vydaní nebol singel nejak významne úspešný, dňa 22. januára 1984 obsadil 1. miesto v britskom rebríčku UK Singles Chart. V konečnom dôsledku sa tak stal jedným z najkontroverznejších a komerčne najúspešnejších nahrávok 80. rokov. V Spojenom kráľovstve sa nakoniec predalo viac ako 2 milióny kópií singlu, čím sa stal siedmy najpredávanejší singel v histórii rebríčku UK Singles Chart. V americkom rebríčku Billboard Hot 100 dosiahol singel 10. miesto v marci 1985.
Počas udeľovania cien Brit Awards v roku 1985 singel vyhral v kategórii Best British Single.

</doc>
<doc id="614796" url="https://sk.wikipedia.org/wiki?curid=614796" title="Európske hlavné mesto športu">
Európske hlavné mesto športu

Europské hlavné mesto športu je titul, ktorým je každý rok označené jedno z európskych miest. Po vzore európskeho hlavného mesta kultúry udeľuje ACES (European Capital of Sport Association) tento titul už od roku 2001. Cieľom projektu je oceniť význam športu v danom meste a podporiť jeho ďalší športový rozvoj.
Každý rok je vybrané jedno Európske hlavné mesto športu (mesto s viac ako 499 999 obyvateľmi), ďalej niekoľko Európskych miest športu (mesta s 25 000 až 499 999 obyvateľmi) a tiež niekoľko Európskych malomiest športu (do 25 000 obyvateľov). Od roku 2013 sa novo vyhlasuje tiež Najlepšie európske športové zariadenie.
Európske hlavné mesto športu.
Chronologický zoznam hlavných miest:
Európske mesto športu.
Okrem hlavného, sa udeľuje aj titul Európske mesto športu.
Ocenenia športu na Slovensku.
V roku 2016 boli titulom Európske mesto športu ocenené Košice, ako vôbec prvé mesto na Slovensku od začiatku udeľovania týchto titulov. O rok neskôr získala titul Banská Bystrica. V roku 2018 získalo titul mesto Nitra. V roku 2019 mesto Michalovce a v roku 2020 Trnava.

</doc>
<doc id="614797" url="https://sk.wikipedia.org/wiki?curid=614797" title="Digitálny nomád">
Digitálny nomád

Digitálny nomád je človek, ktorý je pracovne nezávislý na lokalite a na živobytie si zarába vďaka využívaniu telekomunikačných technológií. Zjednodušene možno povedať, že na prácu potrebuje len počítač a pripojenie na internet. Môže pracovať z akéhokoľvek kúta sveta a často pracuje práve zo zahraničia a prácu tak spája s cestovaním a spoznávaním nových krajín a kultúr. 
Život digitálneho nomáda.
Na internet sa digitálny nomád pripája prakticky odkiaľkoľvek, kde je dobré internetové pokrytie. Najčastejšie však digitálni nomádi pracujú z kaviarní, verejných knižníc, coworkingových priestorov alebo z hotela. Nemá problém sa prispôsobiť a je na takmer stále na cestách . Počet digitálnych nomádov v súčasnosti neustále rastie, jedným z dôvodov je dobré pokrytie internetu aj v menej rozvinutých krajinách, a preto nemajú digitálni nomádi problém dlhodobo fungovať z miest, kam sa zväčša chodí iba na dovolenky. Ďalším dôvodom prečo počet digitálnych nomádov rastie je trend, predovšetkým u mladých ľudí, ktorí uprednostňujú slobodu pred stálym zamestnaním v korporátnych spoločnostiach.
Typickým príkladom digitálneho nomádstva je vycestovanie počas zimného obdobia do krajiny, v ktorej je teplo. Obľúbenými destináciami pre slovenských digitálnych nomádov sú Juhovýchodná Ázia, Kanárske ostrovy alebo Španielsko. Je známe, že niektoré miesta či krajiny, sú natoľko digitálnymi nomádmi obľúbené, že sú v nich vytvorené doslova komunity digitálnych nomádov. Takýmto typickým príkladom je mesto Chiang Mai v Thajsku, veľmi obľúbená destinácia pre digitálnych nomádov.
Digitálni nomádi však nepracujú z ázijských krajín iba kvôli teplu. Digitálni nomádi pôsobia v ázijských krajinách taktiež kvôli nižším životným nákladom, a preto i začínajúci digitálni nomádi dokážu vďaka dlhodobému pôsobeniu v Ázii pokryť svoje náklady na život aj s nižšími príjmami.
Nevýhodou životného štýlu digitálnych nomád sú víza a povolenie na dlhodobý pobyt. Väčšina digitálnych nomádov funguje v krajinách, odkiaľ pracujú, na turistických vízach a svoje cesty si plánujú tak, aby neprekročili povolenie na pobyt. Pokiaľ plánujú v konkrétnej krajine zostať dlhšie, vycestujú mimo krajiny iba na tzv. visa run. V skutočnosti to znamená vycestovať za hranice iba kvôli pečiatke v pase, častokrát s letenkou späť ešte v ten istý deň, ako bol odlet.
Ďalšími výzvami, s ktorými sa digitálni nomádi stretajú, sú rozdielne časové pásma medzi krajinou, kde pôsobia a kde majú klienta; za každých okolností nutnosť nájsť dobré pripojenie na internet a splniť pracovné termíny; pri dlhodobom pôsobení v zahraničí odlúčenie od rodiny a priateľov a v neposlednom rade si musia vedieť digitálni nomádi vedieť stanoviť hranice medzi pracovným časom a osobným voľnom.
Výhody životného štýlu digitálnych nomádov v podobe slobody, určenia si pracovného času a možnosti cestovania po svete stále prevažujú nad nevýhodami, a preto je digitálne nomádstvo trend, ktorý stále naberá na popularite.  
Definícia pojmov.
Jedným z prvých použití pojmu digitálny nomád sa datuje do roku 1997. Šlo o rovnomenný titul knihy, ktorá bola publikovaná vzdelávacou spoločnosťou Wiley. Knihu napísal Tsugio Makimoto a David Manners. Nie je však známe, či autori termín v knihe vytvorili alebo len použili už existujúci termín.
Ďalší termín, ktorý sa v súvislosti s digitálnym nomádstvom často skloňuje je nezávislosť na lokalite. Toto slovné spojenie (z angl. location independence) použila ako prvá Lea Woodward v roku 2006 pri opise životného štýlu digitálnych nomádov.
Kto môže pracovať ako digitálny nomád.
Digitálni nomádi pracujú najčastejšie ako konzultanti na voľnej nohe, podnikatelia na vlastných projektoch alebo ako zamestnanci na diaľku. Najčastejšie digitálni nomádi pracujú v povolaniach ako:
Komunity digitálnych nomádov.
Komunity digitálnych nomádov sa vytvárajú predovšetkým v coworkingových priestoroch v danej krajine. Následne spoločne organizujú rôzne workshopy, konferencie či podujatia, od lokálnych až po celosvetové.
Typickým príkladom celosvetového spoločného podujatia digitálnych nomádov je Nomad Cruise, plavenie sa zaoceánskou výletnou loďou. Ide o pravidelné stretnutie viac ako 200 digitálnych nomádov, ktorí navzájom zdieľajú svoje vedomosti a skúsenosti a zároveň si rozširujú okruh svojich známych v digitálnej komunite. Výletná loď sa vždy plaví do inej destinácie, na jeseň 2017 sa napríklad loď plavila zo Španielska do Panamy.
Aj na Slovensku si komunita digitálnych nomádov usporadúva pravidelné stretnutie. Ide o Festival digitálnych nomádov . Prvé podujatie na Slovensku venované slovenským digitálnym nomádom a všetkým, ktorých zaujíma práca cez internet a dlhodobé cestovanie po svete.

</doc>
<doc id="614801" url="https://sk.wikipedia.org/wiki?curid=614801" title="Celebration (skladba Kool &amp; the Gang)">
Celebration (skladba Kool &amp; the Gang)

„Celebration“ je skladba americkej skupiny Kool &amp; the Gang z roku 1980. Vydaná bola ako singel z albumu "Celebrate!". Dňa 7. februára 1981 dosiahla 1. miesto v americkom rebríčku Billboard Hot 100, kde sa na tejto pozícii udržala dva týždne. V britskom rebríčku UK Singles Chart
Kompozícia.
Skladba „Celebration“ je zložená v tónine cis mol v bežnom takte, a napísaná za pomoci všetkých členov skupiny. Tempo skladby je 123 úderov za minútu, pričom vokálny rozsah skupiny sa pohybuje od D♭4 to A♭5.
Verzia Kylie Minogue.
V roku 1991 bola vytvorená coververzia skladby „Celebration“ austrálskou speváčkou-skladateľkou Kylie Minogue. Vydaná bola ako singel v roku 1992 pre jej štvrtý štúdiový album "Let’s Get to It", avšak nakoniec sa v albume neobjavila. Neskôr v jej albume najväčších hitov "Greatest Hits" bola vydaná ako druhý singel albumu. V Spojenom kráľovstve obsadil 20. miesto a V Austrálii 21. miesto. Videoklip k skladbe bol natočený v Rio de Janeiro.
Formáty a zoznamy skladieb.
These are the formats and track listings of major single releases of Minogue's version of "Celebration".
CD singel
7" singel
12" singel
Austránsky CD singel
Japonský CD maxi singel

</doc>
<doc id="614802" url="https://sk.wikipedia.org/wiki?curid=614802" title="Mirek Tóda">
Mirek Tóda

Mgr. Miroslav „Mirek“ Tóda (* 31. január 1980, Kráľovský Chlmec, ČSSR) je slovenský novinár. Od roku 2015 pôsobí v redakcii "Denníka N".
Život.
Vysokoškolské štúdium absolvoval v študijnom programe žurnalistikapolitológia na Filozofickej fakulte Univerzity Komenského v Bratislave (ukončené v roku 2002). Vo svojej diplomovej práci sa zameriaval na pôsobenie vojnových reportérov.
Pred parlamentnými voľbami v roku 1998 sa podieľal na príprave a realizácii volebného autobusu denníka "SME" „Nedaj si vziať svoj hlas“. Dva roky pôsobil ako zahranično-politický redaktor týždenníka "Plus 7 dní". Od októbra 2004 do decembra 2014 pracoval v zahranično-politickom oddelení redakcie denníka "SME", ktorému v druhej polovici obdobia svojho pôsobenia šéfoval. Od januára 2015 pôsobí v redakcii "Denníka N" ako editor a reportér. Vo svojej novinárskej tvorbe sa zameriava na zahraničné spravodajstvo. Ako zahranično-politický reportér bol vyslaný do Gruzínska počas vojny v Južnom Osetsku (2008) a na Ukrajinu, kde chodí na pravidelné reportážne cesty od oranžovej revolúcie (2004).
Je manželom novinárky Moniky rod. Žemlovej, ktorá pôsobí ako redaktorka domáceho spravodajstva v "Denníku N". Spolu majú dve deti (syna a dcéru).

</doc>
<doc id="614803" url="https://sk.wikipedia.org/wiki?curid=614803" title="Miroslav Tóda">
Miroslav Tóda



</doc>
<doc id="614804" url="https://sk.wikipedia.org/wiki?curid=614804" title="David Baltimore">
David Baltimore

Profesor David Baltimore (* 7. marec 1938, New York, New York, USA† 6. september 2025, Woods Hole, Massachusetts, USA) bol americký mikrobiológ, priekopník genetického inžinierstva.
Je autorom Baltimorovej klasifikácie vírusov z roku 1971. V roku 1975 získal spolu s Renatom Dulbecco a Howardom Martinom Temin Nobelovu cenu za fyziológiu a lekárstvo za „"prínos rozvoja onkovirológie"“.
Je členom Pápežskej akadémie vied (od 1978) a Národnej akadémie vied Spojených štátov amerických. Bol prezidentom Rockefellerovej univerzity (19901991), Caltechu (19972006) a American Association for the Advancement of Science (2007).

</doc>
<doc id="614805" url="https://sk.wikipedia.org/wiki?curid=614805" title="Still Got the Blues (For You)">
Still Got the Blues (For You)

„Still Got the Blues (For You)“ je skladba severoírskeho gitaristu Garyho Moora. Pôvodne bola vydaná ako titulná skladba albumu "Still Got the Blues". Vydaná bola ako singel, ktorý v máji 1990 dosiahol 31. miesto v britskom rebríčku UK Singles Chart. Taktiež je jediným singlom v Moorovej sólovej kariére, ktorý sa dostal do amerického rebríčka Billboard Hot 100, kde dňa 16. februára 1991 obsadil 97. miesto. V skladbe hrá Moore gitarové sóla na gitare Les Paul Standard Guitar.

</doc>
<doc id="614806" url="https://sk.wikipedia.org/wiki?curid=614806" title="Lord Kelvin">
Lord Kelvin



</doc>
<doc id="614807" url="https://sk.wikipedia.org/wiki?curid=614807" title="Tolhuin">
Tolhuin

Tolhuin je mestečko nachádzajúce sa v provincii Tierra del Fuego, Antártida e Islas del Atlántico Sur v južnej Argentíne. Je sídlom departmentu Tolhuin a leží v Ohňovej zemi. Pri sčítaní ľudu v roku 2010 malo mesto 2 626 obyvateľov.
Mesto bolo založené v roku 1972 v snahe zvýšiť osídlenie oblasti. Už v roku 1982 mala osada 250 obyvateľov. V roku 1995 získalo mesto vďaka neustálemu rastu populácie vlastné samosprávne orgány. Mesto sa nachádza vedľa jazera Fagnano, v okolí je tiež množstvo lesov, takže oblasť navštevuje stále viac turistov. Významnou ekonomickou zložkou mesta je ťažba dreva.

</doc>
<doc id="614808" url="https://sk.wikipedia.org/wiki?curid=614808" title="Kunsthalle Košice">
Kunsthalle Košice

Kunsthalle Košice (alebo Hala umenia Košice), je budova, ktorá slúži ako výstavný priestor pre vizuálne umenie a workshopy. Je to historicky prvá kunsthalle na Slovensku.
Vďaka prestížnemu titulu Európske hlavné mesto kultúry 2013, sa zo schátranej budovy starej krytej plavárne na Rumanovej ulici stal jedinečný polyfunkčný priestor určený súčasnému umeniu, zvaný Kunsthalle Košice alebo "Hala umenia". Rekonštrukcia v hodnote 7,5 milióna eur, bola financovaná z prostriedkov Európskej komisie. Po takmer ročnej rekonštrukcii otvorila návštevníkom brány v júli 2013.
História.
Košická stará krytá plaváreň je považovaná za jednu z architektonicky najhodnotnejších budov, vybudovaných na prelome 50. a 60. rokov minulého storočia. Budova bola postavená v rokoch 1957 – 1962 podľa projektov košického architekta Ladislava Greča. Výtvarná výzdoba celého interiéru je dielom výtvarníčky Herty Ondrušovej-Viktorínovej. Plaváreň bola otvorená do konca 70-tych rokov. Po zrušení blízkeho "Mlynského náhonu" a prestavbe koryta na štvorprúdovú komunikáciu došlo k poklesu spodnej vody a následne k statickým poruchám na samotnej budove. Z dôvodu vážnych problémov bola prevádzka zrušená a fungovala iba exteriérová časť. Krytá časť bola zatvorená od roku 1992.
Mesto Košice sa ešte v roku 1988 zaoberalo otázkou rekonštrukcie mestskej plavárne v hodnote 15 miliónov Kčs, ale nakoniec sa do chátrajúcej budovy nič neinvestovalo. Okrem 25 metrového bazénu sa v nej nachádzali parné kúpele s vlhkou a suchou parou, menšie bazény a vaňové kúpele, takzvané "„očistné kúpele“". Krytý bazén bol v poradí štvrtým postaveným na Slovensku a v tomto období patril medzi architektonicky najkrajšie v Česko-Slovensku.
Rekonštrukcia.
Pred prestavbou vzniklo viacero projektov na rekonštrukciu plavárne, plánoval sa tu vodný svet, kúpele či relaxačné centrum. Nakoniec priestor slúži na prezentáciu umelcov. Táto technicky vzácna stavba, stojí v ochrannom pásme pamiatkovej rezervácie. Jej pôvodný vzhľad sa veľmi nezmenil.
Počas rekonštrukcie sa zbúrali poškodené jednopodlažné krídla na západnej a východnej strane a postavili sa nové. Zachovaná zostala strešná konštrukcia a vymenili sa okná, ktoré rešpektujú tvar a členenie pôvodných výplní. Pre plaváreň typická a neodmysliteľná mozaika z interiéru taktiež nezmizla. Bola obnovená a premiestnená na poschodie. Bazén v centrálnom priestore haly bol pri rekonštrukcii taktiež zachovaný.
Kunsthalle v súčasnosti slúži predovšetkým na prezentáciu súčasného vizuálneho umenia, domácich a zahraničných umelcov. Medzi svetoznáme mená, ktoré už v Kunsthalle vystavovali patrí aj popredný britský sochár Tony Cragg či zakladateľ op-artu a hydrokinetického umenia – a košický rodák – Gyula Kosice. Gyula Kosice pred Kunsthalle umiestnil aj sochu, ktorá nesie názov "Socha pre Košice". Svoje práce tu vystavoval aj významný rumunský fotograf Constantin Brancusi či britský umelec Damien Hirst, držiteľ Turnerovej ceny.

</doc>
<doc id="614809" url="https://sk.wikipedia.org/wiki?curid=614809" title="Idris Elba">
Idris Elba

Idris Elba, celým menom Idrissa Akuna Elba (* 6. september 1972, Londýn, Spojené kráľovstvo) je britský herec, hudobník a DJ.
Životopis.
V televízii sa prvýkrát objavil v roku 1994, v roku 1999 hral v seriáli "Dangerfield". Toho istého roku debutoval vo filme - predstavil sa vo francúzskom filme "Svokra". V rokoch 2002 až 2004 pôsobil v seriáli "The Wire - Špina Baltimoru". 
Neskôr hral napríklad vo filmoch "28 týždňov" (2007), "Americký gangster" (2007), "Maturitný ples" (2008), "Parchanti" (2010), "Ghost Rider 2" (2012), "Prometheus" (2012), "Mandela: Dlhá cesta k slobode" (2013) či "Star Trek: Do neznáma" (2016). Roku 2016 tiež prepožičal svoj hlas postave náčelníka Boga vo filme "Zootropolis: Mesto zvierat". V rokoch 2010 - 2015 stvárnil titulnú postavu v seriáli "Luther" (v roku 2011 získal Zlatý glóbus pre najlepšieho herca v miniseriáli alebo v televíznom filme). Od roku 2011 hrá vo filmovej sérii Marvel Cinematic Universe postavu Heimdall (filmy "Thor" (2011), ' (2013), ' (2015) a "" (2017)).
Pod umeleckým menom DJ Big Driis pôsobí tiež ako diskdžokej. Ako hudobník sa podieľal na skladbách viacerých hip hopových interpretov (napr. Jay-Z alebo Pharoahe Monch), sám vydal niekoľko vlastných hip hopových EP.

</doc>
<doc id="614810" url="https://sk.wikipedia.org/wiki?curid=614810" title="Staw Staszica">
Staw Staszica

Staw Staszica (, , je malé ľadovcové jazero na dne Doliny za Mnichem na poľskej strane Vysokých Tatier. Leží vo výške asi . Keď je vysoký stav vody (čo nebýva každý rok) meria na dĺžku viac ako 200 metrov a na niektorých miestach zaplavuje turistický chodník na Chałubińského bránu. V suchom období sa jazierko delí na dva. Potom juhozápadné pliesko sa nazýva Wyżni Staw Staszica a severovýchodné Niżni Staw Staszica. Pleso nesie meno poľského politika, vedca Stanisława Staszica. 

</doc>
<doc id="614817" url="https://sk.wikipedia.org/wiki?curid=614817" title="Viktor Vincze">
Viktor Vincze

JUDr. Viktor Vincze (* 27. január 1991, Galanta) je slovenský televízny moderátor, redaktor, pilot a novinár. Dlhé roky bol jednou z tvárí TV Markíza, kde do mája 2025 moderoval hlavnú spravodajskú reláciu "Televízne noviny". Známym sa stal aj vďaka účikovaniu v šou Tvoja tvár znie povedome. V roku 2017 sa zosobášil s moderátorkou Adelou Vinczeovou.
Osobný život.
Narodil sa 27. januára 1991 v Galante, matke Renáte a otcovi Viktorovi. Má jedného súrodenca, brata Tomáša. 
V októbri 2016 potvrdil vzťah s moderátorkou Adelou Vinczeovou, vtedy Banášovou. Na Valentína, 14. februára 2017 ju požiadal o ruku v priamom prenose "Telerána". Za masívnej pozornosti verejnosti a médií sa zosobášili 10. júna 2017. Mediálna hodnota udalosti presiahla milión eur.
30. októbra 2017 na sociálnej sieti zverejnil status, ktorým priznal problémy s plodnosťou. Otvoril tým debatu o dramatickom zhoršení kvality spermií u mladých mužov.Plodnosť mužov je na tom vraj naozaj zle. Bývalý hlavný odborník ministerstva zdravotníctva pre reprodukčnú medicínu Markíze povedal, že v čase, keď on končil medicínu, našli v jednom mililitri ejakulátu 120 miliónov spermií. Dnes je rád, ak ich nájdu 15 miliónov na mililiter. O 87 percent menej.Odmalička sa venuje neprofesionálnemu divadlu.
Vzdelanie.
Vyštudoval Gymnázium Juraja Fándlyho v Šali a fakultu práva Paneurópskej vysokej školy v Bratislave, ktorú v roku 2016 ukončil rigoróznou skúškou a získaním titulu JUDr., doktor práv. 
V rokoch 2007 – 2008 absolvoval výmenný študentský pobyt v USA na strednej škole High Tech High International v San Diegu, Kalifornia.
Kariéra.
Vo veku 17 rokov začal pracovať ako moderátor v regionálnom Rádiu Max v Nitre. Začiatkom roka 2013 sa zúčastnil verejného konkurzu na pozíciu redaktora spravodajstva Televízie Markíza, kde v konkurencií 800 ľudí uspel. O rok neskôr začal moderovať denný magazín Reflex a v roku 2016 sa stal účinkujúcim prvej série šou "Tvoja tvár znie povedome". Spolu so Zlaticou Švajdovou-Puškárovou a Michalom Kovačičom moderoval volebné štúdio Parlamentných volieb 2016. V lete toho istého roka sa stal moderátorom "Prvých Televíznych novín" a v marci 2017 aj hlavnej spravodajskej relácie "Televízne noviny."
V roku 2021 bol mentorom pre deti v šou "Tvoja Mini tvár znie povedome" a v roku 2022 začal moderovať 7. sériu tanečnej šou "Let's Dance". Od júna 2022 bol moderátorom súťažnej relácie "Na love". 21. mája 2025 oznámil svoj koniec v televízii, kedy odmoderoval svoje posledné "Televízne noviny".

</doc>
<doc id="614819" url="https://sk.wikipedia.org/wiki?curid=614819" title="MŠK Námestovo">
MŠK Námestovo

MŠK Námestovo (predtým "TJ ZŤS Námestovo", "Slavoj" "Námestovo", "ŠK Námestovo") je futbalový klub z mesta Námestovo, momentálne hrajúci tretiu najvyššiu futbalovú súťaž - III.liga - Východ.
História oddielu.
Futbal v Námestove sa oficiálne začal hrávať od roku 1931 pod hlavičkou Športového klubu. Na začiatku to boli ľudia okolo Ľudovíta Rentku. Táto udalosť mala výrazný vplyv aj na organizáciu športu v okolitých obciach. Na začiatku to boli zápasy proti mužstvám z Oravy. Najprv proti Podbielu v júni 1931, neskôr proti Trstenej, Tvrdošínu, ale aj proti mužstvám z neďalekého Poľska. Napríklad v roku 1933 bolo na zápase so Żywcom až 2500 divákov. Po 2. svetovej vojne, v júni 1947 bol futbal v metropole Bielej Oravy znovu obnovený. Odsúhlasila sa aj výstavba novej hracej plochy na Deputáte.
Až do roku 1973, pod hlavičkou Slavoj, hralo Námestovo okresné súťaže. V roku 1973 prvýkrát postúpilo do krajských súťaži a to do I. B triedy. V tomto období sa ako tréneri výrazne zapísali Rudolf Hubík a Anton Sivoň a hráčsky Milan Kollár, ktorý to dotiahol až do Sparty Prahy. V roku 1977 sa podarilo ľuďom okolo Jozefa Kolejáka otvoriť športový areál s futbalovým štadiónom. Do roku 1986 bolo Námestovo stálym účastníkom krajskej I. B triedy. Následne už pod hlavičkou "TJ ZŤS Námestovo" a po príchode trénera Dušana Kriaka dvakrát po sebe postupujú z I. B triedy cez I. A až do krajských majstrovstiev. Odohrali tam dve sezóny. V tomto období treba spomenúť na ľudí okolo Jozefa Škvareninu. Hráčsky sa najviac presadili brankári, a to Silvester Habiňák vo VSS Košice, Igor Holub v Plastike Nitre, Vladimír Hrubjak v Dukle Banská Bystrica a Vladimír Mušák ako rozhodca v ligových súťažiach.
Po roku 1992 už pod hlavičkou MŠK Námestovo a na začiatku znova s trénerom Dušanom Kriakom a na konci so Silvestrom Habiňákom sa podarilo postúpiť z I. B triedy až do III. ligy v roku 1997. Najvyššia krajská súťaž sa v Námestove hrala do roku 2001. Tu treba spomenúť ľudí ako Silvester Habiňák, Dušan Krnáč st., Jozef Pindiak, František Košťál st., Ignác Hrkeľ, Ján Michaliga a hráčov, ktorí boli pri obidvoch vzostupoch námestovského futbalu: Vladimír Šalata, Štefan Feja, Jozef Čaprnda. Na začiatku 90. rokov začína hrávať aj hráč, ktorý sa najviac presadil vo svete futbalu, a to Daniel Kosmeľ. Pôsobil vo viacerých ligových mužstvách a s MŠK Žilina dosiahol aj ligový titul a zahral v jej drese v európskych pohároch.
Od jesene 2008 je súčasťou futbalového štadióna aj ihrisko s umelou trávou. V roku výročia 80. rokov futbalu v Námestove sa podarilo MŠK postúpiť do historicky najvyššej súťaže, aká sa kedy hrala v Námestove, do III. ligy - skupiny Východ. Do Námestova prichádzajú mužstvá z východného Slovenska, ako napr. Bardejov, alebo Lokomotíva Košice. Je potešujúce, že sa darí aj dorasteneckým družstvám. Starší dorast dokázal v roku 2011 pod vedením Karola Polťáka to, čo sa začiatkom 90. rokov nepodarilo generácii okolo trénera Ignáca Hrkľa - postup do 2. celoštátnej dorasteneckej ligy. Veľmi dobré výsledky dosahujú aj žiacke kolektívy, ktoré sú dlhodobo v najvyššej krajskej súťaži - I. lige Stred, patriacej už pod Slovenský futbalový zväz.
Sezóna 2019/2020.
Hráčsky káder
 (C)

</doc>
<doc id="614822" url="https://sk.wikipedia.org/wiki?curid=614822" title="Veľký Inovec (prírodná pamiatka)">
Veľký Inovec (prírodná pamiatka)

Veľký Inovec je prírodná pamiatka v Pohronskom Inovci, ktorá je v správe štátnej ochrany prírody Ponitrie.
Nachádza sa v katastrálnom území obce Tekovské Nemce v okrese Zlaté Moravce v Nitrianskom kraji. Územie bolo vyhlásené v roku 1992 na rozlohe 8,4 ha. Ochranné pásmo nebolo určené. Po západnom okraji chráneného územia prechádza žltá turistická značka vedúca z Tekovských Nemcov na vrchol Veľkého Inovca. 
Predmetom ochrany je: "Reliktná forma andezitového prúdu vrcholového typu ako dokladu geologického a geomorfologického vývoja reliéfu vulkanických štruktúr Pohronského Inovca a zachovalých rastlinných a živočíšnych spoločenstiev podhorského až horského stupňa na vulkanickom podloží."

</doc>
<doc id="614823" url="https://sk.wikipedia.org/wiki?curid=614823" title="Sajólenke">
Sajólenke



</doc>
<doc id="614824" url="https://sk.wikipedia.org/wiki?curid=614824" title="Eiréné (maliarka)">
Eiréné (maliarka)

Eiréné (, ) bola grécka maliarka v 3. storočí pred Kr. 
Maliarka Eiréné, dcéra Kratina a Anaxandry, tvorila približne 3. storočí pred Kr. Učila sa a zrejme bola aj zamestnaná v dielni svojho otca.
Podľa rímskeho spisovateľa Plínia, ktorý sa vo svojich spisoch zmienil o niekoľkých gréckych maliarkach, medzi jej najznámejšie diela patril obraz dievčaťa z Eleusiny. Tieto obrazy sa najčastejšie maľovali na vybielené tabule, ktoré sa zvyčajne zavesili na steny vo verejnej budove (aj v súkromných domoch).
Podľa niektorých odborníkov bola tiež autorkou obrazov nymfy Kalypso, "starého muža, artistu (alebo gladiátora) Theodóra a slávneho tanečníka Alkisthéna". 

</doc>
<doc id="614827" url="https://sk.wikipedia.org/wiki?curid=614827" title="La Banda">
La Banda

La Banda je mesto nachádzajúce sa v provincii Santiago del Estero v severnej Argentíne. Je sídlom departmentu Banda. Pri sčítaní ľudu v roku 2010 malo mesto 106 441 obyvateľov. V roku 2017 sa počet obyvateľov mesta aj s predmestiami odhadoval až na 393 000 ľudí. Tento počet vyplýva aj z toho, že La Banda je v podstate predmestie mesta Santiago del Estero, ktoré je hlavným mestom provincie.
Mesto bolo formálne založené v roku 1912. Počiatky mesta sú ešte z 19. storočia, kedy bolo založené ako farmárska osada, ktorá slúžila na zásobovanie susedného mesta Santiago del Estero.

</doc>
<doc id="614830" url="https://sk.wikipedia.org/wiki?curid=614830" title="Termas de Río Hondo">
Termas de Río Hondo

Termas de Río Hondo je mesto nachádzajúce sa v provincii Santiago del Estero v severnej Argentíne. Je sídlom departmentu Río Hondo. Pri sčítaní ľudu v roku 2010 malo mesto 32 166 obyvateľov. V roku 2017 sa počet obyvateľov mesta odhadoval na 34 800 ľudí. Mesto leží na východnom brehu vodnej nádrže Río Hondo a súčasne na oboch brehoch rieky Dulce.
Pôvodný názov mesta bol "Miraflores", neskôr dostalo názov "Termas". Už na konci 19. storočia začalo mesto rásť vďaka cestovnému ruchu spojenému s kúpeľníctvom. V roku 1958 získalo mesto svoju samosprávu. V roku 1966 bolo mesto premiestnené o 21 km, keďže na jeho mieste bola vybudovaná vodná nádrž. Mesto je aj v súčasnosti známe pre svoje horúce pramene a do miestnych kúpeľov cestuje každoročne množstvo turistov, pričom Termas de Río Hondo je tak najnavštevovanejšie mesto provincie.

</doc>
<doc id="614831" url="https://sk.wikipedia.org/wiki?curid=614831" title="Obchodné centrum Cassovia">
Obchodné centrum Cassovia

Obchodné centrum Cassovia sa náchádza v Košiciach v mestskej časti Juh na ulici Pri prachárni 4 a bolo otvorené 22. augusta 2001, ako prvé väčšie obchodné centrum v Košiciach.
Obchodné centrum prešlo veľkou rekonštrukciou v roku 2007, čím sa zväčšili najmä predajné plochy jednotlivých butikov. Spolu tak vzniklo takmer 70 samostatných obchodných jednotiek. V auguste roku 2012 pribudla prístavba Decodomu a Sika a v septembri do Košíc zavítal aj Möbelix. Posledne pri obchodnom centre pribudol dlhoočakávaný predajca športových potrieb Decathlon, ktorý otvoril svoje brány v decembri 2015.
Predajná plocha obchodného centra je 24 000 m² čím sa stáva 4. najväčším obchodným centrom v Košiciach. Pre motoristov je na parkovisku k dispozícii 1250 parkovacích miest s ručnou autoumyvárkou Sonax a nonstop samoobslužnou čerpacou stanicou Tankomat.
Obchody.
V areáli obchodného centra sa nachádzajú obchodné domy Asko nábytok, Möbelix, Decathlon, Decodom a Siko. Decodom a Siko kúpeľne sú s OC Cassovia spojené spojovacou chodbou.
V Cassovii sa taktiež nachádza supermarket LIDL, ktorý je jeden z najväčších na Slovensku a tiež je to prvý supermarket tejto spoločnosti umiestnený v obchodnom centre na našom území, zároveň je aj najväčšou prevádzkou OC Cassovia.
Medzi najväčších prenajímateľov obchodného centra ďalej patria - Lidl, JYSK, Kineko, Okay Elektro, Neonka, KiK a Gate.

</doc>
<doc id="614832" url="https://sk.wikipedia.org/wiki?curid=614832" title="Tesco Extra Košice">
Tesco Extra Košice

Tesco Extra je obchodné centrum, ktoré sa nachádza v Košiciach v mestskej časti Džungľa na ulici Trolejbusová 1. Bolo otvorené v roku 1999, no prešlo rozsiahlou rekonštrukciou v roku 2012. Je to historicky druhý hypermarket Tesco na Slovensku.
Poloha.
Obchodné centrum s hypermarketom je postavené medzi ulicami Hlinkova a Prešovská cesta v bezprostrednej blízkosti diaľničnej križovatky Dargovských hrdinov v ktorej sa stretávajú cesty R4 a 547. Na juh od obchodného centra sa nachádza autobusové depo Dopravného podniku mesta Košice.
Obchody.
Prenajímateľná budova vedľa hypermarketu bola dokončená v októbri 2008. Na parkovisku sa nachádza Tesco čerpacia stanica.
V areáli obchodného centra Tesco sa nachádzajú viaceré predajne medzi, ktoré patrí: NAY Elektrodom, Mountfield, OBI, JYSK, Intersport, Dráčik, Okay Elektro a dve kasína – Rebuy Stars a Diamond Game Club.
Medzi najväčších prenajímateľov obchodného centra patria - H&amp;M, CCC a SportsDirect.

</doc>
<doc id="614833" url="https://sk.wikipedia.org/wiki?curid=614833" title="Spektr-R">
Spektr-R

Spektr-R (alebo Radioastron) bol vesmírny rádioteleskop určený na štúdium rádiových zdrojov vo vesmíre. 
Bol vypustený 18. júla 2011 pomocou rakety Zenit-3M z kozmodrómu Bajkonur. Jeho hlavná funkcia bola v pozorovaní v súčinnosti s ďalšími rádioteleskopmi na Zemi pomocou interferometrie.
10. januára 2019 prestalo fungovať spojenie so satelitom. Do 30. mája 2019 prebiehalo úsilie obnoviť komunikáciu a v tento deň sa štátna komisia rozhodla oficiálne ukončiť pozorovací program. Príčina prerušenia spojenia nastala kvôli dlhému vystaveniu satelitu vesmírnemu žiareniu.

</doc>
<doc id="614835" url="https://sk.wikipedia.org/wiki?curid=614835" title="Chałubińského brána">
Chałubińského brána

Chałubińského brána aj Chalubiňského vráta, Chalubinského vráta (; , , ) je úzke sedlo v hlavnom hrebeni Vysokých Tatier medzi Piargovou vežou a Kopou nad Chałubińského bránou. Je to najpraktickejší priechod medzi Kôprovou dolinou a Dolinou Rybiego Potoka. 
Značkovaný chodník zo slovenskej strany do sedla bol v roku 1958 zrušený. Z poľskej strany vedie do neho červeno značený turistický chodník z Morského oka.
Názov.
Sedlo bolo pomenované po Tytusovi Chałubińskom. Autorom je tatranský maliar a literát Walery Eljazs.
Prví v sedle.
Prvé letné turistické výstupy do sedla nie sú známe. V zime 7. februára 1914 na lyžiach do sedla vystúpil W. Skórczewski a horský vodca Stanisław Gąsienica Byrcyn. V roku 1994 neďaleko sedla zahynula Maria Chałubińska manželka vnuka Tytusa Chałubińskiego – Stefana.

</doc>
<doc id="614837" url="https://sk.wikipedia.org/wiki?curid=614837" title="Epikrates z Rodosu">
Epikrates z Rodosu

Epikrates () bol grécky sochár v 2. storočí pred Kr. 
Sochár Epikrates, syn Alexippa z Rodosu, bol činný približne v 1. polovici 2. stor. pred Kr. Nezachovali sa od neho žiadne sochy, známe sú ale jeho signatúry z podstavcov sôch, objavené v archeologických lokalitách rodoských miest Rodos a Kameiros.
Podstavec s jeho podpisom nájdený v meste Kameiros je zrejme kompatibilný s podstavcom uvádzajúcim mená významných osôb tohto mesta (správcov svätýň, kňazov atď), ktorí jeho sochu venovali bohom.
Ďalší nápis na mramorovom podstavci objavený v roku 1929 na akropole mesta Rodos, hlása, že bol základňou ním zhotovenej sochy, ktorú istý Damothemis venoval svojmu synovi Charmokleovi.

</doc>
<doc id="614838" url="https://sk.wikipedia.org/wiki?curid=614838" title="Dolina Kasprowa">
Dolina Kasprowa

Dolina Kasprowa je dolina v poľských Západných Tatrách. Je veľkým pravostranným oddelením Doliny Bystrej.
Poloha.
Dolina Kasprowa má rozlohu , dlhá je . Ústie doliny je vo výške asi na východ od severovýchodného (dolného) konca Kalatówek. V dolnej časti, blízko Kasprowej Polany, smerom na juhovýchod sa nachádza Szeroki Żleb. Dolinu Kasprowu rozvetvuje hrebeň Bałdą na:
Najvyšším bodom Doliny Kasprowej je Kasprov vrch.
Geologické pomery.
Územie doliny je zložené z kryštalických a sedimentárnych hornín. Pre spodnú časť doliny sú charakteristické vápence. Preto sa tu nachádzajú početné jaskyne, z ktorých je najdlhšia Kasprowa Niżnia ( chodieb). Počas pleistocénu dolina bola pokrytá ľadovcom.
Príroda.
Veľká časť doliny je porastená smrekmi a kosodrevinou. Najbohatšie sú rastlinné spoločenstvá v Doline Suchej Kasprowej. Na hornej hranici lesa rastie približne 350 límb. Na úbočiach Jaworzyńskich Czół sa nachádza Kasprowa Polana. V súčasnosti je Dolina Kasprowa prísnou prírodnou rezerváciou a pre turistov a horolezcov nedostupná.

</doc>
<doc id="614841" url="https://sk.wikipedia.org/wiki?curid=614841" title="Flochovský chrbát">
Flochovský chrbát

Flochovský chrbát je geomorfologický podcelok Kremnických vrchov. 
Vymedzenie.
Nachádza sa v centrálnej, najvyššej časti pohoria a zaberá hlavný hrebeň, od severného až takmer po južný okraj pohoria. Obklopujú ho tieto podcelky: na severe Diviacka pahorkatina (podcelok Turčianskej kotliny) a Bralná Fatra (podcelok Veľkej Fatry), na východe Kordícka brázda (časť Starohorských vrchov), Malachovské predhorie a Bystrické podolie (podcelok Zvolenskej kotliny). Ďalej sú to už len podcelky Kremnických vrchov, Turovské predhorie na juhovýchode, Jastrabská vrchovina na juhozápade a Kunešovská hornatina na západe.
Ochrana prírody.
Kremnické vrchy nie sú plošne chráneným územím a v pohorí sa nachádza len niekoľko menších prírodných rezervácií. Významné sú najmä NPR Svrčinník, PR Harmanecký Hlboký jarok a PR Horná Roveň.

</doc>
<doc id="614842" url="https://sk.wikipedia.org/wiki?curid=614842" title="Dolina Tomanowa">
Dolina Tomanowa

Dolina Tomanowa je dolina v poľskej časti Západných Tatier, zaberajúca horné východné poschodie Doliny Kościeliskiej. Je jedným z hlavných odvetví tejto doliny.
Poloha.
Na východnej a južnej strane ju ohraničuje Hlavný hrebeň Západných Tatier začínajúc od Temniaka cez Tomanovské sedlo, Poľskú Tomanovú po Smrečiny (Smrečinský vrch). Zo severu dolinu lemuje Tomanowy Grzbiet, Smreczyński Żar a Gubalec, na východe Skrajny Smreczyński Grzbiet , ktorý ju oddeľuje od Doliny Pyszniańskiej – druhého veľkého odvetvia Doliny Kościeliskiej.
Dolina Tomanowa sa severozápadným smerom zvažuje z Tomanovského sedla cez Kamienisty Żleb a pri Polanie Smytniej sa stáča do Doliny Kościeliskiej. Po jej dne preteká Tomanow Potok, ktorý sa vlieva do Kościeliskiego Potoka. Dolina má asymetrickú štruktúru. Na južnej strane má niekoľko bočných odvetví, smerom od východu na západ sú: Dolina Sucha Tomanowa, Zadnia Sucha Dolina Smreczyńska, Skrajna Sucha Dolina Smreczyńska. Na severnej stane nemá bočné odvetvia, len niekoľko žľabov, z ktorých najvýznamnejší je Czerwony Żleb.
Geológia.
V doline sú dva typy hornín. Jej južné úbočia tvoria kryštalické horniny a severné stráne tvoria vápencové a dolomitické sedimenty. Počas pleistocénu bola pokrytá ľadom.
Príroda.
Cez dolinu vedie hlavná migračná trasa divokej zveri. Na jar tu často možno vidieť stopy medveďa a jelenej zveri. Z rastlín, ktoré sú v Poľsku zriedkavé, tu rastie krivec najmenší (Gagea minima (L.) Ker Gawl.) a v Czerwonym Żlebe tiež ostropysk poľný tatranský (Oxytropis campestris (L/) DC), ktorý rastie len v Tatrách, aj to len na niektorých miestach. Na vápencových skalách rastie bohatá vápencomilná kvetena. V roku 2004 v Czerwonym Żlebe boli objavené tri stopy dinosaurov pochádzajúce z vrchného triasu (nachádzajú sa v Muzeu Przyrodniczym Tatrzańskiego Parku Narodowego).
História.
V minulosti bola dolina vyklčovaná a vypásaná. Toto právo udelil goralom v roku 1615 kráľ Žigmund III.. Pasenie ovcí bolo zakázané v roku 1957, kedy bola vyhlásená prísna prírodná rezervácia. 
Cez dolinu i cez Tomanovské sedlo, od dávnych čias prechádzali na druhú stranu Tatier obchodníci, pastieri, pytliaci, haviari a zbojníci. V roku 1899 sa dokonca plánovalo vybudovať cestu spájajúcu Podhalie s Liptovom. V doline v minulosti dolovali železnú rudu. Zmieňujú sa o tom listiny z roku 1736. Neskôr gorali predali dolinu grófovi Władysławovi Zamoyskému. V roku 1927 tu postavili vzorový salaš, kde školili bačov. Počas druhej svetovej vojny sa na salaši skrývali sovietski partizáni.

</doc>
<doc id="614846" url="https://sk.wikipedia.org/wiki?curid=614846" title="Letné paralympijské hry">
Letné paralympijské hry



</doc>
<doc id="614847" url="https://sk.wikipedia.org/wiki?curid=614847" title="Zimné paralympijské hry">
Zimné paralympijské hry



</doc>
<doc id="614852" url="https://sk.wikipedia.org/wiki?curid=614852" title="Square Rooms">
Square Rooms

„Square Rooms“ je skladba amerického speváka a herca Al Corleya. Bola prvým singlom z jeho debutového albumu "Square Rooms". Vydaná bola v roku 1984 a stala sa hitom v niekoľkých európskych krajinách, pričom v USA dosiahla priemerný úspech.

</doc>
<doc id="614868" url="https://sk.wikipedia.org/wiki?curid=614868" title="M People">
M People

M People je anglická dance-popová skupina, ktorá vznikla v roku 1990 a značný úspech dosiahla počas 90. rokov. Názov M people vznikol podľa prvého písmena mena Mike Pickeringa, ktorý skupinu založil. V decembri 2016 časopis "Billboard" nazval skupinu 83. najúspešnejším tanečným interpretom všetkých čias.
Medzi najväčšie hity patria skladby „One Night in Heaven“, „Moving On Up“, „Don’t Look Any Further“ či „Search for the Hero“.
Diskografia.
Štúdiové albumy
Kompilácie a ostatné albumy

</doc>
<doc id="614869" url="https://sk.wikipedia.org/wiki?curid=614869" title="Winchester Mystery House">
Winchester Mystery House

Winchester Mystery House je dom v San José v Kalifornií, ktorý bol kedysi osobným sídlom Sarah Winchesterovej, vdovy po výrobcovi zbraní Williamovi Wirtovi Winchesterovi. Známy svojou veľkosťou, architektonickými kuriozitami a nedostatkom akéhokoľvek plánu stavby. Je to historická pamiatka v Kalifornii a je uvedená v Národnom registri historických miest. Dodnes je verejnosti prístupný.
História.
Sarah Winchester po smrti svojho manžela v roku 1881 zdedila viac ako 20,5 milióna dolárov a rovnako získala takmer päťdesiat percent vlastníctva firmy "Winchester Repeating Arms Company", ktorá jej dala príjem približne 1000 dolárov za deň. Tieto dedičstvá jej poskytli obrovské množstvo bohatstva, ktoré použila na financovanie prebiehajúcej výstavby.
Pred smrťou jej manžela Williama Winchestera, slávneho vynálezcu známych pušiek, ju postihla aj strata, dcérky Annie. 
V roku 1884, si vdova Sarah Winchester kúpila farmársky dom so šiestimi izbami v San José v Kalifornií, kde si najala pracovníkov ktorí vo dne a v noci, pracovali. Winchesterová nepoužívala architekta a celý dom si navrhovala sama, takže dom má plno zvláštností, ako sú dvere a schody, ktoré nikam nevedú, okná s výhľadom na iné okná a miestnosti a schody s veľkými stavanými bariérami. 
Pred zemetrasením v roku 1906 mal dom sedem poschodí, ale dnes sú to len štyri podlažia. Dom je prevažne z reziva, pretože Winchesterová uprednostňovala drevo. Väčšia časť domu je pokrytá drevom. Samotný dom je postavený pomocou plávajúceho základu, o ktorom sa predpokladá, že ho zachránil pred úplným kolapsom zemetrasenia v roku 1906 a zemetrasením Loma Prieta v roku 1989. Tento typ konštrukcie umožňuje voľný posun domov, pretože nie je úplne pripojený k jeho tehlovým základom. K dispozícii je zhruba 161 izieb, z toho 40 spální, 2 bary (jeden dokončený a jeden nedokončený), 47 krbov, viac ako 10 000 sklenených tabúľ, 17 komínov (s dôkazom dvoch ďalších), dve pivnice a tri výťahy. Má zlaté a strieborné lustre, ručne vyložené parketové podlahy a obloženie a širokú škálu farieb a materiálov. Tiež bolo v dome len jedno pracovné WC.
Pre Winchesterovú bolo tiež významné číslo trinásť. V dome sa nachádza niekoľko kuriozít s tým číslom. Napríklad drahý luster z Nemecka, ktorý pôvodne mal dvanásť sviečok, bol pozmenený tak, aby vyhovoval trinástim sviečkam, háčiky na nábytok sú v násobkoch trinásť a okienko z farebného skla s pavučinou obsahuje trinásť farebných kameňov. Odtokové kryty na umývadlách majú tiež trinásť otvorov. 
Winchesterová sa vo svojej vôli nezmienila o sídle a odhadcovia považovali tento dom za bezcenný v dôsledku škôd spôsobených zemetrasením, nedokončeného dizajnu a nepraktickej výstavby. Majetok Winchesterovej bol rozpredaný medzi jej sestru a neter, ktoré si vzali všetko to čo sa im páčilo a ostatné predali na dražbe. Dom bol predávaný v aukcii miestnemu investorovi za viac ako 135 000 dolárov a následne desať rokov prenajatý Johnovi a Mayemu Brownovi, ktorí nakoniec dom kúpili. Vo februári 1923, päť mesiacov po smrti Winchesterovej, bol dom otvorený pre verejnosť, pričom Mayme Brown slúžil ako prvý sprievodca.
Súčasnosť.
Sídlo patrí spoločnosti "Winchester Investments LLC", čo je súkromná spoločnosť zastupujúca potomkov Johna a Mayme Brownových a patrí medzi národné historické pamiatky v Kalifornii. Dom je prístupný verejnosti a na Halloween a piatky trinásteho sa konajú večerné exkurzie, kde návštevníci chodia po dome s baterkami.
V roku 2016 bolo oznámené, že bola nájdená ďalšia miestnosť - podkrovný priestor, ktorý obsahuje pumpový orgán, viktoriánsky gauč, šijací stroj a maľby, ktorý je tiež prístupný verejnosti.
V roku 2017 debutoval Winchester Mystery House prvé nové denné turné po 20 rokoch, s názvom "Explore More Tour". Táto prehliadka prevádzala hostí miestnosťami, ktoré predtým neboli otvorené pre verejnosť, a skúmala izby, ktoré zostali nedokončené v čase smrti Sarah Winchesterovej. V rovnakom roku sa začalo natáčanie filmu Winchester; Sídlo démonov, ktorý mal premiéru vo februári 2018 s hlavnej úlohe s herečkou Helen Mirren.

</doc>
<doc id="614870" url="https://sk.wikipedia.org/wiki?curid=614870" title="Dom Winchestrových">
Dom Winchestrových



</doc>
<doc id="614872" url="https://sk.wikipedia.org/wiki?curid=614872" title="Dolina Starorobociańska">
Dolina Starorobociańska

Dolina Starorobociańska aj Dolina Starej Roboty je najväčšie orograficky pravé oddelenie, Doliny Chochołowskej v poľských Západných Tatrách.
Poloha.
Dolina začína vo výške pri vtoku Starorobociańského Potoka do Chochołowského Potoka. V hornej časti končí pod na hlavnom hrebení od Končistej () po Sivú vežu (). Po dne doliny preteká Starorobociański Potok. Dolina má jedno oddelenie – Dolinu Iwaniacku. Do systému Doliny Starorobociańskej patrí tiež poľadovcový kotol Dudowa Kotlina s plesami Dudowe Stawki. Zo strmo spadajúcich stien Dudowych Turni na západných úbočiach doliny sa zvažuje žľab Wielką Szczerbą cez ktorý preteká vodopád odvodňujúci Dudowe Stawki. Dolinu vytvoril ľadovec. 
História.
Názov doliny pochádza od „Starej Roboty – starého diela“, banskej činnosti v dávno opustených štôlňach v Banistym Żlebie, na úbočiach Ornaku, kde sa dolovalo už v roku 1520 a možno aj prv. Bola to jedna z najstarších baní v Poľsku. Po baníkoch, ktorí tu dolovali antimónovo – medené rudy s prímesou striebra (80 g v 100 kg rudy), tu zostali zavalené štôlne a haldy vyťaženej rudy. 
Pri vstupe do doliny bola postavená lesovňa, ktorú v roku 1911 prestavali na chatu. Nocovali v nej najmä lyžiari. 
V roku 1930 ju zbúrali. V hornej časti doliny na Starorobociańskiej Równi v roku 1938 vybudovali malú súkromnú chatku. Počas druhej svetovej vojny v nej nocovali poľskí partizáni. Po vojne sa tu ukrývali príslušníci skupiny „Požiar“, ktorá bojovala proti novému komunistickému režimu. Dňa 7. decembra 1946 skupinu, ktorú viedol Jan Kolas, prepadli bezpečnostné a vojenské jednotky vtedajšieho režimu. Počas boja 12 ľudí zomrelo, sedem bolo zatknutých, zvyšok utiekol. Chata po boji zhorela. V doline sa v minulosti pásli ovce.
Príroda.
Počas mnohých rokoch vypásania doliny bola vo veľkej miere zničená kosodrevina. V zime z úbočí Ornaku, ktoré sú väčšinou porastené trávou, padajú lavíny. V doline sa často objavujú medvede. Rastie tu v Poľsku málo sa vyskytujúci psinček alpský (Agrostis alpina Scop.). 

</doc>
<doc id="614873" url="https://sk.wikipedia.org/wiki?curid=614873" title="Jakub Krako">
Jakub Krako

Jakub Krako (* 7. júl 1990, Žilina) je slovenský zjazdový lyžiar a päťnásobný paralympijský víťaz. Jeho navádzačom je v sezóne 2017/18 Branislav Brozman.
Na Zimných paralympijských hrách 2010 vo Vancouveri získal 3 zlaté medaily, ďalšiu zlatú pridal na Zimných paralympijských hrách 2014 v Soči. Na ZPH v Pchjongčchangu získal zlato v Super-G a striebro v zjazde a obrovskom slalome. Strieborné medaily má tiež z Vancouveru a Soči.

</doc>
<doc id="614879" url="https://sk.wikipedia.org/wiki?curid=614879" title="Sarah Winchester">
Sarah Winchester

Sarah Lockwood Winchester (Sarah Lockwood Pardee * 1840 - † 5. september 1922) bola manželka Williama Wirta Winchestera, ktorá po jeho smrti získala veľké bohatstvo. Jej dedičstvo zahŕňalo 20 miliónov dolárov, tiež 50% podiel v spoločnosti "Winchester Repeating Arms Company", ktorá z nej robí jednu z najbohatších žien na svete vtedajšej doby. 
Preslávila sa stavbou v San José v Kalifornií, obrovského domu, ktorý sa postupne rozrastal na väčší a väčší komplex. Winchesterová bola presvedčená, že na ňu bola zvrhnutá kliatba a jediný spôsob, ako ju zmierniť, bolo pridanie izieb do jej domu v Kalifornií, v ktorej mali prebývať duchovia. Po jej smrti sa stal Winchester Mystery House obľúbenou turistickou atrakciou, ktorá je známa svojimi schodiskami, ktoré vedú k nikam a jej mnohým vyvinutým chodbám. Patrí k historickým pamiatkam v Kalifornii a je uvedený v Národnom registri historických miest. Je verejne prístupný. 
Životopis.
Narodila sa ako Sarah Lockwood Parde okolo roku 1840 v New Haven, Connecticut. Dňa 30. septembra 1862 sa Sarah vydala za Williama Wirta Winchestera, jediného syna Olivera Winchestera, majiteľa firmy "Winchester Repeating Arms Company". Pár mal jednu dcéru Annie Pardee Winchester, ktorá sa narodila 15. júna 1866 a zomrela 25. júla 1866. Odvtedy nemali žiadne deti.
Manžel William podľahol tuberkulóze v marci 1881, preto získala dedičstvo vo výške 20 miliónov dolárov a k tomu 50% vlastníctva vo firme Winchester a príjem vo výške 1000 dolárov za deň. 
Winchester Mystery House.
Sarah Winchester mala pocit, že jej rodina bola prekliata a preto hľadala duchovných, aby jej pomohli čo má robiť. Bostonské médium, Adam Coons, veril, že Winchesterova rodina bola prekliata duchmi všetkých ľudí, ktorí boli zabití puškou značky Winchester a že by sa mala odsťahovať na západ, aby postavila dom pre seba a pre duchov. Hneď ako sa presťahovala na západ, musela začať so stavbou, pretože ak by sa čo len na deň zastavila stavba, mohla by zomrieť. 
V roku 1886 sa Winchesterová presťahovala do Kalifornie so svojou sestrou a jej neterou. V rovnakom roku si zakúpila šesťizbový statok od Johna Hamma. Okamžite začala vynakladať dedičstvo vo výške 20 miliónov dolárov renovovaním a pridávaním ďalších miest do domu, pričom práce pokračovali 24 hodín denne, 7 dní v týždni, 365 dní v roku ďalších 38 rokov. Súčasní učenci spochybňujú pravdivosť tvrdenia, že stavebné práce pokračovali s výnimkou krátkych období po zemetrasení v roku 1906. Podľa majiteľov domu bola fascinovaná číslom trinásť a na mnohých miestach spracovala číslo do domu. (Existuje trinásť kúpeľní, veľa okien má trinásť tabúľ, lustre majú trinásť sviečok atď.) 
Po zemetrasení v San Franciscu v roku 1906 bola niekoľko hodín uväznená v jednej z jej izieb. Keď sa však dostala von, povedala stavebným posádkam, aby prestali pracovať na takmer dokončenej prednej časti domu a tým ponechali veľkú časť rozsiahleho poškodenia neopraveného. Podľa tvrdení si myslela, že duchovia sa na ňu rozhnevali, pretože trávila príliš veľa času zdobením a prácou na predných miestnostiach.
Winchesterová dohliadala na výstavbu a k tomu si ju aj sama navrhovala. Konštantná výstavba a nedostatok územného plánu vyústili do veľmi rozsiahleho a celkom zložitého domu. Mnohí obsluhujúci zamestnanci potrebovali mapu na navigáciu do domu. V dome sa nachádzajú aj dvere, ktoré sa otvárajú do steny, schodisko ktoré nikam nevedie, opakujúce sa číslo trinásť a okná, ktoré sa pozerajú do iných stien. Existujú dve teórie, prečo postavila taký neobvyklý dom. Prvá je zďaleka najpopulárnejšia a uvádza, že postavila dom, aby zamieňala duchov tých, ktorých zabili pušky Winchester. Druhá, oveľa menej populárna, je, že zatiaľ čo bola mimoriadne bohatá žena a mohla si vybudovať svoj dom akýmkoľvek spôsobom, ktorý chcela, nemala žiadny architektonický tréning, takže niektoré zvláštnosti by mohli byť jednoduchou chybou návrhu. Po zemetrasení v roku 1906 však Winchesterová neopravila poškodenie domu, čo tiež vysvetľuje schody a dvere vedúce nikam.
Po smrti pani Winchesterovej v roku 1922 bol dom predaný a používal sa ako lákadlo pre turistov. 
Winchester Mystery House je národná historická pamiatka, historická pamiatka San José a historická pamiatka Kalifornie.
Úmrtie.
Dňa 5. septembra 1922 zomrela Winchesterová v spánku na srdcovú zástavu. Jej pozostatky ležali na cintoríne v Alta Mesa, až kým nebola prevezená do New Haven v Connecticute, kde bola pochovaná vedľa jej manžela a dieťaťa na Evergreenovom cintoríne. Zanechala vôľu napísanú v trinástich sekciách, ktoré podpisovala trinásťkrát. Veci vo Winchester Mystery House boli ponechané jej neteri, Marion I. Marriottovej, ktorá si vzala to, čo chcela a vydražila zvyšok.
Podľa súčasných majiteľov domu trvalo šesť a pol týždňa na to, aby vyprázdnil celý dom od nábytku. Jej životopisca však nedokázal nájsť žiadne dôkazy podporujúce toto tvrdenie. Dizajnové doplnky ktoré sú dnes vo Winchester Mystery House sú napodobeninami ktoré odrážajú vtedajšie obdobie. Sarah Winchester si strážila svoje súkromie a preto neboli žiadne známe interiérové ​​fotografie, takže presný nábytok je tajomstvom. (Jedinou výnimkou je súbor zabudovaných skríň v spálni). 
Po jej smrti bol dom vydražený najvyššiemu uchádzačovi, ktorý ju potom premenil na atrakciu pre verejnosť. Prví turisti si prešli domom vo februári 1923, päť mesiacov po tom, čo zomrela Sarah Winchesterová.

</doc>
<doc id="614880" url="https://sk.wikipedia.org/wiki?curid=614880" title="Kunešovská hornatina">
Kunešovská hornatina

Kunešovská hornatina alebo Kunešovská planina je geomorfologický podcelok Kremnických vrchov. 
Vymedzenie.
Nachádza sa v severozápadnej časti Kremnických vrchov a obklopuje ju na severe Diviacka pahorkatina (podcelok Turčianskej kotliny), na východe pokračuje pohorie Flochovským chrbtom a následne na juhu Jastrabskou vrchovinou. Západnými susedmi sú Žiarska kotlina, Nízky Vtáčnik (podcelok Vtáčnika), Handlovská kotlina (podcelok Hornonitrianskej kotliny) a na severozápade nadväzuje podcelkom Rovne pohorie Žiar.
Ochrana prírody.
Kremnické vrchy nie sú plošne chráneným územím a v tejto časti sa nachádza len NPR Turiec.

</doc>
<doc id="614881" url="https://sk.wikipedia.org/wiki?curid=614881" title="Jastrabská vrchovina">
Jastrabská vrchovina

Jastrabská vrchovina je geomorfologický podcelok Kremnických vrchov. 
Vymedzenie.
Nachádza sa v juhozápadnej časti pohoria a obklopujú ju na severe Kunešovská hornatina, na východe pokračuje pohorie Flochovským chrbtom a následne na juhovýchode Turovským predhorím. Južnú hranicu Jastrabskej vrchoviny i celého pohoria vymedzuje údolie Hrona, na ktorého ľavom brehu leží Hodrušská hornatina (podcelok Štiavnických vrchov) a západný okraj prechádza do Žiarskej kotliny.
Ochrana prírody.
Kremnické vrchy nie sú plošne chráneným územím a v tejto časti sa nachádza len PP Jastrabská skala a PP Ihráčske kamenné more.

</doc>
<doc id="614882" url="https://sk.wikipedia.org/wiki?curid=614882" title="Slnko v sieti 2018">
Slnko v sieti 2018

8. ročník odovzdávania cien Slnko v sieti sa uskutočnil 6. apríla 2018 v budove Starej tržnice v Bratislave. O nomináciách, respektíve držiteľoch cien za rok 2017 rozhodli v dvojkolovom hlasovaní členovia Slovenskej filmovej a televíznej akadémie (SFTA).
Spomedzi 12. prihlásených hraných filmov sa do nominácií prebojovalo 8 filmov, v rámci dokumentov a animovaných snímok po 3 diela v oboch žánroch. Najviac nominácií, presnejšie 13, obdržal film "Čiara", respektíve "Piata loď", táto nominovaná v 10. kategóriách.
V uvedenom ročníku sa súťažilo v 17. štatutárnych kategóriách, mimo súťaž bola udelená divácka cena o najpopulárnejší film, prípadne dokument. Hlasovanie v neštatutárnej kategórii bolo zahájené formou online ankety, ktorá trvala od 6. do 31. marca 2018. 
Termíny ani dĺžku hlasovania v jednotlivých kolách SFTA nezverejnila. Posledný termín pre prihlásenie diel a ich tvorivých výkonov do súťaže vypršal 31. januára, konečné nominácie vyhlásili 26. februára. Všetky nominované počiny odpremietali počas každoročnej bilančnej prehliadky "Týždeň slovenského filmu", ktorá po prvý raz prebehla až po výročnom ceremoniále, už tradične v bratislavskom kine Lumière, a to v dňoch 9. – 15. apríla 2018. 

</doc>
<doc id="614883" url="https://sk.wikipedia.org/wiki?curid=614883" title="Turovské predhorie">
Turovské predhorie

Turovské predhorie je geomorfologický podcelok Kremnických vrchov. 
Vymedzenie.
Nachádza sa v juhovýchodnej časti pohoria a pomerne plynulo sa zvažuje do údolia Hrona. Zvolenská kotlina a jej podcelky Bystrické podolie a Sliačska kotlina susedia na východe, Javorie svojou Lomianskou vrchovinou a Pliešovská kotlina na juhovýchode. Južne, oddelené riekou Hron, sa nachádzajú Štiavnické vrchy a ich podcelky Skalka a Hodrušská hornatina a zo západu a severu sú to už len podcelky Kremnických vrchov, Jastrabská vrchovina na krátkom úseku na západe a Flochovský chrbát na severozápade.
Ochrana prírody.
Tak ako v iných podcelkoch Kremnických vrchov, ani v tejto časti nie sú žiadne rozsiahle chránené územia. Jedinou prírodnou pamiatkou je Turovský sopúch a NPR Boky.

</doc>
<doc id="614884" url="https://sk.wikipedia.org/wiki?curid=614884" title="Ethics &amp; Bioethics (in Central Europe)">
Ethics &amp; Bioethics (in Central Europe)

Ethics &amp; Bioethics (in Central Europe) je jedným z popredných medzinárodných odborných časopisov v strednej Európe vychádzajúcich v angličtine. Venuje sa problematike filozofickej etiky, aplikovanej etiky s dôrazom na oblasť bioetiky. ako aj profesijnej etiky, ďalej publikuje príspevky zaoberajúce sa dejinami etiky, ale aj problematikou etickej a mravnej výchovy. Časopis uverejňuje teoretické články, ako i empirické štúdie skúmajúce rozličné aspekty etiky a morálky.
Ethics &amp; Bioethics (in Central Europe) vychádza v elektronickej aj tlačenej verzii v podobe dvoch dvojčísel ročne (jún a december) a publikuje príspevky výlučne v anglickom jazyku.
Príspevky musia spĺňať úroveň expertízy porovnateľnú so zahraničnými časopismi s podobným zameraním. Hlavným z cieľov časopisu je prezentovať svetovej akademickej komunite autorov zo strednej Európy a ich výsledky výskumu vo všetkých oblastiach etiky. Ďalším cieľom vydávania časopisu je prezentovať príspevky autorov z iných častí sveta skúmajúce uvedenú problematiku v kontexte strednej Európy.
Ciele a zameranie.
Časopis ponúka anglicky hovoriacej akademickej komunite články z rôznych oblastí etiky, bioetiky a aplikovanej etiky, ktorých pôvod je v strednej Európe, prípadne ktoré sa zaoberajú jej hlavnými etickými tradíciami a východiskami.
Je tu možnosť prezentovať originálne články z etiky, bioetiky a aplikovanej etiky širokej anglicky hovoriacej akademickej komunite vo svete. 
Časopis si neúčtuje žiadne poplatky spojené s vydaním článku ani s jeho zaslaním redakcii.
Ethics &amp; Bioethics (in Central Europe) je evidovaný v týchto databázach:
Od roku 2018 sú články publikované v časopise evidované v databáze SCOPUS.
Redakcia a vydavateľ.
Šéfredaktor.
Vasil Gluchman, Prešovská univerzita v Prešove, Slovensko
Výkonný a technický redaktor.
Lukáš Švaňa, Prešovská univerzita v Prešove, Slovensko
Vydavateľ.
Vydavateľom časopisu je DE GRUYTER OPEN.

</doc>
<doc id="614886" url="https://sk.wikipedia.org/wiki?curid=614886" title="Malachovské predhorie">
Malachovské predhorie

Malachovské predhorie je geomorfologický podcelok Kremnických vrchov.
Vymedzenie.
Nachádza sa vo východnom výbežku pohoria, v blízkosti Banskej Bystrice. Napriek tomu, že je plošne najmenším podcelkom pohoria, jeho hranice sú pomerne ťažko identifikovateľné. Obklopuje ho z východu Bystrické podolie, podcelok Zvoleskej kotliny, z juhozápadu a západu pokračujú Flochovským chrbtom Kremnické vrchy a na severe nadväzuje Kordícka brázda, geomorfologická časť Starohorských vrchov.
Ochrana prírody.
V tejto časti Kremnických vrchov sa nachádza niekoľko maloplošných chránených území, medzi nimi prírodné pamiatky Tajovská kopa, Králická tiesňava a Kremenie.

</doc>
<doc id="614892" url="https://sk.wikipedia.org/wiki?curid=614892" title="Mike + the Mechanics">
Mike + the Mechanics

Mike + the Mechanics (štylizované ako M1ke + The Mechan1c5) je anglická pop rocková superskupina, ktorá bola založená v roku 1985 ako bočný projekt bývalého zakladajúceho člena skupiny Genesis, Mika Rutherforda. Skupina je známa hitmi ako „Silent Running (On Dangerous Ground)“, „All I Need Is a Miracle“, „Taken In“, „Over My Shoulder“ a „The Living Years“.
Pôvodne boli členmi skupiny Rutherford, speváci Paul Carrack a Paul Young, klávesista Adrian Lee a bubeník Peter Van Hooke. Lee a Hooke opustili skupinu v roku 1995, Young zomrel v roku 2000, a v roku 2004 sa skupina rozpadla. V roce 2010 ju Rutherford obnovil v úplne zmenenej zostave, vrátane spevákov Andrewa Roachforda a Tima Howara.

</doc>
<doc id="614893" url="https://sk.wikipedia.org/wiki?curid=614893" title="Mike + The Mechanics">
Mike + The Mechanics



</doc>
<doc id="614894" url="https://sk.wikipedia.org/wiki?curid=614894" title="Mike and the Mechanics">
Mike and the Mechanics



</doc>
<doc id="614895" url="https://sk.wikipedia.org/wiki?curid=614895" title="Bassano del Grappa">
Bassano del Grappa

Bassano del Grappa je opevnené mesto v talianskom regióne Benátsko, na úpätí Álp. Mesto leží na rieke Brenta a má 43 372 obyvateľov k 31. 12. 2016.
O pradávnom osídlení oblasti svedčí nález meča z druhého tisícročia pred Kr. Prvá písomná zmienka pochádza z roku 988. Od roku 1404 bolo Bassano súčasťou Benátskej republiky. V roku 1796 sa tu odohrala bitka v ktorej Napoleon Bonaparte porazil rakúske vojská. K ťažkým bojom tu došlo aj za prvej svetovej vojny: zúčastnil sa ich tiež Ernest Hemingway, ktorý o nich napísal román "Zbohom zbraniam!".
Do roku 1928 sa mesto volala iba "Bassano", prídomok dostalo podľa neďalekej hory Monte Grappa. Z tohto kraja pochádza aj pálenka grappa.
V meste sídli odevná firma "Diesel". Známym tunajším produktom je tiež špargľa, ktorá má uznávanú známku pôvodu.
Mesto leží na rozhraní prímorskej nížiny a veľhôr. V rámci jeho katastra je prevýšenie vyše tisíc metrov a preto je táto oblasť vyhľadávaná vyznávačmi paraglidingu.
V roku 1985 sa na miestnom velodrome konali majstrovstvá sveta v dráhovej cyklistike.

</doc>
<doc id="614896" url="https://sk.wikipedia.org/wiki?curid=614896" title="Sokol (geomorfologický podcelok)">
Sokol (geomorfologický podcelok)

Sokol je geomorfologický podcelok pohoria Žiar. Predstavuje najvyššiu časť pohoria a vo Vríckom sedle oddeľuje Žiar od Malej Fatry.
Vymedzenie.
Plošne neveľké územie sa nachádza v severnej časti pohoria, na západnom okraji Horného Turca. Obklopuje ho na severe Lúčanská Fatra, podcelok Malej Fatry, na východe Valčianska pahorkatina, patriaca do Turčianskej kotliny a južne pokračuje pohorie Žiar podcelkom Vyšehrad.
Pamiatky.
Na vrchu Zniev sa nachádzajú ruiny jedného z najstarších a najvyššie položených () slovenských hradov.

</doc>
<doc id="614897" url="https://sk.wikipedia.org/wiki?curid=614897" title="Epikrates (syn Apollónia)">
Epikrates (syn Apollónia)

Epikrates () bol grécky sochár na rozhraní 2. a 1. storočia pred Kr. 
Sochár Epikrates, syn Apollónia, bol činný pravdepodobne na prelome v 2. a 1. stor. pred Kr. Nezachovali sa od neho žiadne sochy, v archeologickej lokalite starovekého kárskeho mesta Knidos sa však v roku 1859 našla doska z bieleho mramoru s nápisom, že Epikrates zhotovil sochu Glykinny, pravdepodobne sochu zosnulej dcéry Hippokrita a Filitie. V blízkosti tohto epigrafického nálezu bola nájdená i spodná časť odetej ženskej sochy, možno fragmentu zo sochy Glykinny. Oba nálezy sú uložené v Britskom múzeu v Londýne.

</doc>
<doc id="614899" url="https://sk.wikipedia.org/wiki?curid=614899" title="Cotton Eye Joe">
Cotton Eye Joe

„Cotton Eye Joe“ je skladba švédskej eurodance skupiny Rednex, z ich albumu "Sex &amp; Violins" (1995). Vytvorená bola z tradičnej americkej folkovej skladby „Cotton-Eyed Joe“. V skladbe sú použité tradičné americké hudobné nástroje ako husle či banjo, spolu s elektronickou hudobnou produkciou. V roku 2002 bola skladdba zremixovaná do tanečnej verzie, ktorá bola použitá v ich albume najväčších hitov "The Best of the West".

</doc>
<doc id="614900" url="https://sk.wikipedia.org/wiki?curid=614900" title="Zoznam obchodných reťazcov pôsobiacich na Slovensku">
Zoznam obchodných reťazcov pôsobiacich na Slovensku

Toto je zoznam obchodných reťazcov pôsobiacich na území Slovenska. Prvým supermarketom v Česko-Slovensku bola MANA holandskej spoločnosti Ahold v Jihlave. Otvorený bol 6. júna 1991, o týždeň neskôr otvorili ďalší v Prahe. Najdlhšie existujúci zahraničný potravinový reťazec na Slovensku je Billa, ktorá svoj prvý supermarket otvorila 25. novembra 1993 v Trnave. V roku 2005 sa Billa Slovensko spojila so sieťou potravín Delvita a v roku 2006 zase s M-Marketom.
Najstarší reťazec pôsobiaci na Slovensku Coop Jednota má počiatky už v roku 1952. Pozostáva z 30 regionálnych spotrebných družstiev. Vo forme v akej pôsobí dnes sa dostala v roku 2002 zlúčením "Slovenského zväzu spotrebných družstiev" a spoločnosti "Coop Centrum".
Prvý hypermarket na Slovensku otvorila spoločnosť Tesco v júni 1999 v Nitre. Disponoval predajnou plochou 7 000 m². Posledným zahraničným potravinárskym reťazcom, ktorý vstúpil na slovenský trh je ruský diskontný reťazec Mere, ktorý otvoril prvú predajňu v októbri 2025.
Podľa magazínu "Trend" je najziskovejším na Slovensku pôsobiacim reťazcom Lidl, ktorý dosiahol v roku 2022 zisk 158 miliónov €. V roku 2023 tržby v hodnote vyše 2 miliárd € a zisk v hodnote 160 miliónov €. Zároveň je to reťazec s najkonzistnejším rastom tržieb a zisku spomedzi konkurentov.

</doc>
<doc id="614904" url="https://sk.wikipedia.org/wiki?curid=614904" title="Let’s Groove">
Let’s Groove

„Let’s Groove“ je skladba americkej skupiny Earth, Wind &amp; Fire, z ich jedenásteho štúdiového albumu "Raise!" (1981). Skladbu napísali Maurice White a Wayne Vaughn. Skladba bola vybaná ako hlavný singel z albumu. Koncom 70. a začiatkom 80. rokov prešla hudba disko niekoľkými uvoľneniami. Po hudobnej stránke je „Let’s Groove“ post-disco, popovou a funkovou skladbou, ktorá obsahuje použitie syntetizátorov a klávesov spoločne s elektrickými gitarami.
Skladba bola nominovaná na cenu Grammy v kategórii Najlepší R&amp;B výkon dua alebo skupiny s vokálom.

</doc>
<doc id="614905" url="https://sk.wikipedia.org/wiki?curid=614905" title="Guatapé">
Guatapé

Guatapé je mesto v regióne Antioquia v Kolumbii. Je súčasťou podoblasti Východná Antioquia. Na severe susedí s mestom Alejandría, San Rafael na východe a Granada a El Peñol na juhu. Guatapé sa nachádza v blízkosti predmestia mesta Medellín, hraničiac s nádržou vytvorenou kolumbijskou vládou na účely vodnej elektrárne, postavenej na konci roku 1960. Toto malebné mesto je zhromaždiskom pre „Las Vegas“, teda malé farmy v tejto oblasti. Guatapé je tiež miestom na rekreáciu pre obyvateľov Medellínu a usiluje o pozornosť zahraničných turistov.
Nové rezorty, mnoho reštaurácií a domy na prenájom pozdĺž jazera sú k dispozícii pre návštevníkov. Takmer každý dom má naspodu fasády pestrofarebný trojrozmerný obrázok, ktorý často zobrazuje výrobky predávané v danom dome, alebo vyjadruje presvedčenie jeho obyvateľov. Ostatné sú obrazy z kultúrneho a poľnohospodárskeho dedičstva lokálnej komunity.
História.
Pred tým než prišli do tejto oblasti pyrenejskí dobyvatelia v 16. storočí, toto územie bolo obývané pôvodnými etnickými skupinami, z ktorých boli niektoré riadené indiánskym náčelníkom menom „Guatapé“. Na jeho počesť bolo mesto pomenované po ňom. Názov „Guatapé“ pochádza z Kečuánčiny a znamená „kamene a voda“. V minulosti bolo mesto taktiež nazývané „La Ceja de Guatapé“.
Demografické údaje.
Celkový počet obyvateľov: 5 623 obyvateľov (2009)
Gramotnosť: 92,3 % (2005)
Etnografia.
Podľa údajov sčítania prezentovaných DANE v roku 2005 etnické zloženie mesta je nasledovné:
Body záujmu.
La Piedra.
Skala Peñol (La piedra del Peñol), ktorá hraničí s jazerom je skalná formácia, ktorá sa vytvorila pred 70 miliónmi rokmi. S dvoma tretinami svojej výšky pod zemou, nad povrch zeme odhaluje viac ako 200 metrov a je viditeľná z celej okolitej krajiny. Návštevníci môžu pocítiť rozmernosť skaly prí výstupe schodiskom postaveným do trhliny v jednej strane, ktoré má viac než 649 schodov. Na plochom vrchole skaly ponúkajú predajcovia potravín a nápojov posedenie s výhľadom na veľhory, ktoré sa tiahnu na obzore v každom smere. Ďalej sa tu nachádzajú darčekové obchody a veža s otvoreným výhľadom na velkolepú scenériu okolia.

</doc>
<doc id="614908" url="https://sk.wikipedia.org/wiki?curid=614908" title="Vyšehrad (geomorfologický podcelok)">
Vyšehrad (geomorfologický podcelok)

Vyšehrad je geomorfologický podcelok pohoria Žiar.
Vymedzenie.
Nachádza sa v severnej časti pohoria a oddeľuje Hornú Nitru od Horného Turca. Obklopuje ho na severe Lúčanská Fatra, podcelok Malej Fatry a Sokol, na východe Valčianska a Diviacka pahorkatina, patriace do Turčianskej kotliny. Južne pokračuje pohorie Žiar podcelkom Horeňovo a západným smerom sa pohorie zvažuje do Prievidzskej kotliny, ktorá patrí do Hornonitrianskej kotliny.
Pamiatky.
Na vrchu Vyšehrad sa nachádzajú pozostatky výšinného hradiska. Veľká časť vrchu patrí do národnej prírodnej rezervácie.
Sedlá.
Vyšehradské sedlo () bolo odveky strategickým prechodom do Turca a aj v súčasnosti ním prechádza dôležitá spojnica Ponitria a Turca. Druhým je Vrícke sedlo (), ktorým vedie cesta z Kľačna do Vrícka.

</doc>
<doc id="614913" url="https://sk.wikipedia.org/wiki?curid=614913" title="Lubuntu">
Lubuntu

Lubuntu je jedna z oficiálnych derivácii Linuxovej distribúcie Ubuntu. Používa jadro rovnaké ako pôvodné Ubuntu, ale využíva odlišné prostredie, LXDE. Na Lubuntu zakladajú niektoré ďalšie distribúcie, napríklad Greenie 14.04 a 16.04. Prvá verzia Lubuntu bola 10.04, vydaná v apríli 2010. Od verzie 18.10 "Cosmic Cuttlefish" Lubuntu prechádza na grafické prostredie .
Prostredie LXDE.
Prostredie LXDE patrí medzi menej náročné prostredia, Lubuntu je tak možné používať aj na menej výkonnom hardvéri. Má menšie množstvo funkcií v porovnaní s KDE alebo GNOME. Výhodou systému sú tiež veľmi rýchle reakcie. LXDE má vlastnú paletu základných aplikácií, písaných v GTK knižniciach.
Prostredie LXQT.
Alternatívne je možnosť používať nové prostredie LXQT, ktoré je na rozdiel od LXDE písané v QT knižniciach, podobne ako prostredie KDE. LXQT nie je dokončené a nie je odporúčané menej skúseným používateľom.
Podpora.
LTS (long time support, predĺžená podpora) vydania Lubuntu vychádzajú v rovnakom čase ako u iných derivátov a majú plnú podporu 5 rokov. Klasické vydania, vydávané každých 6 mesiacov, majú podporu 9 mesiacov.

</doc>
<doc id="614914" url="https://sk.wikipedia.org/wiki?curid=614914" title="Ubuntu MATE">
Ubuntu MATE

Ubuntu MATE je jedna z oficiálnych derivácii Linuxovej distribúcie Ubuntu. Používa jadro rovnaké ako pôvodné Ubuntu, ale využíva odlišné prostredie, MATE. Prvá verzia Ubuntu MATE bola 14.04, vydaná v apríli 2014.
Prostredie MATE.
Prostredie MATE patrí medzi menej náročné prostredia, Ubuntu MATE je tak možné používať aj na menej výkonnom hardvéri. Vychádza z kódu a základných princípov GNOME vo verzií 2.x. Výhodou systému sú tiež veľmi rýchle reakcie. MATE má vlastnú paletu základných aplikácií, odvodených od ich GNOME 2.x verzií, písaných v GTK knižniciach.
Podpora.
LTS (long time support, predĺžená podpora) vydania Ubuntu MATE vychádzajú v rovnakom čase ako u iných derivátov a majú plnú podporu 5 rokov. Klasické vydania, vydávané každých 6 mesiacov, majú podporu 9 mesiacov.

</doc>
<doc id="614915" url="https://sk.wikipedia.org/wiki?curid=614915" title="Word">
Word



</doc>
<doc id="614916" url="https://sk.wikipedia.org/wiki?curid=614916" title="Powerpoint">
Powerpoint



</doc>
<doc id="614918" url="https://sk.wikipedia.org/wiki?curid=614918" title="PowerPoint">
PowerPoint



</doc>
<doc id="614921" url="https://sk.wikipedia.org/wiki?curid=614921" title="Get Down on It">
Get Down on It

„Get Down on It“ je skladba z roku 1981 od americkej skupiny Kool &amp; the Gang. Pôvodne bola vydaná z ich albumu "Something Special" (1981). Americkou asociáciou hudobného priemyslu RIAA bol singel certifikovaný zlatou platňou.
Začiatkom roku 1982 sa singel dostal do prvej desiatky v americkom R&amp;B a Pop rebríčku. V britskom rebríčku UK Singles Chart obsadil 3. miesto, čo bolo toho času ich najlepší úspech v Spojenom kráľovstve.

</doc>
<doc id="614924" url="https://sk.wikipedia.org/wiki?curid=614924" title="FRESH">
FRESH

FRESH je obchodná aliancia združujúca maloobchodné predajne potravín na Slovensku a obchodná značka reťazca supermarketov pôsobiacich na území Slovenska. Zakladateľom a vlastníkom je Miroslav Labaš. Sídlo spoločnosti sa nachádza v Košiciach v mestskej časti Košice – Nad Jazerom na Textilnej ulici.
História a predajne.
Firma bola založená 5. júna 2010, vznikla premenovaním a kompletnou reštrukturalizáciou pôvodných predajní Bala pôsobiacich hlavne na východnom Slovensku.
V súčasnosti spoločnosť prevádzkuje obchody s názvom "Fresh", "Fresh mini" alebo "Fresh Plus". Predajne Fresh mini sú prevádzkované formou franchisingu. Zásobovanie majú na starosti tri veľkoobchody, okrem spoločnosti Labaš je to aj spoločnosť Makos v Bardejove a Libex v Žiline.
Celkový počet predajní je 683, z čoho najväčší počet predajní sa nachádza na východnom Slovensku. Spoločnosť prevádzkuje 34 supermarketov "Fresh Plus", prevažne v Košickom kraji. Prvý vlastný supermarket "Fresh Plus" bol otvorený v roku 2003. Koncept Fresh Plus tvorí takmer polovicu tržieb spoločnosti. Vo väčších supermarketoch Fresh Plus sa nachádza aj sieť vlastných butikov s názvom "L. A. Press".

</doc>
<doc id="614927" url="https://sk.wikipedia.org/wiki?curid=614927" title="CBA">
CBA

CBA je obchodná značka reťazca maďarských supermarketov. Svoje predajne prevádzkuje v Maďarsku, Bulharska, Česku, Chorvátsku, Litvy, Poľsku, Rumunsku, Slovensku a Srbsku.
Firma na Slovensku.
Na Slovensku spoločnosť vznikla v roku 2003, jej zakladateľom bol Marián Šufliarsky. Výkonným riaditeľom spoločnosti na Slovensku je Lukáš Mucha (CBA Slovakia, a.s.). Na Slovensku zamestnáva zhruba 2 400 zamestnancov a má 341 pobočiek.

</doc>
<doc id="614928" url="https://sk.wikipedia.org/wiki?curid=614928" title="Horeňovo (geomorfologický podcelok)">
Horeňovo (geomorfologický podcelok)

Horeňovo je geomorfologický podcelok pohoria Žiar. Má podobu horského chrbta s nie výraznými výškovými rozdielmi.
Vymedzenie.
Nachádza sa v strednej časti pohoria a oddeľuje Hornú Nitru od Horného Turca. Okrem východne ležiacej Turčianskej kotliny v zastúpení podcelku Diviacka pahorkatina a západne ležiacej Prievidzskej a Handlovskej kotliny, prináležiacich do Hornonitrianskej kotliny, susedí Horeňovo už len s podcelkami Vyšehrad na severe a Rovne na juhu.

</doc>
<doc id="614930" url="https://sk.wikipedia.org/wiki?curid=614930" title="Got My Mind Set on You">
Got My Mind Set on You

„Got My Mind Set on You“ je skladba, ktorú zložil Rudy Clark a pôvodne nahral James Ray v roku 1962, pod názvom „I’ve Got My Mind Set on You“. V roku 1987 však nahral George Harrison coververziu ako singel, ktorý vydal zo svojho albumu "Cloud Nine".
Časopis "Billboard" určil túto skladbu ako3. najlepšiu skladbu roka 1988. Druhá verzia hudobného videa mala značnú hranosť, vďaka čomu bola nominovaná na cenu MTV Video Music Awards.

</doc>
<doc id="614932" url="https://sk.wikipedia.org/wiki?curid=614932" title="Rovne">
Rovne

Rovne sú geomorfologický podcelok pohoria Žiar. Má podobu horských lúk s horským chrbtom s nie výraznými výškovými rozdielmi.
Vymedzenie.
Nachádzajú sa v južnej časti pohoria a sú plošne najmenším podcelkom Žiaru. Západný a južný okraj Rovní strmo stúpa z Handlovskej kotliny, východným i severným smerom sa terén zvažuje len mierne. Východným smerom nadväzuje Kunešovská hornatina, podcelok Kremnických vrchov, severným smerom pokračuje pohorie podcelkom Horeňovo.
Chránené územie.
Nad obcou Ráztočno sa nachádza prírodná pamiatka Hájska jaskyňa.

</doc>
<doc id="614933" url="https://sk.wikipedia.org/wiki?curid=614933" title="Rovne (geomorfologický podcelok)">
Rovne (geomorfologický podcelok)



</doc>
<doc id="614936" url="https://sk.wikipedia.org/wiki?curid=614936" title="Give It Up">
Give It Up

„Give It Up“ je skladba americkej disko skupiny KC and the Sunshine Band, hoci označovaná bola v tomto prípade v mnohých krajinách len jednoducho ako KC. Po reakcii proti mnohým disko interpretom bola táto skladba v USA začiatkom 80. rokov hitom. V marci 1984 obsadila v americkom rebríčku Billboard Hot 100 18. miesto. V auguste 1983 však v britskom rebríčku UK Singles Chart obsadzovala 1. miesto po dobu troch týždňov.

</doc>
<doc id="614947" url="https://sk.wikipedia.org/wiki?curid=614947" title="Harnes">
Harnes

Harnes môže byť:

</doc>
<doc id="614948" url="https://sk.wikipedia.org/wiki?curid=614948" title="Leforest">
Leforest

Leforest môže byť:

</doc>
<doc id="614949" url="https://sk.wikipedia.org/wiki?curid=614949" title="Noyelles-sous-Lens">
Noyelles-sous-Lens

Noyelles-sous-Lens môže byť:

</doc>
<doc id="614950" url="https://sk.wikipedia.org/wiki?curid=614950" title="Stanislav Chovanec">
Stanislav Chovanec

Dr.h.c. Ing. Stanislav Chovanec (* 20. august 1959, Skalica – † 23. mája 2018, Skalica) bol slovenský podnikateľ a politik, poslanec mestského zastupiteľstva v Skalici, poslanec Trnavského samosprávneho kraja, člen dozornej rady Bratislavskej vodárenskej spoločnosti a predseda predstavenstva Fakultnej nemocnice s poliklinikou v Skalici. Od roku 2002 do roku 2014 bol primátorom mesta Skalica. V máji 2017 prostredníctvom video príhovoru oznámil, že sa v nasledujúcich komunálnych voľbách bude o tento post opätovne uchádzať. Dňa 23. mája 2018 zomrel po krátkej ťažkej chorobe.
Biografia.
Je absolventom Chemicko-technologickej fakulty SVŠT v Bratislave (dnes Slovenská technická univerzita). Po štúdiách, v roku 1984, nastúpil ako výrobný námestník do národného podniku Grafobal, kde pracoval šesť rokov. Krátko po nežnej revolúcii, v roku 1990, spoluzaložil spoločnosť ADUT, a.s., ktorú ako generálny riaditeľ viedol nasledujúcich dvanásť rokov. V decembri 2002 uspel v komunálnych voľbách a bol zvolený novým primátorom mesta Skalica. Túto funkciu zastával počas troch po sebe idúcich volebných období (2002-2006), (2006-2010), (2010-2014).
Primátor mesta Skalica.
Do komunálnej politiky sa rozhodol vstúpiť na jeseň v roku 2002. Dovtedajší primátor, Michal Srholec, už kandidoval len ako poslanec mestského zastupiteľstva a bolo preto zrejmé, že po deviatich rokoch bude stáť na čele mesta nový predstaviteľ. Záujem o voľby prejavilo 39.78% voličov, spomedzi ktorých získal najvyššiu dôveru práve Stanislav Chovanec. So ziskom 1872 hlasov (40.12%) tak skončil na prvom mieste pred ostatnými kandidátmi - Bohumilom Bartošom (1335 hlasov) a Jozefom Hlavatým (473 hlasov). 
Druhé volebné obdobie (2006-2010).
V roku 2006 obhajoval svoj post bez protikandidátov. Dôveru mu vyslovilo 2541 občanov, čo pri účasti 3084 ľudí činilo 82,39% z celkového počtu voličov.
Tretie volebné obdobie (2010-2014).
Do boja o primátorské kreslo išli tentokrát traja kandidáti. Okrem Chovanca NEKA (SMER- SD) sa o post najvyššieho funkcionára mesta uchádzali Roman Zahradník (KDH, MOST - HÍD, OKS, SDKÚ-DS) a Alena Schopperthová (nezávislá). Výsledky volieb potvrdili, že i pre tretie volebné obdobie získal Chovanec najvyššiu dôveru. Za jeho kandidatúru sa vyslovilo 3496 oprávnených voličov (70.30%). V júni 2014 verejnosti oznámil, že svoju funkciu už v nasledujúcich komunálnych voľbách nebude obhajovať. Po dvanástich rokoch na poste primátora mesta Skalica vyslovil želanie, že chce svoj voľný čas venovať rodine a svojim vnúčatám. Do volieb kandidoval už len ako radový poslanec mestského zastupiteľstva a uspel, keď vo svojom obvode s veľkým náskokom obsadil prvé miesto. Hlasovalo preňho 406 občanov.

</doc>
<doc id="614951" url="https://sk.wikipedia.org/wiki?curid=614951" title="Sains-en-Gohelle">
Sains-en-Gohelle

Sains-en-Gohellemôže byť:

</doc>
<doc id="614953" url="https://sk.wikipedia.org/wiki?curid=614953" title="Wingles">
Wingles

Wingles môže byť:

</doc>
<doc id="614955" url="https://sk.wikipedia.org/wiki?curid=614955" title="John Sulston">
John Sulston

John Edward Sulston (* 27. marec 1942, Fulmer, Spojené kráľovstvo† 6. marec 2018) bol britský biológ, nositeľ Nobelovej ceny.
Životopis.
Vyštudoval University of Cambridge. Roku 1969 sa stal členom výskumného tímu Sydney Brennera pri "Medical Research Council" v Londýne. V rokoch 19922000 bol riaditeľom Sangerova ústavu v Cambridge.
Roku 2002 mu bola udelená Nobelova cena za fyziológiu alebo medicínu (spolu so Sydney Brennerom a Robertom Horvitzom) za zistenie presného sledu, v ktorom sa delia a umierajú bunky červa C. elegans a za objasnenie procesu programovanej smrti buniek alebo apoptózy. S využitím červa "Caenorhabditis elegans" vytvoril modelový systém vďaka ktorému mohol sledovať bunková delenie a špecializáciu buniek, od oplodnenej vaječnej bunky až do dospelosti jedinca. Vďaka tomu boli identifikované gény regulujúce vývoj orgánov a odumieranie buniek a zároveň sa preukázalo, že rovnaké gény sú aj u človeka.

</doc>
<doc id="614956" url="https://sk.wikipedia.org/wiki?curid=614956" title="Pitești">
Pitești

Pitești(slovensky Pitešť) je mesto v Rumunsku, hlavné mesto župy Argeş. Nachádza sa na rieke Argeş vo Valašsku. V roku 2011 malo 155 383 obyvateľov.
Mesto je spojené vďaka diaľnici priamo s metropolou štátu, Bukurešťou. Je to dôležité obchodné a priemyselné centrum. Neďaleko od neho sa nachádza mesto Mioveni, kde sídli automobilka Dacia. Nadmorská výška mesta je 280 m.
Dejiny.
Prvé známky ľudského osídlenia v tejto oblasti spadajú do dôb paleolitu. Prvá písomná zmienka je z 20. mája 1386.
Mesto bolo jedným z dočasných sídiel valašských vojvodov. Vďaka svojej výhodnej polohe na križovatke mnohých obchodných trás a blízkym saským a sikulským mestám v Sedmohradsku prosperovalo a rozvíjalo sa.

</doc>
<doc id="614957" url="https://sk.wikipedia.org/wiki?curid=614957" title="Carbon Fee and Dividend">
Carbon Fee and Dividend

Carbon Fee and Dividend (CF&amp;D) alebo Fee and Dividend (Poplatok a dividenda) je trhový mechanizmus/systém, ktorého cieľom je zníženie uhlíkových emisií, ktoré podporujú klimatickú zmenu zapríčinenú antropogénnymi vplyvmi. Je založený na vyberaní postupne sa zvyšujúcej dane z fosílnych palív a následným vrátením časti alebo všetkých príjmov verejnosti vo forme bežnej dividendy. Cieľom je stimulovať prechod na nízkouhlíkovú energiu a zároveň chrániť spotrebiteľov pred rastúcimi nákladmi za fosílne palivá.
Mechanizmus navrhnutý tak, aby dokázal udržať alebo zlepšiť ekonomickú životaschopnosť a zároveň urýchliť prechod na udržateľnú energetickú ekonomiku, Fee and Dividend bol navrhnutý ako alternatíva pre znižovanie emisií, ako sú napríklad komplexné regulačné prístupy, cap and trade alebo jednoduchá uhlíková daň. Táto metóda je porovnávaná s právnymi predpismi na prerozdeľovanie majetku, ktoré boli použité počas veľkej hospodárskej krízy.
Štruktúra.
Základná štruktúra Carbon Fee and Dividend je nasledovná:
Aby sa maximalizovala efektivita, výška poplatku by bola regulovaná na základe vedeckej analýzy z hľadiska ekonómie a klimatológie, tak aby bola veľkosť a rýchlosť zvyšovania poplatku vyvážená.
Realizácia.
Uhlíková daň zavedená v Britskej Kolumbii by mohla byť považovaná za "fee and dividend", ale je tam niekoľko rozdielov. Namiesto úplného vrátenia (alebo väčšiny) ako dividendy domácnostiam, 73% dane je použitej pre znižovanie daní malých podnikov. Na rozdiel od väčšiny vlád, Britská Kolumbia získava z veľkej časti energiu z vodných elektrární a ich náklady na energiu, dokonca aj s daňou, sú nižšie ako vo väčšine krajín. 
Politická podpora.
Carbon Fee and Dividend je preferovaným riešením pre klimatickú zmenu Citizens Climate Lobby (CCL). Tvrdia, že túto politiku je jednoduchšie zaviesť a prispôsobiť ako relatívne komplikovanú cap-and-trade alebo regulačné prístupy, čo umožňuje plynulý, ekonomicky pozitívny prechod na nízkouhlíkovú energetickú ekonomiku. James Hansen, bývalý riaditeľ Goddardovho inštitútu pre kozmický výskum (GISS) NASA, často propaguje povedomie o Carbon Fee and Dividend prostredníctvom svojich spisov a častých verejných vystúpení, tak ako aj vo svojej pozícií na Kolumbíjskej univerzite. 
Inšpirovaný pre trh priaznivou štruktúrou Fee and Dividend, kongresman Bob Inglis predstavil HR 2380 ("Raise Wages, Cut Carbon Act of 2009") v snemovni Spojených štátov 13. mája 2009. Inglis považuje Fee and Dividend za systém s veľkým potenciálom pre konzervatívcov, znepokojených energetickou infraštruktúrou ako otázkou národnej bezpečnosti, podporuje Fee and Dividend ako spoľahlivý prostriedok pre zníženie závislosti na dovoze ropy zo zahraničia. 
Ďalší návrh, ktorý bol čiastočne inšpirovaný Fee and Dividend, bol predstavený kongresmanom demokratickej strany Johnom B. Larsonom 16. júla 2015, H.R. 3104, alebo "America's Energy Security Trust Fund Act of 2015" (Nariadenie o americkej energetickej bezpečnosti z roku 2015), obsahujúci stále rastúcu cenu uhlíka, ale využíva niektoré výnosy na rekvalifikáciu pracovníkov, a zvyšok príjmov vracia prostredníctvom zníženia dane z mzdy namiesto priamych platieb dividend.

</doc>
<doc id="614963" url="https://sk.wikipedia.org/wiki?curid=614963" title="Antal Szerb">
Antal Szerb

Antal Szerb (* 1. máj 1901, Budapešť, Maďarsko† 27. január 1945, Balf) bol maďarský spisovateľ. Jeden z najpozoruhodnejších zjavov maďarskej literatúry 20. storočia.
Život a dielo.
Keďže jeho otec prestúpil na katolícku vieru, Antal dostal kresťanskej výchovy a navštevoval piaristické gymnázium. Neskôr študoval v Grazi a na peštianskej univerzite maďarčinu a nemčinu. Ako 23-ročný obhájil doktorskú prácu z literatúry. Zomrel v januári 1945 v pracovnom tábore v maďarskom Balfe, kam sa dostal pre svoj pôvod a kde ho strážnici ubili na smrť.
Je autorom viacerých románov, poviedok, publicistiky, ale aj dvoch komplexných literárnohistorických diel: "Dejín maďarskej literatúry" a "Dejín svetovej literatúry", ktoré sú dodnes obľúbeným literárno-historickým čítaním. Istý čas pracoval aj ako divadelný režisér. 
Jeho štýl je nevšedne ľahký, pritom jemne cizelovaný. Je strhujúcim rozprávačom zvláštneho, ťažko uchopiteľného mystéria života, očarený bytím a jeho poznávaním, pričom nikdy neupadá do prázdneho pátosu, ale udržuje si mierny odstup a vzletnosť humoru. Svetová literatúra akoby ho v posledných rokoch znova objavila. Jeho diela vychádzajú v mnohých prekladoch a očarili státisíce čitateľov na celom svete. Bude to zrejme aj tým, že z jeho románov dýcha starosvetskosť, no tiež dekadencia, sviežosť európskeho ducha i jeho sebairónia. Bol inšpirátorom celého radu maďarských autorov. Nie je náhoda, že odkazy na jeho dielo nájdeme i v textoch Pétera Esterházyho. Román Cesta za mesačného svitu "Utas és holdvilág", "Traveler a Moonlight" vyšiel v roku 1937, svitu je príbeh mladého muža, ktorý na svadobnej ceste v Taliansku prichádza na to, že ešte nie je pripravený vzdať sa svojich mladíckych ideálov. Ako v tranze opúšťa mladú manželku a vydá sa po stopách svojej mladosti, ktorá je nenávratne preč. Szerb bol aj prekladateľom, preložil aj niekoľko prozaických diel, napríklad diela Anatola France, P. G. Wodehousa a Hugha Walpola.

</doc>
<doc id="614965" url="https://sk.wikipedia.org/wiki?curid=614965" title="Rafik Schami">
Rafik Schami

Rafik Schami (* 23. jún 1946, Damask) je sýrsko-nemecký spisovateľ. Pseudonym „Rafik Schami“, znamená „"Priateľ Damasku"“, v skutočnosti sa volá Suheil Fadél.
Život.
Rafik Schami je aramejský kresťan. Študoval v libanonskom Bejrúte chémiu, matematiku a fyziku. Už vo veku 19 rokov založil a riadil v starom meste Damasku, nástenné noviny "Al-Muntalak" („Východisko“), ktoré boli v roku 1969 zakázané. Za svoju literárnu činnosť získal mnoho ocenení.
V roku 2002 sa stal členom Bavorskej akadémie krásnych umení. Jeho prozaické dielo je preložené do mnohých jazykov a autor zaň získal viacero vyznamenaní. V poslednom čase mu vyšli vo vydavateľstve C. Hansera tieto knihy: Temná strana lásky (2004), Kaligrafovo tajomstvo (2008), Žena, ktorá svojho muža predala na blšom trhu (2011), ako aj knihy pre deti Srdce bábiky (2012) a Príbeh majstra Mária (2013).
Sofia - prvá kniha tohto sýrskeho spisovateľa žijúceho v Nemecku, ktorá vyšla v slovenskom preklade. Príbeh zo Sýrie v rokoch 1927 až 2010, o predsudkoch kresťanov voči islamu, o spôsobe života v Damasku, o praktikách tajnej polície v Sýrii, ale aj o romantických miestach v starobylom Damasku.

</doc>
<doc id="614968" url="https://sk.wikipedia.org/wiki?curid=614968" title="Martin Pagerka">
Martin Pagerka

Martin Pagerka (* 24. jún 1995, Myjava) je slovenský šachový majster, ktorého rating podľa Svetovej Šachovej Federácie (FIDE) je 2328 elo bodov (údaj z marca 2018). 
Vyštudoval Gymnázium Ladislava Novomeského v Senici. Počas štúdia sa aktívne venoval literatúre a filozofii, viedla ho pri tom prof. Margita Hološková, sestra významného prozaika Vincenta Šikulu. V roku 2014 študoval na Karlovej univerzite odbor obecná fyzika, ale v dôsledku zlých študijných výsledkov štúdium predčasne ukončil. V roku 2015 sa pokúsil kandidovať na prezidenta Slovenského šachového zväzu. Počas chaoticého priebehu kampane svoju kandidatúru opakovane sťahoval a opätovne ohlasoval. Neskôr sa kandidatúry vzdal v prospech Františka Jablonického, ktorý si ho prizval do svojho tímu, no po viacerých konfliktoch sa z volieb stiahol úplne.
Úspechy.
Medailové pozície na Majstrovstvách Slovenska mládeže v klasickom šachu:
Účasť na medzinárodných mládežníckych podujatiach v klasickom šachu, reprezentácia Slovenska:
European Union Youth Championships
Majstrovstvá Európy Mládeže v šachu
Majstrovstvá Sveta Mládeže v šachu
Majstrovstvá Sveta Juniorov v šachu
Účasť na mimo-reprezentačných medzinárodných mládežníckych podujatiach v klasickom šachu:
Najväčšie úspechy v kariére v klasickom šachu:

</doc>
<doc id="614970" url="https://sk.wikipedia.org/wiki?curid=614970" title="Autobusová doprava v Košiciach">
Autobusová doprava v Košiciach

Mestská autobusová doprava v Košiciach je rozsiahly systém autobusových liniek na území Košíc, metropoly Východného Slovenska. Zabezpečuje ju Dopravný podnik mesta Košice prostredníctvom niekoľkých stoviek autobusov rôznych typov od viacerých výrobcov, väčšinou nízkopodlažných. Sú nosným systémom v mestských častiach, ktoré neobsluhuje električková alebo trolejbusová doprava.
Denná doprava.
Denné linky sú číslované od do (s výnimkou občasných náhradných autobusových liniek ). Dopravný podnik mesta Košice tiež zabezpečuje prevádzku viacerých liniek do spoločnosti U. S. Steel Košice, očíslovaných až (zabezpečujú spojenie s mestskými časťami, v ktorých nie je k dispozícii električková doprava).
Nočná doprava.
V meste je prevádzkovaná aj nočná preprava osôb a to prostredníctvom siedmich liniek označených až . Každá obsluhuje určitú časť mesta. Linky premávajú od 23. hodiny do 4. hodiny ráno v intervaloch raz za hodinu; po 5. hodine ráno začnú premávať denné spoje.
Tarifné pásma.
Košice majú len jedno tarifné pásmo.
Vozidlový park.
Okrem toho Dopravný podnik mesta Košice vlastní ďalších 28 typov vozidiel, ktoré slúžia na výcvik vodičov; tiež vlastní historické vozidlá.
Vozovne.
Dopravný podnik mesta Košice má v súčasnosti 2 autobusové vozovne:
Zrušená vozovňa.
Dopravný podnik bol nútený zrušiť svoju vozovňu v mestskej časti Juh na ulici Pri prachárni z dôvodu výstavby Košickej futbalovej arény.

</doc>
<doc id="614974" url="https://sk.wikipedia.org/wiki?curid=614974" title="Dolina Iwaniacka">
Dolina Iwaniacka

Dolina Iwaniacka je dolina v poľských Západných Tatrách medzi svahmi Kominiarskeho Wierchu a Ornaku, spadajúcimi spod Iwaniackej Przełęczy () do Doliny Starorobociańskej. Meno doliny je odvodené od poľany Iwanówka, ktorá sa nachádza na úpätí jej severných úbočí.
Dolinu v prevažnej miere vytvárajú kremenné pieskovce. Preteká ňou Iwaniacki Potok vtekajúci do Starorobociańskeho Potoka. Miestami sa stráca v podloží. Celá dolina je porastená smrekovým lesom.
V doline sa nachádza niekoľko neveľkých jaskýň, okrem iných Schronisko pod Dziobem I (Schronisko – jaskynné prístrešie, útulok), Schronisko pod Dziobem II, Schronisko pod Dziobem III, Schron Zachodni v Iwanówce, Szczelina v Iwanówce (Štrbina v Ivanovke) a Schron v Ścianie pod Szczytem.

</doc>
<doc id="614977" url="https://sk.wikipedia.org/wiki?curid=614977" title="Oleg Pavlovič Tabakov">
Oleg Pavlovič Tabakov

Oleg Pavlovič Tabakov (* 17. august 1935, Saratov, ZSSR† 12. marec 2018, Moskva, Rusko) bol ruský herec, režisér, divadelný manažér a pedagóg, jeden zo svetovo najznámejších aj najuznávanejších ruských divadelníkov.
Od roku 1957 patril medzi zakladateľské osobnosti legendárneho moskovského divadla "Sovremennik". Od roku 1983 hral tiež na známej moskovskej scéne MCHAT. Pôsobil aj ako divadelný pedagóg, v rokoch 1986 - 2000 bol tiež rektorom) na divadelnej škole divadla MCHAT. Od roku 2000 pôsobil vo funkcii umeleckého šéfa MCHATu, od roku 2004 potom ako jeho riaditeľ.
Ako divadelný herec a režisér často hosťoval v divadlách v zahraničí. v roku 1968 hral v pražskom "Čihoherním klubu" v Gogoľovej hre "Revízor". 

</doc>
<doc id="614978" url="https://sk.wikipedia.org/wiki?curid=614978" title="Dieudonné Nzapalainga">
Dieudonné Nzapalainga

Dieudonné Nzapalainga CSSp (* 14. marec 1967, Bangassou, Stredoafrická republika) je stredoafrický arcibiskup a kardinál. Od roku 2012 slúži ako arcibiskup banguijskej arcidiecézy.
Život.
Dieudonné Nzapalainga sa narodil 14. marca 1967 v Bangassou v SAR.
Po ukončení strednej školy začal obdobie formácie v kongregácii spiritánov a začal postulát v Otéle v Kamerune. Nzapalainga ukončil svoje filozofické štúdiá v Libreville v Gabone. Noviciát podstúpil v meste Mbalmayo v Kamerune a neskôr ukončil teologické štúdiá vo Francúzsku. 8. septembra 1993 zložil prvé rehoľné sľuby a 6. septembra 1997 večné sľuby. 7. septembra 1997 bol vysvätený za diakona a 9. augusta 1998 ho bangassouský biskup Antoine Marie Maanicus vysvätil za kňaza.
Svoju pastoračnú misiu začal ako kaplán v Marseille vo Francúzsku v tamojšom dome sv. Františka z Assisi a zároveň slúžil v tamojšej farnosti svätého Hieronyma. Vo Francúzsku bol až do roku 2005, keď sa vrátil do svojej rodnej Stredoafrickej republiky. V marci 2006 bol zvolený za predstaveného svojej kongregácie pre stredoafrickú provinciu; v úrade zostal do roku 2009.
26. mája 2009 ho po odstúpení arcibiskupa banguijskej arcidiecézy Paulina Pomodima pápež Benedikt XVI. vymenoval za apoštolského administrátora „sede vacante“ arcidiecézy. 14. mája 2012 ho ten istý pápež vymenoval za arcibiskupa diecézy. Biskupskú vysviacku prijal 22. júla 2012 z rúk prefekta Kongregácie pre evanjelizáciu národov Fernanda Filoniho a spolusvätiteľov Juda Thaddeusa Okola, apoštolského nuncia v SAR, a Edouarda Mathosa, biskupa bambarijského. Do úradu bol inaugurovaný 29. júla toho roku.
Pápež František arcibiskupa Nzapalaingu na konzistóriu 19. novembra 2016 kreoval za kardinála s titulom kardinál-kňaz a titulárnym sídlom Sant’Andrea della Valle. Stal sa najmladším členom kardinálskeho zboru (po kardinálovi Mafim) a prvým kardinálom narodeným po Druhom vatikánskom koncile. Titulárne sídlo prebral 18. decembra 2016.

</doc>
<doc id="614979" url="https://sk.wikipedia.org/wiki?curid=614979" title="Klubinský potok (prírodná rezervácia)">
Klubinský potok (prírodná rezervácia)

Klubinský potok je prírodná rezervácia v správe štátnej ochrany prírody Kysuce.
Nachádza sa v katastrálnom území obce Klubina v okrese Čadca v Žilinskom kraji. Územie bolo vyhlásené v roku 2000 na rozlohe 0,8258 ha. Ochranné pásmo nebolo určené. Rezervácia sa nachádza v Chránenej krajinnej oblasti Kysuce. 
Predmetom ochrany sú: "Aluviálne jelšové porasty, sprevádzajúce vodný tok s mierne meandrujúcimi prítokmi. Výskyt viacerých vzácnych druhov rastlín."

</doc>
<doc id="614980" url="https://sk.wikipedia.org/wiki?curid=614980" title="Pezinské Karpaty">
Pezinské Karpaty

Pezinské Karpaty je geomorfologický podcelok Malých Karpát a zaberá veľkú časť pohoria.
Vymedzenie.
Nachádza sa v strednej a južnej časti pohoria a zaberá asi 2/3 jeho celkovej rozlohy. Oddeľuje Podunajskú a Borskú nížinu. Na západe Pezinské Karpaty lemuje Podmalokarpatská zníženina, na severovýchode nadväzujú Brezovské Karpaty a juhovýchodný okraj susedí s Trnavskou pahorkatinou, podcelkom Podunajskej pahorkatiny. Medzi Pezinkom a Bratislavou je južným susedom Podunajská rovina a v juhozápadnej časti nadväzujú Devínske Karpaty.
Časti.
Podcelok sa člení na tieto časti:
Chránené územia.
Veľká časť územia je súčasťou Chránenej krajinnej oblasti Malé Karpaty a nachádza sa tu viacero maloplošných vzácnych území, medzi nimi: Bratislavský lesný park, národná prírodná rezervácia Hajdúchy, Hlboča, Kršlenica, Pohanská, Roštún a Záruby, prírodná rezervácia Bolehlav, Buková, Čierna skala, Jurské jazero, Kamenec, Klokoč, Lošonský háj, Pod Pajštúnom, Skalné okno, Strmina, Vysoká a Zlatá studnička, prírodná pamiatka Bukovina, Čertov žľab, Deravá skala, Driny, Limbašská vyvieračka a Tisové skaly a chránený areál Svätojurské hradisko.
Turizmus.
Blízkosť Bratislavy a ľahká dostupnosť predurčuje túto časť Malých Karpát byť vyhľadávanou oddychovou a turistickou zónou. Hustá sieť značených trás, viaceré možnosti voľnočasových aktivít, občerstvenia, no najmä hodnotné prírodné a historické lokality lákajú množstvo turistov počas celého roka. Územím vedie v peáži s Cestou hrdinov SNP červeno značená Štefánikova magistrála, ktorú križujú mnohé regionálne a lokálne trasy. Viaceré trasy využíva aj touto časťou pohoria vedená Medzinárodná Mariánska turistická trasa.

</doc>
<doc id="614989" url="https://sk.wikipedia.org/wiki?curid=614989" title="Lleida">
Lleida

Lleida je mesto v západnej časti autonómnej oblasti Katalánsko na severovýchode Španielska, centrum rovnomennej provincie. V roku 2017 tu žilo 137 327 obyvateľov.
Doprava.
Mestom prechádza diaľnica A2 spájajúca Barcelonu a Zaragozu. S Madridom je spojená rýchlovlakom nesúcim označenie AVE. Trasu dlhú približne 450 km prekoná vlak za menej ako 3 hodiny. V roku 2008 bola trasa vlaku predĺžená až do Barcelony. Ďalšie, klasické, trate spájajú mesto so Zaragozou, Tarragonou, Manresou a s mestečkom La Pobla de Segur, prevádzkované spoločnosťou Ferrocarrils de la Generalitat de Catalunya (FGC).

</doc>
<doc id="614993" url="https://sk.wikipedia.org/wiki?curid=614993" title="Aristopeithes">
Aristopeithes

Aristopeithes alebo Aristopeithés ("Aristopeithes", iný prepis: "Aristopeithés") bol grécky sochár v 4. storočí pred Kr. 
Sochár Aristopeithes, syn Kleónyma alebo Aristónyma z dému "Fylé", tvoril na konci 4. stor. pred Kr. Nezachovala sa od neho žiadna socha, známe sú ale jeho dve signatúry na podstavcoch zo sôch, objavené v archeologickej lokalite Eleusiny, starovekého mesta, kde Aténčania v mesiaci "boédromión" (september - október) oslavovali Eleusínske mystériá.
Fragmentárne nápisy na týchto podstavcoch z bieleho mramoru, datované do roku 321 pred Kr., hlásajú, že boli základňami sôch Démetry a Kory (Persefony): 
- text v starogréčtine

</doc>
<doc id="614994" url="https://sk.wikipedia.org/wiki?curid=614994" title="Kleonymos">
Kleonymos



</doc>
<doc id="614995" url="https://sk.wikipedia.org/wiki?curid=614995" title="Prírodná rezervácia Temešská skala">
Prírodná rezervácia Temešská skala



</doc>
<doc id="614999" url="https://sk.wikipedia.org/wiki?curid=614999" title="Chata PTTK na Polane Chochołowskej">
Chata PTTK na Polane Chochołowskej

Chata PTTK na Polane Chochołowskej () je turistická chata na Polane Chochołowskej v poľskej časti Západných Tatier, v skrátenej forme nazývaná Chata Chochołowska. Nachádza sa vo výške . Jej majiteľom je Poľský turisticko-vlastivedný spolok. Poskytuje hlavnú turistickú základňu návštevníkom Doliny Chochołowskej.
O chate.
Je to najväčšia chata v poľských Tatrách. Celoročne otvorená poskytuje návštevníkom 121 lôžok v 2-, 3-, 4-, 6-, 8- a 14 - posteľových izbách. Má spoločenskú miestnosť, úschovňu lyží, kuchyňu a sušiareň odevov. Na chate má svoju základňu horská služba TOPR.
Z histórie.
Prvú chatu vybudoval Varšavský lyžiarsky klub () v rokoch 19301932. V januári 1945 ju podpálili nemeckí vojaci. Súčasná chata bola postavená v rokoch 19511953. Počas svojej druhej návštevy Poľska a Doliny Chochołowskej tu pobudol 23. júna 1983 pápež Ján Pavol II. Pamätná tabuľa pri vchode do chaty pripomína jeho návštevu.
V roku 1958 na Chochołowskom Potoku postavili malú vodnú elektráreň. Vytvára dostatok energie pre potreby chaty. Neďaleko chaty boli vysadené limby. Ďalšia pamätná tabuľa pripomína záchrannú akciu horskej služby TOPR, ktorá v noci z 11. na 12. februára 1945 zachraňovala zranených partizánov z Predného Salatína ().

</doc>
<doc id="615008" url="https://sk.wikipedia.org/wiki?curid=615008" title="Oravské múzeum">
Oravské múzeum

Oravské múzeum Pavla Országha Hviezdoslava alebo len Oravské múzeum je od 1. apríla 2002 príspevkovou organizáciou Žilinského samosprávneho kraja. Základným poslaním Oravského múzea je na základe prieskumu a vedeckého výskumu cieľavedome zhromažďovať, ochraňovať, vedecky a odborne zhodnocovať a spracovávať hmotné dokumenty so zameraním na múzejnú dokumentáciu vývoja prírody a spoločnosti, vedy a techniky, kultúry a umenia s osobitým zreteľom na územie regiónu Orava.
Múzeum je špecializovaným múzeom s celoslovenskou pôsobnosťou pre oblasť dokumentácie života Goralov na Slovensku.
História Oravského múzea.
Devätnáste storočie bolo poznačené snahami o ustanovenie a akceptovanie národných spolkov, ako aj o kultúrnu a politickú slobodu. Slovenskí vzdelanci sa snažili o povznesenie slovenského národa nielen v rámci Uhorska ale i v podmienkach regiónov, v ktorých žili alebo z ktorých pochádzali. Tieto národné snaženia sa uplatňovali i na Orave, kde sa postupne vytvorili dve centrá kultúrnych aktivít – v Dolnom Kubíne a v Oravskom Podzámku.
Bibliotéka Čaplovičiána a učené spoločnosti.
Na podnet osobností kultúry v Dolnom Kubíne, najmä Leopolda Brucka, Pavla Zocha, Juraja Matušku a iných, bola v roku 1837 založená Vychovávateľská spoločnosť oravského bratstva, ktorá pôsobila do roku 1848. Na základe daru rozsiahlej zbierky kníh a cenných historických predmetov zo súkromného majetku Vavrinca Čaploviča Oravskej stolici sa popri Vychovávateľskej spoločnosti v roku 1839 utvorila i Učená spoločnosť milovníkov knižnice Vavrinca Čaploviča, ktorá pôsobila na Orave do roku 1858. K pôvodným Čaplovičovým zbierkam okrem kníh patrili predmety z astronómie, paleontológie, medicíny, mineralógie a rôzne iné cenné predmety, ktoré si prinášal z ciest po Európe. Vychovávateľská spoločnosť v čele so svojím predsedom Leopoldom Bruckom sa sústredila najmä na výchovu učiteľov, ktorí mali odovzdávať takto získané vedomosti svojim žiakom a tým prispievať k povzneseniu oravskej vzdelanosti. Učená spoločnosť sa zameriavala predovšetkým na odbornú a osvetovú činnosť. Jej členovia buď prispievali finančnými darmi, alebo dopĺňali tvoriace sa fondy knižnice ďalšími predmetmi. 
Spolok Oravského múzea.
Ďalší rozvoj múzejníctva na Orave nastal po roku 1918. Hlavnú zásluhu v tomto smere mal profesor dolnokubínskeho gymnázia Pavol Florek, ktorý 10. decembra 1924 vydal a neskôr uverejnil v týždenníku Orava výzvu k obnoveniu muzeálnej činnosti na Orave. Vhodné priestory na umiestnenie muzeálnych predmetov mala poskytnúť Čaplovičova knižnica (od roku 1914 sídlila v novej budove), pričom základom budúceho múzea sa mali stať predmety po jej zakladateľovi Vavrincovi Čaplovičovi. Pre zbieranie historických pamiatok dokázal P. Florek zaktivizovať oravskú inteligenciu, najmä kňazov a učiteľov, ktorí zozbierali rozsiahle súbory pamiatok. Zozbieraný materiál bol potom inštalovaný v presklených vitrínach. Snahy o vybudovanie múzea s celooravskou pôsobnosťou dostali konkrétnu podobu 25. januára 1925, keď sa v Oravskom Podzámku zišli iniciátori obnovenia muzeálnej činnosti a zástupcovia spoločenského a kultúrneho života Oravy. Na tomto zhromaždení založili Spolok Oravského múzea. Za čestného predsedu bol zvolený Mikuláš Kubínyi, riadnym predsedom sa stal Štefan Haluška, podpredsedami Eugen Vilček z Trstenej a Hugo Lasslauer z Námestova. Tajomníkom sa stal Ján Ťatliak a kustódom múzea Ján Smetanay, archivár a knihovník Bibliotéky Čaplovičiány. Sídlom spolku bola Čaplovičova knižnica v Dolnom Kubíne. Stanovy spolku boli schválené až o dva roky neskôr – 24. februára 1927. Presný dátum zániku Spolku sa nezachoval, môžeme preto len vychádzať z predpokladu, že po odchode P. Floreka z Dolného Kubína činnosť postupne ustala a definitívne zanikla po vypuknutí druhej svetovej vojny. Muzeálne predmety boli aj naďalej uložené v budove Bibliotéky, kde sa o ne starali knihovníci a až do roku 1954 nenastali v inventári podstatnejšie zmeny. 
Literárne múzeum P. O. Hviezdoslava.
Po smrti básnika P. O. Hviezdoslava (1921) sa objavujú snahy o zvečnenie jeho pamiatky. Prvýkrát sa o založení múzea na základe Hviezdoslavovej pozostalosti začalo hovoriť v roku 1925 v súvislosti so vznikom Spolku Oravského múzea. Hviezdoslavova pracovňa a pozostalosť venovaná Oravskému múzeu bola umiestnená najprv v budove okresného úradu (čiastočne v Čaplovičovej knižnici), neskôr nové múzeum bolo situované do troch miestností na poschodí budovy Čaplovičovej knižnice. Z toho dôvodu sa v auguste 1954 vykonávali adaptačné práce, v rámci ktorých sa knižný fond Bibliotéky presunul do priestorov na prízemí. Dňa 13. novembra 1954 bolo múzeum, ktorého základom zbierok sa stala Hviezdoslavova pozostalosť slávnostne otvorené. Prvým externým riaditeľom múzea bol Vladimír Čaplovič, po ňom vykonávala túto funkciu (19571970) Elena Hégerová-Nováková. Múzeum postupne rozšírilo svoju profiláciu o ďalšie osobnosti, ktorých meno sa spája s Oravou (najmä L. Nádaši-Jégé, Novákovci, A. Medzihradský, T. H. Florin, M. Kukučín). Medzníkom v dejinách múzea bol rok 1970, keď Literárne múzeum P. O. Hviezdoslava bolo prevzaté zo správy MsNV v Dolnom Kubíne do správy odboru kultúry ONV s podmienkou, že Čaplovičova knižnica zostane trvalou súčasťou svojej budovy. V tom istom roku sa novým riaditeľom múzea stal Peter Škrabák, ktorý túto funkciu vykonával do roku 1980. Dňa 5. októbra 1979 múzeum prevzalo do správy areál Hviezdoslavovej hájovne pod Babou horou a sprístupnilo v jej interiéri expozíciu Hviezdoslavovej Hájnikovej ženy.
Múzeum Oravského komposesorátu.
V Oravskom Podzámku sa miestom pre činnosť múzea stal Oravský hrad. Po požiari roku 1800 väčšia časť hradu ostala nevyužitá, keďže správa Oravského panstva sa presunula do nových priestorov pod hradom. Na hrade zostal len zariadený interiér kostola, hradná zbrojnica a zámocký archív. V roku 1862 sa riaditeľom vtedy existujúceho Oravského komposesorátu stal gróf Edmund Zichy, ktorý začal s reorganizáciou celej štruktúry panstva. Výkonom plánovaných zmien poveril lesmajstra Williama Rowlanda a právnou agendou Mikuláša Kubínyiho, ktorý neskôr vykonával i funkciu archivára. Rowland patril k vynikajúcim lesníckym odborníkom a pri zaškoľovaní pracovníkov využíval názorné ukážky – preparáty živočíchov a drevené modely technických zariadení. Práve tieto predmety sa stali základom múzejného fondu vznikajúceho Múzea Oravského panstva (tiež Múzeum Oravského komposesorátu) na Oravskom hrade. V roku 1868 boli predmety sprístupnené verejnosti. Na komposesorátne múzeum upozornil Rowland širšiu verejnosť v článku Aus der Arva (Z Oravy), ktorý bol uverejnený v roku 1874 v ročenke Uhorského karpatského spolku. Nachádza sa tu aj súpis cicavcov a vtákov vystavených v múzeu a zoznam flóry zostavený Guberom. Fond múzea sa postupne dopĺňal. W. Rowlanda zaujímali aj geologické pomery Oravy, preto pozval Geologický výskumný ústav z Viedne. Z výsledkov výskumu vznikla kolekcia pôdnych vzoriek z rôznych hĺbok a rozdielnych hornín. Neskoršie ju doplnili meteoritmi, skamenelinami, vzorkami rašelín a lignitu. Preparáty živočíchov boli výsledkom práce najmä lesníka Oravského panstva Jozefa Gubera, významnou mierou však prispel Anton Kocyan, ktorý od roku 1868 dodával múzeu preparáty a ktorého v roku 1870 Edmund Zichy osobne pozval z Koscieliska na Oravu a dal mu tak možnosť sledovať aj faunistické pomery na Orave, keďže dostal miesto horára v Oraviciach a Zuberci. V roku 1889 vydal samostatný katalóg oravskopodzámockých zbierok. K budovaniu zbierok prispel aj Mikuláš Kubínyi, ktorý uskutočňoval rozsiahle archeologické výskumy a archeologická zbierka bola následne vystavená v múzeu. Najpočetnejšie boli vo fondoch zastúpené zoologické zbierky a lesnícke zbierky ako vzorky drevín, pracovné náradie a modely technických zariadení a dopravných prostriedkov. Komposesorátne zbierky tvoril aj nábytok prevezený z kaštieľa vo Veličnej, odkiaľ sa na hrad premiestnila aj zbierka obrazov – portréty osobností, ktoré spravovali hrad. Patrili tu aj predmety hradnej zbrojnice, ktoré boli doplnené z viedenských skladov a kópiami, nakoľko pôvodná zbierka bola v roku 1848 rozobratá. Osobitnú skupinu predstavovala numizmatická zbierka od Mikuláša Kubínyiho a inventár hradnej kaplnky so sakristiou. V rokoch 19061912, keď bol vo funkcii riaditeľa Oravského komposesorátu Jozef Pálffy, v interiéroch stredného hradu boli miestnosti doplnené kópiami dobového nábytku a približovali návštevníkom stredoveké bývanie na hrade. Zbierky komposesorátneho múzea boli umiestnené prevažne v dolnom a čiastočne v strednom hrade. 
O činnosti múzea v prvých desaťročiach 20. storočia máme len útržkovité informácie. V roku 1929 sa uskutočňovala rekonštrukcia zbierkového fondu. Jednotlivé exponáty boli očistené, označené slovenskou nomenklatúrou a znovu inštalované v nových vitrínach.
Oravské vlastivedné múzeum.
Činnosť múzea sa rozvinula po roku 1951, keď bol Oravský hrad aj s muzeálnymi predmetmi prevzatý od Československých štátnych lesov do Štátneho kultúrneho majetku. V roku 1953 bolo rozhodnuté o tom, že na hrade bude vybudované vlastivedné múzeum s celooravskou zbernou oblasťou a pôsobnosťou. V roku 1954 boli do múzea v Podzámku presunuté muzeálne predmety z Čaplovičovej knižnice a v roku 1956 Okresný národný výbor v Dolnom Kubíne premenoval múzeum na hrade na Oravské vlastivedné múzeum. 
V roku 1953 sa začalo aj s generálnou rekonštrukciou Oravského hradu. Po jej ukončení v roku 1968 získalo múzeum nové prevádzkové a expozičné priestory a hrad ako taký nadobudol svoj súčasný vzhľad. 
Dňa 22. septembra 1968 sa uskutočnili oslavy storočnice múzea. Po predchádzajúcich rokoch terénneho výskumu a akvizičnej činnosti zozbieralo múzeum množstvo nového materiálu, ktoré v kombinácii so staršími exponátmi inštalovalo a sprístupnilo verejnosti ako novú historickú a vlastivednú expozíciu. Jadrom historickej expozície sa stal Thurzovský a Korvínov palác (dobový nábytok, olejomaľby, zbrojnica, kuchyňa), vlastivedná expozícia bola sústredená na 4 poschodiach Dubovského paláca (prírodovedné zbierky, archeológia, národopis). 
V roku 1974 otvorilo múzeum v bývalej budove ONV v Dolnom Kubíne novú expozíciu Revolučné tradície Oravy. Expozície múzea mimo hradu sa rozšírili aj otvorením Múzea oravskej dediny (skanzenu) v Zuberci v roku 1975 s rozsiahlou etnografickou expozíciou.
Integrácia múzeí na Orave.
Na základe uznesenia Rady ONV v Dolnom Kubíne sa uskutočnilo s platnosťou od 1. januára 1980 spojenie múzeí na Orave. Z Literárneho múzea P. O. Hviezdoslava v Dolnom Kubíne a z Oravského vlastivedného múzea v Oravskom Podzámku bolo vytvorené jedno múzeum pod názvom Oravské múzeum so sídlom v Dolnom Kubíne. V tom istom roku bola zrušená expozícia Revolučné tradície Oravy v Dolnom Kubíne a táto bola premiestnená do Oravského Podzámku (budova č. 9). V roku 1983 bolo schválené preradenie Pamätného domu Martina Kukučína zo správy MNV v Jasenovej do správy Oravského múzea a tento sa stal novou expozíciou. V tomto istom roku na základe uznesenia Rady ONV v Dolnom Kubíne bol zmenený názov Oravského múzea na Oravské múzeum P. O. Hviezdoslava. 
V roku 1990 bolo múzeum delimitované z ONV v Dolnom Kubíne pod Ministerstvo kultúry SR. K 1. decembru 1991 došlo na podnet MK SR k odčleneniu nehnuteľného majetku Múzea oravskej dediny pod správu obce Zuberec. V roku 1996 bolo múzeum začlenené do Oravského kultúrneho centra (intendantúra), neskôr však došlo k jeho prevodu na Krajský úrad v Žiline. V tom istom roku sa súčasťou Oravského múzea stal Florinov dom. V súčasnosti je múzeum v zriaďovateľskej pôsobnosti Žilinského samosprávneho kraja a spravuje na rôznych miestach Oravy 10 objektov (rodný dom Martina Kukučína v Jasenovej, budovu Čaplovičovej knižnice a Florinov dom v Dolnom Kubíne, Oravský hrad, administratívnu budovu a renesančnú budovu v Oravskom Podzámku, terénnu stanicu a kópiu zemianskej kúrie z Vyšného Kubína v areáli Múzea oravskej dediny v Zuberci, areál Hviezdoslavovej hájovne v Oravskej Polhore a oravskú časť lesnej úvraťovej železnice so stanicami Tanečník a Sedlo Beskyd).

</doc>
<doc id="615010" url="https://sk.wikipedia.org/wiki?curid=615010" title="Hoľa (pasienok)">
Hoľa (pasienok)

Hoľa je horský pasienok, ktorý vznikol zväčša v čase valašskej kolonizácie, keď obyvateľstvo pri vytváraní pastvín klčovalo stále vyššie položený les. 
Nachádza sa tu často endemická subalpínska kvetena. V súčasnej dobe dochádza pri nižšie položených holiach k ich zarastaniu z dôvodu opustenia pasenia dobytka na nich. Nachádzajú sa naprieč všetkými vyššími pohoriami, najmä však stredného Slovenska, ako Veľká a Malá Fatra, Nízke Tatry, Oravská Magura, Volovské a Veporské vrchy a iné. Výraz hoľa tvorí často súčasť pomenovania vrchov v danej oblasti, napr. Kráľova hoľa, Fabova hoľa, Kubínska hoľa, Stredná hoľa, Kojšovská hoľa, Hole a iné. Príznačne pomenované však bývajú neraz celé hrebene, napr. Martinské hole či Kubínska hoľa. Viaceré z nich sú predmetom ochrany, či už ako súčasť národných parkov alebo ako maloplošné chránené územia, napr. Lomnianska a Hruštínska hoľa (Natura 2000).
Pôvodne sa pod názvom hoľa rozumel prirodzený pasienok nad lesným pásmom. Hole sa nekosili, nehnojili ani nijako neudržiavali.

</doc>
<doc id="615011" url="https://sk.wikipedia.org/wiki?curid=615011" title="One Night in Bangkok">
One Night in Bangkok

„One Night in Bangkok“ je skladba z konceptuálneho albumu a následne aj z muzikálu "Šachy" od autorov Tima Ricea, Bennyho Anderssona a Björna Ulvaeusa. Verše pôvodne naspieval britský spevák Murray Head a refrény švédsky spevák a skladateľ Anders Glenmark.
Singel dosiahol vrcholové pozície v mnohých krajinách, vrátane Južnej Afriky, Západného Nemecka, Švajčiarska a Austrálie. V máji 1985 obsadil 3. miesto v Kanade aj v USA. V Spojenom kráľovstve obsadil 12. miesto.
Zoznam skladieb.
Skladba bola znovu vydané pre Headov album "Watching Ourselves Go By" z roku 1990.

</doc>
<doc id="615026" url="https://sk.wikipedia.org/wiki?curid=615026" title="Białka">
Białka



</doc>
<doc id="615027" url="https://sk.wikipedia.org/wiki?curid=615027" title="Výbor pre päť severokórejských provincií">
Výbor pre päť severokórejských provincií

Výbor pre päť severokórejských provincií je orgán juhokórejskej vlády, ktorý spadá pod ministerstvo bezpečnosti a verejnej správy.
Bol založený v roku 1949 a je oficiálne zodpovedný za správu piatich kórejských provincií severne od demarkačnej línie medzi Severnou a Južnou Kóreou, keďže juhokórejská vláda formálne tvrdí, že je jedinou legitímnou vládou celej Kórey. Prezident Južnej Kórei vymenúva guvernérov pre každú z týchto piatich provincií, no ich úloha je prevažne symbolická.
Výbor napriek svojmu názvu nehrá úlohu vo vzťahoch Severnej a Južnej Kórei. Tieto záležitosti rieši ministerstvo zjednotenia.
Juhokórejské provincie s územím v Severnej Kórei.
Dve juhokórejské provincie, Kjonggi a Kangwon, majú oficiálne časť svojho územia v Severnej Kórei. Vláda Južnej Kórei považuje ich guvernérov za hlavu celej provincie, vrátane severných častí.

</doc>
<doc id="615032" url="https://sk.wikipedia.org/wiki?curid=615032" title="Gjergj Kastrioti">
Gjergj Kastrioti



</doc>
<doc id="615033" url="https://sk.wikipedia.org/wiki?curid=615033" title="Miroslav Haraus">
Miroslav Haraus

Miroslav Haraus (* 1. august 1986, Prešov) je slovenský zjazdový lyžiar a paralympijský víťaz. Jeho navádzačom je v sezóne 2017/18 Maroš Hudík.

</doc>
<doc id="615040" url="https://sk.wikipedia.org/wiki?curid=615040" title="Obchodná galéria Naša (Košice)">
Obchodná galéria Naša (Košice)

Obchodná galéria Naša je obchodné centrum nemeckého štýlu v Košiciach v mestskej časti Nad Jazerom, postavené v rokoch 20152016, otvorené bolo 18. augusta 2016. Celková prenajímateľná plocha je , na ktorej sa nachádza 10 samostatných obchodných jednotiek.
Poloha.
Obchodná galéria je postavená medzi ulicami Slanecká cesta a Napájadlá. Galéria sa rozprestiera na ploche pri novovytvorenej križovatke riadenej semaformi.
Galéria je dostupná mestskou hromadnou dopravou autobusom aj električkou. Výstavba prebiehala postupne v troch etapách. Prvá bola postavená pobočka reštaurácie rýchleho občerstvenia McDonald’s v rokoch 2011 – 2013. Prevádzka ukončila svoju činnosť v roku 2024. Následne od marca do októbra roku 2015 prebehla výstavba hypermarketu Kaufland, ktorý zaberá plochu . Po dokončení hypermarketu sa začalo s výstavbou samotnej obchodnej galérie ktorá bola dokončená v roku 2016.
Medzi prenajímateľov patria - Takko, Pepco, DM Drogérie, KiK, Deichmann, Planeo Elektro, Sportisimo, Super ZOO, TEDi, Galaxy Club a Mäsiarstvo u Býka.

</doc>
<doc id="615041" url="https://sk.wikipedia.org/wiki?curid=615041" title="Svojprávnosť">
Svojprávnosť

Svojprávnosť môže byť:

</doc>
<doc id="615043" url="https://sk.wikipedia.org/wiki?curid=615043" title="Kôrnatenie tepien">
Kôrnatenie tepien



</doc>
<doc id="615044" url="https://sk.wikipedia.org/wiki?curid=615044" title="Vápenatenie tepien">
Vápenatenie tepien



</doc>
<doc id="615045" url="https://sk.wikipedia.org/wiki?curid=615045" title="Eritrejská katolícka cirkev">
Eritrejská katolícka cirkev

Eritrejská katolícka cirkev je jednou z východných katolíckych cirkví sui iuris. Je súčasťou Katolíckej cirkvi, pričom sa pridŕža etiópskeho obradu (rovnako ako Etiópska katolícka cirkev).
Eritrejská katolícka cirkev je metropolitnou cirkvou sui iuris, sídlom metropolie je eritrejské hlavné mesto Asmara s tromi sufragánnymi eparchiami (Barentu, Keren a Segheneity). Podľa Annuario Pontificio v roku 2016 mala 162 528 veriacich. Za samostatnú cirkev sui iuris bola ustanovená 19. januára 2015 vyčlenením z Etiópskej katolíckej cirkvi. Má aj svoj nekatolícky náprotivok - Eritrejskú ortodoxnú cirkev.

</doc>
<doc id="615049" url="https://sk.wikipedia.org/wiki?curid=615049" title="Progresívne Slovensko">
Progresívne Slovensko

Progresívne Slovensko (skratka PS) je sociálnoliberálne parlamentné politické hnutie pôsobiace na Slovensku. Ministerstvo vnútra SR ho zaregistrovalo 27. novembra 2017.
Cieľom PS je prezentovať progresívne riešenia spoločenských problémov a spájať rovnako zmýšľajúcich ľudí. Na európskej úrovni je hnutie od novembra 2018 ako jediná slovenská strana súčasťou európskej frakcie liberálov ALDE.
V komunálnych voľbách 2018 PS získalo samostatne 3 starostov a 46 poslancov a v koalíciách 6 starostov a 96 poslancov, vrátane primátora Bratislavy. Po voľbách do EP v roku 2019 malo hnutie dvoch poslancov v Európskom parlamente.
História.
Vznik a volebné obdobie 2016 – 2020.
V septembri 2016 avizoval podnikateľ v oblasti startupov Ivan Štefunko vznik občianskeho združenia Progresívne Slovensko s možnou budúcou transformáciou na politickú stranu. K projektu sa ešte v septembri pridal aj zakladateľ webhostingovej spoločnosti Websupport Michal Truban. Truban bol zároveň najväčším investorom hnutia. Do hnutia investoval 900 000 € s 5 % úrokom a ďalších 20 000 € s 3 % úrokom. Medzi prvých medializovaných podporovateľov združenia patril spolumajiteľ softvérovej spoločnosti ESET Anton Zajac, zároveň figurujúci ako spolumajiteľ a člen predstavenstva spoločnosti, vydávajúcej Denník N.
20. januára 2018 v Žiline sa konal zakladajúci snem, ktorý schválil stanovy, zvolil predsedníctvo a stanovil programové priority hnutia. Jediným zástupcom hnutia v NR SR bol vo volebnom období 20162020 Martin Poliačik, ktorý do PS vstúpil v decembri 2017 krátko po odchode z SaS.
Prezidentské a európske voľby 2019.
V prezidentských voľbách 2019 sa hnutie rozhodlo nepodporiť žiadneho nezávislého kandidáta, ale postaviť do súboja o post slovenského prezidenta vlastnú kandidátku, vtedajšiu podpredsedníčku strany, Zuzanu Čaputovú. Čaputová v prvom kole získala 40,57 % hlasov a postúpila do druhého kola voľby s Marošom Šefčovičom, podpredsedom Európskej komisie, nad ktorým následne zvíťazila so ziskom 58,40 %. Čaputová pred druhým kolom voľby odstúpila z postu podpredsedníčky PS a avizovala, že v prípade výhry sa vzdá členstva v strane, čo aj urobila v máji 2019.
Vo februári 2019 oznámili, že európskych volieb v máji 2019 sa zúčastnia v koalícii so stranou SPOLU. Na spoločnej tlačovej konferencii to oznámili lídri Ivan Štefunko a Miroslav Beblavý. Lídrom za PS do eurovolieb bude Michal Šimečka, za SPOLU Vladimír Bilčík. Podľa prieskumu Focusu z januára 2019 by v koalícii mohli nazbierať 10,4 % hlasov.
Kampaň do parlamentných volieb.
Po úspechu v európskych voľbách, v ktorých získala koalícia 20,11 % hlasov, oznámilo PS pokračovanie spolupráce so stranou SPOLU aj do parlamentných volieb v roku 2020. Miesta na kandidátnej listine si strany podelili pomerom 75:75. Predseda PS Truban sa stal lídrom kandidátky, následne PS obsadilo všetky párne miesta od 4. do 150.
Volebné obdobie 2020 – 2023.
Výsledky volieb do Národnej rady vo februári 2020 boli pre koalíciu strán PS a SPOLU prekvapivým neúspechom, keďže spoločná kandidátka získala len 6,96 % hlasov, čo kvôli sedempercentnej hranici na vstup do Národnej rady potrebnej pre dvoj- a trojkoalície znamenalo, že PS-SPOLU sa nedostali do parlamentu napriek tomu, že v priebehu roka 2019 boli pokladaní za hlavného konkurenta vládneho SMER-SD a v prieskumoch dosahovalo stabilnú podporu nad 10 %. Na vstup do parlamentu im chýbali stovky hlasov. Už bezprostredne po hlasovaní sa objavili na sociálnych sieťach výhrady viacerých voličov proti nesprávnemu započítaniu preferenčných hlasov a tiež informácie o problémoch pri hlasovaní zo zahraničia. Prípady začali predstavitelia koalície zbierať prostredníctvom špeciálneho formulára a po tom, ako získali 1 200 podnetov, podali na Ústavnom súde SR sťažnosť na výsledok parlamentných volieb. Z dôvodu neúspechu odstúpil 2. marca 2020 z pozície predsedu Michal Truban a oznámil, že na novom sneme strany sa nebude o predsednícke kreslo uchádzať. Záujem o predsednícku funkciu ohlásila podpredsedníčka Irena Bihariová. Nakoniec Truban zmenil postoj a v máji 2020 ohlásil opätovnú kandidatúru aj on. Snem sa kvôli pandémii koronavírusu konal 6. júna 2020 elektronicky. Na ňom tesne zvíťazila Bihariová, ktorá získala 105 hlasov, Truban získal 100.
Do Progresívneho Slovenska 9. apríla 2021 vstúpil poslanec NR SR Tomáš Valášek, ktorý pôvodne do parlamentu kandidoval za vládnu stranu Za ľudí, z ktorej odišiel po nákupe ruskej vakcíny Sputnika V.
18. januára 2022 bol za podpredsedu Európskeho parlamentu prvýkrát zvolený Slovák, predseda PS Michal Šimečka. 
7. mája 2022 bol na sneme strany zvolený za predsedu strany Michal Šimečka. Šimečka bol jediný kandidujúci na post, hlasovalo za neho 152 zo 156 delegátov.
V decembri roku 2022 do PS vstúpil europoslanec Michal Wiezik, ktorý bol pôvodne zvolený za stranu SPOLU - Občianska demokracia. 
29. marca 2023 do PS vstúpil bývalý policajný prezident Jaroslav Spišiak.
Volebné obdobie 2023 – 2027.
Vo voľbách do NR SR v roku 2023 získalo PS 533 136 hlasov (17,96 %), stávajúc sa tak druhou najsilnejšou parlamentnou stranou. PS skončilo spolu so stranami SLOVENSKO (bývalé OĽANO), KDH a SaS v opozícii, ako najsilnejšia opozičná strana s 32 poslancami. V súboji o kreslo prezidenta SR hnutie podporilo Ivana Korčoka.
Voľby do Európskeho parlamentu 2024.
V januári 2024 avizovali dohodu s Ľudovítom Ódorom, expremiérom úradníckej vlády, že povedie kandidátku hnutia v júnových voľbách do Európskeho parlamentu. Členom hnutia nateraz nebude, rozhodnúť sa chce po eurovoľbách. Zároveň bude pôsobiť vo funkcii predsedu správnej rady Progresívneho inštitútu, kde sa má podieľať na tvorbe programu hnutia. Medzi ďalších kandidátov hnutia do eurovolieb patria reportérka a moderátorka Veronika Cifrová Ostrihoňová, diplomatka Ľubica Karvašová, odborník na životné prostredie a úradujúci podpredseda EP Martin Hojsík, ekológ Michal Wiezik, expertka na európsku politiku Lucia Yar, pedagóg Miroslav Kocúr, analytička v poľnohospodárstve Vanda Rogovská, lekár Krisztián Váradi, konzultantka mobility a participácie Lucia Francescato, asistent poslanca NR SR Andreas Rusnák, vedecká pracovníčka Sofia Karina Trommlerová, správca IT infraštruktúry Marek Štefanisko, vysokoškolská pedagogička Mária Kočnerová a lektor kritického myslenia a bývalý poslanec NR SR Martin Poliačik.
Vo voľbách do Európskeho parlamentu v roku 2024 Progresívne Slovensko (v kampani používali názov "Proeurópske Slovensko") získalo 410 844 hlasov (27,81 %) a skončilo na prvom mieste. PS v Európskom parlamente zastupuje 6 europoslancov a to je najviac europoslancov za jednu stranu zo Slovenska v histórii. Europoslancami za PS sú: Ľudovít Ódor, Veronika Cifrová Ostrihoňová, Ľubica Karvašová, Martin Hojsík, Michal Wiezik a Lucia Yar.
Po eurovoľbách do hnutia vstúpil predseda Trnavského samosprávneho kraja a bývalý poslanec NR SR za OĽaNO Jozef Viskupič, bývalý veľvyslanec pri NATO a exporadca prezidentky Zuzany Čaputovej Peter Bátor a 3. októbra 2024 do PS vstupuje nezaradený poslanec NR SR (predtým SLOVENSKO) rómskej národnosti Viliam Tankó. Hnutie má teraz 33 poslancov.
Politické postoje.
Ideológia.
Progresívne Slovensko sa profiluje ako centristické, liberálne a proeurópske hnutie spájajúce umiernenú ľavicu a pravicu. Pozícia strany na pravo-ľavom spektre je predmetom debát, čiastočne preto, lebo samotná strana sa explicitne nenazýva ani pravicovou, ani ľavicovou. Niektorí, hlavne slovenskí a českí politológovia stranu zaraďujú skôr do ľavého politického spektra, napr. Darina Malová stranu nazýva „modernou ľavicou“ a odlišuje ju od „staromódnych“ ľavicových strán ako SMER-SD. Takisto nemecký Der Spiegel označil Progresívne Slovensko za stranu „inklinujúcu k ľavici“ („left-leaning“), hoci ekonomicky liberálnu. Európski komentátori označujú stranu skôr za stredovú, ale tiež Jakub Filo z Denníka SME tvrdí, že Progresívne Slovensko je „na základe hodnotenia ekonomickej orientácie prakticky v úplnom strede“. Spoluzakladateľ a prvý predseda strany Ivan Štefunko rovnako odmietol označenie Progresívneho Slovenska za ľavicovú stranu. Tieto tvrdenia a vyhlásenia viac zodpovedajú náladám voličstva strany, ktoré sa v prevažnej miere označuje za pravicové alebo inklinujúce k pravici a prelína sa s inými stredopravými či pravicovými stranami, predovšetkým so Slobodou a Solidaritou, v minulosti aj so stranami Za ľudí či OĽaNO/SLOVENSKO.
V ekonomickej oblasti hnutie presadzuje „"racionálne a pragmatické riešenia"“ z oboch táborov politického spektra a v kultúrno-etickej oblasti zastáva liberálne postoje. Základnými hodnotovými východiskami sú „"liberálna demokracia, sloboda, ľudská dôstojnosť, rovnosť, spravodlivosť, udržateľný rozvoj, európska a medzinárodná spolupráca"“, ktoré sú zároveň podľa PS nevyhnutnou podmienkou pre „"vybudovanie moderného, otvoreného, solidárneho a európskeho"“ Slovenska.
18. septembra 2017 hnutie usporiadalo ideovú konferenciu o budúcnosti Slovenska, na ktorej sa zúčastnil predseda Aliancie liberálov a demokratov za Európu a bývalý belgický premiér Guy Verhofstadt a predsedovia liberálnych strán Angelika Mlinar (NEOS – Rakúsko), Ryszard Petru (Nowoczesna – Poľsko) a Tamás Soproni (Momentum – Maďarsko).
Vo svojom ideovom manifeste s názvom „"Progresívne Slovensko – Vízia jednej krajiny"“, ktorý PS predstavilo koncom roku 2016, si hnutie stanovilo 13 konkrétnych cieľov do roku 2030:
Domáca politika.
Medzi hlavné ciele Progresívneho Slovenska patrí zníženie regionálnych rozdielov, zlepšenie zdravotníctva a školstva. Strana má v pláne výstavbu nových nemocníc, zintenzívnenie elektronizácie verejnej a štátnej správy a adresnú pomocvo forme príspevku na bývanie. Hnutie kladie veľký dôraz aj na témy ako právny štát a spravodlivosť, ochrana životného prostredia či socioekonomická situácia rómskej menšiny. PS sa dištancovalo od politiky vládnej koalície, ktorá vzišla z parlamentných volieb v roku 2016. Naopak, hnutie a jeho predstavitelia vyjadrovali veľkú dôveru k exprezidentovi Andrejovi Kiskovi. Hnutie dlhodobo vylučuje spoluprácu so stranami SMER-SD, SNS, ĽSNS a REPUBLIKA, u ktorých podľa názoru progresívcov vládnu nedemokratické princípy.
Strana tiež presadzuje princíp nábožensky neutrálneho štátu.
Práva LGBT komunity.
Hnutie sa k otázke postavenia LGBT populácie stavia pozitívne, podporilo Dúhový PRIDE Bratislava v roku 2019 a viacerí politici strany sa ho osobne zúčastnili. Primátor Bratislavy Matúš Vallo (s podporou PS a SPOLU) počas Dúhového pochodu 2019 v Bratislave spolupracoval na otvorení prvého dúhového prechodu pre chodcov na Slovensku. Primátor sa pochodu aj osobne zúčastnil.
Strana tiež podporuje registrované partnerstvá pre osoby rovnakého pohlavia (v parlamente ich chce presadiť pod názvom "životné partnerstvá"), manželstvá pre homosexuálov, práva pre transgender osoby (tranzícia na základe sebaurčenia, úradná zmena pohlavia), a je za doplnenie sexuálnej orientácie a rodovej identity do § 423 Trestného zákona (trestný čin hanobenia národa, rasy a presvedčenia) a § 424 (trestný čin podnecovania k národnostnej, rasovej a etnickej nenávisti) Trestného zákona. Na stretnutí svojej európskej frakcie Aliancie liberálov a demokratov pre Európu predstavili spolu so svojimi európskymi partnermi rezolúciu s názvom „Prestaňte ubližovať transľuďom v EÚ“. V rezolúcii vyzývajú členské organizácie a inštitúcie Európskej únie, aby štáty prestali uchovávať záznamy o pohlaví svojich občanov a požadujú uzákonenie pohlavnej sebaidentifikácie. Na základe tohto má PS aj vo svojom programe odstránenie informácie o pohlaví z rodných čísel.
Martin Hojsík ostro kritizuje Viktora Orbána aj Jarosława Kaczyńského, kvôli obmedzeniam pre prezentáciu LGBTIQ osôb na školách a v médiach. Jednoznačne podporuje vytvorenie "LGBTIQ Freedom Zone" na Slovensku.
Reprodukčné zdravie.
Hnutie sa stavia kriticky voči pro-life legislatívam, podporuje zavedenie potratovej tabletky a má za cieľ odstrániť čakaciu lehotu pred interrupčným zákrokom, zrušiť povinné edukatívne poučenia o možných alternatívach a aj povinný súhlas pre neplnoleté osoby. PS tiež navrhuje plné hradenie interrupcií z verejného zdravotného poistenia pre všetky osoby bez rozdielu na vek a dôvodov na interrupciu a preplácanie tzv. „núdzovej tabletky“. Taktiež je za za to, aby bola antikoncepcia v lekárňach dostupná pre osoby staré od 16 do 25 rokov zadarmo.
Školstvo.
V oblasti školstva PS presadzuje desegregáciu, adresnejšiu podporu detí so zdravotným postihnutím a navýšenie kapacít školských psychológov. Rovnako plánuje v školách zaviesť sexuálnu výchovu.
Dekriminalizácia ľahkých drog.
Hnutie presadzuje menej prísny prístup štátu k užívaniu ľahkých drog. Podľa programu nazvaného Bod Zlomu, hnutie nepovažuje za správny „stav, keď sú mladí ľudia perzekuovaní za marihuanovú cigaretu záznamom v registri trestov, prípadne väzením.“
Bývalý podpredseda hnutia Martin Poliačik zastával názor, že „čistý heroín je pre telo v zásade neškodný“. Problém vidí v nekvalitných zmesiach, ktoré by sa legalizáciou obmedzili. Priznal, že počas štúdia na gymnáziu konzumoval pervitín a heroín.
Bývalý predseda hnutia Michal Truban si cení skúsenosti z tzv. „bad tripu“, ktoré zazneli na prednáške študentom (stav po odznení príjemných účinkov drogy). Podľa Trubana sa to týkalo výlučne ľahkých drog, priznal užívanie marihuany a LSD.
Trubanov výrok o "predaji 5 gramov bieleho userom" údajne nijako nesúvisí s omamnými látkami ani s ich distribúciou. Truban si spomenul, že výrok sa týkal úpravy webovej stránky "blackhole.sk", aby obsahovala viac bielej farby. Reagoval tým na dopyt od návštevníkov webu (angl. user). Vo svojom stanovisku Truban explicitne vyhlásil "Nikdy som drogy nepredával, robotníkom z Kysúc sa ospravedlňujem".
Povinné očkovanie proti COVID-19.
PS na konci roka 2021 presadzovalo zavedenie povinného plošného očkovania proti ochoreniu COVID-19. Na podporu tohto návrhu spustila strana petíciu na stránke www.zapovinneockovanie.sk . Zároveň PS vyzvalo vládu SR, aby povinné očkovanie bezodkladne zaviedla. Stránka www.zapovinneockovanie.sk v roku 2023 už nefungovala a doména bola na predaj.
Zahraničná politika.
Pre PS je kľúčovým záujmom slovenskej zahraničnej politiky členstvo v Európskej únii a Severoatlantickej aliancii. V rámci medzinárodnej politiky sa hlási k hlbšej európskej integrácii, považuje sa za výrazne proeurópsky a prozápadný politický subjekt. V súvislosti s dianím na Ukrajine sa pridržiava európskej línie, podporuje teritoriálnu integritu Ukrajiny a ekonomické sankcie voči Ruskej federácii.
V otázke migrácie dôrazne kritizuje odmietavé postoje predstaviteľov vlád Vyšehradskej štvorky a ich celkové názorové rozdiely so severozápadnými krajinami EÚ. Taktiež netaja obavy z ohrozenia právneho štátu a demokracie v Maďarsku a Poľsku. PS sa jasne stavia proti pravicovému populizmu, extrémizmu, národno-konzervatívnym silám a odporcom liberálnej demokracie, ktorí sa podľa hnutia snažia oslabovať jednotu Európskej únie, jej demokratických hodnôt a inštitúcií. Hodnotovo sa dištancuje aj od politiky amerického prezidenta Donalda Trumpa či ruského prezidenta Vladimira Putina.
Vedenie strany a organizácia.
Na sneme 8. mája 2019 bolo zvolené predsedníctvo v zložení: Michal Truban, predseda; Irena Bihariová, podpredsedníčka; Zora Jaurová, podpredsedníčka; Martin Poliačik, podpredseda; Michal Šimečka, podpredseda a Ivan Štefunko, podpredseda. Za členov predsedníctva boli zvolení: Martin Hojsík, Pavel Sibyla, Milan Ftorek, Martin Dubéci, Matej Petroci a Peter Brozman.
Podpredsedníčkou bola v minulosti aj Zuzana Čaputová, ktorá sa však 19. marca 2019 v súvislosti s kandidatúrou na post prezidentky SR funkcie vzdala.
Na sneme strany 6. júna 2020 bola za predsedníčku zvolená Irena Bihariová. Získala 105 hlasov, protikandidát Michal Truban získal 100. Za podpredsedov boli zvolení: Michal Truban, Ivan Štefunko, Zora Jaurová, Michal Šimečka a Martin Hojsík.Za členov predsedníctva boli zvolení: Ondrej Prostredník, Zuzana Števulová, Branislav Vančo, Peter Brozman, Lucia Plaváková, Ivan Sakin, Igor Fedurco, Tibor Forró a Ivan Hudcovský.
Na sneme strany 7. mája 2022 bol za predsedu zvolený Michal Šimečka. Jediný kandidát, získal 152 zo 156 hlasov. Za podpredsedov boli zvolení: Irena Bihariová, Tomáš Valášek, Martin Hojsík, Michal Truban a Lucia Plaváková. Za členov predsedníctva boli zvolení: Jana Hanuliaková, Zora Jaurová, Beáta Jurík, Ingrid Kosová, Simona Petrík, Tamara Stohlová, Dávid Dej, Ondrej Prostredník, Michal Sabo, Ivan Štefunko, Branislav Vančo, Michal Wiezik a Peter Koupil.
Na sneme strany 4. mája 2024 bol za predsedu opätovne zvolený Michal Šimečka. Jediný kandidát, získal 155 zo 161 hlasov. Za podpredsedov boli zvolení: Ivan Štefunko, Michal Truban, Tomáš Valášek, Simona Petrík a Zora Jaurová. Za členov predsedníctva boli zvolení: Martin Hojsík, Ján Hargaš, Martin Pekár, Štefan Kišš, Irena Bihariová, Tamara Stohlová, Tina Gažovičová, Ingrid Kosová, Lucia Plaváková, Michal Wiezik, Beáta Jurík, Oskar Dvořák a Zuzana Mesterová.
Volebné výsledky a preferencie.
Volebné preferencie hnutia v percentách podľa agentúry Focus.
Preferencie od júna 2019 do apríla 2020 zobrazujú podporu koalície PS/SPOLU, nie strany PS.
Volebné preferencie hnutia v percentách podľa agentúry AKO.
Preferencie od júna 2019 do apríla 2020 zobrazujú podporu koalície PS/SPOLU, nie strany PS.

</doc>
<doc id="615051" url="https://sk.wikipedia.org/wiki?curid=615051" title="Atický kalendár">
Atický kalendár

Atický kalendár alebo Aténsky kalendár je kalendár, ktorý sa používal v starovekej Atike. Niekedy je tiež nazývaný aj ako grécky kalendár kvôli kultúrnej dôležitosti Atén, je to však len jeden z mnohých starogréckych kalendárov.
Atický rok bol rokom lunárnym, mal 354 dní a delil sa na dvanásť mesiacov striedavo po 30 (plné mesiace) a 29 dňoch (duté mesiace). Prvý deň v mesiaci volali „"novým mesiacom"", pretože nasledoval po noci, keď vyšiel nový mesiac; posledný deň sa volal „"dňom starého, avšak už i nového mesiaca"". V Aténach a iných gréckych mestách boli mesiace (väčšinou) ešte delené na tri úseky po 10 dňoch (dekády, dekades). Zaznamenané boli dni v rámci každej dekády a dni v prvej dekáde boli stanovené vychádzajúcim Mesiacom. Prvým dňom bol nov (núménia) a nasledujúce dni boli očíslované od dvojky po desiatku. Dni v druhej tretine boli obvykle v poradí 11 až 20, ale v poslednej tretine sa dni počítali pospiatky (od 10 k 1) v súlade s ustupujúcim Mesiacom.
V niektorých gréckych kalendároch sa mesiac nedelil vôbec a dni sa očíslovali od 1 po 29 alebo 30. bez spätného číslovania. Kalendárny rok sa v gréckych štátoch tiež nezačínal rovnako, pretože sa viazal na náboženské praktiky zaužívané v jednotlivých mestských štátoch. V Aténach sa začínal s prvým novým mesiacom po letnom slnovrate a nosil meno jedného z deviatich archontov, tak ako v Sparte meno prvého efora a v Argose meno kňažky bohyne Héry. V Aténach sa od 7. storočia pred Kr. uchovávali zoznamy archontov (z ktorých sa niektoré zachovali). Nie sú však spoľahlivé, pretože datovanie z gréckej histórie sa dá určovať s väčšou presnosťou až od 5. storočia pred Kr.
Neskoršie sa ujal zvyk (od 3. storočia pred Kr.) označovať roky poradovým číslom olympijských hier, počínajúc tradičným rokom 776 pred Kr. Keďže sa hry konali každý štvrtý rok, rozoznával sa prvý, druhý, tretí alebo štvrtý rok tej alebo onej olympiády. Spôsob ako prepočítať olympijskú éru na náš chronologický systém je jednoduchý: stačí znásobiť číslo olympijských hier štyrmi a výsledok odpočítať od čísla 780. Napr. 195. olympiáda zodpovedá prvému roku našej éry.
Časový rozdiel medzi lunárnym a slnečným rokom by za krátky čas spôsobil presuny jednotlivých mesiacov z jedného ročného obdobia do druhého a preto aby sa odstránil rozdiel jedenástich dní a šiestich hodín, zaviedli z času na čas trinásty priestupný mesiac, ktorý mal 30 dní. Keď sa malo toto doplnenie kalendárneho roku určiť presnejšie, označovali sa väčšie časové úseky, takzvané „"cykly"", ktoré sa skladali z určitého počtu rokov po dvanástich i po trinástich mesiacoch.
Najznámejšie boli tieto cykly:
a) Cyklus "oktoéterický", ktorý sa rovnal piatim obyčajným rokom a trom po trinástich mesiacoch, čiže 99 mesiacoch s 2922 dňami. V Aténach bol prijatý za Solóna.
b) Cyklus "metonický" sa skladal z devätnástich rokov, zaviedol ho Metón roku 432 pred Kr. V cykle bolo dvanásť normálnych rokov a sedem priestupných, čiže 235 mesiacov alebo 6940 dní.
 
"Kalendár náboženských sviatkov v Atike a panhelénskych hier."
Keďže sa Atický kalendár začal letným slnovratom, presný rok datovania nie je istý, napr. rok založenia délskeho spolku sa datuje na 478/477 pred Kr. (t. j. došlo k nemu v 2. polovici roku 478 či v 1. polovici roku 477 pred Kr.) Niektoré názvy mesiacov Atického kalendára môžu pochádzať už z mykénskeho obdobia.

</doc>
<doc id="615052" url="https://sk.wikipedia.org/wiki?curid=615052" title="Metón">
Metón

Metón () môže byť:

</doc>
<doc id="615053" url="https://sk.wikipedia.org/wiki?curid=615053" title="Metonov cyklus">
Metonov cyklus



</doc>
<doc id="615057" url="https://sk.wikipedia.org/wiki?curid=615057" title="Pointer Sisters">
Pointer Sisters



</doc>
<doc id="615060" url="https://sk.wikipedia.org/wiki?curid=615060" title="Aston Building">
Aston Building

Aston Building je biznis centrum v Košiciach, v mestskej časti Juh na Werferovej ulici. Rekonštrukcia pôvodnej budovy bola začatá v októbri roku 2010 a ukončená koncom roka 2011.
Kompletne zrekonštruovaná deväťposchodová obchodno - administratívna budova má strategickú polohu frekventovanej komunikácie, prístupnosť do centra mesta a dostupnosť mestskou a prímestskou hromadnou dopravou.
K dispozícii je 9 veľkoplošných podlaží s celkovou plochou podlažia približne 650 m². Na každom z podlaží je 17 kancelárií v rozlohe 27 m². Súčasťou každého podlažia sú sociálne zariadenia a kuchynka. V budove sa nachádzajú 3 osobné výťahy.
Open space kancelárie.
V budove sú k dispozícii ,open space´´ kancelárie na prvom a druhom podlaží B - časti vo výmere od 80 m². Priestory je možné dispozične upraviť, pričom je možné využiť interiérové alebo sklenené priečky na vytvorenie viacerých zón v rámci jednej ,open space´´ kancelárie.
Prezentačné priestory.
Toto obchodno – administratívne centrum ponúka aj moderné prezentačné priestory vhodné na školenia, semináre, kurzy, konferencie, obchodné rokovania či iné firemné akcie s celkovou kapacitou až 75 osôb. 
Obchodné priestory.
Obchodné priestory sú situované na prízemí budovy. Disponujú samostatným vstupom zo spoločných priestorov, od ktorých sú oddelené presklenými stenami. 
V súčasnosti sa v priestoroch nachádza Aston Canteen, kaviareň s názvom Café Point Aston, Dolce Vita a ďalšie obchodné prevádzky.

</doc>
<doc id="615061" url="https://sk.wikipedia.org/wiki?curid=615061" title="Martina Majerníková Koval">
Martina Majerníková Koval

Martina Majerníková Koval (rod. Majerníková; * 14. marec 1981, Vrbové) je slovenská herečka.
Absolvovala štúdium na Štátnom konzervatóriu v Bratislave, v odbore hudobno-dramatické umenie. Od roku 2003 bola externou členkou hereckého súboru divadla Nová scéna v Bratislave. V rokoch 20062009 pracovala v Lodnej zaoceánskej spoločnosti AIDA Cruises – Germany ako manažérka a interpretka, keď cestovala nielen po štátoch Európskej únie, ale aj po krajinách Perzského zálivu a Afrike. Neskôr pokračovala v štúdiu na Divadelnej fakulte Vysokej školy múzických umení v Bratislave, ktoré v roku 2015 ukončila s titulom Mgr. art.
V súčasnosti je umelkyňou v slobodnom povolaní. Pôsobí ako členka Divadla FÍ, venuje sa divadelnému a televíznemu herectvu, amatérskemu divadlu ako členka odborných porôt, tvorbe seminárov v oblasti umeleckého prednesu, publikačnej činnosti a autorskej tvorbe. Od roku 2016 do roku 2018 bola riaditeľkou programu a projektovou manažérkou celoštátneho festivalu s medzinárodnou účasťou Scénická žatva, ktorý sa každoročne koná v Martine a ktorý nadväzuje na najstaršiu tradíciu súťaží amatérskych divadelníkov v celoeurópskom ponímaní.

</doc>
<doc id="615062" url="https://sk.wikipedia.org/wiki?curid=615062" title="Business Center Moldavská">
Business Center Moldavská

Business Center Moldavská je biznis centrum v Košiciach, v mestskej časti Juh na ulici Moldavská cesta.
Výstavba prvej budovy ("BCM-1") sa začala v roku 2008 a jej kompletná realizácia bola ukončená v roku 2013. Ide o 10 podlažnú budovu s jedným podzemným a deviatimi nadzemnými podlažiami s kancelárskymi a obchodnými priestormi. V rámci obchodného centra sú navrhnuté parkovacie plochy na priľahlom pozemku s kapacitou 47 parkovacích miest na teréne pred objektom a v podzemnom podlaží je parkovanie pre 33 automobilov s prístupom cez rampy. Budova ponúka spolu vyše 8 000 m² prenajímateľnej plochy. Medzi najväčších prenajímateľov v budove patria Ness a Embraco.
Rekonštrukcia druhej budovy ("BCM-2") prebiehala od roku 2013 a bola ukončená v roku 2016.
Objekt má 7 nadzemných podlaží a jeho celková podlahová plocha je 2.000 m². Medzi najväčších prenajímateľov v budove patrí firma Maxima Broker, Engie a BarCom.

</doc>
<doc id="615066" url="https://sk.wikipedia.org/wiki?curid=615066" title="Crystal Waters">
Crystal Waters

Crystal Waters (* 10. október 1964, Camden, New Jersey, USA) je americká house/dance speváčka a skladateľka, známa predovšetkým vďaka hitom „Gypsy Woman“ a „100% Pure Love“. Skladba „Gypsy Woman“ obsadila 8. miesto v americkom rebríčku Billboard Hot 100 a 2. miesto v britskom rebríčku UK Singles Chart. Takisto vokálne spolupracovala v skladbe „Destination Calabria“ (pôvodne ako „Destination Unknown“) od talianskeho DJa Alexa Gaudina. V decembri 2016 ju časopis "Billboard" označil ako jednu z najúspešnejších tanečných interpretov všetkých čias.

</doc>
<doc id="615067" url="https://sk.wikipedia.org/wiki?curid=615067" title="Dolina Lejowa">
Dolina Lejowa

Dolina Lejowa je dolina v poľských Západných Tatrách medzi Dolinou Kościeliskou a Doliną Chochołowskou. Je prostredným odvetvím Doliny Czarnego Dunajca.
Poloha.
Je to zvlnená lesnatá dolina dlhá okolo spadajúca od severu z Kominiarskiego Wierchu () na Poľanu Biały Potok (asi ). 
Na východnej strane sú zvlnené kopce – Kościeliskie Kopki a Suchy Wierch (). Od západu ju lemuje zvlnený terén Cisowej Turni (), Skrajnej Rosochy (), Zadniej Rosochy (), Wierchu Kuca (), Wierchu Spalenisko (), Małeho Opaloneho Wierchu (), Wielkeho Opaloneho Wierchu () a chrbta Kufa. Na západných svahoch Spaleniska, oddelený Kominiarskim sedlom, je krátky bočný hrebeň s vrcholom na Diablińci ().
Pri vstupe do doliny je vápencové bralo nazvané Między Ściany (lezenie za poplatok).
Dolina nemá bočné odvetvia, iba z Kominiarskiego Wierchu, v jeho hornej časti, spadajú dole dva žľaby: Zabijak a Tylkowy Żleb
Opis doliny.
Dolina bola pomenovaná podľa goralského Leja. V registroch z roku 1811 je zapísaný ako vlastník pôdy Jędrzej Leja z Podczerwoneho. Dolina je vytvorená zo sedimentárnych hornín.
Nachádzajú sa v nej poľany: Lejówki, Jaworzyna Lejowa, Polana Kuca, Polana Huty Lejowe, Niżnia Polana Kominiarska a Przysłop Kominiarski. Na nich bola obnovená pastva vďaka čomu sa zabránilo ich zarastaniu lesným porastom (niektoré poľany sú len vykášané). Dolné partie doliny patria do Hali Lejowej, horné do Hali Kominy Tylkowej. Pod vrcholom Skrajnej Rosochy v 19. storočí boli banské štôlne (Lejowe Banie). Dolinou preteká Lejowy Potok vtekajúci do Kirowej Wody.
V doline sa nachádza niekoľko jaskýň, okrem iných:: Awen Odpękniętych Nacieków, Szczelina ze Śniegiem, Schron nad Lejową, Dziura nad Zabijakiem II, Jaskinia Mechata, Tylkowa Szczelina, Jaskinia Skośna, Jaskinia Lejowa Wyżnia, Suchy Biwak, Schron przy Suchym Biwaku, Szczelina w Grani I, Lejowa Szczelina.
V súčasnosti pozemky v doline patria „Lesnej spoločnosti oprávnených ôsmych obcí“ so sídlom vo Witówe. Preto má TAPAP obmedzený vplyv na jej činnosť, najmä na súčasnú intenzívnu ťažbu lesných porastov. 
Dolina Lejowa je turisticky jednou z najobľúbenejších dolín v poľskej časti Tatier. 
Turistika.
Po vetrovej kalamite v roku 2013 bol chodník dočasne uzavretý. Od 1. júla 2016 roku je znovu otvorený.

</doc>
<doc id="615068" url="https://sk.wikipedia.org/wiki?curid=615068" title="Martina Koval-Majerníková">
Martina Koval-Majerníková



</doc>
<doc id="615069" url="https://sk.wikipedia.org/wiki?curid=615069" title="Martina Koval">
Martina Koval



</doc>
<doc id="615070" url="https://sk.wikipedia.org/wiki?curid=615070" title="Martina Majerníková">
Martina Majerníková



</doc>
<doc id="615073" url="https://sk.wikipedia.org/wiki?curid=615073" title="Business Centrum BCT-1">
Business Centrum BCT-1

Business Centrum BCT 1 je biznis centrum v Košiciach, v mestskej časti Juh na ulici Moldavská cesta.
Rekonštrukcia pôvodnej budovy začala v januári 2008, otvorenie sa po kompletnej rekonštrukcii konalo v máji 2011. Administratívna budova ponúka v šiestich traktoch 17650 m² plochy na prenájom, pre vyše 1000 zamestnancov. Vlastník areálu je spoločnosť Occam Real Estate a ako investor na tomto projekte figurovala firma Penta Real Estate.
Najvýznamnejším nájomníkom je soločnosť Deutsche Telekom IT Solutions Slovakia.

</doc>
<doc id="615074" url="https://sk.wikipedia.org/wiki?curid=615074" title="Martin Šimečka">
Martin Šimečka



</doc>
<doc id="615075" url="https://sk.wikipedia.org/wiki?curid=615075" title="Business Centrum BCT-2">
Business Centrum BCT-2

Business Centrum BCT 2 je biznis centrum v Košiciach, v mestskej časti Juh na ulici Moldavská cesta.
Administratívna budova BCT 2 je pokračovaním, druhou fázou úspešného kancelárskeho projektu BCT 1. S jej výstavbou sa začalo v decembri 2015 a kompletná realizácia bola ukončená v novembri 2017. Budova má 7 nadzemných podlaží. Objekt ponúka 370 parkovacích miest 50 miest pre bicykle a kancelárske priestory na ploche až 14 538 m². Typické podlažie má rozlohu 2 299 m² a je možné rozdeliť ho až na 8 samostatných nájomných jednotiek.
Medzi najväčších prenajímateľov patria: Deutsche Telekom IT Solutions Slovakia, Deloitte, Colonnade, Dôvera, Dr. Max a Mirakl. V objekte je k dispozícii reštaurácia PLATZ a kaviareň MEET Point.
Slávnostné otvorenie budovy BCT 2 sa uskutočnilo 26. októbra. 
Galéria

</doc>
<doc id="615079" url="https://sk.wikipedia.org/wiki?curid=615079" title="Žobrákov dom">
Žobrákov dom

Žobrákov dom je meštiansky dom v Košiciach na Hlavnej ulici.
Dejiny.
Pôvodne to bol gotický dom zo 14. storočia, v 18. storočí viackrát prestavaný. V rokoch 1720 a 1760 bol opäť upravovaný. Jeho posledná prestavba sa konala v roku 1898 v pôvabnom romanticko-secesnom štýle s alegorickou maľbou od košického maliara Júliusa Édera. Táto alegorická maľba bola desaťročia ukrytá pod omietkou nevhodnej rekonštrukcie z roku 1956. V roku 1995 bola budova komplexne zrekonštruovaná a alegorická maľba odkrytá.
Na štíte budovy sa nachádza takzvaná socha žobráka, ale v skutočnosti sa jedná skôr o sochu dobového kupca či obchodníka, o čom svedčí kupecká kapsa na jeho pravom boku. Známa košická legenda vraví, že dom dal postavil istý mestský žobrák za nažobrané peniaze.

</doc>
<doc id="615080" url="https://sk.wikipedia.org/wiki?curid=615080" title="Prírodná rezervácia Starý háj">
Prírodná rezervácia Starý háj



</doc>
<doc id="615081" url="https://sk.wikipedia.org/wiki?curid=615081" title="Hadik-Barkóciho palác">
Hadik-Barkóciho palác

Hadik-Barkóciho palác je budova nachádzajúca sa v Košiciach, na Hlavnej ulici.
História.
Je to reprezentatívna baroková stavba, ktorá bola prvým šľachtickým palácom v Košiciach, prvý trakt na mieste dvoch stredovekých budov v roku 1754 nechal postaviť jágerský biskup František Barkóczy. Zadný trakt pochádza z konca 18. storočia. V zime 1805/1806 tu bol ubytovaný 12-ročný následník trónu, princ Ferdinand, keď ho spolu so súrodencami ukryli v Košiciach pred nebezpečím zo strany vojsk Napoleona. 
Po roku 1930 v budove zriadil údenár Alex Jaszusch bufet, v ktorom od konca 30. rokov bola reštaurácia Otta Lescha, a od druhej polovice 40. rokov až do znárodnenia reštaurácia „Kriváň“. Po znárodnení sa z nej stala krčma a od roku 1980 pizzeria. Budova je zaujímavá aj tým, že tu sídlila prvá Košická sporiteľňa. Dnes v budove sídli pobočka Verejnej knižnice Jána Bocatia.

</doc>
<doc id="615082" url="https://sk.wikipedia.org/wiki?curid=615082" title="Mory Kanté">
Mory Kanté

Mory Kanté (* 29. marec 1950, Albadaria, Guinea – † 22. máj 2020, Konakry) bol guinejský spevák a hráč na kore.
Najväčší úspech dosiahol so skladbou "Yeke Yeke" z roku 1987, ktorá sa stala hitom naprieč Európou, pričom obsadila 1. miesta v rebríčkoch v Belgicku, Holandsku, Fínsku a Španielsku.
Kariéra.
Narodil se do jednej, v Guineji veľmi známej rodiny griotov, čo sú potulní muzikanti a rozprávači. Ako malý vyrastal v mandigskej hudobnej tradícii. Keď mal sedem rokov, poslali ho do susedného Mali, kde sa naučil spievať a hrať na koru. V roku 1971 sa stal členom skupiny Rail Band, v ktorej vtedy spieval Salif Keïta. Ten ale v roku 1973 zo skupiny odišiel a Mory Kanté sa tak stal hlavným spevákom.
V roku 1983 sa Mori Kanté presunul do Paríža. Bola to doba, keď svetom prechádzala vlna afropopu. Do celosvetového hudobného povedomia sa dostal predovšetkým zo skladbou „Yé ké yé ké“, ktorá bola vydaná ako singel v roku 1987. Je stále jedným z najpredávanejších afrických hudobných singlov a bol to vôbec prvý singel afrického hudobníka, ktorého sa predalo viac ako milión kópií.
V roku 2003 bol zvolený africkým veľvyslancom Organizácie pre výživu a poľnohospodárstvo.

</doc>
<doc id="615083" url="https://sk.wikipedia.org/wiki?curid=615083" title="Rainer Franz">
Rainer Franz

Dr. h. c. Dkfm. Rainer Franz, MBA (* 17. marec 1943, Mariánské Lázně, Česko ) významný bankár pôsobiaci na Slovensku.
Priekopník moderného slovenského bankovníctva. Pod jeho vedením bola Tatra banka, a.s. prvou bankou na Slovensku, ktorá z hľadiska produktov, služieb a účtovníctva začala zavádzať medzinárodné štandardy. Patrí medzi najuznávanejšie osobnosti slovenského i stredoeurópskeho finančného sektora a medzinárodného bankovníctva. Ako člen viacerých organizácií a obchodných komôr sa aktívne podieľal na presadzovaní ekonomických reforiem v oblasti bankovníctva a finančníctva.
Život a kariéra.
Rainer Franz je absolventom University of Notre Dame, Ind. USA (MBA, 1965-1969) ako aj absolventom University of Vienna (MA, 1970 – 1972). 
Na College of Liberal Arts University of Notre Dame prednášal súčasnú nemeckú literatúru a históriu (1970 – 1972). 
Jeho celoživotné profesionálne pôsobenie je však spojené s oblasťou bankovníctva, finančníctva a medzinárodného obchodu. Pôsobil vo významných funkciách v popredných medzinárodných bankových domoch. V rokoch 1972 – 1979 ako viceprezident Chase Bank, New York, USA pridelený v New Yorku, Tokyu, Manile a Hong Kongu. V rokoch 1979 – 1986 pôsobil v DG Bank vo Frankfurte nad Mohanom v Nemecku pridelený pre Hong Kong a Singapur. Od 1986 do 1990 pôsobil ako generálny riaditeľ v Commercial Bank of Greece. Bol členom vrcholných orgánov významných finančných spoločností, ako sú napr. Foreign Correspondence Club v Hong Kongu (1973 – 1976), US – Taiwanese Trade Council (1975 – 1980) a Singapore Trade Council. 
Od roku 1990 do 1998 pôsobil v Tatra banke, a.s. v Bratislave na Slovensku ako podpredseda predstavenstva a zástupca generálneho riaditeľa. V rokoch 1998 – 2006 pôsobil v tejto banke ako predseda predstavenstva a generálny riaditeľ. Počas pôsobenia v Tatra banke, a.s. bol na slovenskom bankovom trhu priekopníkom v zavádzaní nových produktov, elektronických distribučných kanálov – napr. Internet banking (1998), prvej Internetovej banky na Slovensku – Eliot (2000) atď. 
Počas jeho pôsobenia v Tatra banke, a.s. získala táto banka viaceré ocenenia od viacerých odborných magazínov a časopisov : The Banker (Banka roka na Slovensku – 2001, 2002, 2003), Euromoney (Najlepšia banka na Slovensku 1995 – 2003) , The Best Real Estate Commercial Bank in Slovakia (2006),  Global Finance (Najlepšia banka na Slovensku 1999 – 2004, Banka s najlepším Internet bankingom na Slovensku 2004 – 2006, Najlepšia banka v oblasti obchodovania s devízami na Slovensku 2005 – 2006) a Trend (Banka roka 1998, 1999, 2001, 2002, 2005) ako aj veľa ďalších ocenení. 
V roku 2006 bol nominovaný na ocenenie Manažér roka. 
Od roku 2003 – 2010 bol členom predstavenstva v Raiffeisen Bank International, AG, kde bol zároveň zodpovedný za Regionálne kartové spracovateľské centrum a stal sa prvým zástupcom generálneho riaditeľa a predsedu predstavenstva a členom predstavenstva Raiffeisen Bank Aval, Ukrajina.
Ďalej bol predsedom Dozornej rady Tatra banky, a.s. (1997 – 2012), členom a predsedom Dozornej rady Raiffesen Bank CZ.
Ako člen pôsobil v prezídiu Slovensko-rakúskej obchodnej komory a Americko-slovenskej obchodnej komory. 
Na slávnostnom rozšírenom zasadnutí Vedeckej rady Ekonomickej univerzity v Bratislave a Vedeckej rady Obchodnej fakulty Ekonomickej univerzity dňa 19. apríla 2007 bola Rainerovi Franzovi udelená čestná vedecká hodnosť Doctor honoris causa Ekonomickej univerzity v Bratislave – medzinárodne uznávanej osobnosti v oblasti bankovníctva, finančníctva a medzinárodného podnikania. 

</doc>
<doc id="615084" url="https://sk.wikipedia.org/wiki?curid=615084" title="Oleg Pastier">
Oleg Pastier

Oleg Pastier (* 17. apríl 1952, Tekovská Nová Ves – † 15. marec 2018) bol slovenský básnik, publicista, vydavateľ a disident.
Životopis.
Narodil sa v Tekovskej Novej Vsi, dnes časti obce Nová Dedina v okrese Levice. Absolvoval strednú všeobecnovzdelávaciu školu v Nitre, kde až do maturity žil s rodičmi. Jeho otec bol dekanom Pedagogickej fakulty v Nitre (dnes súčasť UKF), odkiaľ však musel v roku 1970 odísť potom, čo sa postavil proti vpádu vojsk Varšavskej zmluvy z roku 1968. Táto udalosť dospievajúceho študenta výrazne ovplyvnila; normalizačnú spoločnosť odvtedy vnímal ako niečo, čo s jeho pohľadom na svet nie je zlučiteľné. Získal zlý kádrový profil a pôsobil v rozličných robotníckych zamestnaniach.
V druhej polovici 70. rokov stretol v Bratislave skupinu otvorene mysliacich ľudí – Vladimíra Archleba, Igora Kalného, Jána Budaja, Františka Mikloška, výtvarníkov Milana Bočkaya a Kláru Bočkayovú, Otisa Lauberta, Vladimíra Havrillu a ďalších umelcov. V 80. rokoch 20. storočia začal v disente získavať vydavateľské skúsenosti. Najprv sa venoval jednorazovým textom ako Solženicynova prednáška alebo esej disidenta Milana Šimečku, postupne sa však uňho začalo zbierať stále viac prác, ku ktorým sa oficiálne nedalo dostať. Vydával ich v samizdatových časopisoch Kontakt, Fragment a Fragment K.
Počas Nežnej revolúcie stál pri zrode občianskeho hnutia Verejnosť proti násiliu (VPN), 19. novembra 1989, po prvom protestnom mítingu v priestoroch Umeleckej besedy v Bratislave, sa spolu s Martinom Šimečkom, Jánom Budajom a Milošom Žiakom zúčastnil stretnutia v byte Jána Langoša, na ktorom vznikol názov hnutia.
Od marca 1990 potom vydával (dovtedy samizdatový) časopis oficiálne, od roku 1992 pod názvom Fragment. Vo svojom vydavateľstve F. R. &amp; G vydal aj jeho knižnú edíciu. Po roku 1990 spolupracoval s literárnymi časopismi Kultúrny život a Romboid. Pre Slovenský rozhlas vytvoril sériu 23 fíčrov pod názvom "Rodinné striebro" a rozhlasových relácií "Obuj sa a choď", "Avantgardy", "Európska poviedka" a ďalších. Žil a tvoril v obci Dolný Bar neďaleko Dunajskej Stredy.

</doc>
<doc id="615087" url="https://sk.wikipedia.org/wiki?curid=615087" title="Aténsky kalendár">
Aténsky kalendár



</doc>
<doc id="615090" url="https://sk.wikipedia.org/wiki?curid=615090" title="Kožušinové odevy">
Kožušinové odevy

Kožušinové odevy sú odevy vyrobené z kože živočíchov so srsťou najčastejšie kožušinových zvierat. Kožušina je jednou z najstarších foriem odevu. Niektorí ju považujú za luxusnú a teplú, iní ju odmietajú kvôli morálnemu presvedčeniu. Termín "kožušina" sa často používa na označenie kabátov, šálov alebo akýchkoľvek teplých odevov vyrobených zo zvieracej srsti. Najobľúbenejšie druhy kožušiny, najmä v 60. rokoch, známe ako "luxusná kožušina" boli červená či strieborná pruhovaná líška. Tieto typy nakupovala predovšetkým bohatšia vrstva spoločnosti. Tí, ktorí si to nemohli dovoliť, nosili napríklad odevy z vlčieho kožucha. 
História.
Kožušina sa všeobecne považuje za jeden z prvých materiálov používaných ako oblečenie a "dekorácia" zároveň. Prvýkrát bola používaná už v ďalekej minulosti - naši predkovia Homo sapiens či Homo neanderthalensis nosili odevy zo zvieracej srsti.
Kožušina sa stále nosí, najmä v miernych a chladných klimatických podmienkach, kvôli svojej schopnosti zadržať teplo. Tieto typy odevov boli počas studených zimných období obľúbené najmä v Kanade, a v súčasnosti sú stále využívané či už rôznymi domorodými kmeňmi, alebo rozvinutými spoločnosťami. Tvoria súčasť tradičného oblečenia v Rusku, na Ukrajine, v štátoch EÚ, USA, a v Japonsku.
Kožušina zvierat použitá v odevoch a výzdobách niekedy býva farbená či už jasnými farbami alebo rôznymi vzormi. Cieľom je napodobniť srsť exotických zvierat.
Zdroje kožušiny.
V Európe a Ázii sa kožušina z psov a mačiek predáva pod rôznymi názvami, aby sa zakryl pôvod. Napríklad psie kožušiny sa zvyknú označovať "Mongolský Vlk" .
V Spojených štátoch bol robený prieskum pri ktorom sa zistilo, že drvivá väčšina kožušín bola nesprávne označená. Zväčša sa to dialo preto, pretože kožušiny boli zo zvierat, ktoré nie je legálne zabíjať.
Obchodný tovar.
Kožušiny sa získavajú legálnym aj nelegálnym lovom kožušinových zvierat alebo ich chovom na kožušinových farmách. Moderný textilný priemysel a výroba umelých kožušín umožňuje praktické nahradenie kožušín inými materiálmi. Nosenie kožušinových výrobkov preto býva kritizované ako zbytočný luxus, kvôli ktorému je ohrozené množstvo kožušinových zvierat žijúcich vo voľnej prírode a divoké zvieratá sú chované v nevyhovujúcich podmienkach fariem, ktoré sú preto v niektorých štátoch ako týranie zvierat zákonom zakázané. Vzhľadom na nadmerné používanie ohrozených živočíchov na komerčné účely bol v roku 1973 uzavretý dohovor na ochranu ohrozených druhov živočíchov a rastlín CITES (Convention on International Trade in Endangered Species of Wild Fauna and Flora).
Spracovanie kože.
V prvom rade je potrebné získať zvieraciu kožušinu. V závislosti od typu kožušiny sa používajú správne chemikálie. Používa sa napríklad uhličitan sodný, kukuričný škrob, lanolín, rôzne odmasťovače a pod. Pracovníci, ktorí bývajú vystavení účinkom prachu z kože zvyknú mať zníženú funkciu pľúc. Koža sa potom ešte ošetruje pre zvýšenie jej kvality. Ľudia, ktorí sa venujú oprave, zmenám či čisteniu kožušinových výrobkov sa nazývajú kožušníci, tí čo sa venujú úprave a oprave kože sa nazývajú garbiari .

</doc>
<doc id="615091" url="https://sk.wikipedia.org/wiki?curid=615091" title="Aupark Tower (Košice)">
Aupark Tower (Košice)

Aupark Tower je biznis centrum v Košiciach v mestskej časti Staré Mesto, ktoré je súčasťou nákupno-zábavného centra Aupark. Postavila ju spoločnosť HB Reavis Group. Jej výstavba sa začala v roku 2010 a úplne dokončená bola koncom roka 2011. Nachádzajú sa tu prenajímateľné kancelárske priestory.
Má výšku 47,5 metra a nadzemných 11 podlaží. Budova sa nachádza priamo v historickom centre Košíc na ulici Protifašistických bojovníkov 11. V blízkosti biznis centra sa stretávajú hlavné dopravné tepny, neďaleko je tiež železničná a autobusová stanica a až 24 liniek mestskej hromadnej dopravy zaručuje najlepšiu možnú dostupnosť v meste. Vďaka svojej polohe ponúka aj služby nákupného centra Aupark, ako aj jedinečný výhľad na historické centrum mesta.
Medzi najznámejších nájomcov patria: ESET, IBM, Orange, Freudenberg IT, Benestra, Winners Group a ďalší.

</doc>
<doc id="615092" url="https://sk.wikipedia.org/wiki?curid=615092" title="Persaios (sochár)">
Persaios (sochár)

Persaios () bol grécky sochár v 3. storočí pred Kr. 
Sochár Persaios, pochádzajúci zrejme z Atén, tvoril v 3. stor. pred Kr. Nezachovala sa od neho žiadna socha, známa je ale jeho signatúra na mramorovom podstavci, základne zo sochy, ktorú zhotovil so sochárom Heortiom.
 
- text v starogréčtine
Tento podstavec bol objavený v archeologickej lokalite Dionýzovho divadla v Aténach. Jeho fragmentárny nápis, datovaný do 3. stor. pred Kr., uvádza, že bol podstavcom sochy, ktorú venovali pre agónothéta Theofana, známeho aj z iných nápisov z rokov 280 až 270 pred Kr. Agónothéti udržiavali poriadok pri súťažiach (agón), rozdeľovali ceny a pod. Počas dionýzii (hlavne počas tzv. „Veľkých Dionýzii“, ktoré sa konali zrejme 10. až 17. dňa mesiaca Elafébolión) sa usporadúvali súťaže i divadelné predstavenia. Autori týchto divadelných hier tiež súťažili o ceny.

</doc>
<doc id="615093" url="https://sk.wikipedia.org/wiki?curid=615093" title="Dohovor Rady Európy o predchádzaní násiliu na ženách a domácemu násiliu a o boji proti nemu">
Dohovor Rady Európy o predchádzaní násiliu na ženách a domácemu násiliu a o boji proti nemu

Dohovor Rady Európy o predchádzaní násiliu na ženách a domácemu násiliu a o boji proti nemu alebo Istanbulský dohovor je medzinárodná zmluva Rady Európy posudzujúca predovšetkým všetky druhy násilia voči ženám ako formu historicky a kultúrne podmienenej diskriminácie. Dohovor sa zameriava na prevenciu, ochranu obetí a stíhanie páchateľov rodovo podmieneného násilia. Dohovor tiež nanovo definuje niektoré trestné činy (napríklad: mrzačenie ženských genitálií, vynútený sobáš, nebezpečné prenasledovanie (stalking), vynútený potrat a vynútenú sterilizáciu) a požaduje od štátov, aby ich zaviedli do svojho trestného poriadku. Dňa 14.3. 2012 ako prvý ratifikovalo dohovor Turecko, ku ktorému sa k marcu 2017 pripojilo ďalších 21 štátov. Do platnosti vstúpila 1. 8. 2014.
V piatok, 29. marca 2019 NR SR prijala uznesenie zaväzujúce Slovensko dohodu neratifikovať.
V utorok, 25. februára 2020 NR SR finálne odmietla dohovor (t.j. nevyslovila súhlas s dohovorom Rady Európy). Prezidentka Slovenskej republiky už nemôže uznesenie vrátiť späť do NR SR. Odo dňa podpísania uznesenia prezidentkou Slovenskej republiky sa bude Slovenská republika reprezentovať ako krajina, ktorá neprijala Istanbulský dohovor.

</doc>
<doc id="615094" url="https://sk.wikipedia.org/wiki?curid=615094" title="Istanbulská zmluva">
Istanbulská zmluva



</doc>
<doc id="615095" url="https://sk.wikipedia.org/wiki?curid=615095" title="Istanbulský dohovor">
Istanbulský dohovor



</doc>
<doc id="615096" url="https://sk.wikipedia.org/wiki?curid=615096" title="Stalking">
Stalking



</doc>
<doc id="615097" url="https://sk.wikipedia.org/wiki?curid=615097" title="Ján Baptista Ilešházi">
Ján Baptista Ilešházi

Ján Baptista Ilešházi alebo Ján Ilešházi (; * 1737, Bratislava † 10. máj 1799, Dubnica nad Váhom) bol príslušník uhorského magnátskeho rodu Ilešháziovcov (), pôvodom z Eliášoviec (okres Dunajská Streda). V rokoch 17661799 zastával funkciu trenčianskeho a liptovského župana.
Životopis.
Otcom Jána Baptistu (Krstiteľ) bol magnát, gróf Jozef Ilešházi (17001766) a jeho matkou rakúska grófka Terézia Petronela von Abensberg-Traun (17101790). Mal viacerých súrodencov, dospelosti sa dožili len tri sestry (Mária Terézia, Júlia a Mária Františka). Po smrti otca Jozefa sa stal v roku 1766 trenčianskym a liptovským županom. Bol aj členom sedmipanskej súdnej tabule, kráľovským komorníkom a skutočným tajným radcom.
Na svojich panstvách sa snažil zavádzať moderné pracovné postupy a niektoré technologické novinky. V roku 1788 založil na svojom panstve Brumov v Bielych Karpatoch skláreň Svätej Sidónie (pomenovaná na počesť jeho manželky).
Ján Baptista podporoval aj rozvoj slovenského písomníctva, nechal preložiť do slovenčiny jednu modlitebnú knihu a pôrodnícku príručku lekára I. Černaja. Podporoval aj aktivity Slovenského učeného tovarišstva. Na jeho fare v Dubnici nad Váhom pôsobil Ondrej Mesároš, popredný predstaviteľ bernolákovského hnutia. Sám bol literárne činný, ale jeho diela zostali v rukopise.
Bol tiež mecenášom umenia, najmä architektúry. V roku 1760 nechal v Dubnici postaviť kalváriu a prestaval tiež tamojší zámok, postavil aj kostol v Borovciach. Prispel aj k rozvoju kúpeľov v Trenčianskych Tepliciach.
Od roku 1761 bola jeho manželkou Sidónia Baťáňová (hist.: "Batthyány"). Mal dvoch synov: staršieho Štefana (17621838) a mladšieho Antona (17751799) a dve dcéry: Jozefínu (vydatá za grófa Františka Jozefa von Windischgrätza) a Máriu (vydatá za grófa Feketeho).
Zomrel v kaštieli v Dubnici nad Váhom. Pochovaný je vo farskom kostole v Trenčíne vedľa svojich predkov.

</doc>
<doc id="615098" url="https://sk.wikipedia.org/wiki?curid=615098" title="Dolina Białego">
Dolina Białego

Dolina Białego je zalesnená podhôľna dolina v poľských Západných Tatrách, medzi chrbtami Krokwi a Sarnej Skały.
Poloha a popis doliny.
Je dlhá a má plochu . Ohraničená je:
Dolina Białego sa začína vo výške okolo pri Drodge pod Reglami. Má tvar rokliny, v ktorej na východe sa týčia bralá Korycisk, na západe Kazalnice. Hornú časť doliny rozdeľuje krátky hrebienok Zameczki a Igłą na dve oddelenia: Dolinu Suchu Giewoncku na západe a na bezmennú dolinku na východe.
Geológia a hydrológia.
Dolina je vypreparovaná zo sedimnetárnych hornín, vápencov, dolomitov a bridlíc. Je prevažne úzka, s hlbokými zárezmi krasového charakteru, najmä v dolnej časti Kazalnice, ktorú nazvali Kotłe. V doline sa nachádzajú rôzne skalné formácie. Na Białom Potoku sú početné prahy, neveľké vodopády a ľadovcové hrnce.
Príroda.
Vegetácia má podhôľny, subalpínsky charakter. Prevládajú smrekové, bukové a jedľové porasty. Na začiatku doliny je jedno z najnižšie položených stanovíšť kosodreviny () a na hornej hranici lesa rastú skupiny límb. Keďže masív Giewontu zatieňuje dolinu, jej klimatické pomery sú veľmi surové, i keď dolina nie je vo vysokej nadmorskej výške. Má jedinečnú flóru. Donedávna tu rástla sklenobyľ bezlistá ("Epipogium aphyllum") (jej výskyt v tomto čase nebol potvrdený, pravdepodobne vyhynula), vyskytuje sa tu pichliač belohlavý ("Cirsium eriophorum"), borovica rhaetica ("Pinus rhaetica"), všivec karpatský ("Pedicularis hacquetii") a skalník plstnatý ("Cotoneaster tomentosus"). Príroda v doline je od roku 1954 prísne chránená.
História.
Horná časť doliny v minulosti patrila do pastierskej Hali Białe. Na začiatku 50-tych rokov 20. storočia v doline geológovia skúmali pravdepodobné ložiská uránovej rudy. Vyhĺbili dve prieskumné štôlne. V tom čase dolinu uzavreli a prísne strážili. Vstup do dolnej štôlne (má dĺžku 270 m) sa nachádza pri žlto značenom turistickom chodníku. Je zamrežovaný. Horná štôlňa je vo výške . Je dlhá 400 m.
Turistika.
V súčasnosti dolinu navštevuje približne 5% turistov z celkového počtu, prichádzajúcich do poľských Tatier.

</doc>
<doc id="615101" url="https://sk.wikipedia.org/wiki?curid=615101" title="Dolina Filipka">
Dolina Filipka

Dolina Filipka je jedna z najmenej turisticky známych dolín v poľskej časti Vysokých Tatier. Začína sa na úbočí Gęsiej Szyje smerom na sever neďaleko Zazadnej. Má dve oddelenia:
Dolina je obklopená vrchom Gęsia Szyja. Na jej masíve sú Suchy Wierch Waksmundzki, Ostry Wierch Waksmundzki, Zadnia Kopa Sołtysia a Filipczański Wierch.
Sú to miesta s vysoko pridanou environmentálnou hodnotou. Na 80 m vysokej Filipczańskej Skałce rastie limba a na dolomitovom útese Skałka bolo v roku 1954 objavené hniezdo málokedy vídaného skaliara pestrého. V roku 1844 Ludwik Zejszner, poľský geológ, kartograf, krajinoznalec tu obdivoval staré, ale „veľmi choré“ buky a javory. Na lesných čistinách a svetlejších miestach rastie ľalia zlatohlavá ("Lilium martagon"). Dolina je domovom tesára čierneho, myšiaka hôrneho, jeleňa, objavujú sa tu medvede. Na úbočiach Filipczańského Wierchu sa vyskytujú rôzne skalné útvary a je tu sedem malých jaskýň, ktoré sú turistom neprístupné. Okrem iných: Szczelina za Paśnikiem, Grota Filipczańska nad Mostkiem, Jaskinia Filipczańska Niżnia a Grota Filipczańska Wyżnia. Horná časť doliny sa v minulosti nazývala Hala Filipka. Podľa nej dolinu pomenovali.

</doc>
<doc id="615102" url="https://sk.wikipedia.org/wiki?curid=615102" title="Sósistratos">
Sósistratos

Sósistratos () môže byť:

</doc>
<doc id="615103" url="https://sk.wikipedia.org/wiki?curid=615103" title="Zoznam zariadení od Samsungu">
Zoznam zariadení od Samsungu

Zoznam zariadení vyrobených spoločnosťou Samsung Electronics.
Inteligentné mobilné telefóny (smartphone) a phablety.
Samsung Galaxy.
Samsung Galaxy Xcover.
Staršie modely Samsung Xcover, bez OS, sú uvedené nižšie↓.

</doc>
<doc id="615105" url="https://sk.wikipedia.org/wiki?curid=615105" title="Dolina Olczyska">
Dolina Olczyska

Dolina Olczyska (v minulosti ju nazývali „Olczyskiem“) je dolina v poľských Vysokých Tatrách. Začína sa na Jaszczurówke a v hornej časti sa končí na Kope Magury vo výške .
Popis doliny a geografia.
Na západe od Doliny Bystrej ju oddeľuje severovýchodný hrebeň Kasprovho vrchu, na juhu od Doliny Suchej Wody Gąsienicowej Królowy Grzbiet, od východu ju lemuje chrbát Przysłopu Olczyskeho potom Wielki Kopienec a Mały Kopienec. V hornej južnej časti chrbát Sucheho Wierchu Olczyskeho ju rozdeľuje na dve oddelenia:
Meno doliny pochádza od Olczy – miestnej časti Zakopaného. Má plochu . Vytvárali ju sedimentačné horniny (vápence a dolomity), na niektorých miestach skalné granitové bloky, ktoré priniesol ľadovec zo susednej Doliny Suchej Wody Gąsienicowej. Vápencové podložie vsakuje do seba vodu, a preto väčšia časť doliny je suchá, voda preteká krasovými kavernami (časť pozemných tokov tečie do jaskýň ako je Jaskinia Jaszczurowska Wodna a Jaskinia Jaszczurowska Wyżnia). Potom vyviera v prameni Wywierzysko Olczyske a spolu s ňou podzemné vody z Doliny Pańszczycy. Je to najväčší prameň v poľských Vysokých Tatrách. Tu pramení Olczyski Potok, záložné žriedlo pre Zakopané. Okolo potoka a v priľahlých žľaboch rastie jelša sivá ("Alnus incana"), na jar kvitne záružlie močiarne ("Caltha palustris"). Na úbočiach Małeho Kopieńca sú jedny z najväčších porastov borovice v poľských Tatrách. Vyskytujú sa tu v Poľsku ojedinelé rastliny, ako napríklad prilbica chlpatoplodá ("Aconitum lasiocarpum") a jarabina mišpuľková ("Sorbus chamaemespilus"). V minulosti (okolo roku 1840) boli v doline bukové porasty. V súčasnosti dominujú smrekové.
História.
Dolina bola vypásaná dobytkom a ovcami. Sú tu tri poľany Królowa Polana, Olczyska Polana a Brylówka. Na Olczyskej Polane sa zachovali staré salaše.
Dňa 11. augusta 1994 v Dolinie Olczyskej havarovala helikoptéra TOPRu, v ktorej zahynuli štyria ľudia.

</doc>
<doc id="615107" url="https://sk.wikipedia.org/wiki?curid=615107" title="Aupark Tower">
Aupark Tower

Aupark Tower môže byť:

</doc>
<doc id="615110" url="https://sk.wikipedia.org/wiki?curid=615110" title="Mata-Utu">
Mata-Utu



</doc>
<doc id="615111" url="https://sk.wikipedia.org/wiki?curid=615111" title="Živnostenské oprávnenie">
Živnostenské oprávnenie



</doc>
<doc id="615112" url="https://sk.wikipedia.org/wiki?curid=615112" title="Oprávnenie prevádzkovať živnosť">
Oprávnenie prevádzkovať živnosť



</doc>
<doc id="615115" url="https://sk.wikipedia.org/wiki?curid=615115" title="Maldivské národné futsalové družstvo mužov">
Maldivské národné futsalové družstvo mužov

Maldivské národné futsalové družstvo mužov je národné družstvo mužov, ktoré reprezentuje Maldivy v medzinárodných futsalových súťažiach a priateľských zápasoch. Funguje pod záštitou "Football Association of Maldives" (FAM). Prvý medzinárodný zápas absolvovalo v roku 2004. V marci 2018 mu patrilo vo svetovom futsalovom rebríčku 114. miesto. 
Vrcholné podujatia.
Maldivské družstvo sa dvakrát pokúšalo kvalifikovať na majstrovstvá sveta FIFA, ale ani raz sa mu to nepodarilo. 
Majstrovstiev Ázie sa zúčastnilo 2-krát, prvýkrát v Macau v roku 2004. Rovnako ako na ďalšom turnaji v roku 2005 nebodovalo ani v jednom zápase a zo základnej skupiny ďalej nepostúpilo. Z ďalších troch kvalifikácii sa mu už postúpiť na finálový turnaj nepodarilo. 
Družstvo sa na Ázijských halových hrách predstavilo prvýkrát v roku 2017. Na turnaji konanom v Turkménsku prehralo všetky zápasy a zo základnej skupiny ďalej nepostúpilo.

</doc>
<doc id="615117" url="https://sk.wikipedia.org/wiki?curid=615117" title="Paul F. Tompkins">
Paul F. Tompkins

Paul Francis Tompkins, viac známy ako Paul F. Tompkins (* 12. september 1968, Philadelphia, Pensylvánia, USA) je americký herec.

</doc>
<doc id="615122" url="https://sk.wikipedia.org/wiki?curid=615122" title="Tsukuba Circuit">
Tsukuba Circuit



</doc>
<doc id="615123" url="https://sk.wikipedia.org/wiki?curid=615123" title="Ján Ilešházi">
Ján Ilešházi



</doc>
<doc id="615124" url="https://sk.wikipedia.org/wiki?curid=615124" title="Zoznam obytných komplexov v Košiciach">
Zoznam obytných komplexov v Košiciach

Veľký dopyt po bytoch v Košiciach neustále pokračuje. Začalo to koncom roka 2011, od kedy Košice poriadne zmenili svoju tvár a začali sa postupne rozrastať. Realitný trh hlási vyššie ceny nie len nových ale aj starých bytov na pôvodných košických sídliskách, čo značí príchod množstva nových obyvateľov, najmä z okolia Košíc.
Západ.
V mestskej časti Západ pribudol aj veľmi obľúbený komplex Nová Terasa, ktorá leží medzi Triedou SNP a Ondavskou ulicou. Hotové sú už dve etapy, realizované spoločnosťou Penta Investments, ktoré doposiaľ priniesli 415 bytov a 48 domov. Vo výstavbe je už tretia etapa, po ktorej dokončení pribudne ďalších 225 bytov. Spolu sa takto Nová Terasa stane najväčším projektom na území Košíc, zo spolu 640 bytmi.
Sever.
V lokalite Anička, patrí v Košiciach medzi najobľúbenejšie miesta oddychu. Tak sa stala miestom vybudovania bytového komplexu s názvom Park Anička. Ten na Severe ponúka moderné bývanie v prírode neďaleko centra metropoly východu. Okolie Hornádu, tak postupne mení svoju tvár.
Košická Nová Ves.
Ďalším novopostaveným objektom je Zelená stráň na začiatku Košickej Novej Vsi. Projekt je rozdelený do dvoch etáp, pričom ku koncu roka 2016 boli dokončené práce na prvej etape výstavby, v súčasnosti sa spustil predaj bytov z druhej etapy, ktoré by mali byť postavené do leta 2018.
Juh.
V mestskej časti Juh žije v súčasnosti okolo 23-tisíc obyvateľov. Dlhé roky tu novostavby vo väčšom merítku nepribúdali. No v poslednom období však aj v tejto časti mesta začal stavebný boom. Na Juh vyrástla Šafránova záhrada, nové bytové jednotky sa začali stavať na Bleskovej, Jánošíkovej i Žižkovej ulici. Vďaka vznikajúcim novostavbám sa predpokladá zvyšovanie počtu obyvateľov v tejto mestskej časti. 
Staré Mesto.
Na území širšieho centra Košíc sa stavia vo veľkom. Na skok od Hlavnej ulice vyrástli stovky nových bytov a objekty občianskej vybavenosti. V lokalitách blízko centra mesta sa dlhé roky takmer nič nestavalo. Dva najväčšie projekty v mestskej časti Staré Mesto, ktorých výsledkom má spolu byť 524 nových bytov. Najväčší z nich je Rezidencia pri radnici na Strojárenskej ulici, pod záštitou developerskej skupiny CTR Group. Okrem toho sa realizuje projekt Mlynská bašta na rohu Továrenskej a Štefánikovej ulice.
Toto je zoznam obytných komplexov nachádzajúcich sa na území Košíc:

</doc>
<doc id="615125" url="https://sk.wikipedia.org/wiki?curid=615125" title="Eliášovce">
Eliášovce



</doc>
<doc id="615126" url="https://sk.wikipedia.org/wiki?curid=615126" title="Khalid (spevák)">
Khalid (spevák)

Khalid, rodným menom Khalid Donnel Robinson (* 11. február 1998, Fort Stewart, Georgia, Spojené štáty) je americký spevák a skladateľ. Podpísal nahrávaciu zmluvu s Right Hand Music Group a RCA Records. Jeho debutový singel „Location“ vyšiel v júli 2016 a umiestnil sa na 16. mieste amerického rebríčka "Billboard" Hot 100; neskôr ho RIAA certifikovala štvoritou platinovou platňou. 3. marca 2017 vydal svoj debutový štúdiový album, "American Teen".
Vplyv.
Khalid povedal, že matka je jeho najväčšou hudobnou inšpiráciou a tiež umelci: Kendrick Lamar, A$AP Rocky, Father John Misty, Frank Ocean, Grizzly Bear, Chance the Rapper, Lorde, India.Arie a James Blake.

</doc>
<doc id="615127" url="https://sk.wikipedia.org/wiki?curid=615127" title="Celibát (pieseň)">
Celibát (pieseň)

Celibát je pieseň z albumu "Katarze" českej popovej hudobnej skupiny Slza. Pieseň bola vydaná na Spotify, Apple Music, iTunes, Deezer a Google Play, 19. októbra 2014 bol nahraný videoklip k piesni na YouTube. Videoklip režíroval Vít Karas a natáčalo sa na zámku Liblice a zahrala si v ňom aj Barbora Zelená - finalistka "Českej miss".

</doc>
<doc id="615128" url="https://sk.wikipedia.org/wiki?curid=615128" title="Dolina Kondratowa">
Dolina Kondratowa

Dolina Kondratowa je dolina v poľských Západných Tatrách. Je západným oddelením Doliny Bystrej.
Popis doliny a geografia.
Na juhozápadnej strane ju ohraničuje Kalacka Kopa a Wielki Giewont, na západe severný hrebeň Kondratovej kopy, na juhu Hlavný hrebeň Západných Tatier na úseku od Kondratovej kopy cez Suchý vrch Kondracký po Goričkovú. Najväčšou bočnou vetvou doliny je Dolina Sucha Kondracka. V hornej časti Doliny Kondratowej sa rozvetvujú dve oddelenia: Dolina Małego Szerokiego vedúca pod Kondracku Przełęcz a Długi Żleb.
Väčšia časť doliny je zložená z vápencových hornín. Vytvorili sa v nej krasové útvary, ktorými plynie podzemná voda. Preto je dolina v prevažnej miere suchá. Voda vyviera v prameni Wywierzysko Bystrej. Krátky Kondratowy Potok je aktívny len, keď je v doline veľa vody. Dolina je relatívne plochá, aj keď v minulosti ju formoval ľadovec. Vyskytuje sa v nej zaujímavá flóra: vratičník mnohozárezový ("Botrychium multifidum"), krivec najmenší ("Gagea minima") – v Karpatoch zriedkavé rastliny. V strede doliny je Polana Kondratowa, na ktorej stojí Chata PTTK na Hali Kondratowej a stanica TOPRu. 
V minulosti bola Dolina Kondratowa vypásaná na Hale Kondratowej. V súčasnosti je jednou z najnavštevovanejších tatranských dolín. Vedú cez ňu obľúbené turistické trasy na Wielki Giewont a Červené vrchy a na Kasprov vrch.

</doc>
<doc id="615129" url="https://sk.wikipedia.org/wiki?curid=615129" title="Camila Cabellová">
Camila Cabellová

Karla Camila Cabello Estrabao ( [kaˈmila kaˈbeʎo]; * 3. marec 1997, Cojímar, Havana, Kuba) je kubánsko-mexická speváčka a skladateľka. Preslávila sa ako členka skupiny Fifth Harmony, ktorá vznikla počas druhej série americkej súťaže "The X Factor" v roku 2012. Následne skupina podpísala nahrávaciu zmluvu s vydavateľstvami Syco Music a Epic Records. 
Cabello sa začala presadzovať ako sólistka v období, keď vydala viacero spoluprác, vrátane piesne „Bad Things“ s Machine Gun Kelly, ktorá sa umiestnila na štvrtej priečke amerického rebríčka "Billboard" Hot 100. Po opustení skupiny Fifth Harmony v decembri 2016 vydala sólový singel „Crying in the Club“. Začala sa sústreďovať na hudbu ovplyvnenú latinskoamerickou hudbou a vydala svoj debutový štúdiový album "Camila" (2018). Debutoval na prvej priečke amerického rebríčka "Billboard" 200. Singel z albumu s názvom „Havana“ sa stal číslom 1 vo viacerých krajinách vrátane Spojeného kráľovstva a USA. 
Detstvo.
Cabello sa narodila v Cojímare, časti mesta Havana matke Sinuhe Estrabao a Alejandrovi Cabellovi, ktorý pochádza z Mexika. Dlhú časť detstva žila prechodne v Havane a Mexiku, no keď mala 5 rokov presťahovala sa do Miami. Navštevovala Miami Palmetto High School, ale školský rok 2012 – 2013 vynechala, keď bola v 9. ročníku, kvôli speváckej kariére. Napriek tomu školu dokončila.
Turné.
Ako hlavná umelkyňa
Ako predskokanka

</doc>
<doc id="615130" url="https://sk.wikipedia.org/wiki?curid=615130" title="Camila Cabello">
Camila Cabello



</doc>
<doc id="615131" url="https://sk.wikipedia.org/wiki?curid=615131" title="Latinskoamerická hudba">
Latinskoamerická hudba

Latinskoamerická hudba (iné názvy: hudba Latinskej Ameriky, latino, latina) je hudba pôvodom z Latinskej Ameriky, konkrétne krajín hovoriacich románskymi jazykmi a územia Ameriky, a Karibiku južne od Spojených štátov. Latinskoamerická hudba zahŕňa aj africkú hudbu od otrokov, ktorí boli transportovaní do Ameriky európskymi osadníkmi, ako aj hudbu pôvodných obyvateľov Ameriky. Vďaka svojej vysoko synkretickej povahe latinskoamerická hudba zahŕňa široké spektrum štýlov vrátane žánrov, ako je bachata, bossa nova, merengue, rumba, salsa, samba, son a tango. Počas 20. storočia boli mnohé štýly ovplyvnené hudbou Spojených štátov, ktorá viedla k žánrom ako sú: latin pop, rock, jazz, hip hop a reggaeton.
Geograficky sa zvyčajne týka španielskych a portugalsko-hovoriacich regiónov Latinskej Ameriky, ale niekedy zahŕňa aj frankofónne krajiny a územia Karibiku a Južnej Ameriky. Obsahuje tiež latinskoamerické štýly, ktoré vznikli v Spojených štátoch, napríklad salsa a Tejano. Počiatky latinskoamerickej hudby sa datujú španielskym a portugalským dobytím Ameriky v 16. storočí, keď európski osadníci priniesli svoju hudbu zo zámoria. Latinskoamerická hudba sa hrá v španielčine, portugalčine a v menšom rozsahu vo francúzštine.

</doc>
<doc id="615132" url="https://sk.wikipedia.org/wiki?curid=615132" title="Peugeot 1007">
Peugeot 1007

Peugeot 1007 je malý trojdverový automobil, vyrábaný francúzskou automobilkou Peugeot. 
Vyrába sa od roku 2005 a bol vyvinutý z konceptu, ktorý bol predstavený v roku 2002 na autosalóne v Paríži. Bol to prvý automobil Peugeot, ktorý má označenie štvorciferným číslom. Automobil je charakteristický svojimi posuvnými dvermi.

</doc>
<doc id="615133" url="https://sk.wikipedia.org/wiki?curid=615133" title="Martinské predhorie">
Martinské predhorie

Martinské predhorie je geomorfologická časť Lúčanskej Fatry. 
Vymedzenie.
Nachádza sa vo východnej časti podcelku a zaberá pás územia na prechode Malej Fatry a Turčianskej kotliny. Predstavuje územie výbežkov Lúčanskej Fatry, priečne narúšané údoliami a na severe siaha po martinskú časť Stráne, južnú hranicu vymedzuje Valčianska dolina. Západne strmo vystupujú Lúčanské Veterné hole a východným smerom nadväzuje Valčianska pahorkatina.

</doc>
<doc id="615134" url="https://sk.wikipedia.org/wiki?curid=615134" title="Zaraďovač">
Zaraďovač

Zaraďovač (iné názvy: šanón, fascikel, [pákový] zakladač, usporadovač, obal na spisy; nespisovne: "poradač"/"poriadač") je kancelárska potreba na prehľadné ukladanie písomností, vo forme spravidla kartónového alebo plastového obalu, do ktorého sa písomnosti zaraďujú zvyčajne pomocou euroobalov.

</doc>
<doc id="615135" url="https://sk.wikipedia.org/wiki?curid=615135" title="Šanón">
Šanón



</doc>
<doc id="615136" url="https://sk.wikipedia.org/wiki?curid=615136" title="Fascikel">
Fascikel

Fascikel môže byť:

</doc>
<doc id="615137" url="https://sk.wikipedia.org/wiki?curid=615137" title="Pákový zakladač">
Pákový zakladač



</doc>
<doc id="615138" url="https://sk.wikipedia.org/wiki?curid=615138" title="Zakladač">
Zakladač



</doc>
<doc id="615139" url="https://sk.wikipedia.org/wiki?curid=615139" title="Usporadovač">
Usporadovač



</doc>
<doc id="615140" url="https://sk.wikipedia.org/wiki?curid=615140" title="Obal na spisy">
Obal na spisy

Obal na spisy môže byť:

</doc>
<doc id="615141" url="https://sk.wikipedia.org/wiki?curid=615141" title="Poradač">
Poradač



</doc>
<doc id="615142" url="https://sk.wikipedia.org/wiki?curid=615142" title="Poriadač">
Poriadač



</doc>
<doc id="615144" url="https://sk.wikipedia.org/wiki?curid=615144" title="Peugeot 108">
Peugeot 108

Peugeot 108 je automobil značky Peugeot. 
Bol predstavený v roku 2014 na autosalóne v Ženeve a patrí do kategórie miniautomobilov. Je postavený na rovnakej platforme ako Toyota Aygo a Citroën C1.

</doc>
<doc id="615145" url="https://sk.wikipedia.org/wiki?curid=615145" title="Vrícka kotlina">
Vrícka kotlina

Vrícka kotlina je geomorfologická časť Lúčanskej Fatry. 
Vymedzenie.
Nachádza sa v juhovýchodnej časti Lúčanskej Fatry a zaberá územie v okolí obce Vrícko. Obklopuje ju veniec hôr, patriacich Malej Fatre, len na juhu susedí pohorie Žiar. Na západe a severe nadväzuje geomorfologická časť Kľak, východným smerom vystupujú Kýčery a južný horizont vytvára podcelok Sokol.
Kotlinou preteká riečka Vríca, ktorá tu priberá viacero prítokov a smeruje severovýchodným smerom do rieky Turiec.

</doc>
<doc id="615146" url="https://sk.wikipedia.org/wiki?curid=615146" title="Dolina Jaworzynka">
Dolina Jaworzynka

Dolina Jaworzynka alebo len Jaworzynką je dolina v poľských Vysokých Tatrách. Je východným oddelením Doliny Bystrej.
Topografia.
Odbočuje od Doliny Bystrej v Kuźnicach vo výške Okolie doliny: od východu Boczań a Skupniów Upłaz, od juhu Wielka Kopa Królowa, Mała Kopa Królowa a Kopa Magury, od západu severozápadné rameno Kopy Magury, na ktorom sa nachádza Jaworzyńska Czuba, Zawrat Kasprowy a Jaworzyńskie Czoła. V hornej časti sa orograficky rozdeľuje na pravé rameno, ktoré tvorí Długi Żleb a ľavé, kde je Żleb pod Czerwienicą. V hornej časti doliny je pre turistov neprístupná Jaskinia Magurska.
Na orograficky pravých úbočiach doliny pod Skupniówim Upłazom sú početné vežičky: Cyganka, Cycek, Cygan, Parzące Turnie, Mnich, Krzemionka, Wołowa Turnia i Gruba Turnia.
Opis doliny.
Dolinu vytvárajú vápencové horniny. Je úzka a dlhá, vyzerá ako kaňon, jej svahy sú strmé. Dolná časť doliny, kde je Polana Jaworzynka so salašmi, je takmer plochá, rovná. Po dne doliny tečie Jaworzynka. Voda cez dolinu prúdi len pri veľkých lejakoch, skôr tečie pod zemou. Je to tichá dolina.
Na orograficky pravých úbočiach doliny sa objavujú charakteristické vápencové útvary - trpaslíci. Žijú tu medvede, jelenia zver a kamzíky. Vyskytuje sa tu pozoruhodná flóra. Okrem inej aj taká, ktorá je v Karpatoch výnimočná. Napríklad hmyzovník muchovitý ("Ophrys insectifera") a borovica ("Pinus × rhaetica").
História.
V minulosti dolinu vypásali stáda dobytka a oviec. Nadmerné vypásanie spôsobovalo masívnu eróziu pôdy. S jej regeneráciou sa začalo už pred druhou svetovou vojnou a pokračovalo sa po jej skončení. Najefektívnejšie bolo zalesňovanie smrekovcom a jelšou.
V doline dolovali železnú rudu. Po baníkoch zostali štôlne a hlady hlušiny. V roku 1920 v doline vybudovali prvý veľký lyžiarsky skokanský mostík. Rekordný skok meral .

</doc>
<doc id="615147" url="https://sk.wikipedia.org/wiki?curid=615147" title="Pop latino">
Pop latino



</doc>
<doc id="615150" url="https://sk.wikipedia.org/wiki?curid=615150" title="Aristonous">
Aristonous

Aristonous () môže byť:

</doc>
<doc id="615152" url="https://sk.wikipedia.org/wiki?curid=615152" title="Kľak (geomorfologická časť)">
Kľak (geomorfologická časť)

Kľak je geomorfologická časť Lúčanskej Fatry. 
Vymedzenie.
Nachádza sa v najjužnejšej časti Malej Fatry a z veľkej časti ju tvorí rozsiahly masív dominantného Kľaku. Najmä južnou časťou vytvára klin medzi Strážovskými vrchmi a pohorím Žiar. Na severe susedí na krátkom úseku s Rajeckou kotlinou (podcelok Žilinskej kotliny), na severovýchode nadväzujú Kýčery a na východe sa nachádza Vrícka kotlina a podcelky Žiaru Sokol a Vyšehrad. Na juhu sa s Kľakom stretáva Prievidzská kotlina (podcelok Hornonitrianskej kotliny) a západným smerom sa tiahnu Strážovské vrchy s časťami Javorinka a Strážov.
Ochrana územia.
Na riečke Vríca sa nachádza národná prírodná pamiatka Kľacký vodopád, plošne neporovnateľne väčšia je však národná prírodná rezervácia Kľak. Tá pokrýva viac ako 85 ha vrcholovej časti Kľaku s cennými skalnými a lesnými rastlinnými spoločenstvami s výskytom subalpínskych elementov.

</doc>
<doc id="615155" url="https://sk.wikipedia.org/wiki?curid=615155" title="Kýčery">
Kýčery

Kýčery sú geomorfologickou časťou Lúčanskej Fatry. 
Vymedzenie.
Nachádzajú sa v strednej časti Lúčanskej Fatry, medzi časťami Lúčanské Veterné hole na severe a Kľak a Vrícka kotlina na juhu. Západne sa nachádza Rajecká kotlina (podcelok Žilinskej kotliny), východný okraj susedí s Valčianskou pahorkatinou, podcelkom Turčianskej kotliny a na juhovýchode na krátkom úseku s podcelkom Žiaru Sokolom.

</doc>
<doc id="615156" url="https://sk.wikipedia.org/wiki?curid=615156" title="Verejný cintorín">
Verejný cintorín

Verejný cintorín, Ústredný cintorín alebo Južný cintorín je cintorín v Košiciach, nachádzajúci sa v mestskej časti Juh, medzi ulicami Alejová a Rastislavová. Je to najväčšie pietne miesto na Slovensku s rozlohou 32 hektárov a kapacitou viac ako 30 000 hrobových miest.
Vznik.
Počiatky jeho vzniku siahajú do 80. rokov 19. storočia, kedy sa začali dovtedy fungujúce cintoríny zapĺňať. Mesto preto muselo uvažovať o vybudovaní nového pietneho miesta. Najprv bolo treba vybrať vhodný pozemok, kde by sa dalo zriadiť. Nájsť sa ho podarilo v roku 1881, kedy od pôvodných vlastníkov kúpilo mesto pomerne veľký pozemok na dnešnej Rastislavovej ulici. Vedenie mesta v rozpočte schválilo 25-tisíc zlatých na stavbu budovy pre správcu cintorína, kancelárie a márnicu s piatimi boxmi. Jeden z nich mal byť upravený na pitevňu. Stavbu, ako to zachytávajú historické pramene zrealizovali podnikatelia Schmidt a Kolacsek. Pri tvorbe sa snažili vytvoriť napodobeninu niektorého z parížskych cintorínov.
Prví pochovaní.
Vo februári 1888 schválilo vtedajšie mestské zastupiteľstvo štatút o správe a prevádzke cintorína. Po jeho odsúhlasení ministerstvom vnútra v apríli 1889 vydalo zastupiteľstvo vyhlášku o zatvorení, respektíve zrušení dovtedy používaných cintorínov. Prestali fungovať "Cintorín sv. Kríža", evanjelický, kalvínsky i židovský cintorín. Jediný, ktorý ostal, bol "Cintorín sv. Rozálie". Prvými nebožtíkmi na Verejnom cintoríne, ktorých 1. júna 1889 pochoval pomocný duchovný Béla Mihályffy, boli Andrej a Štefan. Jeden mal štyri roky a bol synom domáceho sluhu Antona Zsampáka. Druhým bol ročný chlapček tesára Ondreja Kovalcsika.
Pochovaní vojaci.
Na cintoríne je dnes 22 parciel. Medzi nebožtíkmi sú pochovaní aj vojaci. Asi 6 000 padlých vojakov z I. svetovej vojny ležalo najprv na tzv. vojenskej časti Verejného cintorína. Neskôr bol Čechom, Slovákom, Maďarom, Nemcom, Rakúšanom, Rusom, Bulharom, Rumunom, Poliakom, Francúzom, Turkom a Talianom postavený pamätník, ktorý pripomína vojaka v zákope. Na ktorom je nápis: "´POCHOVANÝM VOJAKOM PRVEJ SVETOVEJ VOJNY 1914-1918´".
Neďaleko tohto pamätníka je ďalší v podobe obelisku. Venovaný je talianskym vojakom, ktorí padli v Košiciach v roku 1919. Pamätník im dal postaviť veliteľ 6. divízie legionárov generál Rossi. Neskôr tam boli dodatočne uložené telá talianskych vojakov, ktorí padli v novembri 1944. Okrem mien je na stĺpe, obnovenom v roku 2002, taliansky text.
Na juhovýchodnej strane vrcholu cintorína, konkrétne na jednej časti parcely č. 12, sú hroby vojakov z II. svetovej vojny. Je ich do 100 a sú to tzv. československí vojaci. Ich hroby, ktoré sú v štyroch radoch, sa začali postupne obnovovať. Obnovenie rád spočívalo vo vyrovnaní krížov, vysadení trávi a odstránení buriny a koreňov drevín, týmto spôsobom nadobudol rad úplne iný vzhľad.
V centre cintorína je postavený pomník s hrobmi vyše 3-tisíc vojakov a dôstojníkov Sovietskej armády. Zomreli pri oslobodzovaní Východného Slovenska a Košíc. Pomník bol odhalený 6. júla 1946.
Na Verejnom cintoríne je niekoľko miest, o ktoré sa SMSZ stará. Je to napríklad hrob J. Kukorelliho i hromadný hrob tých, ktorí boli povešaní na stromoch na Hlavnej ulici. Ďalej hromadný hrob odporcov fašizmu postrieľaných pri Ťahanovskom tuneli a pamätník Neznámeho vojaka presťahovaný z Námestia osloboditeľov, ktorý je vedený ako národná kultúrna pamiatka. A potom spomínané cintoríny vojakov z I. i II. svetovej vojny a pomník vojakov Sovietskej armády.
Významné osobnosti.
Na Verejnom cintoríne odpočíva veľa osobností, ktoré sa zapísali do života mesta. Sú to napríklad: Anton Prídavok, Bauerneblovci, teda bývalí majitelia košického pivovaru či akademický sochár Vojtech Löffler a mnohí ďalší.

</doc>
<doc id="615157" url="https://sk.wikipedia.org/wiki?curid=615157" title="No Mercy">
No Mercy

No Mercy je nemecko-americká hudobná trojica, ktorú založil hudobný producent Frank Farian. Jej členmi sú Marty Cintron (*24. september 1971, Bronx, New York, USA) a dvojičky, Ariel a Gabriel Hernández (*3. jún 1971). Medzi ich najznámejšie skladby patria „Where Do You Go“, „When I Die“ a „Please Don’t Go“.

</doc>
<doc id="615160" url="https://sk.wikipedia.org/wiki?curid=615160" title="Lúčanské Veterné hole">
Lúčanské Veterné hole

Lúčanské Veterné hole sú geomorfologickou časťou Lúčanskej Fatry. 
Vymedzenie.
Nachádzajú sa v severnej časti Lúčanskej Fatry, medzi časťou Kýčery na juhu a údolím Váhu so Strečnianskou tiesňavou na severovýchode, kde nadväzujú Krivánske Veterné hole (časť Krivánskej Fatry). Na severozápade leží Rajecká kotlina, na severe Žilinská pahorkatina a Varínske podolie (podcelky Žilinskej kotliny), východne nadväzujú podcelky Turčianskej kotliny Turčianske nivy a Valčianska pahorkatina, no tiež časť Lúčanskej Fatry, Martinské predhorie.
Ochrana územia.
V tejto časti Lúčanskej Fatry leží národná prírodná rezervácia Kozol a prírodná pamiatka Domašínsky meander. Malá Fatra patrí medzi chránené vtáčie územia a severná časť je ochranným pásmom Národného parku Malá Fatra. Z kultúrnych pamiatok je na okraji územia Strečniansky hrad a Kuneradský zámok.

</doc>
<doc id="615161" url="https://sk.wikipedia.org/wiki?curid=615161" title="Haldan Keffer Hartline">
Haldan Keffer Hartline

Haldan Keffer Hartline (* 22. december 1903, Bloomsburg, Pensylvánia, USA† 17. marec 1983, Fallston, Maryland) bol americký fyziológ a neurobiológ.
Pôsobil postupne na niekoľkých amerických univerzitách a k jeho žiakom patril biológ Paul Greengard.
V roku 1967 spolu s Ragnarom Granitom a Georgeom Waldom získal Nobelovu cenu za fyziológiu alebo medicínu za objavy týkajúce sa základných fyziologických a chemických procesov v oku. Cenu dostal za prínos k pochopeniu neurofyziológie videnia. Bol prvým, komu sa podarilo zaznamenať signály prenášané z oka jediným nervovým vláknom.

</doc>
<doc id="615163" url="https://sk.wikipedia.org/wiki?curid=615163" title="RHA">
RHA



</doc>
<doc id="615164" url="https://sk.wikipedia.org/wiki?curid=615164" title="Rádiohlavy">
Rádiohlavy



</doc>
<doc id="615165" url="https://sk.wikipedia.org/wiki?curid=615165" title="Poľná polícia">
Poľná polícia

Poľná polícia je súčasť vojenskej polície určená na plnenie úloh policajnej ochrany ozbrojených síl s pôsobnosťou v operačných zónach a priestoroch útvarov a zariadení ozbrojených síl. Jednotky poľnej polície sú súčasťou organizačných štruktúr zväzov a zväzkov, útvarov a zariadení ozbrojených síl.

</doc>
<doc id="615167" url="https://sk.wikipedia.org/wiki?curid=615167" title="Dominikánsky kostol (Košice)">
Dominikánsky kostol (Košice)

Dominikánsky kostol (alebo tiež "Kostol nanebovzatia Panny Márie") je kostol v Košiciach, v mestskej časti Staré Mesto na Dominikánskom námestí. Tiež je najstaršou zachovanou budovou Košíc a najstarším kostolom tohto mesta.
História.
Zatiaľ čo si mnohé cirkevné rády zakladali kláštory v odľahlých oblastiach, aby mníchov v ich rozjímaní nevyrušovalo okolie, dominikáni už v 13. storočí zásadne zakladali svoje kostoly a kláštory v mestách. Typických rysom týchto mníchov nebola utiahnutosť, ale školenie na aktívnych kazateľov, ktorí šírili odkaz svätého Dominika. Dominikáni pritom patrili k tzv. žobravým rádom, žili z milodarov okolitého obyvateľstva. S tým súviselo aj umiestnenie ich sídla v meste. Zásadne ho nestavali na centrálne námestia, ale vždy na okraji blízko hradieb.
Konaniu dominikánov nasvedčuje aj Dominikánsky kostol, ktorý bol postavený okolo roku 1290 rádom už zmienených dominikánskych mníchov. Prvá písomná správa ho spomína už v roku 1303. Vtedajšia budova však nie je identická so súčasnou, ani kostol vo svojej komplexnosti nepochádza z daného obdobia. Obsahuje však zachované architektonické prvky, ktoré pochádzajú z vtedajších čias. Medzi ne patria hlavice oporných pilierov, ktoré pôvodne podopierali stredovekú klenbu. Pri kostole bol zriadený kláštor, v 14. storočí škola a známa iluminátorská dielňa celosvetového významu.
Dominikáni v čase svojho usídlenia v Košiciach vlastnili veľkú časť súčasného Dominikánskeho námestia. V roku 1336 uzatvorili zmluvu s mestom Košice, podľa ktorej v prospech mesta odstúpili tri kroky z východnej strany pozemku námestia, za čo od mesta dostali šesťsto vozov kameňa a sto vozov piesku. Časť odborníkov predpokladá, že tento materiál poslúžil aj na výstavbu veže terajšieho Dominikánskeho kostola.
Najstaršou časťou kostola je románska loď. Pôvodne mala úzke okienka, ktoré sa rozšírili pri barokovej prestavbe do dnešného tvaru. Veža je podľa zákona pre žobrácke rády postavená na severnom styku lode so svätyňou.
Požiare.
Dominantnú zmenu v histórii Dominikánov v Košiciach znamenal ničivý požiar, ktorý túto časť mesta postihol 13. apríla 1556. Zničil tri štvrtiny mesta, takže mnísi nemali možnosť získať podporu od postihnutých mešťanov, ich vlastné zdroje sa ukázali ako nepostačujúce. Rád teda opustil Košice, stiahol sa do Trnavy. Správou svojho majetku poveril mestský magistrát. Svoju úlohu tu zohrala aj skutočnosť, že do Košíc prenikala reformovaná cirkev stále viac, narastal počet jej prívržencov a pozícia dominikánov už nebola taká pevná ako kedysi.
V požiari postihnutom kláštore sa okamžite usídlila mestská chudoba, ktorá nemala vlastný domov. To prekážalo mestskej vrchnosti a tak na jej popud cisár ponúkol kláštor i celý dominikánsky areál rádu svätého Pavla Pustovníka. Ten však nemal dosť prostriedkov, aby objekty po prijatí rekonštruoval. Preto vedenie Košíc so súhlasom panovníka dalo na kostole opraviť strechu a zriedilo v ňom mestský sklad potravín. To vyvolalo dlhodobé spory medzi dominikánmi a Košicami, ktoré neočakávane vyriešil ďalší požiar, konkrétne v roku 1674.
Dňa 16. decembra 1697 vydal cisár Leopold I. príkaz, podľa ktorého sa mal dominikánsky rád vrátiť späť do Košíc a vykonávať tu svoju pôvodnú činnosť. Táto podpora cisára nebola vôbec náhodná. Dominikáni totiž zohrali významnú úlohu v protireformačnom hnutí. K vysporiadaniu majetku však došlo až v roku 1699. Vtedy začali aj s prestavbou kostola, gotickú klenbu nahradili barokovou, sakristiu prepojili s kláštorom, vybudovali oratórium. Po 40 rokoch opráv kostol opätovne vysvätili 4. augusta 1741. Zasvätený bol Nanebovstúpeniu P. Márie. Vtedy sa začal budovať aj nový kláštor na Mäsiarskej ulici, ktorý s podporou mesta ukončili v roku 1767. Za Socializmu tam sídlila ľudová škola umenia.
Ďalší požiar kostol postihol v roku 1846. I keď požiar vypukol na opačnej strane mesta na Čermeľskej ceste, víchrica poznášala letiace horiace šindle až na kostol dominikánov. Poškodilo to vežu a tri zvony, zhorelo veľa vzácnych kníh.
19. a 20. storočie.
Neskôr počas Uhorskej revolúcie za rakúsko-uhorské vyrovnanie v rokoch 1848 – 1849 si ruské vojsko násilím privlastnilo kostol a urobilo v ňom sklad potravín.
V 70. rokoch minulého storočia objavili pamiatkári na strope trhliny. A tak v roku 1982 postavili lešenie a chceli začať rekonštruovať, no až vtedy údajne prišli na to, že niektoré praskliny boli nepravé, čiže len namaľované, aby kostol vyzeral ešte starší, než je. Ako keby mu nestačilo, že je najstaršou sakrálnou budovou v meste.
Na prelome 19. a 20. storočia prešiel kláštor ďalšími úpravami, pribudol nový organ. V roku 1903 zvýšili vežu kostola na 68 metrov, takže bola o deväť metrov vyššia ako severná veža Dómu sv. Alžbety. V roku 1929 sem priniesli Trojičný stĺp, ktorý stál predtým na "Peštianskej ceste".
Okrem hlavného oltára zasväteného Panne Márii má kostol štyri bočné oltáre. Vnútorné zariadenie väčšinou pochádza z 19. storočia. Výskum na stavbe v roku 1979 bol spojený aj s odkrytím ozdobného okna s tesanou kružbovou výzdobou v južnom múre presbytéria. Okno sa prekvapivo vyníma v pomerne skromnej architektúre kostola a je významnou umeleckou pamiatkou z polovice 13. storočia. Historicko-pamiatkovým výskumom prešiel kostol v roku 2006.
Reštaurácia veľkej časti kostola prebehla v roku 2014.
Fresky.
Na stenách sú fresky Štefana Vörösa z roku 1750 – 1758. Strop pôsobí ilúziou, že kostol nemá strechu a pozeráme sa priamo do neba. Umelec kvôli vytvoreniu historickej atmosféry do fresiek domaľoval praskliny. Hlavný oltár znázorňuje Nanebovzatie Panny Márie. Z ostatných oltárov treba spomenúť oltár Ružencovej Panny Márie, keďže sa traduje, že ruženec vymyslel sv. Dominik, zakladateľ rádu. Maľby zobrazujú sv. Dominika, Katarínu Sienskú či Tomáša Akvinského. Kostol turistov láka aj svojim podzemným svetom, rozľahlými pivnicami a kryptami pod Dominikánskym námestím.

</doc>
<doc id="615171" url="https://sk.wikipedia.org/wiki?curid=615171" title="Svět ve 20 minutách">
Svět ve 20 minutách

Svět ve 20 minutách (doslova v čes. „Svet v 20 minútach“) je relácia českej rozhlasovej stanice Český rozhlas Plus, ktorá podáva zhustený prehľad spravodajstva a publicistiky týkajúci sa diania mimo Česka. Čerpá zo zahraničných masmédií, pričom sa zameriava predovšetkým na témy, ktoré nie sú dostatočne zachytené českými masmédiami.
Relácia má dennú periodicitu a vysielaciu dĺžku 20. minút. Vysiela sa od marca 2013, pričom nadväzuje na reláciu "Svět viděny internetem" vysielanú na rozhlasovej stanici Český rozhlas 6. Pripravujú ju redaktori Rostislav Matulík, Jan Černý, Jana Šmídová, Gita Zbavitelová, Šárka Daňková a Anna Budajová.

</doc>
<doc id="615172" url="https://sk.wikipedia.org/wiki?curid=615172" title="Svet v 20 minútach">
Svet v 20 minútach



</doc>
<doc id="615174" url="https://sk.wikipedia.org/wiki?curid=615174" title="Had stromový">
Had stromový



</doc>
<doc id="615177" url="https://sk.wikipedia.org/wiki?curid=615177" title="Koralovka">
Koralovka

Koralovka (v prvých dvoch významoch existuje aj nesprávny variant – bohemizmus "korálovka") môže byť:

</doc>
<doc id="615179" url="https://sk.wikipedia.org/wiki?curid=615179" title="Mineola">
Mineola

Mineola (lat. "Mineola Tangelo") je druh tropického citrusového ovocia. Nazýva sa tiež "Medový zvonček" a to pre svoju charakteristickú stopku, pripomínajúcu zvonček . Pochádza zo Severnej Ameriky, z Floridy, kde sa aj pestuje. Ide o vyšľachtený hybrid medzi "Grapefruitom Duncan" a "Mandarínky Dance". Vznikla krížením v roku 1897 a 1898 a do praxe sa dostala v roku 1931 čoskoro sa tešila obrovskej popularite pre svoju chuť a nízky obsah jadierok. Jej príbuzným druhom je Tangelo, pochádzajúce z Číny, kde sa pestuje už 3500 rokov. Mineola je vyšľachtená odroda citrusu Tangelo a taktiež sa jedná o hybrid kríženia mandarínky a pomela. 
Vzhľad.
Mineola má väčšínou obvod 23 centimetrov. Pripomína svojim vzhľadom iné citrusové ovocia, predovšetkým pomaranče, s ktorým má však niekoľko odlišností:
Podmienky a účinky.
Mineola sa pestuje predovšetkým na severnej pologuli, kde dozrieva od decembra do januára. Úrodu znášajú každý druhý rok. Znášajú vysoké teploty a málo vlahy, ale nie sú chladu vzdorné. Opeľovaná býva inými druhmi citrusmi, aby zniesla väčšiu úrodu.
Mineola je známa vysokým obsahom vitamínu C a draslíka. Neobsahuje žiadne tuky ani cholesterol. Pomáha pri horúčkach a rôznych účinných ochoreniach, má tiež protirakovinové účinky.

</doc>
<doc id="615180" url="https://sk.wikipedia.org/wiki?curid=615180" title="Jump (For My Love)">
Jump (For My Love)

„Jump (For My Love)“ je skladba americkej vokálnej skupiny The Pointer Sisters, ktorá bola vydaná prostredníctvom Planet Records dňa 11. apríla 1984 ako tretí singel z ich desiateho štúdiového albumu "Break Out" (1983). Pôvodný názov skladby bol len „Jump“, avšak kvôli vydaniu skladby „Jump“ od skupiny Van Halen bol názov zmenený na „Jump (For My Love)“.

</doc>
<doc id="615195" url="https://sk.wikipedia.org/wiki?curid=615195" title="Wilhelm Daniel Moller">
Wilhelm Daniel Moller



</doc>
<doc id="615199" url="https://sk.wikipedia.org/wiki?curid=615199" title="Dávid Czwittinger">
Dávid Czwittinger



</doc>
<doc id="615211" url="https://sk.wikipedia.org/wiki?curid=615211" title="Doprava v Košiciach">
Doprava v Košiciach

Doprava v Košiciach je zabezpečovaná rozsiahlou infraštruktúrou mestskej a diaľkovej dopravy. Košice, ako metropola Východného Slovenska, sú významným dopravným uzlom.
Postupnú koordináciu všetkých systémov hromadnej dopravy by mala zabezpečiť integrovaná doprava na Východnom Slovensku s názvom IDS Východ.
Cestná doprava.
Košice sú spojené diaľnicou D1 s Prešovom, Popradom a Ružomberkom. Dokončenie jej nadväzujúcich úsekov, umožňujúcich diaľničné spojenie do Bratislavy a Žiliny, je predpokladané do roku 2024.
Kvalitné prepojenie južným ťahom cez Zvolen má priniesť rýchlostná cesta R2. Diaľničné spojenie na maďarské hranice smerom na juh na Budapešť a Miškovec priniesla rýchlostná cesta R4, ktorej výstavba prebehla v rokoch 20102013.
Vzhľadom na priaznivú urbanistickú štruktúru existujú v Košiciach dva "mestské dopravné okruhy" (sú označené zvislými informatívnymi dopravnými značkami) a vo výstavbe je diaľničný obchvat.
Vnútorný mestský okruh (I.) obkolesuje historické jadro a je tvorený širokými štvorpruhovými ulicami: Štefánikova, Protifašistických bojovníkov, Senný trh, Námestie osloboditeľov, Štúrova, Moyzesova a Hviezdoslavova (v opačnom smere Bačíkova-Továrenská).
Vonkajší mestský okruh (II.) prebieha okrajovými mestskými časťami štvorpruhovými komunikáciami: Alejová, Trieda SNP, Watsonova, Hlinkova, Prešovská, Južné nábrežie, Nižné Kapustníky. Východná časť mestského okruhu sa v rokoch 19872008 budovala ako diaľničný privádzač ku diaľnici D1 mimoúrovňovo. V obchvate sa križujú aj medzinárodné cesty: E50, E58, E71 a E571.
Diaľničný košický obchvat po dobudovaní obíde mesto a odkloní tranzitnú dopravu na všetky smery, spojí D1, R4 a R2. Začína v križovatke D1 Budimír, pokračovať bude v smere na východ kde sa plánuje pokračovanie diaľnice na ukrajinskú hranicu. Košický obchvat bude pokračovať ďalej na juh, tam sa napojí na R4 pokračujúcu k maďarským hraniciam. Západná časť košického obchvatu skončí v križovatke Košice - Šaca, tu sa plánuje pokračovanie rýchlostnej cesty R2 až do Bratislavy. Výstavba obchvatu sa začala 11. novembra 2016, úsekom ďaľnice D1 Budimír - Bidovce. Úsek bol slávnostne otvorený 16. decembra 2019. Ukončenie výstavby celého diaľničného obchvatu je naplánované na rok 2023.
Autobusová doprava.
Autobusová doprava je zabezpečovaná z autobusovej stanice susediacej so železničnou, na prímestských, štátnych i medzinárodných linkách. Okrem tradičných západoeurópskych liniek je zabezpečované aj kvalitné spojenie s Ukrajinou do miest Užhorod a Mukačevo ale aj poľského mesta Krakov. Dopravu v rámci Košického kraja ale aj na medzinárodných linkách, zabezpečuje spoločnosť Eurobus.
Železničná doprava.
Železničná doprava v Košiciach existuje od 14. augusta 1860, kedy bola predĺžená "Potiská železnica" od Miškovca do Košíc. Neskôr pribudli i ďalšie trate: 
Železničná stanica Košice vo východnej časti širšieho centra je hlavnou stanicou mesta, na ktorého území sa nachádzajú aj železničné stanice "Barca", "Krásna nad Hornádom" a železničné zastávky "Košice predmestie" a "Ťahanovce".
Z Košíc jazdí štátny národný dopravca Železničná spoločnosť Slovensko, a.s., České dráhy, maďarské železnice MÁV a dve súkromné spoločnosti jazdiace do Prahy - RegioJet a LeoExpress.
Okrem štandardných prímestských liniek sa z Košíc dá cestovať priamo do Budapešti, Viedne, Prahy a Bratislavy.
V Čermeľskom údolí na severovýchode mesta je v letnej sezóne v prevádzke úzkorozchodná Košická mládežnícka železnica.
V Košiciach končí širokorozchodná železničná trať s číslom , po ktorej sa dopravuje železná ruda z Ukrajiny do U. S. Steel Košice. V minulosti sa vážne uvažovalo o jej predĺžení až do Viedne.
Letecká doprava.
Na juhozápade mesta sa nachádza Medzinárodné letisko Košice, ktoré je druhé najväčšie letisko na Slovensku, podľa počtu pasažierov a pravidelných liniek. Z letiska sa dá letieť priamo do Prahy, Viedne, Varšavy na letiská Fryderyka Chopina a Modlin, Düsseldorfu, Liverpoolu, Dublinu, Londýna na letiská Luton a Stansted, a letnými chartrovými letmi do mnohých dovolenkových destinácií.
Cyklistická doprava.
Cyklistická doprava v Košiciach, sa teší vysokému záujmu najmä v letných mesiacoch, no ešte väčší záujem občanov mesta by moholi rozvinúť cyklistické chodníky, ktorých je na území mesta stále málo. Celková dĺžka cyklistickej siete v meste v roku 2013 bola 26 042 m. Z toho najviac cyklistických trás sa nachádza v mestskej časti Západ, v centre mesta pozdĺž celej Hlavnej ulice a na síslisku Nad Jazerom, popri nábreží rieky Hornád. Ďalšie cyklistické chodníky sú v mestskej časti Sever, smerujúce ku Čermeľskej železnici ale aj v južnej časti mesta, ktoré vedú popri ulici Južná trieda.
Od 22. apríla 2019, sa v Košiciach spustila prevádzka najväčšieho systému bikesharing na Slovensku. Prevádzkovateľom tejto služby je spoločnosť Antik Telecom, ktorá začala s testovacou prevádzkou na jendom z najväčších košických sídlisk – v mestskej časti Nad jazerom. Systém dostal komerčný názov "ANTIKCityBike". Postupne po ukončení testovacej prevádzky a vyladení možných chýb, sa bikesharing sprevádzkoval v celých Košiciach a spolu je v meste nasadených 1000 bicyklov.
Veľkým rozdielom oproti menším bikesharingovým službám v iných slovenských mestách je fakt, že samotné bicykle majú iba odporúčané stanovištia, resp. miesta, kde ich Antik zhromažďuje z logických dôvodov a podľa potreby ľudí. Použivateľs služby však môže bicykel ponechať úplne kdekoľvek avšak malo by to byť na vhodnom mieste, na ktorom bicykel nebude zavadzať na chodníku a podobne.
Spoločnosť Antik prišla s ďalšou, tentokrát celoslovenskou novinkou a to zdieľaním elektrických skútrov. Systém spustila ešte pred začiatkom zimy roka 2019 a funguje na takmer identickom princípe ako bikesharing. Celkovo je k dispozícii až 120 skútrov.
Mestská hromadná doprava.
Mestskú hromadnú dopravu (MHD) zabezpečuje Dopravný podnik mesta Košice, a. s. pomocou električiek, autobusov a do roku 2015 aj trolejbusov. V súčasnosti DPMK prevádzkuje 65 liniek pravidelnej mestskej hromadnej dopravy.
Dopravný podnik mesta Košice je pokračovateľom prevádzky najstaršej mestskej hromadnej dopravy na Slovensku. Už v roku 1891 bola v Košiciach prevádzkovaná koľajová doprava, ktorá bola plne elektrifikovaná v roku 1914. Od polovice 90 - tych rokov sa začala prevádzka autobusov a od roku 1993 prevádzka trolejbusov.
Autobusová doprava sa v Košiciach prevádzkuje od polovice 20. storočia. V rokoch 2014 a 2015 bolo nakúpených 127 autobusov SOR, v roku 2016 ich doplnilo dalších 9. 14 z nich sú elektrobusy.
Košice majú najstaršiu električkovú dopravu na Slovensku. Mestské koľajové dráhy majú rozchod 1435 mm. Dopravný podnik prevádzkuje jedinú električkovú rýchlodráhu na Slovensku. V minulosti bolo rekonštruovaných 8 kusov prebehla rekonštrukcia, vozidiel Tatra ČKD KT8D5 boli rekonštruované na nízkopodlažný model KT8D5R.N2. V rokoch 2014, 2015 a 2017 bolo zakúpených celkovo 46 električiek Pragoimex Vario LF2+. Maximálna povolená rýchlosť električiek v Košiciach je stanovená na 65 km/h. V súčasnosti DPMK prevádzkuje 16 električkových linkiek.

</doc>
<doc id="615215" url="https://sk.wikipedia.org/wiki?curid=615215" title="Laura Mancinelliová">
Laura Mancinelliová

Laura Mancinelliová (; * 18. december 1933, Udine, Taliansko† 7. júl 2016, Turín, Taliansko) bola talianska germanistka, medievalistka,prekladateľka, profesorka a spisovateľka historických románov.
Životopis.
Narodila sa v Udine, v ranom detstve žila štyri roky v meste Rovereto. V roku 1937 sa s rodinou presťahovala do Turína.
V roku 1956 ukončila štúdium na Univerzite v Turíne s diplomovou prácou o modernej nemeckej literatúre.
V rokoch nasledujúcich po doktorandskom štúdiu vyučovala bez toho, aby sa vzdala svojej vášne pre stredovekú nemeckú kultúru. V roku 1969 napísala esej "La canzone dei Nibelunghi. Problemi e valori" ("Pieseň o Nibelungoch. Problémy a hodnoty").
V sedemdesiatych rokoch vyučovala germánsku filológiu na Univerzite v Sassari, neskôr na Ca'Foscari Univerzite v Benátkach.
Na radu svojho kolegu a priateľa Claudia Magrisa v roku 1972 vydala a do taliančina preložila z pôvodného zväzku "Nibelungenlied", v roku 1978 nasledoval "Tristan" (Gottfried von Straßburg) a v roku 1989 "Gregorius" a "chudobný Heinrich" (Hartmann von Aue).
Po návrate do Turína, kde Laura Mancinelliová viedla univerzitnú katedru germanistiky, debutovala v roku 1981 v oblasti beletrie vydaním historického románu "Dvanásť opátov z Challant", ktorý autorka začala písať v roku 1968. Nasledovali romány "Mozartov duch" v roku 1986 a "Zázrak svätej Odílie" v roku 1989.
Začiatkom 90. rokov Laura Mancinelliová, postihnutá skleróza multiplex, opustila katedru germanistiky.

</doc>
<doc id="615217" url="https://sk.wikipedia.org/wiki?curid=615217" title="Užovka Aeskulapova">
Užovka Aeskulapova



</doc>
<doc id="615218" url="https://sk.wikipedia.org/wiki?curid=615218" title="Užovka Eskulapova">
Užovka Eskulapova



</doc>
<doc id="615219" url="https://sk.wikipedia.org/wiki?curid=615219" title="Eskulapova užovka">
Eskulapova užovka



</doc>
<doc id="615220" url="https://sk.wikipedia.org/wiki?curid=615220" title="Užovky">
Užovky



</doc>
<doc id="615222" url="https://sk.wikipedia.org/wiki?curid=615222" title="Inzulínové pero">
Inzulínové pero

Inzulínové pero je pomôcka pre podkožnú aplikáciu Inzulínu. Inzulínové pero používa väčšina pacientov s diabetes mellitus, liečených inzulínom. Do inzulínových pier sa vkladajú náplne (cartridge), čo sú sklenené ampulky s inzulínom s objemom 3 mililitre, ktoré obsahujú inzulín v koncentrácii 100 IU/ml (jednotiek na mililiter).
Konštrukcia.
Inzulínové pero sa spravidla skladá z tela, na ktorého konci je gombík na nastavenie dávky inzulínu a tlačidlo, ktorým sa aplikuje inzulín. V tele je ďalej držiak náplne inzulínu s náplňou a na opačnom konci vymeniteľná injekčná ihla s krytom ihly a ochranným krytom pera. Výhodou inzulínového pera oproti aplikácii inzulínu injekčnou striekačkou je jednoduchšie nastavenie dávky inzulínu (zvládnuteľné aj pre pacientov s poruchami zraku), jednoduchšia aplikácia inzulínu a jednoduché skladovanie a prenášanie.
Používanie.
Pri používaní inzulínového pera sa podobne ako pri aplikácii inzulínu striekačkou odporúča striedať miesta vpichu (brucho, ramená, stehná). Pri viacnásobnej aplikácii inzulínu do jedného miesta dochádza k lipodystrofii - podkožným hrbolom, z ktorých sa inzulín zle vstrebáva.  Za predpokladu dodržiavania základnej hygieny nie je pred injekciou inzulínu nevyhnutná dezinfekcia kože. 
Postup pri aplikácii inzulínu perom:
Použitie v liečbe diabetes mellitus.
Liečba diabetes mellitus inzulínom väčšinou spočíva v podávaní viacerých dávok inzulínu počas dňa. V tzv. intenzifikovanom režime je podávaná dávka rýchlo (a krátkodobo) účinkujúceho inzulínu pred každým hlavným jedlom a podanie dlho účinkujúceho  inzulínu na pokrytie bazálnej potreby organizmu pred spaním.  Je však možné použiť viacero spôsobov individuálne prispôsobených kombinácii podávania inzulínu - "schém". Pacient má spravidla k dispozícii dve inzulínové perá, jedno naplnené rýchlo účinkujúcim inzulínom a druhé dlho účinkujúcim inzulínom.  Dobre edukovaný diabetik si môže upravovať množstvo inzulínu v jednotlivých dávkach na základe meraní glykémie glukometerom.

</doc>
<doc id="615228" url="https://sk.wikipedia.org/wiki?curid=615228" title="František Kazinci">
František Kazinci



</doc>
<doc id="615229" url="https://sk.wikipedia.org/wiki?curid=615229" title="Aristonous z Aiginy">
Aristonous z Aiginy

Aristonous () bol grécky sochár v 5. storočí pred Kr.
Aiginsky sochár Aristonous pôsobil zrejme v prvej polovici 5. storočia pred Kr. Podľa gréckeho cestovateľa Pausania bol autorom bronzovej sochy Dia v Olympii: „"Ak pôjde návštevník truchu ďalej, naskytne sa mu pohľad na Diovu sochu obrátenú k východu Slnka. Socha drží orla, v druhej ruke blesk, na hlava má veniec z ľalií. Je to dar obyvateľov Metapontu a dielo aiginskeho Aristonoa; nevieme kto učil tohoto Aristonoa, ani kedy žil."“ 

</doc>
<doc id="615232" url="https://sk.wikipedia.org/wiki?curid=615232" title="Przekłady Literatur Słowiańskich">
Przekłady Literatur Słowiańskich

Przekłady Literatur Słowiańskich (slov.: Preklady slovanských literatúr) je vedecký časopis, ktorý vznikol v roku 2009 v Inštitúte slovanskej filológie Filologickej fakulty Sliezskej univerzity. Venuje sa teoretickým, historicko-literárnym a historicko-kultúrnym problémom umeleckého prekladu v rámci juho- a západoslovanských jazykov.
Od roku 2017 je šéfredaktorom doc. Lešek Malčak, ktorý nahradil prof. Boženu Toraž (šéfredaktorka 2009-2016, zakladateľka).

</doc>
<doc id="615233" url="https://sk.wikipedia.org/wiki?curid=615233" title="Sampor">
Sampor

Sampor je mestská časť mesta Sliač. Do roku 1979 bol samostatnou obcou v okrese Zvolen.
Polohopis.
Obec Sampor od roku 1979 je administratívnou súčasťou mesta Sliač, aj keď leží na severovýchod od mesta Sliač. Od mesta Zvolen sa nachádza rovnako na severovýchod.
Od Banskej Bystrice je vzdialený Sampor .
Ide o rádovú potočnú dedinu s katastrálnou rozlohou .
Obec Sampor vznikla na obchodnej ceste medzi vígľašským panstvom a Banskou Bystricou. Dedinka leží vo Zvolenskej kotline s charakterom pahorkatiny so širokými chrbtami, ktoré sú zvyškami poriečnej rovne. Územie Sampora odvodňuje rovnomenný potok, ktorý je prítokom riečky Lukavica, vlievajúcej sa do Hrona. Prítomnosť vodných zdrojov v podobe žriediel a tokov sa nielen v samporskom chotári, ale aj v celej Zvolenskej kotline stala jedným z určujúcich činiteľov pri utváraní osídlenia. Sampor leží , Sampor-rázcestie je vo výške 
Dejiny.
Od konca 18. storočia sú doložené tieto tvary názvu sídla:
Vznik usadlostí.
Pomerne dlhé a pokojné obdobie vlády Anjouovcov prinieslo celý rad pozitívnych zmien pre stredovekú spoločnosť, akými boli napríklad hospodársky rast, osídľovanie vyššie položených regiónov a rozvoj trhu i remesiel. Aj v Podpolianskom regióne bolo vidno pozitívne zmeny. Pre vzrastajúci počet obyvateľov bolo treba zabezpečiť dostatok potravín. Preto sa začalo s klčovaním lesov a hájov, ležiacich na okrajoch chotárov dedín, a tým aj k zväčšovaniu plôch obrábanej pôdy a zakladaniu nových poddanských usadlostí. I keď počet kráľovských majetkov ostal v tejto oblasti naďalej vysoký, zároveň dochádzalo aj k rozširovaniu zemianskych majetkov. K starším zemianskym sídliskám z 13. storočia ako sú Hronsek, Radvaň, Veľká Lúka, Horná Mičiná a Poniky pribudol celý rad nových zemianskych sídlisk – Čerín, Zolná, Dúbravica, Sebedín, Sampor, Lukavica, Lukové a ďalšie.
O osídlení v blízkom Sampore hovorí metácia Čerína v roku 1300. Ohraničenie prechádzalo popri väčšom potoku Sampor (Zampur) k prvému medzníku okolo hranice zemana Heinza (Hench de Zampur – Henrich zo Sampora). S uvedeným vlastníkom možno azda stotožniť osobu s dosial neurčeným predikátom (Hench de Zaym), ktorý spolu so svojim bratom Tomášom v roku 1286 predal svoj majetok na Ostrej Lúke magistrovi Otovi. Na prelome 14. a 15. storočia sídlila v Sampore jedna z vetiev zemanov z Poník. Obec sa neskôr dostala do držby ich príbuzných Šóšovcov. Spomínaný Heinz mohol nadobudnúť majetok v Sampore na základe kráľovskej donácie.
1. hodnoverná písomná zmienka o usadlosti Sampor.
Dňa 12. apríla 1336 synovia Pavla Madáča predstúpili pred zvolenského župana Donča a spolu so svojím bratrancom Tomášom, synom Benedikta, vyhlásili, že prisľúbili dať súhlas s predajom časti Sampora, ktorý patril Mikulášovi, len čo sa vrátia z vojenskej výpravy. Mikuláš syn Henza zo Sampora vzhľadom na svoju chudobu a ťažkosti ponúkol svoj majetok Sampor z titulu susedstva na kúpu, alebo zálohovanie Mikulášovi, Lökősovi (Leukus), Jánovi a Pavlovi synom Pavla, syna Madača (Madach), ako aj Tomášovi synovi Benedikta, syna tohože Madača a tiež Ondrejovi z Lánca (Mikuláš sa rozhodol nakoniec predať svoj majetok dobronivskému podkastelánovi Ondrejovi z Lánca (de Lanch, Abovská župa), servientovi zvolenského župana Donča). Menovaní Pavlovi synovia a Benediktov syn dovolili kúpiť spomínaný majetok Ondrejovi z Lánca. Slobodné právo kúpy majetku Sampor mu potvrdil sused Tomáš syn Benedikta zo Zolnej (de Zouna) opätovne i podľa listiny Turčianskeho konventu vydanej 21. máj a 1337. Kupujúci Ondrej Lánci je v tomto dokumente zároveň titulovaný ako dobronivský vicekastelán. Okrem majetkových pomerov v Sampore písomné správy obsahujú aj údaje o osídlení v regióne.
Regest listiny.
Listina bola napísaná v šiestu nedeľu po veľkonočnej oktáve Roku Pána tisíc tristo tridsať šesť, čo vychádzalo na 12. apríla (1336) vo Zvolene pred vtedajším zvolenským županom Dončom. Mikuláš dal do ponuky svoj majetok Sampor na predaj. Podľa vtedajšieho práva najprv majetok ponúkol svojim susedom Vavrincovi, Mikulášovi, Pavlovi a Jánovi, ktorý boli synovia Pavla, majiteľa majetku Čerín. Ďalej svoj majetok ponúkol Tomášovi, keďže jeho otec Benedikt bol zas vlastníkom majetku Zolná. Tomáš bol bratrancom Pavlových synov, nakoľko Pavol a Benedikt boli bratia a mali spoločného otca Mádača. Keďže všetci piati odmietli ponuku, Mikuláš majetok nakoniec predal Ondrejovi z Lánca, familiárovi župana Donča.
Vystupujúce osoby v listine.
pozn. 1 Začiatkom 14. storočia žil Pavol pravdepodobne na svojom majetku Čerín. Poukazuje na tento fakt viacero listín z rokov 13121314, v ktorých sa spomína ako šľachtický arbiter a svedok pri rôznych právnych konaniach.
Samporskí šľachtici.
Nejasná ostáva otázka zaradenia šľachticov zo Sampora (Henich, jeho syn Mikuláš a synovia Matej a Mikuláš), no vzhľadom na priestorové rozloženie ich majetku, ktorý bezprostredne susedil s majetkami Madáčových synov, možno predpokladať, že tiež patrili k širšiemu rodovému spoločenstvu Radun.
"Šľachtici zo Samporu"
Radunovci.
Radunov pravdepodobne druhorodený syn Madáč (1241 – 1278), zakladateľ rodu Madáč, bol pážaťom a neskôr dvoranom kráľa Bela IV., rovnako ako aj jeho otec. Spolu s ním a so svojimi bratmi žil na kráľovskom dvore a verne slúžil panovníkovi. V posledných rokoch svojho života zrejme sídlil na svojich novohradských majetkoch v Oslároch – Veľkom Krtíši. V prameňoch sa spomína roku 1278, keď uzavrel dohodu s komesom Petrom, synom Mikuláša a Biterom (predkovia Balašovcov) o chotárnych hraniciach medzi Oslármi a susednými Strhármi. Vtedy vystupuje s predikátom „z Oslárov“ (de Oslar). O jeho smrti nie sú zachované správy. Zanechal piatich synov: Benedikta, Ondreja, Pavla, Štefana a Mika. Z nich najvýznamnejší bol Pavol (1287 – 1326), kráľovský vojak a familiár šarišského a zvolenského župana Demetera. Roku 1298 sa zúčastnil na vojenskom ťažení Demetera v Nemecku, kde bojoval proti nemeckému kráľovi Adolfovi Nasavskému za záujmy uhorského kráľa Ondreja III. v bitke pri Göllheime na Rýne. Osobitné vojenské zásluhy si získal aj pri ďalších vojenských výpravách, najmä pri dobýjaní hradu Kysak (Köszeg) a hradu Šomoď (Sümig, župa Zala), ktorý bol v rukách kráľovho nepriateľa Mikuláša, syn Henricha. Kráľ Ondrej III. jeho početné vojenské zásluhy bohato odmenil. Roku 1300 mu najskôr daroval majetok Štiavnica v Liptove. V tom istom roku ho obdaroval aj majetkom Čerín vo Zvolenskej župe. Podľa metácie uvedenej v listine išlo o majetok, ktorý vypĺňal územie medzi potokmi Lukavica, Zolná a Sampor. Na severe hraničil s územím patriacim Mikovi (Horná a Dolná Mičiná) a na juhu s územím komesa Henicha (dnes Sampor). Podľa tejto donačnej listiny vraj Ondrej III. daroval Pavlovi „opustenú zem bez akéhokoľvek obyvateľstva“. Termín „prázdna zem bez obyvateľstva“ (terra vacua semper et habitatoribus destituta) treba pritom chápať nie ako neosídlenú, pustú zem bez akéhokoľvek obyvateľstva, ale ako vlastnícky právne neobsadený majetok, ktorý preto patril do donačnej právomoci uhorských kráľov. O tom, že spomínané územie už vtedy nebolo úplne opustené a bez obyvateľstva, svedčí samotná listina. V prvom rade je to pomerne presná topografia územia s už ustálenými názvami vôd, popri ktorých viedli hranice spomenutých majetkov, ako i samotný názov lokality (terra Cheren). Je zrejmé, že toto územie už bolo osídlené, lebo darovanie majetku v stredoveku malo význam len vtedy, ak rodine zemana zaisťovali poddaní svojou prácou na zúrodnenej pôde dostatočné živobytie.
Vymedzenie a predaj majetkov.
Podľa listiny z 12. apríla 1336 mohol byť Ondrej z Lánca susedom Henzovho syna Mikuláša už pred kúpou jeho majetku. Ondrej patril k familiarite župana Donča o čom svedčí aj jeho funkcia vicekastelána hradu Dobrá Niva. Ondrej syn Jakuba z Lánca už v roku 1324 nadobudol majetok Rakovec na juhu Zvolenskej stolice. Nakoľko dohoda o kúpe Sampora obsahuje aj zmienku o predchádzajúcej kúpe časti zeme Hrádok pri meste Zvolen je pravdepodobné, že pri tejto kúpe mohla rozhodovať práve blízkosť obidvoch majetkov. Metácia východnej časti chotára Zvolena spomína v roku 1263 vrch Haraduk, totožný s lokalitou Hrádok na území Lieskovca. Vzhľadom na situovanie pri Zvolene možno vzťahovať k tejto lokalite aj označenie Hradik v listine z roku 1336. Polohu kúpenej časti zeme Hrádok môžeme lokalizovať priamo do chotára Lieskovca. Inou možnosťou je územie niektorej z okolitých obcí. Poloha v blízkosti Hrádku aj Sampora navodzuje otázku, či uvedenou časťou zeme nemohlo byť i neskoršie Lukové. Metácia čerínskeho majetku Madačovho syna Pavla v roku 1300 opisuje hranice územia na severe vymedzeného chotármi Mičinej a Poník. Južné hranice prechádzali k väčšiemu potoku Sampor (ad maiorem aquam Zampur) a jeho sútoku s Lukavicou. Po obvode chotára sa metácia vracala k prvému medzníku okolo hranice komesa Henza (circa metam comitis Hench). Smer ohraničenia poukazuje na umiestnenie Henzovho majetku, ktorý sa už v roku 1300 nachádzal v oblasti Sampora. K ďalším údajom vzťahujúcim sa k osídleniu územia patrí údaj o Zolnej vo vlastníctve Benediktovho syna Tomáša. Podľa listiny vydanej 24. augusta 1337 protestovali synovia Madačovho syna Pavla pred zvolenským županom Dončom proti ich príbuznému a susedovi Benediktovmu synovi Tomášovi. Ten chcel bez ich dovolenia predať všetky svoje majetky a majetkové podiely svojmu švagrovi, Petrovmu synovi Benediktovi. Okrem Zolnej mohol Tomáš v tomto období vlastniť i majetok v Sampore.
26. mája 1336 už komes Mikuláš spolu so svojimi synmi Matejom a Mikulášom potvrdili pred Ostrihomským konventom, že polovicu dediny Sampor (possessio Zampur) predali komesovi Ondrejovi za časť zeme „Hradík“ pri Zvolene (terre Hradik prope civitatem Zolium, dnes asi archeologická lokalita Priekopa pri Zvolene-Môťovej alebo sa uvádza aj ako: pro quadam parte terre Hradik vocate prope civitatem Zolom), ktorú komes Ondrej kúpil za 30 hrivien od Pavla, nazývaného Biro. Zároveň vyhlásili, že druhú polovicu dediny predali komesovi Ondrejovi už skôr za 60 hrivien.
Šóšovci.
Počiatkom 16. storočia Šóšovci prijali Lutherovo učenie a dedinka sa stala evanjelickou, tak ako je tomu aj dodnes. Podľa listiny z roku 1409 získal Štefan syn Jakuba Šóša novú donáciu na Poltár v Novohrade, vymenený s Ľudovítom I. za Poniky. Spolu s ním vystupuje ako spoluvlastník jeho bratranec Gregor syn Tomáša zo Sampora (de Zampor). V nasledujúcom období Gregora zo Sampora (de Zambor) nachádzame pri majetkových pokonaniach ako kráľovského človeka. Roku 1423 Gregorovi a jeho synom Jánovi a Jurajovi, ako aj Ladislavovi a Jurajovi, synom Štefana Šóša potvrdil kráľ Žigmund držbu Ladzian v Honte, ktoré ich predkovia vymenili s kráľom Ľudovítom za Poniky. Gregor zanedlho zomrel, nakoľko v roku 1428 podiel v Ladzanoch vlastnila už vdova po Gregorovi zo Sampora (de Zampor). Podľa listiny z roku 1431 Gregor zo Sampora (de Zampar) vlastnil Ladzany spolu s majetkom Platina vo Zvolenskej stolici, ale po jeho smrti dali jeho synovia Ján, Ladislav a Štefan tieto majetky do zálohu Bartolomejovi z Bacúrova. Ten ich odpredal Jurajovi a Ladislavovi Šóšovi. Obec sa neskôr dostala kúpou alebo dedením do držby Šóšovcov, ktorí Sampor vlastnili do začiatku novoveku.
Kostol sv. Michala Archanjela.
Nemožno vylúčiť že majetný Gregor dal v Sampore vybudovať ranogotický kostol dedikovaný sv. Michalovi Archanjelovi, situovaný v obecnom cintoríne (podľa niektorých zdrojov išlo o dedikáciu Anjela Strážcu). Iné pramene sa prikláňajú k osobe Heinz, ktorá dala postaviť tento kostolík. Jeho ruiny boli z veľkej časti odkryté počas archeologického výskumu v roku 2011. Podľa predbežných výskumov išlo o neveľkú jednoloďovú stavbu, aké sa v tomto regióne stavali začiatkom 14. storočia. Objekt mal celkovú dĺžku 14 metrov, loď mala rozmery 8,3 x , presbytérium 5,7 x , obvodové múry sa miestami zachovali až do výšky .
Pre kresťanské kostoly bolo charakteristické ich situovanie – budovali sa na vyvýšeninách, kopcoch, návršiach, kde vo viere, že sú bližšie k Bohu, dominovali okolitej krajine. Dominantná poloha mala zdôrazňovať dôležitosť Cirkvi a zároveň medzi drevenou architektúrou starých dedín bola aj určitou formou odizolovania v čase požiarov. Svätyne kostolov boli otočené na východ, smerom k Svätej zemi, aby bolo zvýraznené puto k miestu, kde žil a bol ukrižovaný Ježiš Kristus. Preto sa hovorilo „ex oriente lux" – z východu je najjasnejšie nebeské svetlo. Tradícia budovania svätýň obrátených na východ sa udržala až do obdobia baroka. Stredoveké kostoly boli stavané vždy na cintoríne. Orientácia a poloha stavby samporského kostola sv. Michala Archanjela korešponduje so zaužívanou stredovekou praxou stavania kostolov.
Pápežský desiatkový súpis z r. 1332 – 1337 vo Zvolenskom archidiakonáte spomína faru sv. Michala. Môže ísť o Hornú Mičinú. Inou možnosťou je stotožnenie s kostolom sv. Michala v Budči, alebo so zaniknutým kostolom sv. Michala v Sampore. Patrocínium sv. Michala v mičinskom farskom kostole poznáme od r. 1433.
V roku 1686 odlial zvonolejár Balthasar Ponicer (Loniger) z Ľubietovej pre teraz už evanjelický kostolík v obci renesančný zvon, ktorý je kultúrnou pamiatkou a dodnes sa nachádza v drevenej hranolovitej zvonici z roku 1885 vedľa ruín zaniknutého kostolíka. (Zvonica v pôdoryse meria x ; jej výška je (). Pred rokom 1945 bola zvonica ukončená drevenou konštrukciou v tvare troch oplechovaných cibuľovitých tvarov nad sebou. Dnešnú podobu dostala po skončení 2. svetovej vojny, keď bola strecha nanovo postavená, nakoľko išlo o značné poškodenie strechy – rozstrieľaná). Nápis na zvone, na venci: Venite adoremus et procidamus, exultemus Domino coram eo qui fecit nos. 95. – Poďte, pokloňme sa a pokľaknime pred Pánom, lebo on nás stvoril. Žalm 95. Na dolnom okraji zvona: In majorom gloriam Dei ac sui nominis memoriam fudit et formavit me Baltazar Ponicer Lubetae anno 1686. – Na väčšiu slávu Božiu a na pamäť jeho mena ulial a stvárnil ma Baltazar Ponicer v Ľubietovej roku 1686. Celý nápis je v majuskulách. Zvon je veľmi zachovalý a používa sa dodnes, ale už len ako umieračik. Posledné bohoslužby v samporskom kostole sa konali okolo roku 1791. 
Citát od Jána Slávika: Sampor má kalich pozlátený, medený s patenou, farár má sedecimu, zvony sú 3. Obec poplatná Turkom, duší 75.
Spory o evanjelického farára.
V generálnej kongregácii zvolenského bratstva dňa 10. júla r. 1642 v radvanskej fare zasedavšej, zemský pán Sampora, Štefan Šooš, prostredníctvom svojho vyslanca Mateja Čurhaya žiadal bratstvo, aby do Sampora uviedli ním povolaného nového farára v osobe menovaného Cornidesa. Ale bratstvo nesúhlasilo s úmyslom Šoošovým a vyslalo k nemu dvoch farárov s odpoveďou. Nechcelo drobiť cirkvi, i tak nie silnú zolňanskú cirkev oslabiť a dávny právny pomer fílie k matke rušiť. Ale Šooš na to nič nedbal, a keď Cornides (rodák z Prievidze v 1652 odchádza do Lovinobane) v Sampore už poldruha roka účinkoval, prinútené bolo kontubernium vyhovieť jeho prosbe a prijať ho na shromaždení v B. Bystrici dňa 18.jan. r. 1644. do bratstva, len mal platiť kathedratikum 50 den. a na olej seniorovi 40 den. Zatým na znak poslušnosti kontuberniálnym zákonom podpísal sa do zápisnice. Šooš nebol s tým spokojný, že sa pridal ku tomuto bratstvu a spolu so Zvolencí chcel Sampor odtrhnúť od kontubernia, tak že bratstvo nútené bolo zo svojho shromaždenia dňa 20. jan. r. 1648. poslať k nemu dvoch farárov, saského Reguliho a dobronivského Filipa Czudora.
Samporskí katolíci kedysi patrili do farnosti Zolná až do reformácie, kedy táto farnosť zanikla. Odvtedy patrila do farnosti Zvolenská Slatina. Dnes patria katolíci pod farnosť Sliač a evanjelici pod Matku Cirkev Hronsek.
Cintorín.
V Sampore nájdeme obecný cintorín, ktorý je v súčasnosti neúmerne veľký. Kedysi za terajším Domom smútku (s plochou a výškou ) a zadným plotom bývali hroby s drevenými krížmi, ešte spred roka 1945, ktoré boli neskôr zrovnané zo zemou. Na vojenskej mape z rokov 1763 až 1787 je možné vidieť označenie cintorína, resp. kostola. Dnes na 62,15 ároch s rozmermi ca 75x a celkovým obvodom je asi 150 pochovaných osôb v približne 85 v jedno alebo dvojhroboch; všetci pochovaní po roku 1945. (stav k 9/2017).
Po 2. svetovej vojne v r. 1945 boli v cintoríne vykopané dva masové hroby. Do jedného boli uložené telá 15 nemeckých vojakov a do druhého 41 vojakov červenej armády – Rusov. Miesto spoločných hrobov bolo umiestnené pri vchode do cintorína na pravej strane. V roku 1946 (protokol exhumácie je s dátumom 15.4.1946) boli exhumované pozostatky ruských vojakov a prenesené na Ústredný vojensky cintorín Kráľovskej rumunskej armády a Červenej armády do Zvolena. V roku 1994 boli pozostatky nemeckých vojakov rovnako exhumované, identifikované a prenesené na cintorín do Nemeckého vojenského cintorína vo Važci. V samporskom cintoríne je pochovaná jediná obeť vojny Anna F. (na hrobovej nápisnej doske je tvar mena „Anička“) Zomrela zasiahnutá letiacim úlomkom do slabiny a brucha 9. mája 1945, v nedožitých 18. rokoch. Anička bola už zasnúbená, čakala na sobáš. Koniec druhej svetovej vojny v Európe nastal 8. mája 1945 kapituláciou Nemecka. Anna F. je pochovaná v jednom hrobe spolu so súrodencami a rodičmi.
Druhá svetová vojna a SNP.
Predpoludním 14. marca 1945 jednotky plk. Calaja a Obušenka, spolu s jednotkami mjr. Maximova a Tokareva oslobodili Zvolen. Potom nastal urputný boj o okolité dediny okresného mesta smerom na sever a na západ. Tento zápas trval päť dní. 19. marca 1945 o piatej hodine nastal medzi Hájnikmi a Rybármi silný otras. To Nemcami podmínovaný most, spájajúci tieto dve obce, vyletel do vzduchu. Nemecké vojsko, utekajúc pred oslobodzovacími vojskami, sa plazilo cez dvory a záhrady smerom na Veľkú lúku, kde sa presunulo ťažisko bojov.
V ten istý deň sa objavili prví sovietski vojaci na pravom brehu Hrona, ktorí obsadzovali Hájniky a prví rumunskí vojaci od Borovej hory, ktorí postupne obsadili Rybáre a sliačské kúpele. 23. marca k nám prichádza mjr. Jerzenevič so svojimi automatčíkmi. Obyvateľstvo Hájnik a Rybár ho vrele víta. 26. marca bola oslobodená i Banská Bystrica.
Po oslobodení Zvolena začali vojaci 50. a 51. streleckého zboru Červenej armády sústredený útok na sever k Banskej Bystrici. Úpornosť bojov v pásmach obrany nepriateľa dovoľovala útočiacim za 6 dní postúpiť iba do hĺbky . Po polhodinovej delostreleckej príprave 19. marca 1945 vojaci 232. streleckej divízie plk. Calaja, v súčinnosti s 8. rumunskou motostreleckou divíziou gen. Ch. Fortunesca, vyhnali Nemcov zo Sampora. Samporčania po vojne začali húževnato opravovať svoje zničené domy (3 domy vyhoreli) a hospodárstva.
Počas 2. svetovej vojny (hlavne pravdepodobne v 19441945) na vrchu Vicherec boli ruskými vojakmi vykopané zákopy – „hniezda“. Pri vystúpení na vrchol kopca nájdeme 12 dier (niekde už len malé priehlbiny do zeme), kde kedysi boli ruské zákopy.
Boje medzi Nemcami a Červenou armádou v samporskom chotári ale i priamo v dedine trvali dva týždne.
Súčasnosť.
Počas 16. a 17. storočia ohrozovali dedinku aj turecké oddiely a v rokoch 1582, 1657 a 1668 im dokonca musela platiť dane. V tom čase mala dedinka len 12 dvorov. V roku 1828 mala dedinka 27 domov a 227 obyvateľov, ktorí sa zaoberali poľnohospodárstvom. Fungoval tu už hostinec na obchodnej ceste, kde sa furmani mohli občerstviť, a zároveň prepriahnuť kone. Dom, kde bol hostinec dodnes stojí na začiatku obce; v poradí druhý dom vpravo, smerom do dediny Sampor z rázcestia (Samporska č.1467/2). V roku 1940 mala obec 51 domov a 220 obyvateľov.
V 19. storočí sa asi 200 obyvateľov obce, vyznávajúcich evanjelické augsburské vyznanie, zamestnávalo poľnohospodárstvom, furmanstvom a drevorubačstvom. Pri výstavbe trate Zvolen – Banská Bystrica našlo niekoľko chlapov nový zdroj príjmov, iní chodili za prácou do plechovej továrne Union vo Zvolene. Po vzniku ČSR bola v Sampore silná Agrárna strana, ktorá víťazila vo všetkých voľbách. Preto občania s nechuťou prijali dohodu v Mníchove a počas druhej svetovej vojny vznikali v obci skupiny, podporujúce odboj. Mnohí sa aktívne zapojili do Slovenského národného povstania (SNP).
V Sampore fungovalo Jednotné roľnícke družstvo (JRD) od roku 1953 – 1970
Dnes je v súkromnom vlastníctve. Chovajú sa tu ovce plemena Lacone a Cigája v počte 600 kusov. Chov je zameraný na produkciu jahniat, ktoré sa predávajú, alebo slúžia na ďalšiu reprodukciu stáda. Ovce sa doja a mlieko sa využíva na výrobu kvalitného ovčieho syra.
Bývalá ľudová škola, dnes slúži evanjelikom ako modlitebňa. Učilo sa v nej do 50. rokov 20. storočia. Bohoslužby mávajú v 2. a 4. nedeľu v mesiaci o 13. hodine. Tunajší evanjelickí veriaci tvoria fíliu, ktorá patrí pod MatkoCirkev so sídlom v Hronseku. Budova niekdajšej školy je situovaná vľavo od cesty, pri vstupe do obce Sampor z rázcestia. Dnes samporské školopovinné deti dochádzajú do základnej školy Andreja Sládkoviča v Sliači. Škola pokrýva spádovú oblasť do ktorej patria aj obce Sielnica, Veľká Lúka, Lukavica a mestská časť Sampor. Priestorovo je základná škola umiestnená na Pionierskej ulici č. 9. V danej budove škola pôsobí od roku 1961. V roku 1997 sa začalo s výstavbou nového pavilónu pre zvýšenie kapacity školy. Výstavba bola dokončená v roku 2000.
V mestskej časti Sampor sa ďalej nachádza futbalové ihrisko (62,12 árov). Priestorovo je umiestnené v údolí potoka Lukavica pri odbočke z cesty III. triedy do Sampora.
V obci fungovali potraviny od cca 1954, ktoré boli zrušené v roku 2010. Dnešné domy sú postavené po roku 1945. Obec má cca 120 obyvateľov žijúcich v asi 80 domoch.
V roku 2017 sa v Sampore skvalitnila pitná voda. Podzemnú vodu znehodnocovali exkrementy chovných zvierat, ktoré sa dlhodobo pasú na okolitých lúkach. Mesto Sliač preto v lokalite zrealizovalo asi 70-metrový vrt a z neho priviedlo do vodojemu nepokazenú vodu. Odstránenie tejto environmentálnej záťaže ho stálo asi 55 000 eur.
V Sampore pôsobí poľovnícky spolok Poľovnícky spolok Lukavica – Sampor so sídlom v Lukavici.
Fauna a flóra.
Zo živočíšstva sa v chotári darí najmä jašterici zelenej (Lacerta viridis), myšiakovi hôrnemu (Buteo buteo), slepúchovi obyčajnému (Anguis fragilis) a sove obyčajnej (Strix aluco)
V samporskom chotári sa nachádzajú dva väčšie vrchy; Samporský vrch, ktorý má 480 m n. m. Jeho názov bol Geodetickým a kartografickým ústavom oficiálne zapísaný do štandardizovaného geografického názvoslovia v roku 1976. Druhým vrchom v obci Sampor je Vicherec s , názov zapísaný v 1993. Terminológia slova vicherec je neznáma, no možno predpokladať, že ide o spojitosť so slovom vietor, víchor (alebo v čes.j. vicher – vietor; možno i, ale málo pravdepodobné – víchera, z juhomoravského nárečia, čo znamená hrdosť na dedičstvo po predkoch, zdravá pýcha na krásu ľudového oblečenia a tradície.
Asi na konci 19. a začiatkom 20. storočia susedná obec Zolná odkúpila od Samporčanov horu Vicherec. Zolnančania ju však mali aj ďalej v prenájme, ba neváhali využívať „svoju” horu ani potom, čo sa im prenájom skončil. V roku 1926 zolniansky hájnik zajal Samporčanom niekoľko kusov dobytka, čo bolo iskrou k bitke s viacerými vážnymi zraneniami. Bili sa vraj aj ženy. Spory pretrvali až do 2.svetovej vojny a skončili sa zoštátnením lesov a rekultiváciou pastvín v rámci Jednotného roľníckeho družstva v roku 1978.
Rozdelenie poľnohospodárskej pôdy v meste Sliač
Cez dedinku Sampor vedie trasa Barborskej cesty, strednej slovenskej Jakubskej cesty
a dve turistické trasy Zvolen – Banská Bystrica a Sliač – Sedlo Jasenová.
Benediktínsky Kláštor premenenia Pána.
Na Turíce 24. mája 2010 konsekroval o. biskup Rudolf Baláž Kláštor Premenenia Pána za prítomnosti otcov biskupov Viliama Judáka a Tomáša Galisa, opátov, mníchov, množstva kňazov a klerikov, ako aj veriaceho ľudu z celého Slovenska. Otec opát Bernard Sawicki OSB, opát Tynieckeho opátstva, po skončení slávnosti vyhlásil nový kláštor za jednoduchý priorát a za prvého priora menoval o. Vladimíra Kasana OSB. Dnes tu pod Regulou sv. Benedikta žije 17 mníchov. Súčasťou kláštora je Dom hostí s maximálnou kapacitou 23 osôb.
Kláštor sa nachádza na terénnom výbežku () „Farské“, v juhozápadnej časti obce. Nad kláštorom sa nachádza časť Sampora zvaná „Kňazov hrb“.
Benediktíni sú katolíckym rádom, ktorého členovia žijú podľa najstarších západných mníšskych tradícii kodifikovaných v Regule sv. Benedikta († 21.3. 547; ca 70 r.). Tento rád pôsobil na Slovensku dávno a postupne vymizol. Kláštor na Sampore je znovuobnovením prítomnosti benediktínov na Slovensku. Sv. omše bývajú v kláštore každý pracovný deň o 6:30 hod. V nedeľu a slávnosť sú 11:00 hod. a v prikázaný sviatok v pracovný deň o 18:00 hod.
Materským kláštorom, kde sa formovali prví slovenskí mnísi, predtým ako prišli na Slovensko je Kláštor sv. Petra a Pavla v Tynci, v Poľsku.

</doc>
<doc id="615234" url="https://sk.wikipedia.org/wiki?curid=615234" title="River Phoenix">
River Phoenix

River Jude Phoenix (* 23. august 1970, Madras, Oregon, USA – † 31. október 1993, Hollywood, Kalifornia) bol americký herec, hudobník a aktivista. Známy je z filmov "Pri mne stoj!" (1986), "Čas zastaviť sa" (1988), "Indiana Jones a posledná krížová výprava" (1990), "Moje súkromné Idaho" (1991) či "Sliediči" (1992).
Detstvo a mladosť.
Narodil sa v meste Madras v štáte Oregon. Vyrastal v meste Micanopy na Floride, kde žil v chudobnej domácnosti. Rád hrával na gitaru, kde mu jeho sestra robila spevácky doprovod. Má štyroch súrodencov. Jeho babička z maminej strany sa narodila otcovi z obce Brehov v okrese Trebišov. Rodina bola židovského vierovyznania.
Kariéra.
Detská agentka Iris Burton ho stretla spoločne s jeho súrodencami počas spievania v Westwoode v Los Angeles a bola tak očarená súrodencami, že čoskoro ich zastupovala súrodencov.
Časom začal River robiť reklamy pre Mitsubishi, Ocean Spray a Saks Fifth Avenue. Spoločne so svojou sestrou Rain boli okamžite obsadení do show "Real Kids".
V roku 1980 sa ako herec prvýkrát objavil v televíznej show s názvom Fantasy, kde spieval so svojou sestrou Rain. V roku 1982 bol River obsadený do televízneho seriálu stanice CBS, "Sedem neviest pre sedem bratov", v ktorej stvárnil najmladšieho brata Guthrieho McFaddena.
Po niekoľkých úlohách spolu so svojimi súrodencami sa stal obľúbeným detským hercom. V roku 1984 získal hlavnú úlohu vo filme "Backwards: The Riddle of Dyslexia", kde stvárnil chlapca s dyslexiou. Tento film mu otvoril "brány" do sveta filmu a netrvalo dlho a objavil sa vo filme Explorers, a neskôr v dramatickom thrilleri "Pri mne stoj!", ktorý hovorí príbeh dospievajúceho chlapca Chrisa Chambersa z Maine, ktorý sa v lete koncom 60. rokov s kamarátmi vyberie hľadať mŕtvolu v ďalekých lesoch. Film je podľa knižnej predlohy Stephena Kinga.
Vo filme "Pobrežie moskytov" si zahral syna Harrisona Forda a Helen Mirren. V roku 1988 si zahral vo filme "Little Nikita" spolu s hercom Sidney Poitierom. Nasledujúca dráma "Čas zastaviť sa" z roku 1988 mu vyniesla oscarovú nomináciu. V tej dobe mal len osemnásť rokov.
Režisér Steven Spielberg ho obsadil do dobrodružného dvojhodinového filmu "Indiana Jones a posledná krížová výprava". Rivera každý považoval za skvelého herca so slušnou budúcnosťou. V roku 1991 spolupracoval s Keaneom Reevesom vo filme "Moje súkromné Idaho", kde stvárnil chlapca, ktorý sa živí prostitúciou. Za film získal niekoľko ocenení, príklad Venezia IFF.
V roku 1993 si zahral po boku vtedy začínajúcej herečky Umy Thurman vo filme "Aj na kovbojky občas doľahne smútok".
Súkromný život.
Phoenix mal vzťah s jeho hereckou kolegyňou, Marthou Plimpton. Aj napriek ich rozchodu spolu udržiavali blízke priateľstvo až do Phoenixovej náhlej smrti. V roku 1993 bola jeho priateľkou herečka Samantha Mathis, ktorá bola prítomná aj v ten moment ako Phoenix náhle zomrel. 
Phoenix trpel závislosťou na alkohole a drogách, čo tajil, aby nemal poškodenú reputáciu. 
Úmrtie.
Vo večerných hodinách dňa 30. októbra 1993 bol River Phoenix na vystúpení so svojimi blízkymi priateľmi v hollywoodskom nočnom klube Viper Room, kde vystupovali Red Hot Chilli Peppers, ktorý v tom čase čiastočne vlastnil herec Johnny Depp. Phoenix sa vrátil do Los Angeles začiatkom toho týždňa z Utahu, aby natočil zopár interiérových snímok, ktoré potreboval dokončiť v jeho poslednom projekte "Dark Blood" (film bol neskôr dokončený v roku 2012). Jeho mladšia sestra Rain a brat Joaquin boli tiež s ním.
Zomrel v skorých ranných hodinách 31. októbra 1993 na predávkovanie drogami, na chodníku pred nočným klubom. Keď jeho brat Joaquin volal tiesňovú linku, nebol schopný určiť, či Phoenix dýcha. Jeho sestra Rain mu podala resuscitáciu, dýchanie z úst do úst.
Keď sa táto smutná správa dostala do klubu Flea, (basgitarista zo skupiny RHCP) opustil pódium a vybehol von za Riverom. V tom čase prišli záchranári a zistili, že Phoenix nabral tmavo modrú farbu, ktorá vzniká pri zástave srdca. Podávali mu lieky v snahe oživiť ho. Neskôr bol prevezený do Cedars-Sinai Medical Center, všetky pokusy o jeho oživenie zlyhali. Do nemocnice ho sprevádzal jeho kamarát Flea. Bol vyhlásený za mŕtveho o 1:51 hod PST ráno 31. októbra 1993, vo veku 23 rokov.
Nasledujúci deň, pred klub na chodník fanúšikovia nosili kvety, obrázky a sviečky. Celý klub bol uzavretý kvôli úcte k Riverovi necelý týždeň. Johnny Depp pokračoval v zatváraní klubu každý rok 31. októbra až do jeho predaja v roku 2004.
Pitva z 15. novembra 1993 zistila, že príčinou smrti bola akútna intoxikácia viacerými drogami vrátane kokaínu a morfínu. Do jeho smrti bol River považovaný za zástancu zdravého štýlu, vegánstva a vyznávača holistickej medicíny, skutočnosť že zomrel práve predávkovaním drogami bola pre mnohých neuveriteľná.
Phoenix bol spopolnený a jeho popol bol rozsypaný na jeho rodinnom ranči v Micanopy na Floride. Krátko pred jeho kremáciou sa jeden reportér vlámal do domu smútku, kde naaranžoval mŕtve telo a urobil fotku, ktorú neskôr za 5 000 dolárov kúpil "National Enquirer".

</doc>
<doc id="615236" url="https://sk.wikipedia.org/wiki?curid=615236" title="Júlia Gelleová">
Júlia Gelleová

Júlia Gelleová (rodená "Kocsisová"; * 22. február 1889, Szin† 3. máj 1982, Košice) bola funkcionárka ženského robotníckeho hnutia známa v meste Košice aj ako „Gelle Mama“.
V roku 1949 ocenená Radom 25. februára 1948, dňa 22. februára 1964 bola v Prahe ocenená Radom práce.
Rodina.
Narodila sa 22. februára 1889 v Szine v Maďarsku. Matka Julianna rod. Barossová (18681940), otec Michal Kocsis (18611936), mala 4 bratov a 2 sestry. Manžel Ján Gelle, robotník (18861960), mali spolu 3 dcéry a 2 synov.
Biografia.
Ľudovú školu vychodila v Szögligete. Najprv bola pomocníčka v domácnosti v Turnianskom Podhradí. V r. 1908 - 1913 kuchárka, v r. 1924 - 1942 príležitostná robotníčka v Košiciach. Pre svoju revolučnú činnosť bola často prepúšťaná z práce. V r. 1945 - 1948 robotníčka Hydinárskych závodov v Košických Oľšanoch, v r. 1948 - 1952 pracovala v Mäsopriemysle v Košiciach, od roku 1953 na dôchodku. Od roku 1921 bola členkou KSČ, od r. 1923 členka predsedníctva KSČ.
S robotníckym revolučným hnutím sa zoznámila pod vplyvom svojho manžela Jána - funkcionára sociálnych-demokratov, neskôr Červených odborov. V roku 1914 sa stala členkou Sociálno-demokratickej strany Uhorska, po r. 1918 Československej sociálno-demokratickej strany robotníckej. Bola príslušníčka marxistickej ľavice. Zakladajúca členka KSČ. Pracovala v ženskom hnutí, známa pod menom „Gelle mama“. V rokoch 19231927 členka predsedníctva ženskej sekcie KSČ, v družstevnom hnutí - zakladajúca členka. Od roku 1939 členka predsedníctva robotníckeho konzumného družstva JEDNOTA. Účastníčka politických a hospodárskych triednych zápasov, kolportérka komunistickej tlače. V rokoch 19321936 obhajovala záujmy pracujúcich v košickom mestskom zastupiteľstve. Po roku 1938 účastníčka ilegálneho protifašistického hnutia. Za revolučnú činnosť prepúšťaná z práce a väznená. Po oslobodení funkcionárka miestnych straníckych orgánov. Zomrela v Košiciach dňa 3. mája 1982 a pochovaná je na verejnom cintoríne (parcela 15, riadok 26, miesto 84), ako čestná občianka Mesta Košice.
Zmienka o Júlii Gelleovej je v Martinskom štátnom archíve, z roku 1987, s. 178 a v Archíve Kancelárie Prezidenta republiky v Prahe (ČR), pod por.č. 2095.

</doc>
<doc id="615238" url="https://sk.wikipedia.org/wiki?curid=615238" title="McLaren Automotive">
McLaren Automotive

McLaren Automotive (predtým známa ako McLaren Cars) je britská automobilka, ktorú založil Bruce McLaren. Jej sídlo je v McLaren Technology Centre v meste Woking. Automobilka vyrába športové a luxusné automobily. Od roku 2017 je jej vlastníkom konglomerát McLaren Technology Group.
Automobilka tiež v roku 1999 spolupracovala na vývoji automobilu Mercedes-Benz SLR McLaren.
História.
Automobilka McLaren Cars bola založená v roku 1985 Ronom Dennisom. V roku 1992 vyrábala športový automobil McLaren F1. Medzi rokmi 1994 až 2010 bola registrovaná ako "spiaca spoločnosť", až kým v roku 2010 nezmenila názov na McLaren Automotive.

</doc>
<doc id="615240" url="https://sk.wikipedia.org/wiki?curid=615240" title="Michal Horský">
Michal Horský

Michal Horský (* 1. júl 1943, Trnava – † 18. marec 2018) bol slovenský politológ, publicista, pamiatkar, vysokoškolský pedagóg a politik, spoluzakladateľ hnutia Verejnosť proti násiliu (VPN) a poslanec Snemovne národov Federálneho zhromaždenia ČSFR za VPN a ODÚ-VPN.
V roku 1992 stál pri zrode Trnavskej univerzity a jej katedry politológie, kde do roku 2006 pôsobil ako pedagóg a odborný garant.
Životopis.
Narodil sa 1. júla 1943 v Trnave. V rokoch 19571961 študoval na Pedagogickej škole pre vzdelanie učiteľov národných škôl v Turčianskych Tepliciach, následne v rokoch 19611967 absolvoval Filozofickú fakultu Univerzity Komenského v Bratislave, odbor filozofia – história.
Bol redaktorom a neskôr aj výkonným riaditeľom časopisu Echo bratislavských vysokoškolákov. Po invázii vojsk Varšavskej zmluvy v auguste 1968 redakcia na čele s M. Horským vydala dve čísla časopisu s názvom Echo okupovaných vysokoškolákov z 30. augusta 1968 a Echo "oslobodených" vysokoškolákov, ktorého rozširovanie zakázal Gustáv Husák po návrate z Moskvy a náklad samotní vydavatelia zničili. V období normalizácie sa zamestnal v Slovenskom ústave pamiatkovej starostlivosti a ochrany prírody (dnešný Pamiatkový úrad SR). Podieľal sa na súpise pamiatok na Slovensku a zúčastňoval sa aktivít Stromu života na Kláštorisku v Slovenskom raji.
Počas Nežnej revolúcie v novembri 1989 sa zapojil do činnosti hnutia Verejnosť proti násiliu (VPN). Bol členom Koordinačného centra VPN a redakcie občasníku Verejnosť. Od marca 1990 bol vedúcim volebnej kampane VPN a podieľal sa na výsledku hnutia v prvých slobodných voľbách do SNR a Federálneho zhromaždenia v júni 1990. V rokoch 19901992 potom pôsobil ako poslanec Snemovne národov Federálneho zhromaždenia a člen ústavnoprávneho výboru.
V roku 1992 spoluzakladal Trnavskú univerzitu a jej katedru politológie, kde až do roku 2006 pôsobil ako vysokoškolský pedagóg a odborný garant. V rokoch 2008 a 2009 vyučoval aj na Katedre politológie Filozofickej fakulty Univerzity sv. Cyrila a Metoda v Trnave.
Od roku 2000 v tlačených a elektronických médiách pravidelne analyzoval a komentoval dianie na slovenskej politickej scéne ako politológ, pravidelne spolupracoval napr. s denníkom Pravda alebo televíziou TA3.

</doc>
<doc id="615245" url="https://sk.wikipedia.org/wiki?curid=615245" title="Martin Strižinec">
Martin Strižinec

Mgr. Martin Strižinec (* 1982, Bratislava) je slovenský hovorca prezidentky Zuzany Čaputovej a bývalý slovenský novinár, rozhlasový a televízny moderátor. Bol interný doktorand mediálnej komunikácie a žurnalistiky na Katedre žurnalistiky Filozofickej fakulty Univerzity Komenského v Bratislave (KŽ FiF UK).
Životopis.
V rokoch 20002007 absolvoval magisterské štúdium žurnalistiky na KŽ FiF UK. Od mája 2001 do októbra 2009 pôsobil ako moderátor spravodajstva v Rádiu Expres, následne od novembra 2009 do októbra 2013 pracoval ako moderátor spravodajstva a diskusných relácií v spravodajskej televízii TA3. Od marca 2011 do januára 2014 pôsobil ako moderátor spravodajstva a content manager (manažér obsahu) v Rádiu Hey!, ktoré sa 3. septembra 2012 premenovalo na Anténu hitrádio. Od novembra 2013 pôsobí ako moderátor politickej diskusnej relácie "O 5 minút 12", avšak 2. januára 2018 "Denník N" priniesol overenú informáciu o Strižincovom pláne skončiť moderovanie tejto relácie.
Osobný život.
Hlási sa k homosexuálnej orientácii.

</doc>
<doc id="615247" url="https://sk.wikipedia.org/wiki?curid=615247" title="Preklady slovanských literatúr">
Preklady slovanských literatúr



</doc>
<doc id="615249" url="https://sk.wikipedia.org/wiki?curid=615249" title="Kostol Sedembolestnej Panny Márie (Košice)">
Kostol Sedembolestnej Panny Márie (Košice)

Kostol Sedembolestnej Panny Márie je barokový kostol v Košiciach, v mestskej časti Sever na ulici Na Kalvárii. Je to najväčší kalvársky kostol na Slovensku.
Vznik.
O výstavbu kostola na kopci z názvom Kalvária sa zaslúžili jezuiti, ktorí sa aj v Košiciach vyznačovali napĺňaním radových snáh o šírenie vzdelania medzi čo najväčšími vrstvami obyvateľstva. V 18. storočí v meste mali na starosti gymnázium a univerzitu, ktorá mala dve fakulty. V tom čase sa od mesta relatívne vzdialený vrch ešte nenazýval Kalvária, toto meno dostal až potom, čo sa tu v roku 1736 rozhodlo o výstavbe kostola.
Projekt tejto sakrálnej stavby je dielom staviteľa Nikodéma Litzkého. Stavať sa však začalo až šesť rokov od prijatia zámeru, čiže v roku 1742. Je nutné povedať, že stavba takéhoto druhu chrámu si zvyčajne vyžadovala relatívne kratší čas, ale kostol na Kalvárii bol ukončený až v roku 1758. Nebol v centre mesta, dokonca v tom čase bola Kalvária v lesoch a išlo o jeden z prvých výraznejších kopcov Slovenského rudohoria v okolí.
V čase výstavby sa kostol vyznačoval nízkou drevenou vežičkou. Mal dve podlažia, čo bolo na vtedajšie časy naozaj niečo netypické. Staval sa 16 rokov, ale jezuitom slúžil len 15 rokov. V roku 1773 bol totiž jezuitský rád rozpustený. Chrám si prisvojilo vojsko, ktoré si v ňom urobilo muničný sklad. Len čo však utíchli napoleonské vojny, kostol získala katolícka cirkev. Bolo však nevyhnutné pristúpiť k jeho rozsiahlej renovácii.
Biskupský a farský úrad v Košiciach po ukončení rekonštrukcie v roku 1820 dali chrám opätovne vysvätiť. Košický biskup požiadal pápeža Leva XII., aby na Kalvárii bolo možné predávať odpustky a pápež požiadavke vyhovel.
Súčasný vzhľad kostol získal v roku 1870, kedy bolo opäť nutné pristúpiť k jeho rekonštrukcii a spomínaná drevená vežička sa stala minulosťou. V tom istom roku postavili za svätyňou otvorenú kaplnku. V nej sa nachádzalo súsošie Piety.
Pred kostol inštalovali súsošie Golgoty – ukrižovaného Krista s dvoma zločincami. Medzi krížmi boli pôvodne inštalované sochy P. Márie a sv. Jána.
Interiér.
Interiér kostola bol v čase jeho zrodu barokový. Oltár dolného podlažia – tzv. slovenského kostola, má stále pôvodnú barokovú plastiku P. Márie. Zachovala sa aj baroková plastika sediaceho Krista s tŕňovou korunou. Oltár na hornom podlaží je novodobý. V tejto časti zaujme obraz naivného maliara Alexandra Kováča, ktorý zobrazuje troch košických mučeníkov. Samozrejme, podľa predstáv autora, pretože ich podobizeň je neznáma.
Kaplnky.
Zaujímavá je aj história stavby cesty a kaplniek, ktoré ku kostolu vedú od amfiteátra. Kalváriu osadili stromami v roku 1830. Cintorín Rozália už mestu kapacitne nestačil a tak sa na Kalvárii v rokoch 1849 až 1889 aj pochovávalo. Kaplnky vznikali ako krypty bohatých rodín. Kto chcel mať na tomto významnom mieste rodinnú hrobku, musel súhlasiť s podmienkou, ako bude vyzerať a že jej predná časť bude slúžiť ako kaplnka krížovej cesty. Kaplniek je celkovo 16, vyzerajú na prvý pohľad rovnako. No z bližšieho pohľadu, je predsa viditeľných viacero architektonických rozdielov. Krížová cesta má 14 zastavení, ďalšie dve kaplnky boli postavené na počesť panny Márie. Vchody do rodinných krýpt sa stavali v zadnej časti kaplniek, žiaľ viaceré sa stali neskôr stali obeťami vandalov.
Súčasnosť.
Kalvária bola starostlivo udržiavaným miestom až do 50-tych rokov 20. storočia. V 60-tych rokoch cintorín na Kalvárii zrušili, na týchto miestach sa začali stavať domy, v pláne bola aj likvidácia kaplniek. No na to, našťastie, nedošlo.
V novodobej histórii Kalvárie má významné postavenie skromný človek, kňaz na dôchodku, salezián Don Timko. Ten býval v jednom z domov pri kostole a z vlastnej vôle sa po celých dvadsať rokov sám staral o udržiavanie a čistotu týchto miest.
V súčasnosti sa pri otvorenej kaplnke nachádzajú súsošia Krista so ženou pri studni, Krista s Máriou Magdalénou a ďalšie.
V kostole sa konajú dva odpusty ročne a to 3. mája a 15. septembra.

</doc>
<doc id="615251" url="https://sk.wikipedia.org/wiki?curid=615251" title="Melania Trumpová">
Melania Trumpová

Melania Trumpová, rodným menom Melanija Knavs, (* 26. apríl 1970, Novo mesto, Slovinsko) je bývalá slovinská modelka, návrhárka šperkov a hodiniek, ktorá od januára 2017 do januára 2021 plnila, a znovu od roku 2025 plní úlohu prvej dámy Spojených štátov amerických ako manželka amerického prezidenta Donalda Trumpa.
Narodila sa v Novom meste a vyrastala v Sevnici v Slovinsku. V Spojených štátoch žije trvalo od roku 2001 a americké občianstvo získala v procese tzv. naturalizácie v roku 2006. V januári 2005 sa vydala za realitného magnáta Donalda Trumpa.
Počas prezidentskej kampane svojho manžela v roku 2016 sa charakterizovala ako „matka na plný úväzok“.
Mladosť.
Narodila sa ako Melanija Knavsová v roku 1970 v niekoľkotisícovom Novom meste v Slovinsku, vtedajšej zväzovej republike Socialistickej federatívnej republiky Juhoslávie. Jej otec, Viktor Knavs, bol z neďalekého mesta Radeče a viedol predajňu automobilov a motocyklov pre štátneho výrobcu automobilov. Matka Amalija Knavsová (rodená Ulčniková) má korene v dedine Raka, ležiacej v občine Krško. Pracovala ako krajčírka u výrobcu detského odevu Jutranjka v Sevnici. Melania Trumpová má staršiu sestru Ines a staršieho nevlastného brata z otcovho predchádzajúceho vzťahu, s ktorým sa podľa vlastného vyjadrenia nikdy nestretla.
Hoci bola rodina rímskokatolícky založená, jej otec v súlade so svojím záväzkom k marxisticko-leninskému ateizmu aj napriek nesúhlasu príbuzných presadil, aby dcéra nebola pokrstená. Detstvo prežila v nájomnom dome v Sevnici, z ktorého sa počas jej puberty rodina presťahovala do dvojpodlažného domu v tom istom meste.
Ako stredoškolská študentka bývala v Ľubľane, kde absolvovala Strednú školu dizajnu a fotografovania. Následne nastúpila na štúdium návrhárstva a architektúry na Ľubľanskej univerzite, ktoré po jednom roku zanechala.
Profesionálna kariéra.
Modelingovú kariéru začala v šestnástich rokoch a o dva roky neskôr podpísala zmluvu s milánskou agentúrou. Po zanechaní vysokoškolského štúdia pracovala ako modelka pre veľké módne domy v Miláne a Paríži. Z európskeho kontinentu sa v roku 1996 presťahovala do New Yorku. Spolupracovala s fotografmi Helmutom Newtonom, Patrickom Demarchelier či Mariom Testinom a jej fotografie boli uverejnené na titulných stránkach módnych magazínov Vogue, Harper Bazaar, Ocean Drive, In Style, New York Magazine, Avenue, Allure, Vanity Fair, Self, Glamour , GQ, Elle a tiež na stránkach Sports Illustrated Swimsuit Issue 2000.
Podľa denníka "The Washington Post" „bola jej povesť sexuálne príťažlivej celebrity upevnená roku 2000 pózovaním v januárovom čísle British GQ,“ v ktorom bola nasnímaná ako „zvodne ležiaca na kožušine v Trumpovom súkromnom lietadle“.
Po boku Trumpa sa objavila počas jeho snahy získať nomináciu v prezidentských voľbách 2000 za Reformnú stranu. Štyri mesiace po sobáši, v máji 2005, poskytli rozhovor v relácii "Larry King Live" na CNN. Spolu s Barbarou Walters moderovala niekoľko dielov talk show The View na stanici ABC.
V roku 2010 vytvorila vlastnú kolekciu hodín a klenotov „Melania™ Timepieces &amp; Jewelry“, predávanú na televíznom kanáli QVC, a o tri roky neskôr predstavila rad krémov pleťovej kozmetiky „Melania™ Caviar Complexe C6“, ktorý prezentovala v reality show "The Celebrity Apprentice" a "The View".
Súkromný život.
Potom, čo v roku 1996 začala žiť v New Yorku, stretla v septembri 1998 na večierku módneho týždňa "Fashion Week" realitného magnáta a miliardára Donalda Trumpa. Ich vzťah sa stal verejne známym roku 1999 po rozhovore v talk show "The Howard Stern Show" a ďalšiu publicitu na seba upútal o päť rokov neskôr, keď Trump spustil televíznu reality show orientovanú na podnikanie "The Apprentice".
Zasnúbenie prebehlo v roku 2004 a sobáš sa odohral 22. januára 2005 pri episkopálnom obrade v Bethesde-by-the-Sea floridského Palm Beach, nasledovaný hostinou v tanečnej sále Trumpovej nehnuteľnosti Mar-a-Lago.
Na svadbe boli prítomné verejne známe osobnosti: Rudy Giuliani, Heidi Klum, P. Diddy, Shaquille O’Neal, Simon Cowell či vtedajšia demokratická senátorka Hillary Clintonová s bývalým prezidentom Billom Clintonom. Na oslave zaspieval Billy Joel serenádu „Just the Way You Are“, s využitím upraveného nápevu zo skladby „The Lady Is a Tramp“. Sobáš bol široko medializovaný.
Do manželstva sa v roku 2006 narodil syn Barron William Trump. V manhattanskom mrakodrape Trump Tower obýva vlastné poschodie. Trumpová hovorí šiestimi jazykmi: po srbochorvátsky, anglicky, francúzsky, taliansky, nemecky a rodnou slovinčinou.
Rola v prezidentských voľbách 2016.
Keď jej v novembri 2015 položili otázku o kampani vedenej jej manželom v rámci amerických prezidentských volieb 2016, odpovedala: "„Podporujem ho, pretože viem, čo bude robiť a čo môže urobiť pre Ameriku. Miluje Američanov a chce im pomôcť.“" Počas kampane zohrávala relatívne malú rolu – atypickú pre manželky uchádzačov o prezidentský úrad.
V júli 2016 bola jej oficiálna webová stránka presmerovaná na doménu Trump.com. Na twitterovom účte tento krok zdôvodnila ako neudržiavanie stránky, ktorá „úplne nereflektovala [jej] vtedajšie obchodné a profesionálne záujmy“.
Na republikánskom nominačnom zjazde predniesla 18. júla 2016 prejav, ktorý vyvolal kontroverziu vzhľadom na podozrenie z plagiátorstva, keďže obsahoval pasáže podobné ako v prejave Michelle Obamovej na demokratickom národnom zjazde 2008, kde získal prezidentskú nomináciu Barack Obama. Na otázku súvisiacu s autorstvom zareagovala slovami, že si ho napísala sama „len s najnutnejšou malou výpomocou“. O dva dni neskôr prijala zodpovednosť za sporné časti Meredith McIverová, pripravujúca texty pre "The Trump Organization" a ghostwriterka niekoľkých jeho kníh, s ospravedlnením za „zmätenie“. Trumpová s ňou pred prejavom prechádzala niektoré pasáže prejavov z minulosti, s ktorými sa stotožňovala. V dôsledku dezinterpretácie potom McIverová mala vložiť časť týchto myšlienok do pripravovaného prejavu na zjazd, bez toho, aby tušila, že ide o pasáže z vystúpenia Obamovej. Trumpova rodina následne odmietla navrhovanú rezignáciu McIverovej.
Prvá dáma.
Rolu prvej dámy Spojených štátov amerických prijala 20. januára 2017, keď prebehla inaugurácia jej manžela Donalda Trumpa za amerického prezidenta po jeho víťazstve v novembrových prezidentských voľbách 2016. Stala sa tak druhou ženou v tejto role narodenou mimo územia Spojených štátov po Louise Adamsovej, manželke prezidenta Johna Quincy Adamsa, ktorá rolu plnila medzi rokmi 1825 až 1829. Ide o prvú manželku prezidenta Spojených štátov, ktorá prešla procesom naturalizácie a získala tak americké občianstvo. Rovnako je to prvýkrát, keď rodnou rečou prvej dámy nie je angličtina, a prvýkrát, keď žena v tejto pozícii hovorí plynule viac ako dvoma jazykmi.
Na otázku denníka The New York Times z roku 1999, ako by sa správala v role prvej dámy, ak by sa jej partner Donald Trump stal americkým prezidentom, vtedy ešte nevydatá Melania Knaussová odpovedala: „Bola by som veľmi tradicionalistická. Rovnako ako Betty Fordová alebo Jackie Kennedyová. Podporovala by som ho.“ V novembri 2016, teda po zvolení svojho manžela za prezidenta, oznámila televíznej stanici CNN, že má v pláne zamerať sa na pomoc ženám a deťom, bojovať s kyberšikanou najmä medzi mladistvými, rovnako ako zlepšiť kultúru sociálnych médií zaťaženú negativitou.
S výškou 180 cm sa stala jednou z troch najvyšších prvých dám, keďže jej predchodkyne v tejto role Michelle Obamová a Eleanor Rooseveltová mali rovnaký vzrast.
Ako prvá dáma Spojených štátov zostala po inaugurácii manžela dočasne bývať v newyorskom mrakodrape Trump Tower so synom Barronom Trumpom, ktorý navštevoval miestnu základnú školu. Preto do ukončenia školského roka nedošlo k presťahovaniu do Bieleho domu, čo nastalo až v prvej polovici júna 2017. Novou školou sa stalo privátne zariadenie v Marylande. 
V marci 2017 začalo Slovinsko produkovať červené „víno prvej dámy“, v regióne blízkom jej pôvodnému domovu v Sevnici.
Na londýnskom súde zažalovala vo februári 2017 spoločnosť Mail Media, vlastníka denníku Daily Mail, na sumu 150 miliónov dolárov za ujmu v článku z augusta 2016, ktorý uviedol, že počas modelingovej kariéry pracovala pre eskortný servis poskytujúci sexuálne služby. Mail následne článok stiahol späť a ospravedlnil sa. Výsledok súdneho procesu v apríli 2017 potvrdil, že nepravdivý článok „zasiahol najcitlivejšie miesta osobnej integrity a dôstojnosť poškodenej". Denník uhradil odškodnenie 2,9 milióna dolárov a vydal ospravedlnenie: „Uznávame, že tieto tvrdenia o pani Trumpovej nie sú pravdivé.“
Prvou udalosťou odohrávajúcou sa v Bielom dome, ktorú viedla, sa 8. marca 2017 stal slávnostný obed v rámci Medzinárodného dňa žien. Pred prítomnými ženami hovorila o svojej životnej skúsenosti z pohľadu ženskej imigrantky a aktivitách na poli rodovej rovnosti v Spojených štátoch i zahraničí, so zdôraznením úlohy vzdelávania ako nástroja v boji proti rodovej nerovnosti.
Počas februára 2017 viedla prítomných na floridskom zhromaždení v Melbourne prednesom Otčenáša. V priebehu premiérovej zahraničnej cesty Donalda Trumpa v druhej polovici mája 2017 predniesla pri návšteve Vatikánu vyhlásenie, že je katolíčka. Stala sa tak prvou manželkou amerického prezidenta rímskokatolíckeho vyznania po viac ako päťdesiatich rokoch od Jacqueline Kennedyovej-Onassisovej, manželky 35. prezidenta Johna F. Kennedyho.

</doc>
<doc id="615253" url="https://sk.wikipedia.org/wiki?curid=615253" title="Haas F1 Team">
Haas F1 Team

MoneyGram Haas F1 Team (obchodný názov Haas Formula LLC), je tím Formuly 1 so sídlom v Kannapolise v štáte Severná Karolína. Zakladateľom tímu je Gene Haas, ktorý je riaditeľom Haas Automation (výrobca CNC obrábacích strojov) a spolumajiteľom pretekárkeho tímu Stewart-Haas Racing (predtým Haas CNC Racing) série NASCAR. Tím debutoval v F1 v sezóne 2016.
História.
Vznik tímu.
FIA prijala kandidatúru Haasu na nového konštruktéra v F1 v apríli 2014. Po kolapse tímu Marussia F1 v roku 2014, Haas odkúpil ich centrálu v Banbury, aby slúžila ako základňa pre ich prevádzku. Haas oslovil talianskeho výrobcu Dallara, aby im vyrobili šasi s pohonnou jednotkou od Ferrari. Guenther Steiner, bývalý technický riaditeľ Jaguar Racing a Red Bull Racing sa stal tímovým riaditeľom. 8. januára 2016 prešiel monopost Haasu crash testami FIA.
29. septembra 2015 tím oznámil, že Romain Grosjean bude jedným z jazdcov v sezóne 2016. 30. októbra 2015, počas Veľkej ceny Mexika, bolo oficiálne oznámené, že testovací jazdec Ferrari Esteban Gutiérrez bude druhým jazdcom tímu.
2016.
Na ich prvej Veľkej cene, Romain Grosjean dokončil preteky na 6. mieste a stali sa prvým americkým konštruktérom, ktorý získal body počas debutových pretekov. Zároveň boli prvým konštruktérom celkovo od Toyota Racing v roku 2002, ktorý získal body počas debutových pretekov. Esteban Gutiérrez mal počas týchto pretekov nehodu s Fernandom Alonsom, ktorý kompletne zničil svoj monopost. V nasledujúcich pretekoch v Bahrajne skončil Grosjean na 5. mieste a v Rusku na 8. mieste. Následne Haas nedokázal udržať závodné tempo a skóroval iba na dvoch ďalších pretekoch počas sezóny. Všetkých 29 bodov za sezónu získal Grosjean a tím skončil na 8. miestne v šampionáte o pohár konštruktérov.
2017.
11. novembra 2016 tím oznámil, že v ďalšej sezóne Gutiérreza nahradí Kevin Magnussen.
Počas prvej Veľkej ceny sezóny tím skóroval ich najlepšiu kvalifikáciu, keď sa Grosjean kvalifikoval na 6. mieste. Preteky však pre technické problémy nedokončil ani jeden z jazdcov tímu. V nasledujúcom závode skončil Kevin Magnussen na 8. priečke, čo bol jeho najlepší výsledok od Veľkej ceny Singapuru v roku 2016, kedy skončil na 10. mieste. Celkovo obaja jazdci Haasu získali 47 bodov a tím skončil na 8. miestne v pohári konštruktérov.
2018.
Na prvú Veľkú cenu sezóny v Austrálii prišiel tím s konkurencieschopným autom a okamžite získali obaja jazdci najlepšiu kvalifikáciu v histórii tímu (Magnussen piaty a Grosjean šiesty). V závode počas rutinného pit stopu však došlo k problému pri doťahovaní matíc a ani jeden jazdec preteky nedokončil. Počas Veľkej ceny Rakúska získali doteraz najlepší výsledok pretekov, štvrté a piate miesto. Počas Veľkej ceny Singapuru zajazdil Magnussen najrýchlejšie kolo pretekov.
2019.
25. novembra 2018 podpísal tím niekoľko ročnú sponzorskú zmluvu s britským výrobcom energetických nápojov Rich Energy, čo malo za následok zmenu lakovania monopostu od roku 2019 do farieb Rich Energy (čierna a zlatá) a tím pretekal pod názvom Rich Energy Haas F1 Team. 9. septembra 2019 však bola spolupráca s Rich Energy ukončená.
2020.
Pre sezónu 2020 si tím ponechal oboch jazdcov, Grosjeana aj Magnussena.
2021.
V sezóne 2021 Haas nezažil úspešný rok, tím sa rozhodol minimalizovať vývoj monopostu VF-21 a sústrediť svoje zdroje na vývoj auta pre nasledujúcu sezónu. Výsledkom bolo, že Haas nezískal žiadne body v pohári konštruktérov a skončil na poslednom mieste medzi tímami.
2022.
Rok 2022 znamenal určité zlepšenie. S návratom Kevina Magnussena a silnejším výkonom auta VF-22 Haas zaznamenal stabilnejšiu výkonnosť. Tím si pripísal 37 bodov a 8. miesto v pohári konštruktérov, čo bol výrazný krok vpred po bodovo prázdnom roku 2021.
2023.
V sezóne 2023 Haas opäť zažil ťažkosti – napriek novému zostavení s Magnussenom a Nico Hülkenbergom nedokázal naplno konkurovať ostatným tímom. Monopost mal problémy s opotrebením pneumatík a celkovým tempom, takže Haas skončil na poslednom, 10. mieste v pohári konštruktérov so ziskom iba 12 bodov.
2024.
Rok 2024 bol pre Haas jedným z najlepších od jeho vstupu do F1. Po slabšej predchádzajúcej sezóne prišli zmeny v tíme, vrátane nového šéfa tímu Ayao Komatsu a stabilnejšieho výkonu monopostu VF-24. Haas dosiahol 7. miesto v pohári konštruktérov s 58 bodmi, kde obe jazdecké posádky prinášali body pravidelne a výkon bol citeľne zlepšený oproti predchádzajúcemu obdobiu.
2025.
Sezóna 2025 pokračovala v zlepšovaní formy tímu. Haas, teraz s pilotmi Estebanom Oconom a Oliverom Bearmanom, dosiahol 8. miesto v pohári konštruktérov a nazbieral 79 bodov, čo je jeden z jeho lepších výsledkov v histórii. Monopost mal spoľahlivé tempo, oba auta pravidelne bodovali a tím sa rýchlo etabloval ako „najlepší zo zvyšku“ za elitnou skupinou.

</doc>
<doc id="615254" url="https://sk.wikipedia.org/wiki?curid=615254" title="Kostol Najsvätejšej Trojice (Košice)">
Kostol Najsvätejšej Trojice (Košice)

Kostol Najsvätejšej Trojice (alebo aj "Premonštrátsky kostol") je barokový kostol v Košiciach, v mestskej časti Staré Mesto na Hlavnej ulici.
Masívna ranobaroková budova Kostola Najsvätejšej Trojice je najcennejším barokovým objektom Košíc. Kedysi na jeho mieste stál Kráľovský dom, sídlo kráľovskej komory, teraz tu je turistami i domácimi frekventovane navštevovaný chrám Boží s najkrajším dobovým interiérom spomedzi mnohých košických pamiatok.
Vznik.
V Košiciach, ako protestantskom meste, pôsobili v období rekatolizácie jezuitskí mnísi, pre ktorých dal hornouhorský kapitán Ondrej Dóczy v pôvodnej budove Kráľovského domu zriadiť obydlie a kaplnku. V noci zo 6. na 7. septembra 1619 tu hajdúsi Juraja I. Rákóciho jezuitov umučili. Boli to známi košickí mučeníci: Marek Križin, Melicher Grodecký a Štefan Pongrác.
Po týchto udalostiach ostala budova opustená, Kráľovský dom bol presunutý do novopostavenej budovy v inej časti Košíc. Až manželka Juraja II. pôvodnú stavbu odkúpila, dala zbúrať a vybudovala jezuitom kostol, podľa vzoru slávneho „"Il Gesù"“ v Ríme. Od roku 1671 patril jezuitskému a od roku 1811 premonštrátskemu rádu. Plastické erby oboch rodov sú umiestnené v štíte nad vchodom do kostola. Práce boli ukončené roku 1681. Pri kostole biskup B. Kisdy založil aj prvú košickú univerzitu, v tej dobe druhá v celej krajine. Preto je kostol známy aj ako gymnaziálny, alebo "Univerzitný kostol". Po rozpustení rádu prešla budova pod správu farského úradu.
Výzdoba.
Výzdoba je pôvodná jezuitská, interiér ohromuje svojou jednoduchosťou. Priečelie kostola je ešte poznamenané znakmi doznievajúcej renesancie. Jeho výzdobu tvoria výklenky s mušľovitým zaklenutím a orámované plochy s plastickým kvetinovým dekorom. V predĺženej svätyni a nad troma kaplnkami s bočnými oltármi sú do priestoru hlavnej lode otvorené oratória. Týmto priestorovým usporiadaním získalo vnútro celkový dojem typického barokového kostolného staviteľstva. 
Kostolu dominuje iluzívna maľba od Erazma Schotta z roku 1786, ktorá dodáva pocit tretej dimenzie. Zdobenie hlavného oltáru je z roku 1854 od maliara Jozefa Peskyho. Zobrazuje svätú Trojicu, ktorej je kostol zasvätený. Ďalšími pozoruhodnosťami sú precízne rezbárske práce na laviciach, kazateľnici, okenných rámoch a oratóriu. Bočné oltáre, štallá vo svätyni a rezbami zdobené lavice pochádzajú z ranobarokového obdobia poslednej štvrtiny 17. storočia. Na severnom múre svätyne je z dreva zhotovený epitaf Františka Rákociho I. z roku 1676.
V krypte, ktorá mala pôvodne slúžiť ako pohrebisko rákociovskej rodiny leží donátorka kňažná Žofia Báthory a jej syn František I.
V rokoch 1700 a 1793 kostol zachvátil požiar, no bol kompletne renovovaný.

</doc>
<doc id="615255" url="https://sk.wikipedia.org/wiki?curid=615255" title="I’m So Excited">
I’m So Excited

„I'm So Excited“ je skladba americkej skupiny The Pointer Sisters. Skladbu napísala a zložila skupina v spolupráci s Trevorom Lawrenceom. Vydaná bola pôbodne v roku 1982 a obsadila 30. miesto v americkom rebríčku Billboard Hot 100. Neskôr v roku 1984 bol vydaný remix, ktorý obsadil 9. miesto. Časopis "Billboard" ju zaradil na 23. miesto v zozname 100 Greatest Girl Group Songs of All Time.

</doc>
<doc id="615258" url="https://sk.wikipedia.org/wiki?curid=615258" title="Kostol svätého Michala archanjela (Košice)">
Kostol svätého Michala archanjela (Košice)

Kostol svätého Michala archanjela (alebo aj "Uršulínsky kostol") je barokový kostol v Košiciach, v mestskej časti Staré Mesto na Mäsiarskej ulici.
Uršulínsky kostol bol pôvodne postavený pre kalvínov, staviteľmi Jánom Bradom a Baltazárom Reinerom.. Ale trenice medzi protestantmi a katolíkmi dokázali zmeniť kostolu majiteľa, a to dokonca niekoľkokrát. Majiteľom kostola boli striedavo až do roku 1698 evanjelici a katolíci. Vrcholom bolo, že jedným z viacnásobných majiteľov bolo i vojsko, ktoré využívalo budovu ako sklad zbraní, pretože bol vraj umelecky najmenej hodnotný na tú dobu. Uršulínky, ktoré ako v poradí štvrtý rád (po dominikánoch, františkánoch a jezuitoch) práve prišli do Košíc (1698), si kostol ani nestihli zariadiť a už im ho vzali. Natrvalo im ho dali až v roku 1731.
Architektúra.
Vnútorné zariadenie je prehliadkou baroka, rokoka, klasicizmu i secesie. Na stene svätyne sú pozlátené barokové plastiky svätcov a svätíc. Zaujímavé je to, že plastiky nie sú na oltári (ako v iných kostoloch), ale na konzolách umiestnených priamo v stene. Môže to byť tak preto, že keď sem prvýkrát prišli sestry Rádu sv. Uršule, zrejme dali vyhotoviť tieto plastiky pre budúci oltár. Po ich odchode sochy uskladnili a neskôr, keď sa vrátili a nemali peniaze na veľký oltár, tak ich umiestnili len takto. V strede je archanjel Michal, lebo jemu je kostol aj zasvätený. Pôvodne ako kalvínsky kostol bol sieňového typu a po roku 1698 nastali určité stavebné zmeny v pôvodnej koncepcii jeho vnútorného riešenia.
Okrem vysokej hlavnej lode má kostol aj dve menšie, bočné lode. Nad nimi sú chóry, ktoré sú lemované rokokovým zábradlím. Vo svätyni sú pravé (napravo) i falošné (naľavo) okná so sklenými výplňami v secesnom slohu.
Úsilie uršulínok o zveľaďovanie Božieho chrámu ešte narušil požiar v roku 1840 a víchrica v roku 1876, po ktorej opravili na kostole vežu a strechu. Kostol po týchto úpravách dostal trojosovú jednoduchú fasádu. Roku 1898 bolo zväčšené presbytérium kostola, pristavaná sakristia a na hlavnom priečelí vystavaná veža. Hlavný oltár sv. Michala a šesť bočných oltárov sú barokové a pochádzajú z polovice 18. storočia.
Uršulínky.
Sestričky budovali najmä školy. Smerom do Mäsiarskej ulice postavili rozsiahly konvent (teraz poliklinika Staré mesto i stredná zdravotnícka škola sv. Alžbety). Tam sa od roku 1877 nachádzal internát, materská, ľudová, meštianska a obchodná škola. Neďaleko mali ešte dievčenskú školu, učiteľský ústav a v roku 1905 postavili na Komenského ulici v historizujúcom slohu dievčenskú hospodársku školu. V jej budove teraz sídli Prírodovedecká fakulta.
Aj dnes Uršulínky vedú spomínanú strednú zdravotnícku školu hneď vedľa kostola a zo svojho kláštora na Hlavnej ulici 66, v ktorom je aj internát.

</doc>
<doc id="615260" url="https://sk.wikipedia.org/wiki?curid=615260" title="Nepálske národné futsalové družstvo mužov">
Nepálske národné futsalové družstvo mužov

Nepálske národné futsalové družstvo mužov je národné družstvo mužov, ktoré reprezentuje Nepál v medzinárodných futsalových súťažiach a priateľských zápasoch. Funguje pod záštitou "All Nepal Football Association" (ANFA). Prvý medzinárodný zápas absolvovalo až v roku 2017. V marci 2018 mu patrilo vo svetovom futsalovom rebríčku 156. miesto. 
Vrcholné podujatia.
Nepálske družstvo sa zatiaľ ani raz nezúčastnilo kvalifikácie o majstrovstvá sveta FIFA. 
Na majstrovstvá Ázie sa nekvalifikovalo ani raz. Prvýkrát sa o to pokúsilo v roku 2017, keď v skupine stredoázijskej zóny prehralo všetky 3 zápasy a na finálový turnaj nepostúpilo. Pre nepálske družstvo to boli prvé medzinárodné zápasy.

</doc>
<doc id="615266" url="https://sk.wikipedia.org/wiki?curid=615266" title="Dolina Miętusia">
Dolina Miętusia

Dolina Miętusia je bočným a najväčším oddelením Doliny Kościeliskiej v poľských Západných Tatrách. Má plochu okolo a je dlhá asi .
Popis doliny.
Obidve doliny sa spájajú na mieste sútoku potokov, ktoré tečú dnom dolín trochu nad Wyżniou Kirou Miętusiou vo výške okolo 
Hranicu Doliny Miętusiej ohraničujú tri hrebene: severozápadný hrebeň Temniaka, Hlavný hrebeň Západných Tatier na úseku od Temniaka po Malolučniak a jeho severozápadný hrebeň, ktorý sa ťahá cez Czerwony Gronik na Kończystu Turniu. Na dolnom konci Niżniej Miętusiej Równi sa stáča na juhovýchod. Rovnako sa mení jej charakter. Dolina bola modelovaná ľadovcami, ktoré vytvorili tri podlažia oddelené od seba skalnými prahmi:
Príroda.
Takmer celá dolina je vytvorená zo sedimentálnych hornín – dolomitov a vápencov. Iba Malolučniak a Twardy Grzbiet pokrývajú kryštalické horniny. V doline sú početné prameniská a jaskyne. Miętusi Potok sa objavuje na severnom konci Wyżniej Miętusiej Równi. Vteká do Kościeliskeho Potoka. Bočné dolinky a žľaby sú prevažne suché. Najväčšie jaskyne v doline sú: Jaskinia Mała w Mułowej, Jaskinia Kozia, Ptasia Studnia, Jaskinia Miętusia, Studnia w Kazalnicy. Z pozoruhodnej flóry tu rastie v Poľsku málo sa vyskytujúci: lomikameň ovisnutý a sklenobyľ bezlistá, ktorá pravdepodobne už vyhynula.
História.
Pomenovanie doliny je od šoltýsov Miętusów z Cicheho, ktorým na konci 16. storočia kráľ Zigmunt III. Wasa daroval pastviská. Asi desať rokov po vytvorení Tanapu bolo pasenie dobytka zakázané a príroda sa začala obnovovať. Po roku 1980 roku bolo vypásanie na poľane Zahradziska s prísnymi obmedzeniami povolené. Dolina Miętusia, tak ako mnohé iné doliny, bola dejiskom baníckej činnosti. Do roku 1800 tu ťažili železnú rudu a postavili banícku cestu do Kuźnic.

</doc>
<doc id="615269" url="https://sk.wikipedia.org/wiki?curid=615269" title="BNSF Railway">
BNSF Railway

BNSF Railway Company (výkazová značka BNSF) je americká železničná spoločnosť, ktorá prevádzkuje jednu z najväčších železničných sietí nákladnej dopravy v Severnej Amerike. Pred ňou je spoločnosť Union Pacific Railroad. BNSF zamestnáva 44 tisíc zamestnancov, prevádzkuje 52 300 kilometrov železničných tratí v 28 štátoch, a viac ako 8 tisíc rušňov. Vlaky spoločnosti BNSF prešli v roku 2010 celkovo 272 miliónov kilometrov.
História.
Založeniu BNSF predchádzalo založenie holdingovej spoločnosti dňa 22. septembra 1995. Táto holdingová spoločnosť kúpila železničné spoločnosti Atchison, Topeka and Santa Fe Railway a Burlington Northern Railroad. Tieto dve spoločnosti boli dňa 31. decembra 1996 spojené do jednej pod novým názvom Burlington Northern and Santa Fe Railway. Dňa 24. januára 2005 bol názov spoločnosti zmenený na "BNSF Railway", použitím iniciálok pôvodného názvu.
Zriaďovacie stanice.
BNSF vlastní niekoľko zriaďovacích staníc:

</doc>
<doc id="615284" url="https://sk.wikipedia.org/wiki?curid=615284" title="Dolina Długa">
Dolina Długa

Dolina Długa je bočnou západnou vetvou Doliny Chochołowskej na poľskej strane Západných Tatier. Pomenovaná je podľa Długiej Polany. V doline prevládajú sedimentárne horniny z obdobia jury. Začína sa na Polane Huciska na druhej strane Chochołowskeho Potoka a končí sa pod Veľkou Furkaskou () v hraničnom slovensko – poľskom pásme Bobrovca. Od severnej susednej Doliny Krytej ju delí neveľký lesnatý chrbát vrchu Pośrednie v Doline Chochołowskej.
Podhorská dolina je zalesnená. Na jej začiatku je Długa Polana, vysoko na hrebeni oddeľujúcom dolinu od Doliny Głębowiec sú dve poľany: Przysłop pod Furkaską a Polana Jaworzyna pod Furkaską.
V doline je ojedinelá flóra. Okrem iných rastú tu v poľských Karpatoch málo vídané rastliny ako napríklad: prerastlík dlholistý pravý, pichliač belohlavý, kortúza Matthioliho.
Nachádza sa v TANAPe. Je vo vlastníctve „Lesnej spoločnosti ôsmych oprávnených obcí“. Pre turistov je uzavretá.

</doc>
<doc id="615287" url="https://sk.wikipedia.org/wiki?curid=615287" title="Miroslav Verner">
Miroslav Verner

Prof. PhDr. Miroslav Verner, DrSc. (* 31. októbra 1941, Brno) je český archeológ a egyptológ.
Je žiakom prof. Zbyňka Žábu. V rokoch 1975 – 2000 bol riaditeľom Československého, resp. Českého egyptologického ústavu FF UK v Prahe a Káhire. Špecializuje sa na archeológiu doby staviteľov pyramíd, najmä v období 5. dynastie. Pod jeho vedením prebiehal český výskum v Abúsíre do roku 2010, kedy koncesiu odovzdal Miroslavovi Bártovi.
V roku 2021 získal zlatú pamätnú medailu Karlovej univerzity za celoživotné dielo v odbore českej egyptológie a za dlhoročnú vedeckú a pedagogickú činnosť. V roku 2023 sa stal emeritným profesorom Karlovej univerzity.
Bol spolužiakom prvého slovenského študenta egyptológie, Jána Midžiaka, a učiteľom zakladateľov egyptológie na Slovensku, Jozefa Hudeca a Dušana Magdolena.

</doc>
<doc id="615292" url="https://sk.wikipedia.org/wiki?curid=615292" title="Kalvínsky kostol (Košice)">
Kalvínsky kostol (Košice)

Kalvínsky kostol (alebo tiež "Reformovaný kostol") je kostol v klasicistickom štýle v Košiciach, v mestskej časti Staré Mesto, na Hrnčiarskej ulici v tesnej blízkosti Miklušovej väznice.
Vznik.
Reformovaný kostol existuje od roku 1811, pričom rok predtým ho dali vysvätiť. Stavali už od roku 1805. Ešte predtým bol na tomto mieste trojposchodový vojenský sklad vbudovaný do mestských hradieb na Hrnčiarskej ulici, ktorá má teraz prezývku "Ulička starých remesiel". Kedysi v týchto miestach stála jedna z piatich mestských brán, zvaná Maľovaná. Chránili ju z blízkej "Katovej bašty". 
Architektúra.
Kostol je v interiéri zariadený veľmi jednoducho. Výnimkou sú len vzácne bohoslužobné nádoby, ktoré si košickí reformovaní veriaci preniesli z ich predchádzajúceho, dnes už neexistujúceho, dreveného kostola, ktorý stál na Moldavskej ceste. Takisto za povšimnutie stojí klasicistická kazateľnica a organ pochádzajúci z roku 1813.
Nové priečelie kostola a 27-metrovú vežu dostal kostol po vyše 40 rokoch. Rada mesta vtedy darovala pre vežu aj pozláteného kohúta až z roku 1689, ktorý sa na mesto díval z veže Dómu svätej Alžbety, v období keď tento patril reformovanej cirkvi. Vzácny kohút, ktorý je pre reformovaných veriacich symbolom bdelosti, prečkal aj ďalšiu (tentokrát novorománsku) prestavbu v roku 1895, keď vežu zvýšili na 40-metrovú. Kostol je viditeľný z rôznych ulíc ako napríklad: Hlavná, Mlynská či Hrnčiarska ulica. Do kostola sa vojde 800 ľudí, čo je asi pätina zo všetkých kalvínov, ktorí v meste žijú.
Súčasnosť.
Od 90-tych rokov je kalvínsky kostol jednou zo zastávok ekumenického pašiového sprievodu. Ten sa v Košiciach organizuje každoročne na Veľký piatok, prechádza pred chrámami väčšiny z 10 registrovaných cirkví v meste a je slovenskou raritou, ktorá svedčí o náboženskej tolerancii.

</doc>
<doc id="615297" url="https://sk.wikipedia.org/wiki?curid=615297" title="Vláda Slovenskej republiky od 23. marca 2016">
Vláda Slovenskej republiky od 23. marca 2016



</doc>
<doc id="615303" url="https://sk.wikipedia.org/wiki?curid=615303" title="Dolina Małej Łąki">
Dolina Małej Łąki

Dolina Małej Łąki je podhorská dolina v poľských Západných Tatrách medzi Dolinou Bystrej a Dolinou Kościeliską.
Topografia.
Je dlhá a má plochu . Je najmenšia z podhorských dolín. Začína sa vo výške na východnej strane Gronika. Hornú časť doliny uzaviera Hlavný hrebeň Západných Tatier, Červené vrchy na úseku od Kondratovej kopy po Malolučniak. Orograficky pravú hranicu tvorí severný hrebeň Kondratovej kopy po Giewont, potom Mały Giewont, Grzybowiec a severozápadný chrbát Łysanek. Ľavé úbočia doliny tvorí Czerwony Grzbiet, Malolučniak, Wielka Turnia Małołącka, Miętusi Skoruśniak a Hruby Regiel.
Dolina Małej Łąki nemá bočné oddelenia iba žľaby. Najväčšie sú: Dolinka pod Grzybowiec, Głazisty Żleb, Zagon, Uwieziony Żleb, Gmiński Żleb.
Geológia.
Je to jediná dolina, ktorá celá je vytvorená zo sedimentárnych hornín. Iba vrcholy Kondratovej kopy a Malolučniaka tvoria kryštalické horniny. Dolná severná časť doliny nebola formovaná ľadovcom. Stredná a horná časť doliny ma tvar ľadovcového žľabu. V tejto časti doliny netečú potoky, je tichá. Małołącki Potok sa objavuje v dolnej časti doliny pod morénovým prahom Wielkiej Polany.
V podzemí Doliny Małej Łąki sa nachádzajú mnohé jaskyne. Medzi najdlhšie a najhlbšie v Poľsku patrí: Jaskinia Wielka Śnieżna a Śnieżna Studnia.
V strednej časti Doliny Małej Łąki je Wielka Polana. Vytvorila sa na mieste zaniknutého veľkého poľadovcového jazera. Hrúbka spodných sedimentov sa tu odhaduje na .
Príroda.
Severnú čas doliny pokrývajú podhorské lesy, stredná časť je porastená smrekovými lesmi a pestrou paletou lúčnej flóry. Južná časť doliny je zarastená kosodrevinou. Dolina je bohatá veľkým množstvom vzácnych druhov horských rastlín. Okrem iných napríklad: ostropysk poľný tatranský, turica alpínska, sitina trojplevová, popolavec oranžový, plesnivček vápencový, prilbica chlpatoplodá, kortúza Matthioliho, lomikameň ovisnutý, krivec najmenší.
Historia.
V minulosti dolinu vypásaval dobytok a ovce na Hali Mała Łąka. Na úrodnej pôde rástla svieža tráva, v doline stáli salaše. Po zákaze pasenia, vyrástla tu kosodrevina, terén zarástol lesom. Už len Wielka Polana si zachováva bezlesný charakter, ale už aj tu začínajú rásť smrekové porasty, posúvajúce sa k starému lesu.
Turistika.
Oddávna dolinu navštevovali turisti. Cez dolinu vedú turistické chodníky. Wielka Polana, od severu opásaná, imponujúcimi útesmi Wielkiej Turni, je miesto, kde sa turisti radi s obdivom zastavujú.
Dolinu objavujú aj horolezci. Zaujímavé lezecké cesty sú napríklad na Wielkej Turni Małołąckej a na Mnichowych Turniach.

</doc>
<doc id="615304" url="https://sk.wikipedia.org/wiki?curid=615304" title="Stoney Creek Bridge">
Stoney Creek Bridge

Stoney Creek Bridge je jednokoľajový železničný most s dĺžkou 200 metrov, nachádzajúci sa v kanadskej provincii Britská Kolumbia. Most je postavený na železničnej trati Canadian Pacific Railway. Most s výškou 90 metrov a sklonom 2% prekonáva dolinu Stoney Creek, medzi mestami Revelstoke a Golden v priesmyku Rogers Pass. Pôvodne bol v roku 1885 na jeho mieste postavený drevený most, ktorý v roku 1893 nahradil oceľový. V roku 1929 bol kvôli pevnosti pre ťažšie vlaky pridaný ďalší súbor oblúkov. Pôvodný most bol v tom čase najvyšším dreveným mostom na svete.

</doc>
<doc id="615308" url="https://sk.wikipedia.org/wiki?curid=615308" title="Kaplnka svätej Rozálie">
Kaplnka svätej Rozálie

Kaplnka svätej Rozálie môže byť:

</doc>
<doc id="615310" url="https://sk.wikipedia.org/wiki?curid=615310" title="Glukózový senzor">
Glukózový senzor

Glukózový senzor je zariadenie na kontinuálne meranie koncentrácie glukózy v krvi (glykémie), alebo v intersticiálnej tekutine, ktorá dostatočne presne zodpovedá koncentrácii glukózy v krvi. Údaje prenášajú cez transmiter do vonkajšej jednotky, ktorou môže byť čítačka, aplikácia v mobilnom telefóne, alebo aj poloautomatická inzulínová pumpa, ktorá podľa nameraných hodnôt koriguje dávkovanie inzulínu, podávaného pacientovi.
Účel zariadenia.
Oproti jednotlivým vyšetreniam počas dňa kontinuálne monitorovanie glykémie pomocou senzora je prínosom hlavne pre pacientov s diabetes mellitus (cukrovkou) 1. typu. U týchto pacientov glykémia počas dňa viac kolíše a tieto výkyvy nemusia byť zachytené jednotlivými meraniami. Nevyrovnaný (t.j. nekompenzovaný) diabetes pacientov ohrozuje jednak akútnymi komplikáciami - hypoglykémiami (znížením koncentrácie glukózy krvi, ktoré môže byť až život ohrozujúce), jednak chronickými komplikáciami, vyplývajúcimi zo zlej kompenzácie diabetu a dlhodobo zvýšenej koncentrácie glukózy v krvi (hyperglykémie). Opakované hypoglykémie časom môžu viesť k vzniku syndrómu nerozpoznania hypoglykémie, ktorého následkom môže byť aj dlhodobé poškodenie centrálneho nervového systému. (viac v článku Diabetes mellitus). Monitorovanie umožňuje udržať glykémiu v požadovanom rozmedzí po väčšinu dňa, čo preukázateľne znižuje výskyt komplikácii, zlepšuje kvalitu života a jeho dĺžku. Tým, ako sa zlepšuje dostupnosť senzorov, rozširuje sa ich používanie aj na vybraných pacientov s diabetes mellitus 2. typu.
Druhy senzorov podľa spôsobu merania.
Praktické rozdelenie senzorov je na invazívne, ktoré potrebujú priamy kontakt s telesnou tekutinou, a na neinvazívne, ktoré takýto kontakt nevyžadujú. Pre pacientov s diabetes mellitus sa spravidla využíva invazívne meranie.
Invazívne glukózové senzory v praxi väčšinou merajú koncentráciu glukózy v intersticiálnej tekutine, ktorá je v prijateľnej zhode s koncentráciou glukózy v krvi, zriedkavejšie priamo v krvi. Umožňujú meranie bez zásahu pacienta a priebežne poskytujú aktuálne hodnoty každých niekoľko minút (CGM senzory), alebo po priložení čítačky (FGM - flash senzory).
Najpoužívanejšie meranie koncentrácie glukózy je elektrochemické, pri ktorom sa glukóza vo vzorke pôsobením enzýmu glukozooxidázy oxiduje na peroxid vodíka, ktorého elektrochemickým rozkladom vzniká merateľný elektrický prúd. Prúd môže byť generovaný aj inými elektrochemickými reakciami, napríkad glukózy s NAD (nikotinamid-adenín-dinukleotid). 
K implantácii pod kožu pacienta sú vhodné senzory nových generácii, ktoré fungujú bez potreby reagencii, ktoré by boli v priamom styku s telesnými tekutinami. Pracujú s organickými vodivými soľami a na meranie bez priameho kontaktu s telesnými tekutinami využívajú techniku mikrodialýzy. Iné zariadenia pracujú na princípe spektroskopie v oblasti blízkeho infračerveného pásma (NIRS) a impedančnej spektroskopie a iných optických metódach. Tieto trpia skreslením z absorpcie inými materiálmi, vysokou úrovňou šumového pozadia atď., napriek tomu sa už niektoré dostali do komerčného užívania, ale bez certifikácie ako lekárskeho prístroja. Ďalším princípom je meranie fluorescencie špeciálneho proteínu v hydrogéli, ktorého súčasťou je receptor glukózy aj fluorofor. Jedno z testovaných zariadení napríklad pracuje na princípe spektrofluorometrického merania koncentrácie glukózy, reverzibilne naviazanej na indikátorový hydrogél.
Neinvazívne glukózové senzory merajú hladinu glukózy v slinách, slzách, pote, prípadne získaných pri kontakte s pokožkou alebo sliznicami. Niektoré používajú na získanie vzorky potu iontoforézu. Vo všeobecnosti sú menej presné, ich merania sa viac oneskorujú za meniacimi sa koncentráciami glukózy v krvi a niektoré spôsobujú podráždenie v mieste odberu. Viac sa  očakáva od optických neinvazívnych senzorov na princípe infračervenej absorpčnej spektroskopie, Ramanovej spektrometrie a iných, tiež je vyvíjaný senzor, založený na princípe mikrovlnového rezonátora, u ktorého sa predpokladajú minimálne rozmery, vysoká presnosť a nízka cena. Neinvazívne senzory ešte nie sú vhodné na kontinuálne monitorovanie glykémie, je však možné očakávať ich integráciu do nositeľnej elektroniky, pri ktorej by bolo možné tento nedostatok najmenej čiastočne odstrániť (stav r. 2025).
Použitie.
Bežne používané senzory sú elektrochemické. Sú určené na  jednorazové použitie, pričom ich životnosť býva 1 - 2 týždne. Zavádzajú sa hrotom do podkožia pomocou jednorazového aplikátora. Niektoré typy majú integrovaný aj vysielač, na iné sa vysielač jednoduchým spôsobom pripája. Staršie typy pravidelne vyžadovali kalibráciu, spojenú s vyšetrením glykémie z kapilárnej krvi, odobratej z prsta glukometrom, niektoré novšie už kalibráciu nepotrebujú, aj keď pacienti bývajú inštruovaní, aby si v prípade pochybností o správnosti zobrazovanej hodnoty glykémiu z kapilárnej krvi kvôli kontrole vyšetrili. Ako zobrazovacia jednotka slúži priložená čítačka (prijímač), alebo aplikácia v mobilnom telefóne. Okrem zobrazenia aktuálnej hodnoty glykémie je zobrazovaný aj trend (vzostup, pokles), história hodnôt a odporúčania ohľadne aplikácie inzulínu, jedla, odporúčanej fyzickej námahy, ako aj výstrahy a odporúčaný postup pri nevhodnej (príliš vysokej) alebo nebezpečnej (príliš nízkej) hodnote glykémie, na ktoré je pacient upozornený alarmom. Niektoré typy senzorov sú pripojiteľné priamo na inzulínovú pumpu, ktorú dokážu ovládať v poloautomatickom režime, kedy sa od pacienta požaduje, aby vkladal informácie o príjme potravy a neobvyklej fyzickej námahe, alebo v plne autonómnom režime, ktorým sa však nie vždy dosahujú optimálne hodnoty glykémie.
Neinvazívne senzory sa diagnosticky využívajú zriedkavejšie (stav 2025), pretože u aktívnych pacientov neposkytujú kontinuálne monitorovanie glukózy a sú menej presné. Používajú sa napríklad na  monitorovanie koncentrácie glykémie u detí, obzvlášť predčasne narodených, u ktorých sa často vyskytuje zdraviu nebezpečné kolísanie koncentrácie glukózy v krvi.
Trvalo implantované senzory (implantácia bez operácie, tiež s použitím aplikátora) sú ďalšou vyvíjanou alternatívou, ktorej rozšírenie bude závisieť na skúsenostiach z každodennej praxe.
Význam.
Glukózové senzory umožnili dosiahnuť kompenzáciu (vyrovnané glykémie v optimálnom rozmedzí, alebo blízko neho bez opakovaných nebezpečne nízkych hodnôt - hypoglykémii) u prakticky všetkých dobre spolupracujúcich pacientov s cukrovkou 1. typu, vrátane tých so syndrómom neuvedomenia si hypoglykémie, u ktorých to bolo bez použitia glukózového senzora veľmi ťažké až nemožné. Zlepšenie bolo potvrdené vo všetkých sledovaných parametroch - hladine glykovaného hemoglobínu, vo výskyte akútnych aj chronických komplikácii, v čase zotrvania glykémii u pacienta v požadovaných medziach aj v poklese počtu hospitalizácii. Na základe dobrých výsledkov sa v súčasnosi rozširujú odporúčania pre používanie glukózových senzorov ako diagnostického nástroja aj u pacientov s cukrovkou 2. typu. Spoľahlivé senzory sú predpokladom skorého rutinného používania plne automatického podávania inzulínu s použitím zariadení s uzatvorenou regulačnou slučkou - umelého pankreasu.

</doc>
<doc id="615314" url="https://sk.wikipedia.org/wiki?curid=615314" title="Army of Lovers">
Army of Lovers

Army of Lovers je švédska tanečná hudobná skupina, ktorá bola založená v roku 1987. Počas 90. rokov vydala viacero hitov, vrátane skladby „Crucified“, ktorý sa stal na osem týždňov hitom európskeho rebríčka. Dodnes je najznámejšou skladbou skupiny.
Koncom roku 2012 sa skupina opäť spojila pre účinkovanie v Melodifestivalen 2013 so skladbou „Rockin’ the Ride“, ktorou reprezentovali Švédsko v súťaži Eurovision Song Contest 2013 v Malmö.

</doc>
<doc id="615316" url="https://sk.wikipedia.org/wiki?curid=615316" title="Philip Roth">
Philip Roth

Philip Milton Roth (* 19. marec 1933, Newark, New Jersey, USA – † 22. máj 2018, Manhattan, New York, New York) bol americký spisovateľ.
Do americkej literatúry vstúpil v roku 1959 poviedkovou zbierkou "Goodbye Columbus" a od vtedy je jedným z najoceňovanejších autorov svojej generácie. Dvakrát získal Národnú knižnú cenu a rovnako tak aj Cenu amerických knižných kritikov a rad ďalších ocenení. V roku 1998 svoju zbierku obohatil aj o prestížnu Pulitzerovu cenu. Rad literárnych ocenení získal aj v zahraničí, najmä v Británii a vo Francúzsku. V roku 2003 mu bol na Harvard University udelený cenený titul "Doctor of Letters", doktorát za literatúru.
Je známy svojimi silne autobiografickými postavami, svojim filozofickým a formálnym stieraním rozdielov medzi skutočnosťou a výmyslom, dômyselne vynaliezavým štýlom rozprávania a provokatívnym odhaľovaním americkej židovskej identity.
Životopis.
Narodil sa ako druhé dieťa v židovskej rodine, ktorej predkovia sa do Ameriky prisťahovali z poľského Haliča. Vyrástol v prevažne židovskej štvrti Newarku zvanej Weequahic, kde tiež v roku 1950 absolvoval strednú školu (o tunajšom štúdiu sa zmieňuje najmä v románe "Portnoy's Complaint"). Potom vyštudoval súkromnú Bucknell University v Pensylvánii, kde bola jeho odborom angličtina. Ďalej pokračoval postgraduálnym štúdiom na Chicagskej univerzite, kde získal akademický titul v odbore anglická literatúra. Po ukončení štúdia tu krátko pôsobil ako asistent, potom vyučoval tvorivé písanie na univerzite v Iowe a na prestížnej Princeton University. Vo svojej akademickej dráhe potom pokračoval na University of Pennsylvania, kde až do roku 1991, kedy ukončil svoju akademickú kariéru, prednášal komparatistiku.
Počas svojho pobytu v Chicagu sa zoznámil so spisovateľom Saul Bellow a s Margaret Martinsonovou, ktorá sa stala jeho prvou ženou. Ich rozvod v roku 1963 a jej smrť pri autonehode v roku 1968 zanechali v jeho diele trvalú stopu. Rothova prvá žena bola totiž vzorom pre niekoľko ženských postáv v jeho románoch, najmä pre Lucy Nelsonovu v "When She Was Good" a pre Maureen Tarnopolovu v "My Life As a Man".
Než v roku 1959 vyšla jeho prvá kniha, slúžil Roth najprv dva roky v armáde a potom písal poviedky a literárne kritiky pre rôzne časopisy.
Niektoré udalosti z Rothovho života upútali čas od času pozornosť médií. V roku 1990 sa oženil so svojou dlhoročnou priateľkou anglickou herečkou Claire Bloom, načo sa v roku 1995 rozviedli. V roku 1996 vydala Claire Bloom spomienkovú knihu "Leaving a Doll's House" v ktorej detailne popisuje ich manželstvo. Mnohé z toho čo napísala bolo pre Rotha značne nelichotivé. Na oplátku niektoré momenty z Rothovho "I Married a Communist" ("Vzala som si komunistu") považovali kritici za zastreté vyvrátenie jej obvinení.
Philip Roth a Česko-Slovensko.
V roku 1972 prišiel Philip Roth do Prahy, ktorá ho zaujímala ako mesto Franza Kafku, a stretol sa s českými zakázanými autormi (Ivan Klíma, Karol Sidon, Milan Uhde, Ludvík Vaculík, Karel Pecka a ďalší). Ich neľahké osudy ho zaujali natoľko, že sa do Prahy v 70. rokoch pravidelne vracal až do doby, než mu v roku 1976 nebolo udelené vízum. Návštevy Česko-Slovenska za železnou oponou boli pre neho transformatívnou skúsenosťou a únikom pred slávou s ktorou sa musel vyrovnávať po úspechu románu "Portnoyov komplex" (1969).
Medzi svojimi cestami do Česko-Slovenska sa stýkal v New Yorku s českou komunitou, navštevoval prednášky Antonína Liehma o českej kultúre a redigoval pre nakladateľstvo Penguin rad východoeurópskych románov. „Svoj život v New Yorku po Portnoyovi som žil v českej komunite emigrantov, ktorých som počúval, počúval a počúval. Každý večer som jedol v českých reštauráciách v Yorkville, hovoril som s každým, kto chcel hovoriť so mnou, a odpútal sa od všetkých kravín spojených s Portnoyom“, uviedol o svojom českom období. Neskôr svoje zážitky z Prahy spracoval v románe "Pražské orgie" (1985). Český vplyv a české postavy možno nájsť v niekoľkých ďalších románoch - v "Profesorovi túžby" (postava českého profesora Zdeňka Strieborného), v "Elev" či "Milostných rozhovoroch". Hneď po nežnej revolúcii v roku 1990 do Prahy opäť prišiel a viedol s Ivanom Klímom dlhý rozhovor, ktorý vyšiel knižne ako "Rozhovor v Prahe".
Za svoju pomoc, ktorú poskytoval v 70. a 80. rokoch spisovateľom v bývalom Česko-Slovensku a v ďalších krajinách vtedajšieho východného bloku, bol 30. apríla 2013 ocenený cenou Medzinárodného PEN klubu a Allenovej nadácie za službu literatúre. Pri slávnostnom prevzatí ceny Roth zaspomínal na to, aké „dôkladné vzdelanie“ dostal od priateľov vo východnej Európe o živote v totalitnom režime. Hovoril o tom, ako niektorí z najschopnejších ľudí v Česko-Slovensku nesmeli písať, alebo cestovať.

</doc>
<doc id="615317" url="https://sk.wikipedia.org/wiki?curid=615317" title="Carl Reiner">
Carl Reiner

Carl Reiner (* 20. marec 1922, Bronx, New York, USA† 29. jún 2020, Beverly Hills, Kalifornia) bol americký herec, filmový režisér, producent, scenárista, a komik.
Účinkoval v niekoľkých muzikáloch na Brodwayi ako napríklad "Inside U.S.A.", "Alive and Kicking", a hlavnú úlohu získal v muzikáli "Call Me Mister". Počas prvých rokov televíznej komédie od roku 1950 do roku 1957 spolupracoval na reláciách "Caesar's Hour" a "Your Show of Shows" zo Sidom Caesarom. V šesťdesiatych rokoch bol Reiner známy ako tvorca, producent, spisovateľ a herec v šou "The Dick Van Dyke Show".
V diele "Father of the Pride" vyjadril Reiner Sarmoti, ktorý sa stal jednou z jeho najvýznamnejších hlasových rolí.
Životopis.
Detstvo.
Narodil sa v Bronxe, v New Yorku, rodičom Bessie (rodená Mathias) a Irvingovi Reinerovi – výrobcovi hodiniek. Jeho rodičia boli židovskí imigranti. Jeho matka pochádzala z Rumunska a otec z Rakúska.
Jeho starší brat Charlie vo svojich 16 rokoch čítal v denníku New York Daily News o bezplatnom dramatickom workshope, ktorý realizovala spoločnosť Works Progress Administration a povedal o tom Carlovi. Charlie prisudzuje práve tuto udalosť k zmene životných plánov svojho brata.
Vojenská služba.
V roku 1943 bol Reiner navrhnutý do vojenských vzdušných síl a slúžil počas druhej svetovej vojny. Spočiatku sa cvičil ako rádio operátor, ale po tom, čo strávil tri mesiace v nemocnici zotavujúci sa z pneumónie, bol poslaný na Georgetown University na desať mesiacov na výcvik ako francúzsky tlmočník. Počas jazykového vzdelávania získal svoju prvú skúsenosť ako režisér a hru Molière spracoval vo francúzštine. V roku 1944, po absolvovaní jazykového výcviku, bol poslaný na Havaj, aby pracoval ako teleprinter operátor. V noci predtým, než mal vyviezť na neznáme úlohu, navštevoval produkciu Hamletu v zábavnej jednotke pre špeciálne služby. Po konkurze pre herca a majora Maurice Evansa bol preložený na špeciálne služby. Reiner vystúpil v tichomorskom divadle a zabavil vojenské jednotky na Havaji, Guam, Saipan, Tinian a Iwo Jima na ďalšie dva roky. Bol prepustený v roku 1946.
Kariéra.
Účinkoval v niekoľkých muzikáloch na Broadwayi (vrátane "Inside U.S.A." a "Alive and Kicking") a mal vedúcu úlohu v "Call Me Mister".
Súkromný život.
24. decembra 1943 sa oženil so speváčkou Estelle Lebostovou. V čase sobáša mal 21 rokov a Estelle 29 rokov. Boli spolu 64 rokov až do jej smrti. Estelle skonala 25. októbra 2008 vo veku 94 rokov. Mali spolu tri deti, básnika a dramatika Roba (* 1947), Sylviu Anne (* 1949) a maliara, herca a režiséra Lucasa (* 1960).

</doc>
<doc id="615319" url="https://sk.wikipedia.org/wiki?curid=615319" title="Diopeithes z Argosu">
Diopeithes z Argosu

Diopeithes () bol grécky sochár v 3. storočí pred Kr.
Diopeithes, sochár (bronziar) z Argosu, bol činný zrejme v 2. polovici 3. stor. pred Kr. Z tvorby tohto umelca sa nezachovalo nič, známa je ale jeho signatúra na okrúhlom mramorovom podstavci zo sochy, objavená počas archeologických vykopávok v meste Lindos na ostrove Rodos. Nápis na tomto podstavci, datovaný do roku 210 pred Kr., uvádza, že bol základňou bronzovej sochy kňaza, vyhotovenej za spolupráce s bronziarom Iatroklom:
- text v starogréčtine
V nápise je záznam "καθ’ ὑοθεσίαν""osvojený", ktorý je charakteristický pre zápis adaptovaných osôb z tohto obdobia hlavne na ostrove Rodos. 

</doc>
<doc id="615320" url="https://sk.wikipedia.org/wiki?curid=615320" title="Iatrokles">
Iatrokles

Iatrokles alebo Iatroklés ("Iatrokles", iný prepis: "Iatroklés") môže byť:

</doc>
<doc id="615321" url="https://sk.wikipedia.org/wiki?curid=615321" title="Dolina Dudowa">
Dolina Dudowa

Dolina Dudowa je orograficky pravé oddelenie Doliny Chochołowskej na poľskej strane Západných Tatier. Pomenovaná je podľa poľského priezviska Duda. Začiatok doliny je vo výške , neďaleko Polany pod Jaworki. Dolina je orientovaná juhovýchodným smerom ku Przełączkę pod Kufą (). Od juhu sa nad dolinou vypína Kominiarski Wierch () a na západe Dudowe Spady. Na východe Kufą. Severnú hranicu tvorí lesnatý chrbát kopca Wielki Opalony Wierch (), Mały Opalony Wierch (), Spaloną Czubą () a Jamską Czubą ().
Dolná časť doliny má charakter skalnatej rokliny nazvanej Między Ściany. V jej stenách sú početné jaskyne. Vyššie, na jej pravej strane, sa rozprestiera Wyżnia Dudowa Rówień. Vysoko nad dnom doliny, blízko jej ústia nachádza sa Polana Jamy. Dolinou preteká Międzyścienny Potok, ktorý pramení vo výške okolo v hornej časti Wyżniej Dudowej Równi. Na mnohých miestach sa stráca pod zemou a na vysokých prahoch rokliny Między Ściany vytvára vodopády.
V doline sa nachádza niekoľko jaskýň. Okrem iných: Nyża w Wąwozie Między Ściany, Schronisko w Międzyścianach I, Schronisko w Międzyścianach II, Schronisko w Międzyścianach „nad II“, Szczelina Zawaliskowa nad Kufą, Schronisko przy Ścianach, Dudowa Studnia, Schronisko Dudowe, Schronisko Dudowe Górne, Schron w Piecach, Jaskinia pod Baranami, Jaskinia Lodowa nad Kufą, Szczelina przy Lodowej nad Kufą a Schron pod Kufą Zachodni.
Príroda ponúka zaujímavú a vzácnu flóru. Okrem iných tu rastie: vratičník mnohozárezový, krivec najmenší a hmyzovník muchovitý.
Turistika.
Roklina Między Ściany a horná časť Doliny Dudowej pre turistov nie sú prístupné.

</doc>
<doc id="615322" url="https://sk.wikipedia.org/wiki?curid=615322" title="Demokrati (politická strana)">
Demokrati (politická strana)

Demokrati (v roku 2023 krátko Modrá koalícia, skratka Modrí; v rokoch 20182023 SPOLU – občianska demokracia, skratka SPOLU) je slovenská stredová a proeurópska politická strana, zaregistrovaná v januári 2018 politikmi Miroslavom Beblavým a Jozefom Mihálom. V marci 2023 sa predsedom strany stal Eduard Heger, ktorého po neúspechu v predčasných parlamentných voľbách 2023 nahradil Jaroslav Naď.
V komunálnych voľbách v roku 2018 získalo ako SPOLU 358 poslaneckých a 19 starostovských postov. Vo voľbách do Európskeho parlamentu sa v koalícii s Progresívnym Slovenskom umiestnila na 1. mieste so ziskom 20,11 % hlasov. Strana mala 2 europoslancov Vladimíra Bilčíka a Michala Wiezika. Michal Wiezik vstúpil v decembri 2022 do Progresívneho Slovenska. Strana mala od jeho odchodu jedného europoslanca, Vladimíra Bilčíka.
V parlamentných voľbách v roku 2020 v koalícii s Progresívnym Slovenskom sa strana tesne nedostala do Národnej rady SR, po voľbách dvojkoalíciu ukončila. V roku 2023 sa strana premenovala na "Modrú Koalíciu", ktorá mala pôsobiť ako strana spájajúca pravicový politický blok. Po odchode platformy Modrí, vedenej Mikulášom Dzurindom, sa strany chopil premiér Eduard Heger a stranu opäť zasiahla vnútrostranícka premena, ako napríklad zmena názvu na "Demokrati". Do predčasných parlamentných volieb 2023 stranu v parlamente zastupovalo 12 poslancov Národnej rady SR: Eduard Heger, Jaroslav Naď, Ján Budaj, Miroslav Kollár, Juraj Šeliga, Jana Žitňanská, Andrej Stančík, Kristián Čekovský, Anna Mierna, Ján Mičovský, Róbert Halák a Jaromír Šíbl.
História.
Vznik strany.
Po voľbách v roku 2016 Miroslav Beblavý, Simona Petrík a Katarína Macháčková oznámili, že odchádzajú zo strany #SIEŤ. Dôvodom bol nesúhlas so vstupom Siete do koalície so Smerom a porušenie sľubu voličom, pretože Sieť pred voľbami vládu so Smerom vylúčila. V parlamente ostali pôsobiť ako nezaradení poslanci. Postupne sa k nim pridali ďalší poslanci – Jozef Mihál, Viera Dubačová a Oto Žarnay. 
Dňa 19. apríla 2017 Miroslav Beblavý oznámil, že spolu s Jozefom Mihálom založia novú politickú stranu. Neskôr predstavili jej meno, SPOLU – občianska demokracia, a 17. novembra 2017 začali zbierať podpisy na jej registráciu. Pre registráciu politickej strany je potrebných 10 000 podpisov. Strane SPOLU – občianska demokracia sa ich podarilo vyzbierať viac ako 18 000 iba za tri týždne. Strana bola oficiálne zaregistrovaná 25. januára 2018. Medzi spoluzakladateľmi a spoluzakladateľkami strany SPOLU – občianska demokracia, boli okrem Beblavého a Mihála aj poslankyne Katarína Macháčková, Simona Petrík, Viera Dubačová, poslanec Oto Žarnay a osobnosti mimo vrcholnej politiky: advokát Pavel Nechala, odborník na rómske komunity a advokát Martin Vavrinčík, ekonomický a zahraničnopolitický expert Dalibor Roháč, expertka na podnikateľské prostredie Jaroslava Lukačovičová a riaditeľka žilinského súkromného centra voľného času Žirafa Ľudmila Chodelková. Iniciátori strany zároveň zverejnili svoju výzvu Vráťme Slovensko ľuďom.
Rok 2018.
Ustanovujúci snem strany sa konal 14. apríla 2018 v Poprade. Za predsedu bol zvolený Miroslav Beblavý. Za podpredsedov Jozef Mihál a Katarína Macháčková a ochranár známy iniciatívou "My sme les" a Biela vrana za rok 2017 Erik Baláž. Do predsedníctva boli ďalej zvolení: Vladimír Bilčík, Richard Jánoš, Pavel Nechala, Simona Petrík, Viera Dubačová, Jaroslava Lukačovičová, Martin Pekár a Igor Petrovčík. Etickej komisii predsedá Oto Žarnay.
Komunálne voľby 2018.
Vo voľbách sa strane podarilo získať 358 poslaneckých mandátov a 19 starostov.
V týchto voľbách podporovala strana okrem iného aj súčasného primátora Bratislavy, Matúša Valla.
Rok 2019.
Voľby do Európskeho parlamentu 2019.
Vo februári 2019 vznikla predvolebná koalícia so stranou Progresívne Slovensko. Na spoločnej tlačovej konferencii to oznámili predsedovia strán Miroslav Beblavý a Ivan Štefunko. Lídrom do eurovolieb za SPOLU bol Vladimír Bilčík a za PS Michal Šimečka.
Koalícii PS/SPOLU sa vo voľbách do Európskeho parlamentu podarilo vyhrať s 20,11% hlasov. Získala tak štyri europoslanecké mandáty. SPOLU reprezentujú v parlamente Vladimír Bilčík a Michal Wiezik, Progresívne Slovensko Michal Šimečka a Martin Hojsík.
V septembri 2019 sa strana SPOLU – občianska demokracia stala plnohodnotným členom Európskej ľudovej strany. Prijatím sa zavŕšilo ročné úsilie o členstvo, zvýraznené víťazstvom koalície PS/SPOLU v májových európskych voľbách.
Pokračovanie koaličnej spolupráce PS/SPOLU.
Po úspechu vo voľbách do Európskeho parlamentu sa strany dohodli na pokračovaní v koaličnej spolupráci a ku koaličnej dohode schválili dodatok upravujúci dôležité otázky spolupráce v kampani do parlamentných volieb. Volebným lídrom a spoločným kandidátom na premiéra bol predseda Progresívneho Slovenska, Michal Truban. Miroslav Beblavý, predseda strany SPOLU – občianska demokracia bol programovým lídrom a "„kandidátom na podpredsedu vlády pre koordináciu reforiem a ministra financií“".
Volební lídri opakovane vyzvali aj Andreja Kisku, aby sa ku koalícii pridal so svojou novovzniknutou stranou ZA ĽUDÍ. Bývalý prezident túto spoluprácu v októbri 2019 odmietol.
Okrem vzájomnej spolupráce podpísala koalícia v júli 2019 "dohodu o neútočení" s Kresťanskodemokratickým hnutím Alojza Hlinu, ku ktorej sa v novembri 2019 pridala tiež strana ZA ĽUDÍ. 
Koalícia PS/SPOLU v septembri 2019 zverejnila volebný program "Bod Zlomu".
V septembri 2019 sa konal v Púchove druhý snem strany. Na sneme schválili volebný program, taktiež prebiehala voľba troch členov predsedníctva. V predsedníctve strany boli: Simona Petrík, Juraj Hipš, Viera Dubačová, Pavel Macko, Vladimír Bilčík, Jaroslava Lukačovičová, Martin Pekár, Richard Jánoš a Pavel Nechala. Na sneme tiež schválili vytvorenie ekologickej iniciatívy v rámci strany Zelení SPOLU. 
Volebné obdobie 20202024.
Vo voľbách do Národnej rady vo februári 2020 SPOLU v koalícii s PS dosiahlo značný neúspech, keďže získalo len 6,96% hlasov, čo vďaka 7-percentnej hranici potrebnej pre koalície znamenalo, že PS-SPOLU sa nedostalo do parlamentu napriek tomu, že v priebehu roka 2019 bolo pokladané za hlavného konkurenta vládneho SMER-SD a v prieskumoch dosahovalo stabilnú podporu nad 10%. Z dôvodu neúspechu odstúpil 2. marca 2020 z pozície predsedu Miroslav Beblavý a oznámil, že na novom sneme strany sa nebude uchádzať o žiadnu funkciu. Jeden z podpredsedov strany, Jozef Mihál, zo SPOLU vystúpil a opätovne vstúpil do strany Sloboda a Solidarita, z ktorej do SPOLU odišiel. Nový snem s voľbou vedenia prebehol z dôvodu pandémie COVID-19 elektronicky 25. apríla 2020. Za predsedu bol zvolený Juraj Hipš, ktorý porazil generála Pavla Macka v pomere hlasov 144:112. Za podpredsedov boli zvolení Erik Baláž, Jaroslava Lukačovičová a Pavel Macko. 1. júna 2020 ohlásila strana rebranding, zmenila logo aj farby strany a zvýraznila akcent na témy životného prostredia.V lete 2020 sa Pavel Macko vzdal funkcie podpredsedu a ukončil členstvo v strane.
Marketingová kampaň "19 pre budúcnosť".
Strana v júni 2020 predstavila kampaň "19 pre budúcnosť", v ktorej naformulovala 19 opatrení ako sa vyrovnať s očakávanou klimatickou krízou a krízou pracovného trhu. Strana SPOLU otvorila kauzu znečistenia areálu Istrochemu, plagiátorstva predsedu NR SR Borisa Kollára, schránkových firiem Borisa Kollára a na jeseň 2020 vyzbierala v priebehu dvoch týždňov 6500 podpisov za zachovanie interrupčnej legislatívy.
Zmeny v členstve a snem v roku 2021.
Po páde vlády Igora Matoviča a vytvorení vlády Eduarda Hegera vstúpil 20. apríla 2021 do SPOLU nezaradený poslanec NR SR Miroslav Kollár, zvolený za stranu ZA ĽUDÍ. Kollár predtým svoju stranu a tiež koalíciu kritizoval pre komplexné nezhody a štýlu vládnutia či nezvládnutie celoplošného testovania a obe opustil. V strane SPOLU chcel Kollár bojovať proti antisystémovému populizmu. Strana sa vymedzila voči populizmu Hegerovej vlády. V máji 2021 do SPOLU vstúpila ďalšia bývalá poslankyňa NR SR za stranu ZA ĽUDÍ, Andrea Letanovská. Naopak rovnako v máji 2021 zo strany odišla členka predsedníctva Simona Petrík, ktorá prestúpila do Progresívneho Slovenska pre údajný nedostatok liberalizmu a širokú ideologickú rozkročenosť v ideológii strany.
V auguste 2021 sa predseda Hipš vzdal svojej funkcie, s tým, že nenaplnil očakávania, ktoré si stanovil. Hipš v demisii prišiel s víziou, že SPOLU je do budúcna nutné integrovať do strany Progresívne Slovensko. Na toto rozhodnutie požadoval súhlas členov strany, prejavený cez opätovné zvolenie za predsedu na sneme. Na sneme strany v Bratislave 25. septembra 2021 proti Hipšovi kandidoval Miroslav Kollár, ktorý chcel zachovať samostatnosť SPOLU. Kollár vo voľbe predsedu zvíťazil v pomere 98 ku 62 delegátov, pričom 1 sa zdržal. Zo strany následne odišiel ochranár a bývalý podpredseda Baláž.
Voľby do Národnej rady 2023.
Modrá koalícia a Demokrati.
Po páde vlády v decembri 2022 ohlásili stredopravicoví politici úsilie o spojenie demokratických stredopravicových síl pred nasledujúcimi parlamentnými voľbami. Začiatkom roka 2023 vystúpil na tlačovej konferencii bývalý premiér Mikuláš Dzurinda spolu s predsedníctvom strany SPOLU, na čele s predsedom strany Miroslavom Kollárom. Tí oznámili vznik nového projektu pod názvom "Modrá koalícia". Ich cieľom bolo vytvoriť platformu pre spájanie viacerých stredopravicových politických strán. Niekoľko týždňov nato však Dzurinda oznámil, že z plánovaného projektu on a jeho platforma "Modrí" pre vnútrostranícke konflikty odchádza 
O pár dní po tejto udalosti vstúpil do Modrej Koalície dočasne poverený predseda vlády Eduard Heger, spolu s ministrami Jánom Budajom (Ministerstvo životného prostredia), Karelom Hirmanom (Ministerstvo hospodárstva), Jaroslavom Naďom (Ministerstvo obrany) a Rastislavom Káčerom (Ministerstvo zahraničných vecí). Do tohto projektu pod novým názvom "Demokrati" vstúpili bývalí poslanci OĽaNO okolo ministra a predsedu strany ZMENA ZDOLA Jána Budaja, štátny tajomníci Andrej Stančík (Ministerstvo zahraničných vecí) a Michal Kiča (Ministerstvo životného prostredia), spolu s primátorom Prešova a predsedom strany Šanca Františom Oľhom a primátorkou Prievidze Katarínou Macháčkovou.
Spolupráca s inými politickými stranami.
Na začiatku júna 2023 ohlásila strana Demokrati volebnú spoluprácu s Jablkom, volebným projektom Lucie Ďuriš Nicholsonovej. Na kandidátnej listine Demokratov získalo Jablko posledných 5 miest, s Nicholsonovou na poslednom, 150. mieste. Nicholsonová však 9. augusta oznámila, že ak Demokrati nebudú mať do 10. septembra 2023 v predvolebných prieskumoch minimálne 4 percentá, členovia Jablka odstúpia z volieb. Tento svoj sľub však nesplnila.
Líderka kandidátky Andrea Letanovská za najbližších partnerov Demokratov označila sociálnoliberálne hnutie Progresívne Slovensko a konzervatívne Kresťanskodemokratické hnutie, no povolebnú spoluprácu si podľa jej slov vie strana predstaviť aj so stranami SaS a OĽANO. Demokrati zároven z povolebnej spolupráce vylúčili strany HLAS – SD, SMER – SD, REPUBLIKA a ĽSNS.
Snem Prešov (december 2023).
Strana sa so ziskom 87 006 hlasov, len 2,93 %, do Národnej rady SR nedostala. Po neúspechu v predčasných voľbách vyvodilo vedenie strany politickú zodpovednosť a odstúpilo zo svojich funkcií. Eduard Heger sa opätovne neuchádzal o funkciu predsedu strany a na sneme v Prešove bol 2. decembra 2023 zvolený za predsedu strany Jaroslav Naď. Podpredsedovia strany sú Andrea Letanovská, Juraj Šeliga, Eduard Heger a František Oľha.
Volebné obdobie 20232027.
Voľby do Európskeho parlamentu 2024.
9. marca 2024 bola na tlačovej konferencii strany Demokrati s názvom „Z tejto kandidátky sa Fico nepoteší“ ohlásená kandidátka strany do nadchádzajúcich eurovolieb. Za Demokratov kandiduje exprezident Policajného zboru Štefan Hamran. Lídrom kadidátky je predseda strany Jaroslav Naď. Štefan Hamran je na druhom mieste a bývalý predseda strany Eduard Heger uzatvára kandidátku. Ďalší kandidáti sú odborníčka na zdravotné znevýhodnenie Jana Žitňanská, právnik Juraj Šeliga, bezpečnostná analytička Monika Podhorány Masariková, enviromentálny právnik a bývalý štátny tajomník Michal Kiča, záchranárka Andrea Letanovská, umelkyňa Dorota Nvotová, ekonóm Tomáš Meravý, manželky policajných vyšetrovateľov Jarmila Koteková a Natália Svítková, starosta Rače Michal Drotován, bývalý novinár Kristián Čekovský a europoslanec a bývalý minister práce, sociálnych vecí a rodiny Jozef Mihál.
Demokrati na seba upozornili prvou fázou kampane do eurovolieb. Strana rozlepila po Slovensku kontroverzné proruské billboardy, na ktorých stálo: "Bez Ruska neprežijeme", "Ukrajina je nepriateľ", "EÚ a NATO nepotrebujeme" a "Skutok sa nestal". Išlo o takzvaný tízing, ktorý má vyrušiť a ktorý doplní druhá fáza s vysvetlením. Druhá fáza kampane nasledovala tým, že strana billboardy prelepila a zmenila nápisy na: "Bez Ruska prežijeme", "Ukrajina je priateľ", "EÚ a NATO potrebujeme" a "Skutok sa stal".
Progresívnemu Slovensku, SaS, KDH aj Demokratom v eurovoľbách vyslovil podporu neúspešný kandidát na prezidenta Slovenskej republiky Ivan Korčok. Podporu Demokratom vyjadrili aj predsedovia malých mimoparlamentných strán. Za ODS predseda Pavel Macko, za Demokratickú stranu Jozef Rajtár a za stranu FÓRUM – Magyar Fórum Zsolt Simon, ktorý zdôraznil, že Štefan Hamran je predstaviteľ maďarskej menšiny na Slovensku a ako strana zameraná na maďarskú menšinu ho podporujú. Približne týždeň pred eurovoľbami sa v prospech Demokratov vzdala kandidatúry aj Pirátska strana. Podpora, ale Demokratom nestačila a do Európskeho parlamentu sa tesne nedostali. Získali 69 204 hlasov, ktoré predstavujú 4,68 %.
Návrat do parlamentu.
Poslanec NR SR zvolený za stranu OĽANO a priatelia/SLOVENSKO Ľubomír Galko oznámil 5. septembra 2024 na tlačovej konferencii spolu s predsedom Demokratov Jaroslavom Naďom, že Demokrati sú miestami výrazne aktívnejší než iné parlamentné opozičné strany a preto sa rozhodol stranu reprezentovať v Národnej rade. Galko vo voľbách do NR SR v roku 2023 získal 10 974 krúžkov a skončil na 15. mieste po zohladnení hlasov za kandidátku. Galko dúfa, že s poslancami klubu Slovensko, Za ľudí, KÚ ostanú naďalej dobrými exkolegami. Poďakoval sa im za doterajšiu spoluprácu. Predseda Naď označil Galka za skúseného politika, ktorý bol roky poslancom NR SR, pôsobil aj ako minister obrany a podpredseda SaS. Demokrati rokujú o spolupráci aj s ďalšími poslancami Národnej rady.
Referendum o skrátení mandátu vlády.
29. septembra 2024 na tlačovej konferencii Demokrati oznámili, že strana spúšťa zber podpisov na vyhlásenie referenda o skrátení volebného obdobia štvrtej vlády Roberta Fica. Potrebujú vyzbierať 350-tisíc podpisov. Podľa Demokratov je načase reflektovať na dopyt zo strany verejnosti, ktorá nesúhlasí s krokmi vlády. Referendové otázky sú: 1. "Súhlasíte s tým, aby Národná rada Slovenskej republiky prijala uznesenie, ktorým skráti svoje IX. volebné obdobie a deň predčasných volieb do Národnej rady Slovenskej republiky určí tak, aby sa konali do 180 dní od vyhlásenia výsledkov referenda?", 2. "Súhlasíte so zrušením tzv. doživotnej renty napríklad pre Roberta Fica, ustanovenej v § 24a ods. 1 písm. b) zákona č. 120/1993 Z.z. o platových pomeroch niektorých ústavných činiteľov Slovenskej republiky v aktuálnom znení?", 3. "Súhlasíte s tým, aby bol obnovený Úrad špeciálnej prokuratúry a Národná kriminálna agentúra?".
Snem Ružomberok (december 2024).
7. decembra 2024 sa v Ružomberku konal republikový snem Demokratov. Strana sa formálne zlúčila so stranou ŠANCA, ktorej predsedom je prešovský primátor František Oľha. Oľha je podpredsedom Demokratov od posledného snemu z 2. decembra 2023 v Prešove. Zlúčenie schválilo vyše 200 delegátov strany Demokrati. Do predsedníctva strany bol za úplne nového člena zvolený bývalý minister hospodárstva Karel Hirman a pribudli aj členovia do etickej a revíznej komisie. Delegáti schválili uznesenie, v ktorom vylučujú spoluprácu so stranami HLAS-SD, SMER-SD, SNS a REPUBLIKA a vyzvali opozičné parlamentné strany, aby povedali verejnosti jasné stanovisko, najmä ku spolupráci so stranou HLAS-SD. Predseda Jaroslav Naď informoval, že k danému dňu strana vyzbierala vyše 70-tisíc podpisov za petíciu Stačilo Fica. Strana má 827 členov vo všetkých okresoch Slovenska.
2025.
Ľubomír Galko sa počiatkom roka 2025 stal členom predsedníctva strany a pribudli aj noví krajskí predsedovia. Strana zároveň oznámila, že bude organizovaťprotestné zhromaždenia v Prešove a Trenčíne. Strana sa podieľala na organizovaní niektorých protestov počas protivládnych protestov v roku 2025. Dňa 14. januára 2025 sa strana Demokrati zúčastnila spoločného vyhlásenia opozície na vyslovenie nedôvery vláde Roberta Fica spolu so stranami PS, SaS, KDH, Slovensko. 
Dňa 9. apríla 2025 strana predstavila novú posilu, ktorou je bývalá poslankyňa NR SR za stranu SaS Natália Blahová. Stala sa známou najmä po odhalení kauzy Čistý deň. V strane sa bude venovať sociálnym témam.
Dňa 19. novembra 2025 Demokratom štátny prieskum Štatistického úradu SR nameral 6,0%.
Ideológia.
SPOLU – občianska demokracia sa od svojho vzniku profilovala ako moderná, zelená a proeurópska strana. V súčasnosti si už premenovaná strana zakladá, okrem vyššie uvedeného, najmä na liberálnej demokracii, spolupráci v rámci NATO, decentralizácii a sekularizme. Demokrati odmietajú populizmus, diskrimináciu, politický extrémizmus a vedenie kultúrnych vojen.
LGBT.
Bývalý predseda strany Hipš pri príležitosti Medzinárodného dňa boja proti homofóbii, bifóbii a transfóbii v roku 2021 podporil práva LGBT osôb na zvolenie si orientácie a identity. Predošlý predseda strany Eduard Heger sa vyjadril, že na zavedenie registrovaných partnerstiev ešte „nedozrel čas“, no viacerí členovia strany, ako napr. Andrea Cocherová, zavedenie registrovaných partnerstiev podporujú.
Volebné výsledky.
Voľby do Národnej rady Slovenskej republiky.
Výsledky volieb do NR SR, ktorých sa zúčastnila strana SPOLU.
Voľby do Európskeho parlamentu.
Výsledky volieb do Európskeho parlamentu, v ktorých sa zúčastnila strana SPOLU spoločne v koalícii s hnutím Progresívne Slovensko:
Komunálne voľby.
"V tabuľke sú zahrnuté iba počty kandidátov výhradne za SPOLU. Vo voľbách boli utvárané aj početné koalície viacerých strán, ďalšie mandáty starostov, primátorov aj poslancov SPOLU získalo v koalíciách s inými stranami."
Volebné preferencie.
Volebné preferencie strany v percentách podľa agentúry FOCUS.
Hrubo vyznačené preferencie znamenajú prekročenie hranice 5 % potrebnej na vstup do NR SR.
"Od februára 2019 do apríla 2020 zahŕňali preferencie s * koalíciu PS/SPOLU, nie samotnú stranu SPOLU."
Volebné preferencie strany v percentách podľa agentúry AKO.
Hrubo vyznačené preferencie znamenajú prekročenie hranice 5 % potrebnej na vstup do NR SR.
"Od februára 2019 do apríla 2020 zahŕňali preferencie s * koalíciu PS/SPOLU, nie samotnú stranu SPOLU."

</doc>
<doc id="615323" url="https://sk.wikipedia.org/wiki?curid=615323" title="SPOLU (Česko)">
SPOLU (Česko)

SPOLU je koalícia troch českých politických strán. Vznikla v roku 2020 a skladá sa Občianskej demokratickej strany, KDU-ČSL a TOP 09. Lídrom koalície je Petr Fiala. Vo Voľbách do Poslaneckej snemovne Parlamentu Českej republiky v roku 2021 získala 27,8 % hlasov, čím voľby vyhrala a získala 71 mandátov. Vo voľbách v roku 2025 však koalícia prepadla a skončila na druhom mieste so ziskom 23,36 %.

</doc>
<doc id="615328" url="https://sk.wikipedia.org/wiki?curid=615328" title="Ivan Žabota">
Ivan Žabota

Ivan Žabota (* 15. december 1877† 27. december 1939) bol maliar slovinského pôvodu, pôsobiaci prevažne na Slovensku.
Životopis.
Študoval na reálke v Gradci a na pražskej Akadémii výtvarných umení. Neskôr sa presťahoval do Viedne, kde študoval za finančnej podpory svojich rodákov. Od roku 1915 sa zdržiaval v Budapešti, kde maľoval portréty v tamojších slovenských rodinách. Bol jedným z prvých výtvarníkov, ktorý prišli po vzniku ČSR do Bratislavy. Tu sa aktívne zúčastňoval diskusií o smerovaní slovenského výtvarného umenia. V roku 1919 bol jedným zo spoluzakladateľov Spolku slovenských umelcov. V Bratislave sa stal neodmysliteľnou súčasťou vtedajšej bohémy. Po svojom príchode si založil ateliér v budove Slovenskej banky na rohu Hurbanovho námestia a Suchého mýta. Venoval sa maľovaniu portrétov no žil v materiálnom nedostatku. V 30. rokoch sa oženil s dobre situovanou manželkou Pavlou Smolkovou, čím sa výrazne zmenilo jeho materiálne postavenie. Vzťah však nevydržal dlho a Žabota sa vrátil k svojmu bohémskemu spôsobu života pričom upadal do dlhov. Jeho smrť prišla náhle a nečakane.
Tvorba.
Žabota sa venoval prevažne maľbe portrétov. Známe sú jeho obrazy tanečníc a detí. Bol zástancom realizmu a odporcom moderny. Tvoril v štýle salónno-meštiackehého portrétu z konca 19. storočia. Maľoval aj významné osobnosti politického a kultúrneho života. Spolu s Martinom Benkom, Jankom Alexym sa predstavili v roku 1920 na výstave Slovenského Mája. Známou sa stala jeho maľba P. O. Hviezdoslava (1921). Pre jeho portréty je charakteristická priamosť a realita videnia, no postupne v nich začal prevládať romantizujúci a idealizujúci prvok.

</doc>
<doc id="615332" url="https://sk.wikipedia.org/wiki?curid=615332" title="Zoznam obcí Bratislavskej župy">
Zoznam obcí Bratislavskej župy

Toto je zoznam obcí ležiacich na území bývalej Bratislavskej župy. Názvy obcí sú uvedené pod súčasným menom a podľa súčasných okresov.
Okres Bratislava I..
Mestské časti:
Staré Mesto
Okres Bratislava II..
Mestské časti:
Ružinov, Vrakuňa, Podunajské Biskupice
Okres Bratislava III..
Mestské časti:
Rača, Nové Mesto, Vajnory
Okres Bratislava IV..
Mestské časti:
Devín, Devínska Nová Ves, Dúbravka, Karlova Ves, Lamač, Záhorská Bystrica
Okres Bratislava V..
Mestské časti:
Petržalka
Okres Pezinok.
Mestá:
Pezinok, Modra, Svätý Jur
Obce:
Báhoň, Budmerice, Častá, Doľany, Dubová, Jablonec, Limbach, Píla, Slovenský Grob, Šenkvice, Štefanová, Viničné, Vinosady, Vištuk
Okres Senec.
Mestá:
Senec
Obce:
Bernolákovo, Blatné, Boldog, Most pri Bratislave, Malinovo, Tomášov, Hamuliakovo, Kráľová pri Senci, Rovinka, Dunajská Lužná, Kaplna ,Ivanka pri Dunaji, Igram, Chorvátsky Grob, Čataj, Hrubá Borša, Hrubý Šúr, Hurbanova Ves, Miloslavov, Kalinkovo, Zálesie, Tureň, Veľký Biel, Vlky, Reca, Nový Svet, Kostolná pri Dunaji, Nová Dedinka
Okres Dunajská Streda.
Mestá:
Gabčíkovo, Šamorín, Dunajská Streda
Obce:
Báč, Baka, Bellova Ves, Blahová, Blatná na Ostrove, Bodíky, Boheľov, Čakany, Čenkovce, Dobrohošť, Dolný Bar, Dolný Štál, Dunajský Klátov, Holice, Horná Potôň, Horné Mýto, Horný Bar, Hubice, Hviezdoslavov, Jahodná, Janíky, Jurová, Kostolné Kračany, Kráľovičove Kračany, Kútniky, Kvetoslavov, Kyselica, Lehnice, Lúč na Ostrove, Macov, Mad, Malé Dvorníky, Mierovo, Michal na Ostrove, Nový Život, Ohrady, Oľdza, Orechová Potôň, Padáň, Potônske Lúky, Povoda, Rohovce, Štvrtok na Ostrove, Topoľníky, Trhová Hradská, Trnávka, Trstená na Ostrove, Veľká Paka, Veľké Blahovo, Veľké Dvorníky, Vieska, Vojka nad dunajom, Vrakúň, Vydrany, Zlaté Klasy
Okres Šaľa.
Obce:
Diakovce, Tešedíkovo, Žihárec
Okres Galanta.
Mestá:
Galanta, Sládkovičovo, Sereď
Obce:
Abrahám, Čierna Voda, Čierny Brod, Dolná Streda, Dolné Saliby, Dolný Chotár, Gáň, Horné Saliby, Hoste, Jánovce, Jelka, Kajal, Košúty, Kráľov Brod, Malá Mača, Veľká Mača, Vozokany, Matúškovo, Pusté Úľany, Mostová, Tomášikovo, Topoľnica, Trstice, Váhovce, Veľký Grob, Veľké Úľany
Okres Senica.
Obce:
Plavecký Peter, Kuklov, Borský Svätý Jur, Sekule, Borský Mikuláš, Bílkove Humence, Moravský Svätý Ján, Šajdíkove Humence, Lakšárska Nová Ves,
Okres Trnava.
Mestá:
Trnava
Obce:
Dolné Orešany, Horné Orešany, Smolenice, Trstín, Hrnčiarovce nad Parnou, Naháč, Dechtice, Suchá nad Parnou, Lošonec, Borová, Dlhá, Biely Kostol, Ružindol, Cífer, Vlčkovce, Zeleneč, Bíňovce, 
Bohdanovce nad Trnavou, Boleráz, Buková, Dobrá Voda, Dolná Krupá, Dolné Dubové, Dolné Lovčice, Horná Krupá, Horné Dubové, Jaslovské Bohunice, Kátlovce, Košolná, Križovany nad Dudváhom, Majcichov, Malženice, Pavlice, Opoj, Radošovce, Slovenská Nová Ves, Šelpice, Špačince, Šúrovce, Voderady, Zavar, Zvončín
Okres Malacky.
Mestá:
Malacky, Stupava
Obce:
Borinka, Gajary, Jablonové, Jakubov, Kostolište, Malé Leváre, Veľké Leváre, Pernek, Kuchyňa, Plavecký Mikuláš, Plavecký Štvrtok, Plavecké Podhradie, Závod, Suchohrad, Vysoká pri Morave, Záhorská Ves, Sološnica, Rohožník, Studienka, Láb, Zohor, Marianka, Lozorno
Okres Mosonmagyaróvár.
Obce:
Dunasziget

</doc>
<doc id="615340" url="https://sk.wikipedia.org/wiki?curid=615340" title="Deň učiteľov">
Deň učiteľov



</doc>
<doc id="615342" url="https://sk.wikipedia.org/wiki?curid=615342" title="Vlamertinge">
Vlamertinge

Vlamertinge je dedina v belgickej provincii Západné Flámsko a štvrť mesta Ieper. Centrum obce sa nachádza hneď vedľa centra mesta Ieper, pozdĺž hlavnej cesty N38 do neďalekého mesta Poperinge.
Okrem samotného centra mesta Ieper je Vlamertinge najväčšou časťou mesta Ieper. Na západ od Vlamertinge, pozdĺž cesty do Poperinge, je osada Brandhoek.
Dejiny.
Najstaršie údaje o Vlamertinge sa datujú od stredoveku. V roku 857 bola postavená kaplnka. V roku 970 bol Ypres zničený a kaplnka Vlamertingeho zhorela. Najstarší dokument, známy do dnešného dňa, ktorý obsahuje názov Flambertenges, je listinou z roku 1066. Baudouin van Lille, jeho manželka Adela a ich syn Baudouin v tomto dokumente darovali majetok cirkvi a kapitule Sint-Pieters v Lille. 
V prvej svetovej vojne bola celá dedina zničená bombardovaním. V roku 1944 počas druhej svetovej vojny bol Vlamertinge oslobodený poľskou obrnenou divíziou.
Zemepis.
Vlamertinge je 17 metrov nad morom. Obec hraničí s Ypresom na východe, Voormezele na juhovýchode, Kemmel a Dikkebus na juhu, Reningelst na juhozápade, Poperinge na západe, Elverdinge na severe a Brielen na severovýchode.
Demografický vývoj.
Od roku 1487 do roku 1697 došlo k veľkému poklesu populácie Vlamertinge. Najpravdepodobnejším vysvetlením bola osemdesiatročná vojna v Holandsku. Počas prvej svetovej vojny počet obyvateľov opäť klesol. Je to preto, lebo blízky Ypres, ktorý bol vtedajším mestom, bol ťažko bombardovaný a Vlamertinge tiež veľmi trpel týmto bombardovaním.

</doc>
<doc id="615344" url="https://sk.wikipedia.org/wiki?curid=615344" title="Platan východný v Jelke">
Platan východný v Jelke

Platan východný v Jelke je dvestopäťdesiatročný platan východný ("Platanus orientalis"), ktorý sa nachádza v susedstve pozemkov hospodárskeho dvora na okraji obce Jelka. Je chránený podľa "Všeobecne záväznej vyhlášky KÚ v Trnave, 1/1996, 12.12.1996" z hľadiska ekologického a krajinárskeho .

</doc>
<doc id="615372" url="https://sk.wikipedia.org/wiki?curid=615372" title="Peplos">
Peplos

Peplos () bol grécky ženský odev, nosený hlavne pred rokom 500 pred Kr.
Peplos (mn. č. "peploi") bol bežný grécky ženský odev nosený zrejme už v staršom archaickom období. Bol zhotovený z jednofarebnej alebo z pestrofarebnej vlnenej alebo ľanovej tkaniny (často zdobenej farebnými okrajmi a pestrými výšivkami) obdĺžnikového strihu, vyššieho ako bola žena, ktorá ho nosila, a viac než dvakrát tak širokého ako ona.
Ženy si svoj peplos zhotovovali tak, že látku si na hornom okraji bohato nariasili, vo výške jednej tretiny tkaninu raz preložili, takže tvorila akoby golier, vpredu ju dvakrát zvisle preložili (zadná, prehnutá časť peplosu sa dala natiahnuť na hlavu ako kapucňa.). Látku si ovinuli okolo tela a jej časť ("epómis") omotali okolo dvoch ramien a vpredu upevnili sponami (alebo ihlicami). Svoj peplos si ženy zvyčajne stiahli v drieku pásom, ktorým upevnili záhyby tak, aby sa pri chôdzi neodhaľovala pravá noha (ako sa to stávalo obyčajne mužom, čo nosili chitón). Keď tkanina nebola na prsiach nariasená, opasok zatiahli tak, aby nad ním vznikol akýsi vak zvaný "kolpos".
Niektoré druhy peplosu boli na otvorenej strane zošité (do tvaru rúry s dvoma otvormi pre ruky), ale väčšinou sa len prekrývali a držali sa na svojom mieste pomocou opasku. Aj uzavretý peplos však mohol byť veľmi dôstojný a symetrický a nosieval sa i s opaskom, ktorý pridržiaval riasenie, často obohatené špeciálnymi záhybmi. Ženy nižšieho pôvodu a otrokyne nosili odev z vlnenej priadze, kým ľanové tkaniny nosili hlavne ženy zo zámožných tried a elegantné ženy (ktoré sa zdobili klenotmi a nosili i slnečníky alebo vejáre). Cez peplos sa mohol nosiť ľanový plášť, neskôr nazvaný himatión. V klasickom období grécke ženy pomaly prestali nosiť peplos (nosili ho už len vidiecke ženy a otrokyne) a nahradili ho tunikou zvanou chitón.

</doc>
<doc id="615376" url="https://sk.wikipedia.org/wiki?curid=615376" title="Červík">
Červík



</doc>
<doc id="615378" url="https://sk.wikipedia.org/wiki?curid=615378" title="Minipivovar TATRAS">
Minipivovar TATRAS

TATRAS je minipivovar umiestnený v rekonštruovanom a dostavanom nemeckom meštianskom dome postavenom v roku 1731 Jacobom Emericim. Dom mal právo varenia piva a pálenia alkoholu.
Pivné kúpele.
Sauna, ľadová kaďa, pivné vane, posteľ s ovsenou slamou. Hostia si čapujú pivo priamo vo vani. Masáž.
Reštaurácia.
Otvorená 8. septembra 2016, kapacita 171 hostí.
Samostatné salóniky - Každá miestnosť sa vyznačuje osobitou témou a zaujímavým dizajnom.
Penzión.
Disponuje štyrmi izbami v nadštandardnom zariadení.
Predajnička.
Ponúka široký výber vlastných produktov Minipivovaru, pivnú kozmetiku a suveníry.
Zaujímavosti.
Pred vstupom do Tatrasu sa na ulici nachádza obrovský sud s pohárom a levitujúcim pivným kohútom, ktorý je nielen lákadlom pre fotografie turistov a reklamou pre minipivovar, ale je zároveň aj barovým pultom pre vonkajšiu terasu.

</doc>
<doc id="615379" url="https://sk.wikipedia.org/wiki?curid=615379" title="Škoda Kodiaq">
Škoda Kodiaq

Škoda Kodiaq je stredne veľké SUV, ktoré od roku 2016 vyrába česká automobilka Škoda Auto. Automobil je postavený na základe platformy Volkswagen Group MQB, ktorú zdieľa s automobilmi Volkswagen Tiguan a Seat Ateca, hoci je Kodiaq dlhší ako Tiguan a dostupný je v 7-miestnom usporiadaní interiéru.
História.
Pôvodne bolo predpokladané, že nové SUV od Škody bude niesť názov "Snowman" alebo "Polar", čo však bolo neskôr vyvrátené vedením Škody ako špekulácie médií. Dňa 23. decembra 2015 si Škoda oficiálne zaregistrovala názov "Kodiaq", ktorý odkazuje na Medveďa hnedého kodiaka, najväčšieho hnedého medveďa.
Vo februári 2016 boli predstavené obrázky konceptu "Vision C" a model konceptu bol vystavený v marci 2016 na Ženevskom autosalóne. SUV vo svojej konečnej podobe bolo dňa 29. septembra 2016 uvedené na Parížskom autosalóne. Prvé automobily Škoda Kodiaq boli dodané zákazníkom vo februári 2017.
Bezpečnosť a ocenenia.
V novembri 2016 bola Škoda Kodiaq nazvaná ako "Best Family Car in the World" časopisom "Top Gear". Škoda Kodiaq vyhrala cenu Car of the Year 2017 v Česku, Poľsku a Bulharsku.
Motory.
Automobil Škoda Kodiaq je dostupný s radom prepĺňaných benzínových a naftových motorov, od 1,4 do 2 litrov, s možnosťou výberu pohonu predej nápravy alebo všetkých štyroch kolies.
Benzínové motory
Naftové motory

</doc>
<doc id="615383" url="https://sk.wikipedia.org/wiki?curid=615383" title="Jewish Holocaust Museum and Research Centre">
Jewish Holocaust Museum and Research Centre

Jewish Holocaust Centre (predtým "Jewish Holocaust Museum and Research Centre") v Elsternwicku, predmestí Melbourne v štáte Viktória v Austrálii bolo založené v roku 1984 preživšími holokaustu.
Múzeum sa zaoberá spomienkou na šesť miliónov židov, ktorí zomreli počas nacizmu v rokoch 1933 až 1945.
Cieľom je boj proti rasizmu a propagácia tolerancie v ľudskej spoločnosti. Tieto základy chcú dať ďalej hlavne mladým návštevníkom. Každoročne navštevuje múzeum okolo 16 000 žiakov. Okrem prehliadok pre školské skupiny, múzeum ponúka program vzdelávania pre dospelých, školenia pre učiteľov a verejné prednášky. Múzeum zohráva dôležitú úlohu aj v starostlivosti a podpore tých, ktorí prežili holokaust.
Od roku 2008 majú rakúskí dobrovoľníci v rámci rakúskej zahraničnej služby možnosť pracovať 10-12 mesiacov v Jewish Holocaust Centre, alternatívne k povinnej vojenskej alebo náhradnej civilnej službe v Rakúsku. K ich úloham patria okrem ineho prekladanie dokumentov a príprava výstav.

</doc>
<doc id="615384" url="https://sk.wikipedia.org/wiki?curid=615384" title="Krymská republika (rozlišovacia stránka)">
Krymská republika (rozlišovacia stránka)

Krymská republika môže byť:

</doc>
<doc id="615386" url="https://sk.wikipedia.org/wiki?curid=615386" title="Baranská župa (Uhorsko)">
Baranská župa (Uhorsko)

Baranská župa resp. Baranská stolica resp. Baranský komitát (namiesto slova Baranská/-ý môže byť Baraňská/-ý alebo staršie "Baraňanská/-ý"; iný názov: Baraňa; , , ) bola župa resp. stolica resp. komitát v Uhorsku. Hlavným mestom bolo Päťkostolie (Pécs). V súčasnosti väčšinu jej územia tvorí Baranská župa v Maďarsku, južná časť patrí k Chorvátsku.
Slúžnovské okresy.
V roku 1910 sa Baranská župa delila na sedem slúžnovských okresov

</doc>
<doc id="615389" url="https://sk.wikipedia.org/wiki?curid=615389" title="Koenigsegg Agera">
Koenigsegg Agera

Koenigsegg Agera je superšportový automobil s motorom v strede, ktorý v rokoch 2011 až 2017 vyrábala švédska automobilka Koenigsegg. Agera bol nástupcom modelov Koenigsegg CCX/CCXR. Názov "Agera" znamená v švédčine "konať".
V roku 2010 bol časopisom "Top Gear" menovaný ako "Hypercar of the Year". Od novembra 2017 je model Agera RS najrýchlejším produkčným automobilom na svete s GPS overenou priemernou maximálnou rýchlosťou 447 km/h a 458 km/h na rovnom úseku.
Pohonné ústrojenstvo.
Agera je poháňaná Koenigseggom vyvinutým 5,0-litrovým vidlicovým osemvalcovým motorom s prepĺňaním dvomi turbodúchadlami, ktorý produkuje 691 kW/927 koní pri 6900 otáčkach za minútu a krútiaci moment 1100 newtonmetrov pri 4000 otáčkach za minútu. Celková hmotnosť motora je iba 197 kilogramov, čo je dosiahnuté vďaka použitiu sacieho potrubia z uhlíkových vlákien a hliníkovej konštrukcii. Prenos výkonu na kolesá obstaráva špeciálne vyvinutá 7-rýchlostná dvojspojková prevodovka s radením pádlami pod volantom. Hmotnosť prevodovky je 81 kilogramov.
Výkony.
Maximálna rýchlosť produkčného modelu je 400 km/h. 
Automobil Koenigsegg Agera pomer výkonu k hmotnosti 1,51 kg na jednu konskú silu.
Verzie.
Agera R je výkonnejšia verzia modelu Agera, ktor používa upravený motor 5,0 l V8 s výkonom 850 kW/1140 koní na palivo E85. Na štandardný benzín dosahuje výkon 760 kW/960 koní.
Agera S je upravená verzia Agery R, ktorej výkon dosahuje 768 kW/1030 koní a krútiaci moment 1100 Nm.
One:1 bol predstavený v marci 2014 na Ženevskom autosalóne. Vyrobených bolo ďalších šesť kusov, ktoré sa už predali. Koenigsegg One:1 je vybavený motorom 5,0 l V8 twin turbo, ktorý však v tomto prípade poskytuje výkon 1000 kW/1341 koní pri 7500 otáčkach za minútu a krútiaci moment 1371 Nm pri 6000 otáčkach za minútu. Hmotnosť motora je 197 kilogrmov, čo je dosiahnuté vďaka použitiu sacieho potrubia z uhlíkových vlákien a hliníkovej konštrukcii. Výkon na kolesá prenáša 7-rýchlostná dvojspojková prevodovka s radením pádlami pod volantom.
Agera RS bola predstavená v roku 2015 na Ženevskom autosalóne, spoločne s prototypom Koenigsegg Regera. Agera RS v sebe spája prvky Agery R a Agery S, spoločne s niektorými funkciami modelu One:1. 5-litrový osemvalec v tomto prípade poskytuje výkon 865 kW/1160 koní, avšak s voliteľným 1 MW balíkom dosahuje 1000 kW/1341 koní. Počet kusov Agery RS je limitovaný na 25.
Ďalšie špeciálne verzie.
Existuje viacero špeciálnych edícií, ktoré vznikli na základe požiadaviek zákazníkov. Medzi nich patria:

</doc>
<doc id="615390" url="https://sk.wikipedia.org/wiki?curid=615390" title="Krymská autonómna republika">
Krymská autonómna republika



</doc>
<doc id="615392" url="https://sk.wikipedia.org/wiki?curid=615392" title="Čongrádska župa (Uhorsko)">
Čongrádska župa (Uhorsko)

Čongrádska župa resp. Čongrádska stolica resp. Čongrádsky komitát (namiesto slova Čongrádska/-y môže byť (staršie) slovo Čongradská/-ý; iné názvy: Čongrád, staršie Čongrad; maďarsky "Csongrád vármegye" nemecky "Komitat Tschongrad") bola župa resp. stolica resp. komitát v Uhorsku. Jej sídlom bol mesto Szentes. V župe mali absolútnu väčšinu obyvatelia maďarskej národnosti. Súčasná Čongrádska župa v Maďarsku je tvorená z časti bývalej uhorskej Čanádskej, Čongrádskej a Torontálskej župy.
Okresy.
V roku 1910 sa župa delila na tri slúžnovské okresy:

</doc>
<doc id="615394" url="https://sk.wikipedia.org/wiki?curid=615394" title="Dolina Strążyska">
Dolina Strążyska

Dolina Strążyska (správne Dolina Strążysk) je dolina v poľských Západných Tatrách. Leží medzi Dolinou ku Dziurze a Dolinou za Bramką. Samotný názov doliny pochádza od poľského slova „strąga“, ( je ohrada, v ktorej valasi doja ovce)
Topografia.
Dolina za začína vo výške pri Drodze pod Reglami, na konci ul. Strążyskiej V Zakopanom a vedie až k stenám Giewontu, ktorý ju ohraničuje na južnej strane. Západnú stranu doliny tvorí Grzybowiec a Łysanki so Samkowou Czubou, na východe zas Juhaska Kopa v Długim Giewoncie skalný pilier, potom chrbát Wyżniej Suchej Przełęczy, Niżnia Sucha Przełęcz, Suchy Wierch, Sarnia Skała a jej chrbát Grześkówki. Nad vodopádom Siklawica chrbát Styrżnika rozdeľuje hornú časť Doliny Strążyskiej na dve menšie dolinky, ktoré formujú jej horné poschodie: východné Dolinu Wielkiej Równi a západné Mału Dolinku. Hlavná časť doliny má ešte niekoľko menších bočných oddelení: Samkowy Żleb, Dolina Grzybowiecka, Koński Żleb a Sarni Żleb.
Opis doliny.
Dolina vznikla dôsledkom tektonického zlomu na mieste, kde sa začína Żleb Kirkora. Má plochu , a dĺžku . Celú dolinu vytvárajú sedimentárne horniny. Dolina je zarastená lesmi a na jej oboch stranách sú početné skalné veže. Medzi najvýznamnejšie patria: Kominy Strążyskie, Skała Jelinka, Kapelusze, Kiernia, Czarna Turnia. Cez dolinu preteká bystrý Strążyski Potok. Táto tichá dolina je obľúbeným miestom návštev mnohých turistov.
Takmer na začiatku doliny je poľana Młyniska, na ktorej stojí lesovňa TANAPu. V hornej časti doliny je neveľká Polana Strążyska, na ktorej sa nachádzajú dva salaše, bufet a veľká skala, ktorú pomenovali Sfinks. Na poľane sa stretávajú turistické chodníky.
V minulosti bola dolina vypásaná, najmä na Hali Strążyskiej. Najstaršie zachované dokumenty, ktoré sa o doline zmieňujú sú z roku 1605. Názov doliny pochádza z roku 1669. V roku 1961 bolo vypásanie dobytka a oviec zakázané.
Dolina je populárnym cieľom mnohých turistov. Je obľúbená aj preto, lebo cez ňu prechádza turistický chodník na Giewont. V ústí doliny stojí vila „Roma“, je tu parkovisko a konečnú tu majú autobusy.
Napriek blízkosti Zakopaného a vysokej návštevnosti sú lesy v dobrom stave. Na Samkowej Czubie a na Grześkówkach stále rastie pôvodný bukovo–jedľový les a zriedkavo sa vyskytuje tis. Severné steny Giewontu sú porastené bohatou flórou. Rastú tu mnohé vzácne rastliny ako napríklad: jarabina mišpuľková, papradie alpínske, prilbica chlpatoplodá, skalník plstnatý, krivec najmenší.

</doc>
<doc id="615407" url="https://sk.wikipedia.org/wiki?curid=615407" title="Comanchero">
Comanchero

„Comanchero“ je skladba americkej italo disco speváčky Raggio Di Luna (Moon Ray). Skladbu zložil taliansky producent Aldo Martinelli a Simona Zanini. Vydaná ako singel bola v roku 1984 cez Discotto S.A.S. V mnohých európskych krajinách sa stal hitom, pričom obsadil 2. miesto v Rakúsku, 3. miesto v Západnom Nemecku, 4. miesto vo Švajčiarsku, 5. miesto vo Francúzsku a 17. miesto v Taliansku. V roku 1997 ju vydal ako singel švédsky spevák Robin Cook.

</doc>
<doc id="615409" url="https://sk.wikipedia.org/wiki?curid=615409" title="Heortios">
Heortios

Heortios () bol grécky sochár v 3. storočí pred Kr.
Sochár Heortios bol činný v 3. stor. pred Kr. Nezachovala sa od neho žiadna socha, známa je ale jeho signatúra na mramorovom podstavci, základne zo sochy, ktorú zhotovil so sochárom Persaiom.
 
- text v starogréčtine
Tento podstavec bol objavený v archeologickej lokalite Dionýzovho divadla v Aténach. Jeho fragmentárny nápis, datovaný do 3. stor. pred Kr., uvádza, že bol podstavcom sochy venovanej pre agónothéta Theofana, známeho aj z iných nápisov, ktoré uvádzajú aj aténskeho archonta Sósistrata z roku 270 pred Kr., čo upresnilo ich datovanie do rokov 280 až 270 pred Kr. Agónothéti udržiavali poriadok pri súťažiach (agón), rozdeľovali ceny a pod. Počas dionýzii (hlavne počas tzv. „Veľkých Dionýzii“, ktoré sa konali zrejme 10. až 17. dňa mesiaca Elafébolión) sa usporadúvali súťaže i divadelné predstavenia. Autori týchto divadelných hier tiež súťažili o ceny.
Sochár možno totožného mena je uvedený ako autor sochy v nápise (IG I² 772, objavenom na aténskej Akropole.) na podstavci zo sochy z 5. stor. pred Kr. Keďže je táto signatúra fragmentárna, nie je možné jednoznačne dokázať či tu ide o umelca tohto mena. 

</doc>
<doc id="615412" url="https://sk.wikipedia.org/wiki?curid=615412" title="Agáta Klimeková">
Agáta Klimeková

PhDr. Agáta Klimeková PhD. (* 1955, Rožňava) je slovenská bibliografka a spisovateľka.
Život a dielo.
Po maturite na Gymnáziu P.J.Šafárika v Rožňave študovala do 1979 v Prešove na Univerzite Pavla Jozefa Šafárika (dnes Prešovská univerzita v Prešove). Tamtiež získala akademický titul Ph.D.
Po ukončení štúdia sa stala zamestnancom Slovenskej národnej knižnice (SNK) v Martine. Neskôr ukončila doktorandské štúdium PhDr. Je odborne činná v oblasti kult. histórie, bibliografie, knihovedy, starých tlačí a dejín knítlačiarstva a exlibrisov.
Agáta Klimeková je dlhoročným predsedom Spolku slovenských knihovníkov Žilinského kraja.

</doc>
<doc id="615414" url="https://sk.wikipedia.org/wiki?curid=615414" title="Vláda Slovenskej republiky od 22. marca 2018 do 21. marca 2020">
Vláda Slovenskej republiky od 22. marca 2018 do 21. marca 2020

Vláda Slovenskej republiky od 22. marca 2018 do 21. marca 2020 alebo vláda Petra Pellegriniho bola v poradí trinásta vláda Slovenskej republiky (SR), ktorej predsedom bol Peter Pellegrini zo strany SMER – sociálna demokracia (SMER-SD). Vznikla po demisii tretej vlády Roberta Fica počas politickej krízy po vražde investigatívneho novinára Jána Kuciaka a jeho snúbenice Martiny Kušnírovej. Vládu tvorilo 15 členov, z toho šesť zo strany SMER-SD, traja nestranícki nominanti za SMER-SD, dvaja zo Slovenskej národnej strany (SNS), jeden nestranícky nominant za SNS a traja zo strany MOST – HÍD.
Prezident SR Andrej Kiska vládu vymenoval 22. marca 2018, Národná rada SR (NR SR) schválila programové vyhlásenie (ktoré bolo fakticky kópiou programového vyhlásenia predchádzajúcej vlády) a 81 zo 150 poslancov vyslovilo vláde dôveru o štyri dni neskôr, 26. marca 2018. V septembri 2019 vládna koalícia odchodom Martina Fedora z poslaneckého klubu strany MOST – HÍD formálne stratila parlamentnú väčšinu.
Činnosť vlády.
Kultúra.
Rok 2019 vláda, na návrh ministerstva kultúry, vyhlásila za Rok M. R. Štefánika.
Zloženie vlády.
Zmeny v obsadení postov vo vláde.
Prvá zmena sa udiala len necelý mesiac po vymenovaní vlády, keď na svoje miesto rezignoval minister vnútra Tomáš Drucker. Jeho nástupkyňou sa stala dovtedajšia štátna tajomníčka rezortu Denisa Saková. Tento krok vyvolal v časti verejnosti aj opozície pobúrenie, keďže ju považujú za pravú ruku niekdajšieho ministra Roberta Kaliňáka, keďže pôsobila 10 rokov pod jeho vedením. Ďalšia zmena sa udiala až takmer po roku, keď z kresla ministra financií odišiel Peter Kažimír, ktorý sa stal novým guvernérom Národnej banky Slovenska. Novým ministrom sa následne stal dovtedajší predseda parlamentného výboru pre financie a rozpočet Ladislav Kamenický. 9. decembra 2019 ohlásila demisiu ministerka zdravotníctva Andrea Kalavská na znak prostestu s tým, že Vláda SR stiahla z rokovania jej ťažiskovú reformu stratifikácie nemocníc. Rezort až do konania volieb prevzal premiér Pellegrini. Poslednou zmenou sa stalo odstúpenie z postu ministra životného prostredia Lászla Sólymosa v januári 2020 po incidente, kedy bol pod vplyvom alkoholu v bratislavskom podniku. Solymosov úrad do volieb prevzal minister dopravy Érsek.

</doc>
<doc id="615415" url="https://sk.wikipedia.org/wiki?curid=615415" title="Sivý vrch (národná prírodná rezervácia)">
Sivý vrch (národná prírodná rezervácia)

Sivý vrch je národná prírodná rezervácia v správe štátnej ochrany prírody TANAP.
Nachádza sa v katastrálnom území obce Zuberec v okrese Tvrdošín v Žilinskom kraji. Územie bolo vyhlásené v roku 1974 na rozlohe 112,67 ha. Ochranné pásmo nebolo určené. Rezervácia sa rozkladá na severnom svahu rovnomenného vrchu a je súčasťou Tatranského národného parku. Po južnom okraji chráneného územia prechádza červená turistická značka, ktorá je zároveň hranicou s južnejšie položenou Národnou prírodnou rezerváciou Suchá dolina.
Predmetom ochrany je: "Ochrana biocenóz supramontánneho a subalpínskeho vegetačného stupňa s bralnatým hrebeňom s krasovými formami na dolomitoch a vápencoch. Výskyt endemitov a vzácnych a chránených druhov rastlín s osobitnou polohou medzi tatranským a fatranským fytogeografickým regiónom."

</doc>
<doc id="615426" url="https://sk.wikipedia.org/wiki?curid=615426" title="Vláda Petra Pellegriniho">
Vláda Petra Pellegriniho



</doc>
<doc id="615431" url="https://sk.wikipedia.org/wiki?curid=615431" title="John Parr">
John Parr

John Parr (* 18. november 1952, Worksop, Nottinghamshire, Anglicko) je anglický hudobník nominovaný na cenu Grammy, ktorý je známy predovšetkým vďaka hitom „St. Elmo’s Fire (Man in Motion)“ (1985) a „Naughty Naughty“. Parr získal nomináciu na cenu Grammy za skladbu „St Elmo’s Fire“ v roku 1985.

</doc>
<doc id="615432" url="https://sk.wikipedia.org/wiki?curid=615432" title="Stanislav Mikolaj">
Stanislav Mikolaj

Mgr. Ing. Stanislav Mikolaj ml. (* 13. august 1980, Žilina) je významný slovenský antikvár. Po štúdiu histórie sa aktívne venuje histórii súvisiacej s Britskými ostrovmi. Žije a pôsobí v Žiline.
Životopis.
Pôvodne vyštudovaný chemik na Fakulte priemyselných technológií v Púchove Trenčianskej univerzity Alexandra Dubčeka v Trenčíne založil v Žiline v roku 2008 štýlový antikvariát. V rokoch 2010 – 2016 ukončil magisterské štúdium na Filozofickej fakulte Univerzity Konštantína Filozofa v Nitre v odbore História. Je spoluzakladateľom občianskeho združenia Servare et Manere, v ktorom pôsobil do roku 2021.
Antikvariát Scriptorium.
Mikolaj prevádzkuje žilinsky Antikvariát Scriptorium, ktorý je kombináciou klasického knižného antikvariátu a vybraných starožitností v historickom prostredí s viktoriánskymi prvkami. Antikvariát je situovaný v známej žilinskej štvrti Hliny. Projekt prvého sídelného útvaru Hliny I. – IV. spracoval architekt Ferdinand Čapka spolu s L. Bauerom a projekt antikvariátu plne zapadá do pôvodnej autorskej koncepcie využitia obchodných priestorov pod bytmi v tejto mestskej štvrti, ako nového obchodného centra mesta Žilina.

</doc>
<doc id="615438" url="https://sk.wikipedia.org/wiki?curid=615438" title="Renault Magnum">
Renault Magnum

Renault Magnum je ťažký nákladný automobil, ktorý v rokoch 1990 až 2013 vyrábala francúzska automobilka Renault Véhicules Industriels (1990-2002) a Renault Trucks (2002-2013). Magnum sa vyrábal buď ako ťahač návesov alebo ako podvozok pre nadstavby. Obe tieto verzie mohli byť v konfigurácii 4×2 alebo 6×2, pričom konfigurácia pohonu 6×4 bola určená pre najťažšie prepravy.
Renault uviedol model Magnum v roku 1990 a v roku 1991 vyhral cenu International Truck of the Year.
Boli vyrobené štyri generácie (Magnum AE, Magnum Integral, Magnum Millenium a Magnum New Dimensions) a jedna špeciálna edícia (ROAD 66). Dizajnérom Magnumu bol taliansky dizajnér Marcello Gandini, pričom najväčšou novinkou bol interiér kabíny s rovnou podlahou bez motorového tunela.
V rokoch 1999 až 2003 bol Magnum distribuovaný do Austrálie pod názvom Mack s motormi Cummins Signature s objemom 15 litrov a výkonom 421 kW/565 koní.
V roku 2013 model Magnum nahradil úplne novo vyvinutý model Renault Trucks T.
Technické údaje.
Motor.
Naftový motor je odvodený z 12-litrového radového šesťvalcového motora automobilky Volvo Lastvagnar. Zmenou je nový manažment motora a systém vstrekovania paliva vyvinutý v spolupráci s firmou Delphi.
Motor bol dostupný v nasledovných výkonových konfiguráciách:
Prevodovka.
Prevodovka, ktorá je v štandardnej výbave je 16-rýchlostná manuálna ZF servoshift s pneumatickým posilňovačom. Voliteľne bola dostupná 12-rýchlostná automatizovaná prevodovka "Optidrive II" so štyrmi spätnými rýchlosťami. Táto prevodovka má tiež manuálny režim.

</doc>
<doc id="615442" url="https://sk.wikipedia.org/wiki?curid=615442" title="Colubroidea">
Colubroidea



</doc>
<doc id="615443" url="https://sk.wikipedia.org/wiki?curid=615443" title="Klimeková">
Klimeková



</doc>
<doc id="615445" url="https://sk.wikipedia.org/wiki?curid=615445" title="Zoobentos">
Zoobentos



</doc>
<doc id="615446" url="https://sk.wikipedia.org/wiki?curid=615446" title="Fytobentos">
Fytobentos



</doc>
<doc id="615450" url="https://sk.wikipedia.org/wiki?curid=615450" title="Leo Baeck College">
Leo Baeck College

Leo Baeck College je súkromne financovaná židovská vzdelávacia inštitúcia a centrum pre vzdelávanie učiteľov Židovského učenia. Nachádza sa v Sternberg Centre for Judaism, East End Road, Finchley, v londýnskom obvode Barnet. Táto vzdelávacia inštitúcia bola založená rabínom Wernerom van der Zylom v roku 1956 a je sponzorovaná Hnutím za reformovaný judaizmus , Liberálnym judaizmom a Spojenou židovskou izraelskou výzvou . Je pomenovaná po významnom a podnetnom nemeckom liberálnom rabínovi z 20. storočia, Leovi Baeckovi.
Rabínske učenia Univerzity Lea Baecka sú celosvetovo uznávané liberálnymi, reformovanými aj konzervatívnymi hnutiami. Do dnešného dňa Univerzitu Lea Baecka absolvovalo viac než 170 rabínov, ktorí slúžia Židovským komunitám v Spojenom kráľovstve a po celom svete. Univerzita Lea Baecka tiež pomáhala formovať vzdelávanie rabínov ktorí slúžia komunitám v krajinách bývalého Sovietskeho zväzu a je po desiatky rokov v popredí židovsko-kresťansko-moslimského dialógu. Okrem vzdelávania rabínov Univerzita Lea Baecka školí učiteľov, poskytuje vzdelávacie poradenstvo pre náboženské a židovské školy, podporuje rozvoj vedúcich predstaviteľov komunít a poskytuje prístup k židovskému vzdelávaniu pre všetkých prostredníctvom medzináboženskej práce.
História.
Pred založením Univerzity Lea Baecka neexistovala žiadna inštitúcia pre výcvik reformovaných rabínov v Británií. Každý z nich buď absolvoval školenie v Spojených štátoch, alebo absolvovali Ortodoxnú židovskú vysokú školu a neskôr začali slúžiť reformným synagógam. Univerzita bola založená v roku 1956 ako židovská teologická Univerzita v Londýne pre výcvik liberálnych a reformných rabínov a bola vnímaná ako nástupnícka organizácia Vysokej školy pre vedu judaizmu v Berlíne a Židovský teologický seminár vo Vroclave. V krátkom čase bola premenovaná na Univerzitu Lea Baecka Leo Baeck College podľa návrhu rabína Wernera van der Zyla, významného nemeckého liberálneho rabína 20. storočia.
Poloha.
Univerzita bola pôvodne umiestnená v Synagóge v západnej časti Londýna a v roku 1963 sa táto Synagóga rozšírila. V roku 1981 sa presťahovala do väčších priestorov v Manor House neskôr známy ako The Sternberg Centre v Severnom Finchley spolu s ďalšími inštitúciami Progresívneho hnutia. To viedlo k veľkému rastu jej aktivít a to najmä jej špeciálneho oddelenia, ktoré poskytovalo širokú škálu denných a večerných aktivít pre širokú verejnosť. Okrem toho sa rozšírilo aj pedagogické oddelenie a nakoniec vytvorilo oddelené vzdelávacie centrum, ktoré slúžilo reformným aj liberálnym hnutiam, neskôr známe ako Centrum pre židovské vzdelávanie "Centre for Jewish Education" - CJE. V roku 2001 sa CJE integrovalo so starou školou Lea Baecka, aby sa stalo centrom pre Židovské vzdelávanie Univerzity Lea Baecka LBC-CJE.
Absolventi.
Prvými dvoma študentmi Univerzity boli Lionel Blue a Michael Leigh, z ktorých obaja sa stali významnými rabínmi. Študentky ženského pohlavia boli prijaté už od začiatku, Jacqueline Tabick bola vymenovaná za rabínku v roku 1975. Medzi ostatných absolventov Univerzity Lea Baecka patria: rabín Dr Tony Bayfield, rabínka Pauline Bebe, prvá žena ktorá sa stala rabínkou vo Francúzsku; rabín Harry Jacobi; rabín Maurice Michaels, židovský kaplán pre olympijské hry v Londýne v roku 2012, rabín Baroness Neuberger, rabín Dr Jonathan Romain, rabínka Elizabeth Tikvah Sarah, rabínka Sybil Sheridan, rabínka Jackie Tabick, prvá rabínka vyškolená v Spojenom kráľovstve; rabínka Alexandra Wrightová, prvá rabínka v Spojenom kráľovstve, hlavný liberálny rabín ÚZ ŽNO Michail Borisovič Kapustin.
Personálne obsadenie.
V prvých rokoch fungovania Univerzity boli takmer všetci členovia utečencami z doby nacizmu. Práca rabína Wernera van der Zyla bola podporovaná mnohými ďalšími, vrátane rabína Huga Gryna a rabína Johna D Raynera, ktorí spoločne dohliadali na záležitosti kolégia po jeho odchode do dôchodku. V roku 1972 sa stal rabín doktor Albert Friedlander riaditeľom a počas jeho pôsobenia sa študentská inštitúcia zväčšila. Členovia fakulty sa rozrástli aj o rabína doktora Louisa Jacobsa a Karen Armstrongovú. V roku 1985 sa rabínsky profesor Jonathan Magonet stal prvým riaditeľom na plný úväzok, ktorý zostal vo funkcií po dobu 20-tich rokov a odišiel do dôchodku v roku 2005. Jeho nasledovníkom bol rabínsky profesor Marc Saperstein, ktorý nastúpil do funkcie v nasledujúcom roku kedy kombinovaná nová Univerzita prijala meno Leo Baeck College. Rabín profesor Marc Saperstein ukončil svoje funkčné obdobie v júli 2011 a naďalej vyučuje na Univerzite ako profesor Židovskej histórie a homiletiky.
Súčasným riaditeľom od septembra 2011 je rabínka doktorka Deborah Kahn-Harris, absolventka Univerzity Lea Baecka a jedna z prvých rabíniek, ktorá viedla rabínsky seminár.
Knižnica.
Univerzitná knižnica má 60 000 kníh vrátane darov z bývalej knižnice "Hochschule für die Wissenschaft des Judentums" a mnohé vzácne edície.
Kurzy.
Univerzita oznámila zavedenie nového bakalárskeho Židovského vzdelávania od jesene 2013, jediné štúdium svojho druhu v krajine. Súčasné štúdium BA a MA Židovského vzdelávania na Univerzite je potvrdené Inštitútom pre teologické partnerstvá na Winchesterskej Univerzite, rovnako ako MA v teológií, ktorú získali rabínski študenti po predošlom ocenení Kráľovskej univerzity v Londýne.
Poslanie.
Univerzita Lea Baecka je významnou inštitúciou Židovského vzdelávania i učenia ktorá je srdcom intelektuálneho a duchovného života Progresívnej židovskej komunity. Univerzita Lea Baecka kombinuje inšpiratívne učenie vysokej kvality s odhodlaním rozvíjať Rabínov, duchovných lídrov a iných profesionálov ktorí budujú trvalo udržateľné, prístupné a prosperujúce Židovské komunity.
Poslanie je podporované:
Vízia.
Byť hnacou silou, zdrojom inšpirácie a bijúcim srdcom budúcnosti Progresívnej židovskej komunity, ktorá je pevne umiestnená v udržateľnom centre excelentnosti a ktorá trénuje kvalifikovaných, vášnivých a oddaných lídrov, ktorí sú inšpirovaní a inšpirujú Judaizmus.

</doc>
<doc id="615451" url="https://sk.wikipedia.org/wiki?curid=615451" title="Holodomor">
Holodomor



</doc>
<doc id="615452" url="https://sk.wikipedia.org/wiki?curid=615452" title="OnePlus">
OnePlus

OnePlus je čínsky výrobca mobilných telefónov a k nim pridruženého operačného softvéru založeného na operačnom systéme Android Oxygen OS a Hydrogen OS. Spoločnosť založili v roku 2013 Carl Pei a Pete Lau. Firma sídli v Šen-čene v Číne. OnePlus svoje telefóny pomenúva názvom firmy a pridáva k nemu číslicu, písmeno alebo ich kombináciu. OnePlus je dcérskou firmou spoločnosti Oppo, ktorú vlastní BBK Electronics. BBK vlastní i firmu Vivo, tá by sa dala zaradiť ako sesterská k OnePlus. 

</doc>
<doc id="615454" url="https://sk.wikipedia.org/wiki?curid=615454" title="Iatrokles (syn Pasikrita)">
Iatrokles (syn Pasikrita)

Iatrokles () bol grécky sochár v 3. storočí pred Kr.
Iatrokles, syn Pasikrita pochádzajúceho zrejme z Rodosu, bol grécky sochár (bronziar), ktorý tvoril 3. stor. pred Kr. Z tvorby tohto umelca sa nezachovalo nič, známa je ale jeho signatúra na okrúhlom mramorovom podstavci zo sochy, objavená počas archeologických vykopávok v rodoskom meste Lindos. Nápis na tomto podstavci, datovaný do roku 210 pred Kr., uvádza, že bol základňou bronzovej sochy kňaza, vyhotovenej za spolupráce so sochárom Diopeithom z Argosu:
- text v starogréčtine
V nápise je záznam "καθ’ ὑοθεσίαν""osvojený", ktorý je charakteristický pre zápis adaptovaných osôb z tohto obdobia hlavne na ostrove Rodos. 

</doc>
<doc id="615455" url="https://sk.wikipedia.org/wiki?curid=615455" title="Jägermeister">
Jägermeister

Jägermeister (, štylizované ako Jägermeiſter) je digestív vyrábaný z 56 bylín a korenín, ktorý obsahuje 35% alkoholu. Je to hlavný produkt spoločnosti Mast-Jägermeister, ktorá sídli v meste Wolfenbüttel v spolkovej krajine Dolné Sasko v Nemecku.
Jägermeister okrem iných, obsahuje citrusovú kôru, sladké drievko, aníz, mak, šafran, zázvor, plody borievky a ženšen.
Obal fľaše je známy použitím kresťanského kríža, ktorý je umiestnený medzi parohami jeleňa.
Jägermeister je typ likéru, ktorý sa nazýva Kräuterlikör (bylinný likér). Je podobný ďalším európskym likérom ako Gammel Dansk z Dánska, Beerenburg z Holandska, Unicum z Maďarska, Becherovka z Česka, Demänovka zo Slovenska, Pelinkovac z Chorvátska Rīgas Melnais balzams z Lotyšska, Gorki list zo Srbska a likérom Chartreuse/Bénédictine z Francúzska.

</doc>
<doc id="615456" url="https://sk.wikipedia.org/wiki?curid=615456" title="Village Resort Hanuliak">
Village Resort Hanuliak

Village resort Hanuliak sa nachádza uprostred Národného parku Malá Fatra v obci Belá, ktorá sa nachádza iba 20 kilometrov od mesta Žilina.
Popis.
Village resort Hanuliak je štvorhviezdičkový hotelový komplex otvorený od 22. apríla 2016. Stredisko je projektom stavebnej firmy Hastra, s.r.o. Hotel poskytuje komfortné ubytovanie v 33 hotolových izbách a 14 bytových apartmánoch s celkovou kapacitou 91 lôžok. Najväčšou atrakciou vo Village resort Hanuliak je lezecká stena. S výškou 13,5 m patrí medzi najvyššie lezecké steny na Slovensku.
Hotelový komplex disponuje 4 konferenčnými priestormi s užitkovou plochou a celkovou kapacitou 220 osôb.

</doc>
<doc id="615460" url="https://sk.wikipedia.org/wiki?curid=615460" title="Policajný zbor Slovenskej republiky">
Policajný zbor Slovenskej republiky



</doc>
<doc id="615462" url="https://sk.wikipedia.org/wiki?curid=615462" title="Jaskinia Wielka Śnieżna">
Jaskinia Wielka Śnieżna

Jaskinia Wielka Śnieżna ("Wielka Jaskinia Śnieżna", "System Jaskiniowy Nad Kotlinami - Śnieżna") je najhlbšia a najdlhšia jaskyňa v Poľsku a najhlbšia v Tatrách. Niektoré časti jaskyne sú ešte veľmi málo preskúmané. Dĺžka doteraz objavených priestorov je a denivelácia .
V systéme jaskyne Wielka Śnieżna je päť jaskýň, z ktorých každá bola v rôznych rokoch objavená samostatne. Sú to: Jaskinia Śnieżna (), Jaskinia Wielka Litworowa (), Jaskinia nad Kotlinami (), Jasny Awen () a Jaskinia Wilcza ().
Jaskinia Śnieżna.
Jej vchod je na Wyżnej Świstówke Małołąckej v Doline Małej Łąki na úpätí steny spadajúcej z Kotlin vo výške Je to hlavná a najstaršia objavená časť systému jaskyne Wielka Śnieżna. Je dlhá , denivelizácia . Bola objavená v roku 1959.
Opis jaskyne:
Jaskinia Wielka Litworowa.
Druhá najdlhšia v systéme Jaskine Wielkiej Śnieżnej. Vchádza sa do nej v Doline Litworowej na úbočí Malolučniak vo výške Je dlhá 7 185 metrov, denivelácia 370 metrov. Spojená s Wielkou Śnieżnou v roku 1995.
Opis jaskyne:
Je to zvislá jaskyňa. Vchod do nej sa nachádza v studni (14 metrov). Je v nej niekoľko hlbokých studní a veľkých sál. Zo Sali pod Płytowcem, v mieste nazvanom Magla, sa napája na Jaskiniu Śnieżnu. Nachádzajú sa tu jaskynné priestory nazvané:
Jaskinia nad Kotlinami.
Vchod je na Wyżnej Świstówke v Doline Małej Łąki vo výške Blízko nej je vstupný otvor Jaskine Małołąckiej. Dlhá je približne 1 465 metrov.
Opis jaskyne:
Je to zvislá jaskyňa. Má niekoľko studní, z ktorých najväčšia v celom systéme Jaskine Wielkej Śnieżnej je Setki. Dno studne – Korytarz Piarżysty je spojené s jaskyňou Jasny Awen.
Jasny Awen.
Jaskynný otvor sa nachádza 40 metrov od vstupu do Jaskine nad Kotlinami na Wyżniej Świstówce v Doline Małej Łąki vo výške V blízkosti je otvor jaskyne Studnia z Kosówką. Jaskyňa Jasny Awen je dlhá 115 metrov.
Opis jaskyne:
Je to zvislá jaskyňa. Začína sa v studni hlbokej 10 metrov. Vstupná chodba klesá dole do tiesňavy Bumerang, za ktorou sú dve studne vedúce do Piarżystego Korytarza v Jaskini nad Kotlinami.
Jaskinia Wilcza.
Je to najmenšia jaskyňa v celom systéme. Vchod do nej je v Doline Małej Łąki v stenách spadajúcich z Kotlin do Niżniej Świstówki vo výške Má dĺžku .
Opis jaskyne:
Jaskyňa sa začína 5 metrovou rampou, ktorá vedie k 7 metrovému prahu a ďalej do malej sály, kde sa spája s Jaskiniou Śnieżnou.
Príroda.
V Jaskini Wielkej Śnieżnej je veľa vodných tokov. Všetky sa spájajú v dolných častiach jaskyne do väčších vodných tokov vtekajúcich do sifónov. Farbenie vody vo Wodociągu ukázalo, že voda tečúca cez Syfon Dominiki vyviera v prameni Lodowe Źródło. Na mnohých miestach jaskyne padá podzemný dážď.
Pri vstupných partiách jaskyne Śnieżnej sa nachádza veľa celoročného snehu a ľadu. V Jaskini Wielkej Litworowej na dne Pierwszej Pięćdziesiątki zamŕza jazierko, v ktorom ľad pretrváva často až do leta. Fauna v jaskyni nebola prebádaná, pravdepodobne sa tu vyskytuje vodná fauna a netopiere.
Objavy.
Systém Jaskine Wielkej Śnieżnej bol objavovaný postupne. Dávno bola známa Jaskinia Wielka Litworowa a Jasny Awen. Otvor do Jaskine Śnieżnej objavili jaskyniari zo Zakopaného – Józef Frączek a Bronisław Nowina-Noiszewski v roku 1959. Inšpirovali ich goralské rozprávania a povesti. Jaskinia nad Kotlinami bola objavená o sedem rokov neskôr (Christian Parma), Jaskiniu Wilczą objavili v roku 1996, počas výskumu prúdenia vzduchu v jaskyniach.
V Jaskini Śnieżnej už rok po objave sa poradilo dosiahnuť hĺbku −545 metrov, a to vtedy bolo štvrté miesto spomedzi najhlbších jaskýň na svete. V roku 1961 speleológovia dosiahli hĺbku −567 metrov. V roku 1969 v Jaskini nad Kotlinami jaskyniari zostúpili do hĺbky −450 metrov a spojili ju so Śnieżnou. Vtedy celý jaskynný systém pomenovali Jaskina Wielkiej Śnieżnej. Hĺbka celého systému sa potom ustálila na -783 metroch (v tom čase na 6. mieste na svete). Jaskinia Jasny Awen do Wielkej Śnieżnej bola pripojená v roku 1978. V rokoch 19721985 boli prekonané sifóny Dominiki a Beaty čím bol dosiahnutý najhlbší bod (Jeziorko X). Potom bola objavená séria komínov, ktoré nazvali Parti Wrocławske a Galeria Krokodyla, ktorou sa, na prelome rokov 1995 a 1996, prepojila s Jaskiniou Wielką Litworową. V roku 1999 bola do systému pripojená Jaskinia Wilcza.
Nehody.
Od objavenia Jaskine Wielkiej Śnieżnej bolo zaznamenaných veľa úrazov, medzi nimi päť smrteľných.

</doc>
<doc id="615463" url="https://sk.wikipedia.org/wiki?curid=615463" title="Kvetoslav">
Kvetoslav

Kvetoslav je mužské krstné meno.

</doc>
<doc id="615467" url="https://sk.wikipedia.org/wiki?curid=615467" title="LMMS">
LMMS

LMMS (predtým Linux MultiMedia Studio) je aplikácia digital audio workstation. Keď je LMMS spustené na počítači s potrebným hardvérovým vybavením, umožňuje tvoriť hudbu aranžovaním samplov, syntetických zvukov a hraním na MIDI klávesnici a kombinuje vlastnosti trackerov a sekvencerov. Podporuje rozšírenia LADSPA (Linux Audio Developer's Simple Plugin API) a VST (Virtual Studio Technology) Je to slobodný softvér uvoľnený pod licenciou GNU General Public License, verzia 2 (GPLv2).
Prehľad.
Systémové požiadavky.
LMMS je dostupné pre viacero operačných systémov, vrátane GNU/Linux, OpenBSD, OS X a Windows. Vyžaduje procesor (CPU) s taktom 1 GHz, 512 MB RAM a dvojkanálovú zvukovú kartu.
Vlastnosti programu.
LMMS akceptuje soundfonty a GUS patche. Môžeme importovať súbory Musical Instrument Digital Interface (MIDI) a súbory z programu Hydrogen. Tiež bol podporovaný import z programu FL Studio project (FLP), ale bol odstránený. Môže zapisovať a čítať kustomizované presety a témy. Audio môže byť exportované do formátu OGG a WAV, a projekty je možné uložiť ako čisté XML codice_1 alebo ako v komprimovanom súborovom formáte codice_2.
Nasledujúce aktualizácie.
Verzia LMMS 1.2.0 rc5 bola publikovaná 19. decembera 2017 ako testovacia beta verzia je považovaná ako hotová na 96% v porovnaní s produkčnou verziou.

</doc>
<doc id="615469" url="https://sk.wikipedia.org/wiki?curid=615469" title="Libor">
Libor

Libor je mužské krstné meno.

</doc>
<doc id="615472" url="https://sk.wikipedia.org/wiki?curid=615472" title="Hydrogen (softvér)">
Hydrogen (softvér)

Hydrogen je open source aplikácia elektronického softvérového bubeníka vytvorená Alessandrom Cominom, talianskym programátorom, ktorý vystupuje pod pseudonymom „Comix“. Jeho hlavným cieľom je poskytnúť profesionálneho a tiež jednoduchého a intuitívneho na vzoroch založeného programovateľného bubeníka.
Hydrogen bol originálne vyvíjaný pre Linux, a neskôr portovaný na Mac OS X. V súčasnosti existuje experimentálna verzia pre Microsoft Windows. Aplikácia používa grafické užívateľské rozhranie knižnicu Qt, a celý zdrojový kód je uvoľnený pod licenciou GNU General Public License.
Vlastnosti.
Toto sú vlastnosti programu Hydrogen:

</doc>
<doc id="615473" url="https://sk.wikipedia.org/wiki?curid=615473" title="Tatranské podhorie">
Tatranské podhorie

Tatranské podhorie je geomorfologický podcelok Podtatranskej kotliny. Predstavuje prechodné územie medzi Tatrami a málo zvlnenými kotlinami na južnom úpätí. Rozkladá sa od Pribyliny po Tatranské Matliare.
Vymedzenie.
Územie lemuje južné úpätie Tatier a oddeľuje kotliny od tatranských končiarov. Nachádzajú sa tu prakticky všetky osady mesta Vysoké Tatry. Tatranské podhorie susedí na severe s Východnými a Západnými Tatrami, južne nadväzuje Liptovská a Popradská kotlina.
Chránené územie.
Tatranské podhorie patrí do Tatranského národného parku a na území sa nachádza množstvo chránených území.
Turizmus.
Na území Tatranského podhoria ležia takmer všetky rekreačné tatranské osady. Prepája ich Cesta Slobody, ktorú z veľkej časti kopíruje tatranská elektrická železnica. Z osád vedú turistické chodníky do dolín pohoria, väčšina športovísk a atrakcií sa však nachádza v Tatranskom podhorí. Najvýznamnejšími centrami turizmu sú Tatranská Lomnica, Starý Smokovec a Štrbské Pleso.

</doc>
<doc id="615475" url="https://sk.wikipedia.org/wiki?curid=615475" title="Xenophidia">
Xenophidia



</doc>
<doc id="615476" url="https://sk.wikipedia.org/wiki?curid=615476" title="Chavkoš nočný">
Chavkoš nočný

Chavkoš nočný alebo bučiak nočný ("Nycticorax nycticorax") je vták z čeľade volavkovité. Obýva Európu, Áziu, Ameriku a Afriku. Podľa Medzinárodnej únie na ochranu prírody a prírodných zdrojov chavkoš nočný patrí medzi najmenej ohrozené druhy s veľkou populáciou (až 3 730 000 jedincov), trend celkovej a Európskej populácie je klesajúci, v Severnej Amerike bol zistený za posledných 40 rokov štatisticky významný nárast o 294%. Prieskum sa zakladal na polovici územia rozšírenia v Severnej Amerike.
Opis.
Obýva porasty okolo vody, aktivitu prejavuje v neskorších hodinách. Ozýva sa zvukom „kua”. Tento vták meria 5865 cm, výrazný sexuálny dimorfizmus sa nevyvinul.
Výskyt a stav na Slovensku.
Chavkoš nočný je sťahovavý. Odhadovaný počet hniezdiacich párov na Slovensku je 100 - (300)400. Druh je "fluktuujúci", územie na ktorom sa vyskytuje je "stabilné", maximálna zmena do 20%. Ekosozologický status v roku 1995 "E" - ohrozený druh. V roku 1998 "EN:B3c" - ohrozený. V roku 2001 "VU" - zraniteľný. V roku 2014 "LC" - menej dotknutý. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Hniezdenie.
V období rozmnožovania tvorí kolónie s 2030 pármi. Hniezda si stavia z konárov a vegetácie, samica nakladie zvyčajne 34 vajcia.

</doc>
<doc id="615479" url="https://sk.wikipedia.org/wiki?curid=615479" title="Milenky (seriál)">
Milenky (seriál)

Milenky je slovenský dramatický televízny seriál z produkcie TV Markíza, ktorý mal premiéru 2. marca 2018. Seriál je slovenskou adaptáciou úspešného britského formátu "Mistresses" z knižnice BBC.
Dej.
Seriál ukazuje životy štyroch priateliek - právnička, lekárka, realitná maklérka a žena v domácnosti, ktoré sú plné protikladov. Každá z nich hľadá svoju vlastnú cestu životom, ktorým prechádzajú spoločne a sú si navzájom veľkou oporou. Seriál plný dramatických zvratov hovorí na témy akými sú nevera, mužsko-ženské vzťahy, tehotenstvo či smrť milovaného človeka.

</doc>
<doc id="615485" url="https://sk.wikipedia.org/wiki?curid=615485" title="Nycticorax nycticorax">
Nycticorax nycticorax



</doc>
<doc id="615487" url="https://sk.wikipedia.org/wiki?curid=615487" title="Bučiak nočný">
Bučiak nočný



</doc>
<doc id="615497" url="https://sk.wikipedia.org/wiki?curid=615497" title="Ardres">
Ardres

Ardres 
môže byť:

</doc>
<doc id="615498" url="https://sk.wikipedia.org/wiki?curid=615498" title="Los">
Los

Los môže byť:

</doc>
<doc id="615499" url="https://sk.wikipedia.org/wiki?curid=615499" title="Latinský rítus">
Latinský rítus



</doc>
<doc id="615508" url="https://sk.wikipedia.org/wiki?curid=615508" title="Tamara de Lempicka">
Tamara de Lempicka

Tamara Łempicka (narodená ako Maria Górska; * 16. máj 1898, Varšava, Poľsko† 18. marec 1980, Cuernavaca, Mexiko), tiež známa ako Tamara de Lempicka bola maliarka známa predovšetkým vďaka svojim portrétom aristokratov a ľudí z bohatých vrstiev v štýle Art deco.
Život.
Detstvo a mladosť.
Presne rekonštruovať život Tamary de Lempickej je obtiažne vzhľadom na to, že sama často o sebe a svojej minulosti tvrdila rôzne informácie. Narodila sa ako Maria Górska 16. mája 1898 vo Varšave. Mesto bolo vtedy súčasťou Ruského cárstva. Niektoré názory však tvrdia, že sa narodila v Moskve. Jej otec bol Boris Gurwik-Górski, rusko-židovský právnik. Jej matka bola Malwina Decler pochádzajúca taktiež z bohatej rodiny. Mala dvoch ďalších súrodencov. Staršieho brata a mladšiu sestru. V roku 1911 ju rodičia poslali do školy v Lausanne vo Švajčiarsku. Jej stará matka ju zobrala na výlet do Talianska, kde sa u Tamary rozvinul jej záujem o umenie. V Taliansku študovala predovšetkým diela renesančných majstrov. V roku 1915 sa zoznámila s bohatým poľským právnikom Tadeuszom Łempickim (18881951). Zosobášili sa v roku 1916 v Petrohrade.
Politické udalosti roku 1917 narušili ich pohodlný a prepychový život. Manžel Tadeusz bol zatknutý uprostred noci tajnou políciou Čeka. Tamare sa podarilo nájsť ho a dostať z väzenia za pomoci švédskeho konzula. Rozhodli sa pre emigráciu. Cez Kodaň, Londýn sa dostali do Paríža, kde sa ocitli v pozícií utečencov, čo pre nich znamenalo dramatickú zmenu životného štýlu.
Paríž.
Tadeusz sa nevedel s novou situáciou vyrovnať a nájsť si zodpovedajúci prácu, čo sa čoskoro prejavilo aj na ich vzťahu. Narodil sa im syn Kristián. Tamara sa rozhodla pre štúdium umenia na Académie de la Grand Chaumière, kde sa dostala do kontaktu s maliarmi Maurice Denisom a André Lhotom. Jej prvé diela boli portréty jej dcéry Kizette a jej susedov.
Dostala príležitosť vystavovať v "Salon des independents", "Salon d'automne" a "Salon des moins de trente ans".
Prelom v jej kariére nastal v roku 1925 na Exposition internationale des arts décoratifs et industriels modernes (doslova "Medzinárodná výstava modernej umeleckopriemyselnej výroby"). Z názvu výstavy bol neskôr odvodený pojem Art deco. Pre túto výstavu namaľovala 28 prác za šesť mesiacov.
V roku 1927 vyhrala svoju prvú veľkú cenu, prvé miesto na Exposition Internationale des Beaux Arts in Bordeaux. V roku 1928 sa rozviedla s Tadeuszom Lempickim. V tom istom roku sa zoznámila so zberateľom umenia a bývalým rakúsko-uhorským šľachticom Raoulom Kuffnerom a stala sa jeho milenkou. V roku 1929 Lempicka namaľovala jeden zo svojich najznámejších obrazov. Autoportrét (Tamara v zelenom Bugatti) ako obálku pre nemecký módny časopis Die Dame. Na autoportréte je znázornená šoférujúc pretekárske Bugatti, pričom má na sebe koženú prilbu a rukavice. V medzivojnovom období maľovala množstvo portrétov významných a bohatých ľudí vrátane umelcov, podnikateľov, vedcov a šľachticov. Častým motívom boli taktiež lesbické výjavy. Bola známou pre svoj nespútaný spoločenský život.
V roku 1933 prvý krát vycestovala do USA aby maľovala portrét snúbenice amerického podnikateľa Rufusa T. Busha a zorganizovala výstavu v Carnegie Institute v Pittsburghu. Výstava mala úspech ale o peniaze prišla v dôsledku veľkej hospodárskej krízy. Vrchol Lempickej kariéry bol počas 30. rokov. Maľovala napríklad portrét španielskeho kráľa Alfonza XIII a gréckej kráľovnej Elizabeth. Múzea začali zhromažďovať jej práce. Napriek hospodárskej kríze dostávala zákazky a vystavovala na viacerých miestach v Paríži. Po smrti manželky baróna Kuffnera sa s nim zosobášila v roku 1934 v Zurichu.
Odchod do USA.
V dôsledku vypuknutia 2. svetovej vojny sa Lempicka spolu so svojím manželom presťahovala do USA, kde vystavovala svoje diela vo viacerých galériách. V roku sa spolu s manželom usadili v New York City.
V povojnovom období žila naďalej rušným spoločenským životom ale už nemaľovala svoje typické portréty, keďže štýl Art deco bol vnímaný ako anachronický. Začala opäť tvoriť avšak rozdielnym spôsobom. Namiesto štetca používala maliarsky nôž čo dodalo jej obrazom na akejsi hrubosti a neokázalosti. Keď tieto obrazy vystavila v roku 1962 reakcie kritiky boli negatívne, nenašlo sa mnoho kupcov a preto sa rozhodla, že už nebude vystavovať.
Po smrti manžela v roku 1961 predala mnoho z jeho majetku a uskutočnila tri cesty okolo sveta. V roku 1963 sa presťahovala do Houstonu v Texase, kde žila so svojou dcérou Kizette a jej rodinou. Pokračovala v premaľovávaní svojich starších prác.
V roku 1974 sa presťahovala do Mexika. Zomrela v spánku 18. marca 1980. Jej želaním bolo rozsypať jej popol na vrchole sopky Popocatepetl.
Dielo.
Dielo Tamary de Lempickej malo svoju vnútornú dynamiku, ktorá sa prejavovala na obsahu aj forme jej malieb. Na jej obrazy vplýval spoločenský ako aj osobný kontext. 
V ranej fáze tvorby ju ovplyvnili jej učitelia André Lhote a Maurice Denis. Prejavuje sa tu istá expresivita; hľadá modely, ktorých telo a tvár vykazovali hlboké stopy zanechané životom. 
Za vrcholné obdobie Lempickej tvorby sú všeobecne považované dvadsiate roky. Vo svojej tvorbe sa snaží skĺbiť moderné formy maľby, predovšetkým umiernený kubizmus s klasickou akademickou tradíciou reprezentovanou umelcami ako Nicolas Poussin, Jacques-Louis David alebo Jean Auguste Dominique Ingres. Od kubizmu reprezentovaného Picassom alebo Braqueom si drží odstup. Intenzívne sa taktiež zaujíma aj o renesančné umenie. Navštevuje Taliansko, kde obdivuje diela renesančných majstrov. Pod ich vplyvom používa svetlejšie a živé farby. 
Kombinácie tradície a modernizmu zaujali verejnosť a špeciálne vrstvy bohatej buržoázie a aristokratov, ktorí si u nej objednávajú portréty. O jej maľby je veľký záujem a Lempicka v tomto období maľovala bežne 12 hodín denne. Z jej malieb vyžaruje atmosféra dvadsiatych rokov. Lempicka sa pritom stáva svojim nonkonformným životným štýlom ako aj tvorbou jej významnou reprezentantkou. Predstavuje modernú, sebavedomú ženu, ktorá sa navyše netají svojimi bisexuálnymi aférami. Jej autoportrét Tamara v Zelenom Bugatti z roku 1929 možno považovať za symbolický obraz emancipovanej ženy tej doby. Veľkú časť jej tvorby predstavujú akty zobrazujúce či už jednu, alebo viacej žien. Z malieb vyžaruje optimizmus a jej tvorba sa dostáva aj do USA.
V tridsiatych rokoch jej portréty v štýle Art Deco začali aj pod vplyvom hospodárskej krízy a schudobnenia časti jej zákazníkov vychádzať z módy. Tvorba je depresívnejšia a menia sa aj jej objekty - začína maľovať Madonny, ženy v turbanoch, roľníkov a zátišia.
Po vojne prebieha isté hľadanie štýlu pričom maľuje aj surrealistické a abstraktné maľby. Mení spôsob maľby, pričom používa namiesto štetca maliarsky nôž. Záverečná fáza jej tvorby býva považovaná za najslabšiu.

</doc>
<doc id="615530" url="https://sk.wikipedia.org/wiki?curid=615530" title="Miloš Klimek">
Miloš Klimek

Miloš Klimek (* 20. máj 1924† 5. november 1982) bol slovenský futbalový hráč a útočník v národnom tíme Česko-Slovenska.
Športová kariéra.
Hral 81 zápasov v lige a strelil 31 gólov. Hral na ľavom krídle za Jednotu Košice v období rokov 1945–1948 a v roku 1948 za ATK Praha. V období rokov 1949–1950 hral v tíme Dynamo Košice. Bol rýchly hráč a strelec.
Za československú reprezentáciu odohral v rokoch 1946–1949 päť zápasov a zaznamenal 2 góly. Trikrát štartoval v reprezentačnom B-mužstve.

</doc>
<doc id="615539" url="https://sk.wikipedia.org/wiki?curid=615539" title="Arcibiskupský palác (Košice)">
Arcibiskupský palác (Košice)

Arcibiskupský palác je rokokovo-klasicistická budova na Hlavnej ulici 28 v Košiciach.
História.
Košice v minulosti patrili do jágerskej diecézy, ktorá vznikla v roku 1001. Po viac ako ôsmich storočiach v roku 1804 sa usúdilo, že je ťažké spravovať také rozsiahle územie so stále narastajúcim počtom veriacich. Na základe tohto vznikla nová košická diecéza, ktorej patrónom sa stal svätý Andrej. Prvým biskupom novovzniknutej diecézy sa stal Andrej Szabó. Miesto jeho rezidencie malo byť rovnako blízko k Dómu svätej Alžbety aj na samotnú faru. Rozhodlo sa teda o odkúpení štyroch domov na Hlavnej ulici, ktoré postupne prebudovali na jednu samostatnú budovu. Takýmto spôsobom vznikol biskupský palác, ktorý susedí s farou a bankou, ktorá bola jednou z najstarších sporiteľní v Košiciach.
Samotná rezidencia bola postavená v roku 1809 a vyhorela 28. mája 1841, keď ju zachvátili plamene z Vitézovho domu. Opraviť ju dal biskup Anton Ocskay. Po následnej rekonštrukcii tu býval rakúsko-uhorský cisár František Jozef I. (v rokoch 1851, 1857). V tejto dobe bola v budove k dispozícii aj biskupská knižnica a vzácna galéria biskupov diecézy, ktorá vznikla v roku 1893. V rezidencii sa v ľavom krídle budovy, nachádzala kaplnka. Košickú diezézu najdlhšie zveľaďoval monsignor dr. Jozef Čársky. Po jeho smrti v roku 1962 ostal košický biskupský úrad až do skončenia socializmu neobsadený. Neskôr v ňom sídlil cirkevný súd a bývali tu kapláni a rehoľné sestry.
V roku 1995 navštívil pápež Ján Pavol II. Košice. Počas jeho návštevy, povýšil košického biskupa Alojza Tkáča na arcibiskupa. Následne rozdelil Slovensko z jedného arcibiskupstva na dve: bratislavsko-trnavské a košické. Týmto krokom sa z biskupského paláca sa stal terajší arcibiskupský palác, kde arcibiskupstvo sídli do dnes.
Vzhľad.
Budova má jednotnú rokokovo-klasicistickú fasádu členenú pilastrami a končiacu sa podstrešnou rímsou. Portálový rizalit je zvýraznený balkónom nachádzajúci sa na stĺpoch s tepaným zábradlím a vyvýšeným štítom, zdobený plastikami. Reprezentačné miestnosti na poschodí majú bohatú štukovú klenbu s rokokovou ornamentikou.
Pamätné tabule.
V roku 1849 sa tu stretli známi vedúci predstavitelia slovenského národa Ľudovít Štúr a Jonáš Záborský čo značí pamätná tabuľa na priečelí budovy, nad ktorou je reliéfny dvojportrét Ľudovíta Štúra a Jonáša Záborského.
Text na tabuli: Autorom pamätníka je akademický sochár Juraj Bartusz. Pamätník bol odhalený v roku 1972.
V roku 1996 tu bola odhalená pamätná tabuľa z bieleho mramoru rímskokatolíckemu biskupovi Jozefovi Čárskemu, ktorý tu v minulosti pôsobil. Autorom tohto pamätníka je akademický sochár Arpád Račko.
Text na tabuli: 

</doc>
<doc id="615544" url="https://sk.wikipedia.org/wiki?curid=615544" title="Važecký chrbát">
Važecký chrbát

Važecký chrbát je geomorfologický podcelok Kozích chrbtov a zaberá západnú časť pohoria.
Vymedzenie.
Važecký chrbát tvorí západnú časť pohoria a z veľkej časti ho ohraničuje údolie Čierneho Váhu z juhu a Bieleho Váhu zo severozápadu. Na západe a severe susedí s Liptovskou kotlinou, na severovýchode s Popradskou kotlinou (tieto dve sú podcelkami Podtatranskej kotliny), na východe pokračujú Kozie chrbty podcelkom Dúbrava. Na juhovýchode susedí Vikartovská priekopa, patriaca pod Hornádsku kotlinu, a južne sú údolím Čierneho Váhu oddelené Kráľovohoľské Tatry, podcelok Nízkych Tatier.
Chránené územie.
Veľká časť tejto časti pohoria patrí do ochranného pásma Národného parku Nízke Tatry a na území sa nachádza národná prírodná pamiatka Zápoľná a národná prírodná rezervácia Turková.

</doc>
<doc id="615545" url="https://sk.wikipedia.org/wiki?curid=615545" title="Dúbrava (geomorfologický podcelok)">
Dúbrava (geomorfologický podcelok)

Dúbrava je geomorfologický podcelok Kozích chrbtov a zaberá východnú časť pohoria.
Vymedzenie.
Podcelok pohoria vytvára hradbu medzi Podtatranskou kotlinou na severe a Hornádskou kotlinou na juhu. Vedie ním rozvodie medzi Baltským a Čiernym morom. Dúbrava susedí na severe s Popradskou kotlinou, na juhovýchode s Hornádskym podolím, na juhu s Vikartovskou priekopou a západným smerom pokračujú Kozie chrbty podcelkom Važecký chrbát.
Chránené územie.
Severný okraj pohoria patrí do ochranného pásma Tatranského národného parku a na území sa nachádza niekoľko chránených území.

</doc>
<doc id="615546" url="https://sk.wikipedia.org/wiki?curid=615546" title="Čierny orol (Košice)">
Čierny orol (Košice)

Čierny orol je barokovo-klasicistická budova na Hlavnej ulici 25 v Košiciach.
História.
Bývalý hotel Čierny orol sa nachádza v blízkosti Dómu sv. Alžbety. Čierny orol bol postavený v roku 1782, v období, keď sa veľa budovalo, lebo po konfliktoch medzi katolíkmi a protestantmi nastal konečne pokoj. Projekt bol vybudovaný na základe projektu Jána Langera. V tejto dobe už boli do praxe zavedené aj nové osvietenské reformy Márie Terézie a Jozefa II. (prenocoval v hoteli 4. júla 1783 počas návštevy Košíc). Dlhší čas tu strávil aj reformátor maďarského jazyka František Kazinczy. Pamätnú tabuľu pripomínajúcu jeho pôsobenie mu na budove odhalili v roku 1994. V roku 1789 Košice navštívil aj anglický prírodovedec Robert Townson, ktorý na ubytovanie taktiež využil práve tento hotel. V roku 1845 tu ubytovanie našiel aj jeden z najväčších maďarských básnikov Sándor Petőfi.
Táto klasicisticko-baroková budova obsahovala viaceré prepychové apartmány, ktoré boli orientované na Hlavnú ulicu. Menej honosné izby boli situované opačným smerom do dvora. Čierny orol bol hotelom necelých 70 rokov. V roku 1849 tam bola zriadená väznica. Od roku 1860 už hotel stratil svoju strategickú polohu, pretože sa v Košiciach zaviedla železničná doprava. Odvtedy bola Mlynská ulica ešte dôležitejšou než predtým, lebo sa stala spojnicou železničnej stanice a centra mesta. Z tohto dôvodu na nej vyrástlo niekoľko nových konkurenčných hotelov.
Od roku 1873 objekt slúžil ako obytný dom. Neskôr do roku 1896, ako obecná meštianska škola. Na prízemí zo strany Hlavnej ulice boli zriadené rôzne predajne. Po vojne sa tu nachádzalo papiernictvo a od 60. rokov na dlhú dobu predajňa drogérie. Severne od vchodu do budovy, bola od začiatku 20. storočia taktiež predajňa konfekcie s názvom "„Kassai Louvre“". Po roku 1918 tu bola otvorená prvá košická predajňa obuvi Tomáša Baťu.
Neskôr, za prvej Československej republiky, sa tam nachádzala ľudová kuchyňa pre chudobných. Zmena mohla nastať až za socializmu, keď sa komunisti rozhodli, že susednú budovu, bývalý Župný dom, premenujú na "Dom Košického vládneho programu". To im však na potreby propagandy nestačilo, preto v Čiernom orlovi zriadili expozíciu revolučných tradícií mesta Košice. Z vtedajšieho antikvariátu na prízemí sa mala stať predajňa politickej literatúry. Zádhranu budovy pred blížiacou sa nezmyselnou rekonštrukciou, mala na svedomí nežná revolúcia Po nej tam vznikla prvá vynovená pasáž. Od roku 1992 tu sídlil "Krajský pamiatkový úrad".

</doc>
<doc id="615550" url="https://sk.wikipedia.org/wiki?curid=615550" title="Tamara Łempicka">
Tamara Łempicka



</doc>
<doc id="615551" url="https://sk.wikipedia.org/wiki?curid=615551" title="Volbeat (demo)">
Volbeat (demo)

Volbeat je prvý demo album dánskej heavy metalovej skupiny Volbeat. Bol vydaný v roku 2002 a bol nahraný/mixovaný Mortenom Nilsenom a 
Kåreom v Take One Studio medzi marcom a aprílom 2002. Niektoré zo skladieb z tohto albumu boli prenahraté pre ich prvý štúdiový album "The Strength / The Sound / The Songs". Zmenili sa len názvom:

</doc>
<doc id="615557" url="https://sk.wikipedia.org/wiki?curid=615557" title="Bardejovský katechizmus z roku 1581">
Bardejovský katechizmus z roku 1581

Bardejovský katechizmus z roku 1581 je najstaršia tlačena kresťanská kniha v slovenskom jazyku.
Katechizmus z roku 1581.
Bardejovský "Malý katechizmus" je prekladom diela "Der kleine Kathechismus" Dr. Martina Luthera. Ide o najstaršiu slovenskú knihu, ktorú roku 1581 ako jediné slovenské vydanie medzi mnohými latinskými, nemeckými a niekoľkými maďarskými vytlačil významný tlačiar Dávid Gutgesel v Bardejove. Preto nesie pomenovanie „bardejovský“. Prekladateľ diela nie je známy, považuje sa za neho Severín Škultéty (1550−1600), nie je to však bezpečne doložené. Bol to rodák z Dolnej Lehoty a evanjelický kňaz. Študoval od roku 1565 v Bardejove. V roku 1573 sa tam stal učiteľom, v rokoch 1590 až 1591 bol rektorom prešovského kolégia, napokon sa vrátil do Bardejova, kde sa stal roku 1593 seniorom piatich slobodných miest. Bol autorom niekoľkých teologických spisov, ktoré vyšli po nemecky a po latinsky (Hajduk, 1994, s. 129−143). Hoci doterajšie historické pramene nepotvrdzujú definitívne Scultetiho autorstvo prekladu Lutherovho "Malého katechizmu", je zrejmé, že Sculteti svojím vzdelaním, jazykovou prípravou (Bardejov bolo dvojjazyčné mesto), ako aj profesionálnymi skúsenosťami mal všetky predpoklady na to, aby sa úspešne zhostil úlohy prekladateľa.
Nemecký a čiastočne latinský Lutherov text bol preložený zatiaľ čo citáty z Biblie boli do tohto prekladu dosadené z "Melantrichovej Biblie", ktorá zachováva českú tradíciu biblických prekladov od 14. a 15. storočia ako aj z "Blahoslavovho prekladu Nového zákona".
Rekonštrukcia z roku 2013.
Kniha predstavuje priekopnícku sondu do výskumu kultúrnych dejín Slovenska. Zrod diela inšpiroval slovenský slavista Ľubomír Ďurovič, na vydanie ho pripravil tím historikov, filológov, teológov a bibliografov v spolupráci s grafikom Petrom Ďuríkom. "Malý katechizmus" je aj v súčasnosti živou knihou. Bibliografická evidencia hovorí o viac ako 310 vydaniach Lutherovho "Malého katechizmu" v „slovenskej reči“. "Bardejovský katechizmus" sa na Slovensku zachoval v podobe unikátneho, jediného, silno poškodeného výtlačku v Slovenskej národnej knižnici (SNK) v Martine. O jeho objav a získanie do fondov SNK sa zaslúžil bibliograf a historik knižnej kultúry Boris Bálent, ktorý sa postaral v roku 1947 aj o jeho faksimilné vydanie. Zachovaný výtlačok "Bardejovského katechizmu" poškodil v presne nezistenom čase kníhviazač, ktorý z neho neprofesionálne odrezal vrchnú časť, a tak sťažil predstavu o jeho autentickej podobe. V dôsledku toho v ňom sčasti alebo úplne chýbajú prvé horné riadky. Ďalšie poškodenie unikátneho výtlačku zvýrazňujú i chýbajúce strany. Skupina bádateľov začala preto po roku 2009 spolupracovať s cieľom vytvoriť čo najzreteľnejšiu predstavu o tom, aký mala najstaršia slovenská kniha pôvodný formát a akým bol jeho autentický text vrátane zničených alebo stratených textových pasáží. Vytýčené ciele sa podarilo naplniť. Dôkazom je nielen rekonštruovaný text "Bardejovského katechizmu" vo vydanej knihe, ale i celý rad štúdií, ktoré rozmnožili a prehĺbili znalosti o dejinách Slovenska, osobitne o jeho knižnej kultúre v 16. storočí, ako aj o dejinách kresťanstva a reformácie na Slovensku.

</doc>
<doc id="615559" url="https://sk.wikipedia.org/wiki?curid=615559" title="Primár">
Primár

Primár môže byť:

</doc>
<doc id="615561" url="https://sk.wikipedia.org/wiki?curid=615561" title="Korálovcovité">
Korálovcovité



</doc>
<doc id="615565" url="https://sk.wikipedia.org/wiki?curid=615565" title="Vodnárovité">
Vodnárovité

Vodnárovité môže byť:

</doc>
<doc id="615567" url="https://sk.wikipedia.org/wiki?curid=615567" title="Primár (medicína)">
Primár (medicína)

Primár, resp. primárka (z , skratka prim.) je vedúce lekárstvo oddelenia v nemocnici alebo inom zdravotníckom zariadení. Postavenie, resp. miesto takejto osoby sa označuje ako primariát, a teda monoprimariátny znamená majúci jeden primariát (napr. monoprimariátna nemocnica).

</doc>
<doc id="615578" url="https://sk.wikipedia.org/wiki?curid=615578" title="Eukadmos z Atén">
Eukadmos z Atén

Eukadmos () bol grécky sochár v 4. storočí pred Kr. 
Sochár Eukadmos, rodák z Atén, bol učiteľom Androsthena, ktorý sa podľa starovekého autora Pausania podieľal na sochárskej výzdobe Apolónovho chrámu v Delfách. Pausanias vo svojej sprievodcovskej príručke po Grécku o tom uvádza: „"Na chrámovom štíte sa nachádzajú Artemis, Léto, Apolón a Múzy, ďalej zapadajúci Hélios, Dionýzos a Thyijské ženy. Prvé sochy zhotovil Aténčan Praxias, Kalamidov žiak, a keď si potom Praxia odviedla smrť práve v dobe, keď sa chrám ešte budoval, postaral sa o ostatnú výzdobu na štítoch Androsthenes, takisto rodom aténsky občan, žiak Eukadmov."“
Na základe dátumu novej výstavby Apolónovho chrámu činnosť Androsthena datujú do 2. polovice 4. storočia pred Kr., jeho učiteľ Eukadmos mohol preto tvoriť asi v polovici tohto storočia.

</doc>
<doc id="615585" url="https://sk.wikipedia.org/wiki?curid=615585" title="Seal the Deal &amp; Let's Boogie">
Seal the Deal &amp; Let's Boogie

Seal the Deal &amp; Let's Boogie je šiesty štúdiový album dánskej heavy metalovej skupiny Volbeat. Album bol vydaný 3. júna 2016. Je to prvý album bez Andersa Kjølholma, ktorý odišiel predchádzajúci rok.
V apríli 2015 spevák Michael Poulsen prezradil, že doposiaľ pre album napísal sedem skladieb. V novembri 2015 bolo ohlásené, že Anders Kjølholm opustil skupinu. Podľa Poulsena si členovia skupiny spolu sadli, hovorili o nadchádzajúcom roku a "„boli tam nejaké veci, na ktorých by sme sa nedokázali dohodnúť“", a dodal, že "„nebola to veľká dráma“". Kaspar Boye Larsen bol v máji 2016 vyhlásený za náhradníka Kjølholma, po odohratí hry na basgitaru pre skupinu Volbeat na ich nedávnom americkom turné. Larsen poznal Michaela Poulsena a bubeníka Jona Larsena od začiatku 90. rokov a nahradil Andersa Kjølholma na prvom európskom turné skupiny Volbeat v roku 2006.
Dňa 7. apríla 2016 skupina Volbeat oznámila vydanie albumu Seal "the Deal &amp; Let's Boogie". Hlavný gitarista Rob Caggiano povedal o hudobnom obsahu albumu: "„Určite existujú nejaké veci, ktoré sa tiahnu do a von z náhravky. Viete, posledný album sa silno naklonil smerom k westernovskému materiálu a, však viete, banditov a kovbojov a podobných vecí. V tejto nahrávke sú určite aj nejaké coolové postavy a niektoré voodoo veci, ktoré ma vždy fascinovali.“" Hlavný spevák Michael Poulsen, uviedol že verí v duchovný svet, hovoriac: "„Vždy som sa veľmi zaujímal o duchovný svet a všetky také veci, tiež o tmavé, duchovné veci ... Hádam, že je to len niečo, do čoho je veľmi veľa ľudí na metalovej a rockovej scéne. Pamätám si, že som sa veľmi zaujímal o to, keď som bol tínedžer a videl som veľa hororových filmov, ktoré stále pozerám.“" Poulsen tiež nazval album "„duchovným albumom, pretože texty sú veľmi duchovné, nie sú náboženské, nie sme veriaci, ale veríme v duchovný svet.“"
Hudobne je album melodickejší a menej heavy metalový než predošlé albumy, pričom Michael Poulsen priznáva, že "„je to skôr album rockový.“" Po prvýkrát Volbeat používa ženské doplnkové vokály v niekoľkých skladbách speváčku Miu Maju a „Goodbye Forever“ obsahuje aj zbor Harlem Gospel Choir. Poulsen povedal, že je najpyšnejší z albumových zborov, ktoré nazval "„najsilnejšími, čo som kedy urobil.“" Spevák Danko Jones spolupracoval na skladbe „Black Rose“. Poulsen s ním zostal v kontakte, odkedy v roku 2006 koncertoval Jones so svojou skupinou v Kodani.
Single.
Skladba „The Devil's Bleeding Crown“ vyšla ako prvý singel albumu v Severnej Amerike 7. apríla 2016. Umiestnila sa na čísle 1 v rebričku "Billboard" Mainstream Rock Songs v Spojených štátoch.
Medzinárodne bola skladba „For Evigt“ (znamená "Navždy") prvým singlom vydaným 29. apríla 2016. Singel obsahuje dánskeho speváka Johana Olsena z rockovej skupiny Magtens Korridorer a je druhou spoluprácou medzi Olsenom a skupinou Volbeat po singli „The Garden's Tale“ (2007). Skladba „For Evigt“ nahrádza v severoamerickej verzií skladbu „The Bliss“, kde dánsky zbor, ktorý spieva Olsen, spieva Michael Poulsen v angličtine.
Skladba „Seal the Deal“ bola vydaná ako druhý medzinárodný singel albumu 20. mája 2016. Dňa 13. septembra 2016 bola pripravená na vyslanie do active rockových rádií v Spojených štátoch ako druhý singel albumu v Severnej Amerike. Skladba „Seal the Deal“ sa umiestnila na treťom mieste v rebríčku Billboard Mainstream Rock Songs.
Dňa 5. septembra 2016 vydali skladbu „Let It Burn“ ako tretí medzinárodný singel albumu.
Skladba „Black Rose“ vyšla ako tretí singel v Severnej Amerike, kde bol vysielaný do active rockových rádií v USA 7. marca 2017. Singel sa umiestnil na prvom mieste na Billboard Mainstream Rock Songs rebríčku v Spojených štátoch a stal sa šiestym číslom 1 skupiny Volbeat v rebríčku.
Umiestnenie.
Album debutoval na prvom mieste v Dánsku. V otváracom týždni predali 8336 kusov, čo je najväčší prvotýždenný predaj roku 2016. V Spojených štátoch debutovala na štvrtom mieste na Billboard 200 s prvotýždňovým predajom 51 000 kusov. Je to album s najvyšším hodnotením skupiny v USA a druhým najvyššie umiestneným albumom dánskeho aktu za albumom skupiny Lukas Graham, "Blue Album", ktorý sa umiestnil na čísle 3 dva mesiace skôr. Album sa debutoval na čísle 16 v rebríčku UK Albums Chart, pričom sa v prvom týždni predávalo 4083 kópií.

</doc>
<doc id="615587" url="https://sk.wikipedia.org/wiki?curid=615587" title="Linux MultiMedia Studio">
Linux MultiMedia Studio



</doc>
<doc id="615588" url="https://sk.wikipedia.org/wiki?curid=615588" title="Homalopsidae">
Homalopsidae

Homalopsidae (po slovensky pravdepododobne vodnárkovité ) je čeľaď hadov z taxónu Caenophidia. 
Staršie sa často zaraďovala ako podčeľaď užovkovitých, a to pod názvom vodnárkorodé alebo vodnárky ("Homalopsinae") - porov. staršie systémy uvedené v článku užovkovité.
Charakteristika.
Čeľaď sa vyskytuje v južnej a juhovýchdnej Ázii a Australázii. Väčšinou ide o opistoglyfné a vodné hady (iba rod Brachyorrhos nie je vodný, ani opistoglyfný). Žijú vo všetkých druhoch sladkých aj morských vôd. Živia sa obojživelníkmi, rybami a kôrovcami. Sú živorodé.
Systematika.
Homalopsidae:
Niekedy sa sem zaraďuje aj rod Anoplohydrus.
Zdroje systému: . Zdroje slovenských názvov: 

</doc>
<doc id="615593" url="https://sk.wikipedia.org/wiki?curid=615593" title="Vodnárky">
Vodnárky

Vodnárky môže byť:

</doc>
<doc id="615594" url="https://sk.wikipedia.org/wiki?curid=615594" title="Vodnárkovité">
Vodnárkovité

Vodnárkovité môže byť:

</doc>
<doc id="615595" url="https://sk.wikipedia.org/wiki?curid=615595" title="Nudge">
Nudge

Nudge, alebo postrčenie je koncept používaný v psychológii, behaviorálnej ekonómii a politickej teórii. Navrhuje metódu pozitívneho posilnenia a nepriamych návrhov ako spôsoby ovplyvňovania správania a rozhodovania jednotlivcov alebo skupín. Koncept je založený na drobných zmenách v prostredí ovplyvňujúcich rozhodnutie človek.
Definícia.
Podľa významných teoretikov postrčenia Richarda H. Thalera (držiteľ Nobelovej ceny) a Cassa R. Sunsteina je postrčenie (ang. nudge) akýkoľvek článok architektúry výberu, ktorý predvídateľne mení ľudské správanie bez toho, aby zakazoval nejaké iné možnosti alebo významne menil ekonomické podnety. Aby sa zásah mohol charakterizovať ako postrčenie musí byť jednoduchý a musí sa mu dať vyhnúť. Príklad: Vystavenie ovocia na úroveň očí je postrčenie, zákaz nezdravej stravy nie.
Architekt výberu.
Dôležitým pojmom je architekt výberu. Ide o subjekt, ktorý je zodpovedný za usporiadanie súvislostí a kontextu v ktorom sa ľudia rozhodujú a v ktorom konajú; môže ísť o lekára, ktorý navrhuje pacientovi možnosti liečby; architekta administratívnej budovy; úradníka, ktorý navrhuje formuláre. Vychádza sa pritom z predpokladu, že neexistuje nič také, ako neutrálny návrh a aj nepatrné maličkosti majú častokrát v konečnom dôsledku obrovský dopad na ľudské správanie.
Predpoklady.
Výskum v oblasti psychológie, sociológie, behaviorálnych vied a ekonómie v posledných desaťročiach ukázal, že ľudia nie sú zďaleka dokonale ekonomicky a racionálne uvažujúce bytosti. Na označenie názoru pochádzajúceho z ekonómie, že človek je racionálny a vyberá si vždy správne sa v žargóne behaviorálnej ekonómie a psychológie používa pojem "homo economicus", čiže "človek ekonomický", skrátene "ekon".
Libertariánsky paternalizmus.
Tento pojem sa skladá z dvoch slov. Slovo liberalizmus pochádza z latinského slova liber, respektíve liberalis čo znamená slobodný, respektíve slobody sa týkajúci alebo slobodomyseľný. 
Slovo paternalizmus vysvetľuje slovenský internetový slovník ako:
"„otcovský, nadradený, ale partnerský a ochranný prístup“ alebo v ekonómií ako: „systém vládnutia, riadenia vyznačujúci sa centralizmom, direktívnosťou a ochranným postojom“." 
Spojenie slov libertariánsky paternalizmus vytvára istý protiklad. Predsa len, je tu istá otázka, ako môže byť niečo voľné a zároveň riadené? Libertariánski paternalisti trvajú na tom, aby bola zachovaná sloboda výberu. Paternalistické hľadisko hovorí, že architekti výberu majú konať tak, aby ovplyvňovali chovanie ľudí, ktoré by viedlo k lepšiemu životu.
Architekt výberu je napríklad ten, čo skladá jedálny lístok v školskej jedálni. Na Slovensku takýto systém veľmi nepoznáme, ale napríklad v USA je v školských jedálňach veľmi široký sortiment jedál a bývajú tam aj veci ako napríklad smažené zemiakové hranolky. Podľa libertariánskeho paternalizmu má architekt výberu za úlohu to, aby jedálny lístok poskladal tak, aby si žiaci samovoľne vybrali zdravšie jedlo. Žiakom síce nie je odobraná možnosť dať si napríklad tie hranolky, ale architekt výberu ich nenápadne postrčí k tomu, aby si dali zdravšiu alternatívu.
Libertariánsky paternalizmus môžeme vidieť aj na omnoho väčšom príklade, ako je školská jedáleň. Štáty po celom svete sa snažia obmedziť fajčenie svojich obyvateľov. Nerobia to však tak, že by predaj cigariet úplne zakázali. Ale zvýšia ceny cigariet, vytvoria fajčiarom osobitné miesta na fajčenie (napríklad v reštauráciách) alebo dajú na krabičky obrázky toho, čo sa môže stať s ľudským organizmom po dlhodobom fajčení. Týmito vecami síce štát priamo nezakazuje fajčenie, ale robí veci, ktorými fajčenie obmedzí. Nakoniec to môže viesť k tomu, že človek sám od seba prestane fajčiť. Toto presne spĺňa podmienky libertariánskeho paternalizmu.
Ďalšou podmienkou libertariánskeho paternalizmu je to, že je dôležité snažiť sa o to, aby si dotyčná osoba myslela, že na dané riešenie prišila sama.
Príklady.
Ako príklad možno uviesť pánske toalety na letisku Schiphol v Amsterdame. Do pisoárov bol nalepený obrázok muchy, čo spôsobilo, že sa „rozstrek“ znížil o 80%.
Jedným z možných príkladov postrčenia je nastavenie východiskových možností. Príklad: výrobca mobilného telefónu prednastavil melódiu zvonenia, pozadie atď. Výskumy ukazujú, že nech je základné nastavenie akékoľvek, veľká časť ľudí pri ňom zostane.
Britská vláda použila postrčenie, keď zistila, že ľudia s oveľa väčšou pravdepodobnosťou zaplatia poplatok za registráciu auta, ak faktúra, ktorá im príde obsahuje aj fotografiu ich auta.
V americkom štáte Texas bolo v okolí ciest veľmi veľa odpadkov, ktoré ľudia vyhadzovali z áut. Zistilo sa, že väčšina ľudí, ktorí robili neporiadok boli muži medzi 18 a 24 rokmi. Verejní činitelia sa preto rozhodli, že potrebujú drsný slogan, ktorý by oslovil túto cieľovú skupinu, apelovaním na ich ducha texaskej hrdosti. Za pomoci hráčov amerického futbalu boli nafilmované televízne šoty, v ktorých svalnatí hráči popri diaľnici zbierajú a následne krčia plechovky od piva, pričom hovoria: „S Texasom sa nezahrávaj (ang. Don’t mess with Texas!)“. V nasledujúcich šiestich rokoch sa množstvo viditeľného odpadu pri cestách znížilo o 72 percent.
Preskupením usporiadania vydávaného jedla v školskej jedálni sa mohla zvýšiť, alebo znížiť spotreba mnohých druhov jedál až o 25 percent.
Separovanie odpadu na univerzite v Pennsylvanii bolo podporené tým, že pri príslušnom koši boli vystavené predmety, ktoré doň patria.
Príklady zo Slovenska.
Pred vchodom do bratislavskej hlavnej vlakovej stanice sa fajčilo aj na miestach, kde je fajčenie zakázané. Stačilo na zem namaľovať stopy vedúce mimo nefajčiarsku zónu a počet fajčiarov pred vchodom sa znížil o 75 percent.
V podchode, v ktorom sa nachádzal eskalátor aj schody bol pod schody umiestnený nápis: „Budete cez Vianoce jesť koláče?“ Odpoveď áno viedla ku schodom, nie k eskalátoru. Nezmenilo to správanie ľudí dramaticky, ale o tretinu viac ľudí začalo chodiť po schodoch, ako chodilo predtým – stúplo to z 18 na 24 %.
V roku 2013 preradila vláda SR všetkých sporiteľov v druhom pilieri do garantovaných dôchodkových fondov, ale dala im možnosť prestúpiť do rizikových fondov. Podľa očakávaní reagovalo len bezvýznamné percento sporiteľov (menej ako 5 %).

</doc>
<doc id="615596" url="https://sk.wikipedia.org/wiki?curid=615596" title="Pareatidae">
Pareatidae

Pareatidae alebo (podľa niektorých názorov správnejšie ) Pareidae je čeľaď hadov z taxónu Caenophidia.
Staršie sa tento taxón často zaraďoval ako podčeľaď Pare(at)inae do čeľade užovkovité - pozri staršie systémy uvedené v článku užovkovité.
Charakteristika.
Žijú v juhovýchodnej Ázii, na stromoch alebo na zemi. Živia sa skoro výlučne slimákmi (ulitníkmi), iba rod Aplopeltura je jašterice. Sú vajcorodé. Nie sú jedovaté. 
Systematika.
Pare(at)idae:

</doc>
<doc id="615598" url="https://sk.wikipedia.org/wiki?curid=615598" title="Pareidae">
Pareidae



</doc>
<doc id="615599" url="https://sk.wikipedia.org/wiki?curid=615599" title="Pareatinae">
Pareatinae



</doc>
<doc id="615600" url="https://sk.wikipedia.org/wiki?curid=615600" title="Pajácov osud">
Pajácov osud

Pajácov osud bol nemý slovenský film nakrútený v roku 1923 košickým hercom a zástupcom požičovne SlovenskoFilm Ottom Kováčom. Účinkovali v ňom košický divadelný herci a priatelia Otta Kováča, ktorý ho režíroval aj v ňom hral hlavnú úlohu. Bola to adaptácia Leoncavallovej hry Komedianti (I Pagliacci). Kameramanom bol Ervín Gajdica. Premiéra bola v Prahe 8. októbra 1925. Film sa nezachoval.

</doc>
<doc id="615601" url="https://sk.wikipedia.org/wiki?curid=615601" title="Kliment (prvé meno)">
Kliment (prvé meno)

Kliment je mužské krstné meno. Pôvod má v latinskom slove "clemens" s významom „prívetivý“. Meniny na Slovensku má 23. novembra.
Staršie podoby: Klementín, Klement. Domácka podoba mena Kliment je Klimek, Klimko, Klimo, Klima.

</doc>
<doc id="615603" url="https://sk.wikipedia.org/wiki?curid=615603" title="Xenodermatidae">
Xenodermatidae

Xenodermatidae alebo (podľa niektorých názorov správnejšie ) Xenordermidae je čeľaď hadov z taxónu Caenophidia.
Staršie sa tento taxón často zaraďoval ako podčeľaď Xenoderm(at)inae do čeľade užovkovité - pozri staršie systémy uvedené v článku užovkovité.
Charakteristika.
Tieto hady sa vyskytujú v južnej a juhovýchodnej Ázii. Charakteristické je pre ne, že šupiny majú celé splynuté s kožou (kým iné hady majú šupiny spojené s kožou len v jednom bode) a miestami majú medzi šupinami oblasti s obyčajnou kožou. Inak málo preskúmané. Živia sa žabami a možno rybami. Sú živorodé. 
Systematika.
Xenoderm(at)idae:
Staršie sa sem niekedy zaraďoval aj rod Oxyrhabdium, ktorý sa od roku 2017 zaraďuje do Lamprophiidae .

</doc>
<doc id="615606" url="https://sk.wikipedia.org/wiki?curid=615606" title="Xenodermatinae">
Xenodermatinae



</doc>
<doc id="615607" url="https://sk.wikipedia.org/wiki?curid=615607" title="Xenoderminae">
Xenoderminae



</doc>
<doc id="615608" url="https://sk.wikipedia.org/wiki?curid=615608" title="Pareinae">
Pareinae



</doc>
<doc id="615609" url="https://sk.wikipedia.org/wiki?curid=615609" title="Xenodermidae">
Xenodermidae



</doc>
<doc id="615610" url="https://sk.wikipedia.org/wiki?curid=615610" title="Vodnárkorodé">
Vodnárkorodé



</doc>
<doc id="615611" url="https://sk.wikipedia.org/wiki?curid=615611" title="Kliment">
Kliment

Kliment môže byť:

</doc>
<doc id="615612" url="https://sk.wikipedia.org/wiki?curid=615612" title="Šťastie pána Slávika">
Šťastie pána Slávika

Šťastie pána Slávika bol krátky hraný reklamný film vyrobený v roku 1923 pre stávkovú kanceláriu a záložňu Salomon Ungár. Účinkovali v ňom Ján Pogány, Irma Zelenková, František Bišovský a ďalší. Film natočil kameraman Imrich Darányi a Ladislav Ladáni .

</doc>
<doc id="615614" url="https://sk.wikipedia.org/wiki?curid=615614" title="Taboo (seriál z roku 2017)">
Taboo (seriál z roku 2017)

Taboo je britsko-americký dramatický televizný seriál, produkovaný produkčnými spoločnosťami "Scott Free London" a "Hardy Son &amp; Baker". Seriál mal premiéru v Spojenom Kráľovstve 7. januára 2017 na stanici BBC One a v USA 10. januára 2017 na stanici FX. Druhá séria bola oznámena v marci 2017. 
Seriál bol vytvorený Stevenom Knightom, Tomom Hardym a jeho otcom Edwardom "Chipsom" Hardym a je založený na príbehu, ktorý napísali Tom a Chips Hardy. Osemdielna séria, odohrávajúca sa v roku 1814, začína návratom Jamesa Keziaha Delaneyho (Tomom Hardym) do Anglicka po dvanástich rokoch v Afrike so štrnástimi ukradnutými diamantmi po smrti svojho otca a na konci vojny so Spojenými štátmi. 
Kristoffer Nyholm a Anders Engström režírovali každý štyri epizódy prvej série. Hudba bola zložená Maxom Richterom. Seriál získal všeobecne priaznivé hodnotenia, pričom kritici chválili Hardyho výkon. V pláne sú ďalšie dve série.
Na Slovensku mal seriál premiéru 7. apríla 2018 na Dvojke.
Produkcia.
Seriál "Taboo" bol vytvorený Stevenom Knightom, Tomom Hardym a jeho otcom Edwardom "Chipsom" Hardym a je založený na príbehu, ktorý napísali Tom a Chips Hardy. Knight a Tom Hardy v minulosti spolupracovali na filme "Locke" z roku 2013 a na seriáli "Peaky Blinders," ktorý mal premiéru v roku 2013. Prvá séria bola režírovaná Kristofferom Nyholmom a Andersom Engströmom. Hudba bola zložená Maxom Richterom. Steven Knight plánuje ďalšie dve série. Seriál "Taboo" bol v marci 2017 obnovený pre druhú sériu.

</doc>
<doc id="615636" url="https://sk.wikipedia.org/wiki?curid=615636" title="Dorykleidas">
Dorykleidas

Dorykleidas () bol grécky sochár v 6. storočí pred Kr. 
Sochár Dorykleidas pochádzal zo Sparty. Činný bol v 6. storočí pred Kr. Staroveký cestovateľ Pausanias vo svojej sprievodcovskej príručke po Grécku uvádza, že bol autorom sochy bohyne Themidy nachádzajúcej sa medzi inými umeleckými dielami v chráme bohyne Héry v Olympii: „"V chráme bohyne Héry je Diova socha, socha Héry sedí na tróne; stojí vedľa nej (socha Dia), má bradu a prilbu na hlave, sú to prosté umelecké diela. Hóry, ktoré sedia vedľa seba na tróne, vytvoril aiginsky Smilis; vedľa nich stojí socha Themidy, matky Hór, dielo Dorykleida, rodom Lakedaimončana, žiaka Dipoina a Skyllida."“ V tomto chráme stála aj socha bohyne Atény, ktorú zhotovil Dorykleidov brat Medón. 
V Olympii sa v blízkosti chrámu bohyne Héry našla obrovská ženská hlava z vápenca v archaickom slohu. Medzi dvomi vnútornými stĺpmi bol objavený podstavec trónu.

</doc>
<doc id="615644" url="https://sk.wikipedia.org/wiki?curid=615644" title="Taboo">
Taboo

Taboo môže byť:

</doc>
<doc id="615668" url="https://sk.wikipedia.org/wiki?curid=615668" title="Acrochordinae">
Acrochordinae



</doc>
<doc id="615669" url="https://sk.wikipedia.org/wiki?curid=615669" title="Homalopsinae">
Homalopsinae



</doc>
<doc id="615670" url="https://sk.wikipedia.org/wiki?curid=615670" title="Manínska vrchovina">
Manínska vrchovina

Manínska vrchovina sú geomorfologický podcelok Súľovských vrchov. Nachádza sa v západnej časti pohoria a najvyšším vrcholom je Veľký Manín ().
Vymedzenie.
Podcelok sa nachádza na západe a severe pohoria a ohraničuje ho na západe Podmanínska pahorkatina a Bytčianska kotlina (podcelky Považského podolia), na severovýchode Nízke Javorníky (podcelok Javorníkov) a Žilinská pahorkatina (podcelok Žilinskej kotliny) a východným smerom pokračujú Súľovské vrchy podcelkom Súľovské skaly. Súčasťou územia je geomorfologická časť Maníny. Územie odvodňujú prítoky Váhu.
Chránené územia.
V tejto časti pohoria sa nachádzajú:

</doc>
<doc id="615675" url="https://sk.wikipedia.org/wiki?curid=615675" title="Oslianska kotlina">
Oslianska kotlina

Oslianska kotlina je geomorfologický podcelok Hornonitrianskej kotliny na strednom Slovensku. Nachádza sa v povodí rieky Nitry v južnej časti okresu Prievidza a na severnom okraji okresu Partizánske. 
Vymedzenie.
Oslianska kotlina je najjužnejšou z Hornonitrianských kotlín a v južnej časti nadväzuje na Podunajskú pahorkatinu. Obklopujú ju zo severu Nitrické vrchy, podcelok Strážovských vrchov a Rudnianska kotlina, na severovýchode Prievidzská kotlina (obe podcelky Hornonitrianskej kotliny), na juhovýchode Vysoký Vtáčnik (podcelok Vtáčnika) a juhu Rázdiel, podcelok pohoria Tribeč. Na západe rovinaté územie prechádza do Nitrianskej nivy, podcelku Podunajskej pahorkatiny.
Osídlenie.
Oslianska kotlina patrí medzi menšie územia a z veľkej časti je poľnohospodársky využívané. Nachádzajú sa tu len stredne veľké obce Oslany, Čereňany, Bystričany a Horná Ves.
Doprava.
Centrálnou časťou kotliny vedie dôležitá dopravná tepna Hornej Nitry, cesta I/64. V južnej časti sa pripája cesta II/512 zo Žarnovice. Veľký význam pre osobnú i nákladnú dopravu zastáva železničná trať Nové Zámky – Prievidza.

</doc>
<doc id="615678" url="https://sk.wikipedia.org/wiki?curid=615678" title="Jozef Paslavský">
Jozef Paslavský

Jozef Paslavský (iný zápis priezviska: Paszlavszky; ; * 2. február 1846, Drahňov – † 21. september 1919, Budapešť) bol uhorský zoológ a pedagóg.
Životopis.
Narodil sa v Drahňove v Zemplínskej župe v rodine Jozefa Paslavského a jeho manželky Márie rod. Sivkovej. Základnú a strednú školu navštevoval v Slovenskom Novom Meste a v Užhorode. Krátko študoval teológiu v Košiciach, následne v rokoch 18681872 prírodné vedy na univerzite v Budapešti, kde zároveň pracoval v Maďarskom národnom múzeu (18701873). V roku 1872 získal kvalifikáciu stredoškolského profesora, v rokoch 18731874 pôsobil ako asistent na katedre zoológie, v rokoch 18741911 ako profesor prírodopisu na vyššej reálnej škole v Budapešti, kde v rokoch 18961911 zároveň pôsobil ako riaditeľ. V roku 1911 odišiel na dôchodok. Zomrel 21. septembra 1919 v Budapešti.
Vedecká činnosť.
Bol zástancom a propagátorom darwinizmu. Vo svojich vedeckých prácach sa zaoberal výskumu rýb, vtákov a zoocecídií tvorených blanokrídlovcami. Vydal faunistické, ekologické i vedecko-popularizačné práce a ako pedagóg tiež vypracoval učebné osnovy, školské predpisy a učebnice zoológie a zemepisu. Od roku 1877 pôsobil ako redaktor vedeckého časopisu "Természettudományi Közlöny" („Prírodovedné noviny“), v rokoch 18991900 ako zostavovateľ syntézy "Fauna Regni Hungariae" („Fauna Kráľovstva uhorského“). Od roku 1888 bol členom korešpondentom Uhorskej akadémie vied. Zaslúžil sa o rozvoj činnosti Uhorskej prírodovedeckej spoločnosti, ktorej bol v rokoch 18971906 prvým tajomníkom.

</doc>
<doc id="615679" url="https://sk.wikipedia.org/wiki?curid=615679" title="Jozef Paszlavszky">
Jozef Paszlavszky



</doc>
<doc id="615683" url="https://sk.wikipedia.org/wiki?curid=615683" title="Ms. Jackson">
Ms. Jackson

„Ms. Jackson“ je skladba americkej alternatívnej hip-hopovej skupiny OutKast. Vydaná bola dňa 3. februára 2001, ako druhý singel z ich štvrtého štúdiového albumu "Stankonia". Singel obsadil 1. miesto v americkom rebríčku Billboard Hot 100 a v roku 2002 vyhral cenu Grammy v kategórii Best Rap Performance by a Duo or Group. V októbri 2011 ho časopis "NME" zaradil na 81. miesto vo svojom zozname "150 Best Tracks of the Past 15 Years" a časopis "Rolling Stone" ho zaradil na 55. miesto v zozname "100 Best Songs of the 2000s".

</doc>
<doc id="615685" url="https://sk.wikipedia.org/wiki?curid=615685" title="Martina Koval Majerníková">
Martina Koval Majerníková



</doc>
<doc id="615687" url="https://sk.wikipedia.org/wiki?curid=615687" title="Gemerská pahorkatina">
Gemerská pahorkatina

Gemerská pahorkatina je geomorfologický podcelok Bodvianskej pahorkatiny. Leží na rozhraní stredného a východného Slovenska v okresoch Rimavská Sobota a Rožňava.
Polohopis.
Gemerská pahorkatina tvorí jednu z dvojice samostatných častí Bodvianskej pahorkatiny, oddelených Slovenským krasom. Juhovýchodný okraj vymedzuje štátna hranica s Maďarskom, severozápadne sa nachádza Rimavská kotlina, podcelok Juhoslovenskej kotliny a na východe nadväzuje Silická planina, patriaca do Slovenského krasu.

</doc>
<doc id="615688" url="https://sk.wikipedia.org/wiki?curid=615688" title="Metropolitná cirkev svojho práva">
Metropolitná cirkev svojho práva



</doc>
<doc id="615695" url="https://sk.wikipedia.org/wiki?curid=615695" title="AMX-10 RC">
AMX-10 RC

AMX-10RC je francúzske ľahké kolesové obrnené prieskumné vozidlo a stíhač tankov. Bol postavený firmou GIAT. Okolo 300 je v službe vo francúzskej armáde. 108 ich predali Maroku a 12 Kataru. RC znamená Roues-Canon, čo v preklade znamená kolesové delo. AMX-10RC je väčšinou používané na prieskumné misie v nebezpečných podmienkach alebo ako palebná podpora.
Dizajn a vlastnosti.
V 60. rokoch 20. storočia si francúzska armáda definovala požiadavky na nové obrnené vozidlo, ktoré malo mať výkonný kanón, moderný systém riadenia paľby, dobré jazdné vlastnosti aj v náročnom teréne a ktoré malo byť plne obojživelné. Počiatočná práca na AMX-10RC začala v roku 1970, výroba začala v roku 1976 a prvé vozidlá boli doručené v roku 1981 2. husárskemu pluku v Sourdone. Výroba prebiehala v Atelier de Construction Roanne. Vozidlo má veľmi silný kanón GIAT so systémom palebnej podpory COTAC. Vozidlo je vybavené centrálnym dofukovacím systémom pre pneumatiky. Je ďalej vybavené aj ochranným systémom NBC (nuclear/biological/chemical, ochrana proti nukleárnym, biologickým a chemickým zbraniam). AMX-10RC môže robiť prieskum aj v rádioaktívnom prostredí. AMX-10RC má dva základné nedostatky: Je drahšie ako niektoré bojové tanky a príliš zložité pre niektorých potenciálnych užívateľov. Z týchto dôvodov znížila francúzska armáda svoju pôvodnú objednávku na 337 vozidiel. Výroba tohto vozidla už skončila.
Konštrukcia.
Korba a veža AMX-10RC sú zvarené z hliníkových pancierov. Pracovisko vodiča je vpredu naľavo, veža je uložená v prostrednej časti korby, vzadu je priestor pre motor a prevodovku. Zvláštnosťou podvozku 6x6 je možnosť prispôsobiť svetlú výšku charakteru terénu a dokonca z miesta vodiča nastaviť bočný sklon vozidla. Rad súčastí poháňacej sústavy, vrátane motora a prevodovky sa taktiež využívali v pásovom prieskumnom vozidle AMX-10P.
Vozidlo je plne obojživelné, vo vode ho poháňajú dve lodné skrutky, upevnené v zadnej časti korby. Lodné skrutky dokážu vozidlu udeliť rýchlosť až 7,/h.
Veliteľ a strelec majú svoje miesto na pravej strane veže, sedadlo nabíjača je na ľavej strane. Hlavnú výzbroj vozidla predstavuje kanón a s ním súoso upevnený guľomet. Vo vozidle je zásoba 40 nábojov pre kanón a 4000 nábojov pre guľomet. Na oboch stranách veže sú umiestnené dva elektricky ovládané vrhače dymových granátov, ktoré strieľajú smerom dopredu.
Súčasťou systému riadenia paľby je laserový diaľkomer, počítač a systém nočného videnia a zosilňovačom zvyškového svetla. Systém riadenia paľby umožňuje účinne strieľať na statické aj pohyblivé ciele cez deň aj v noci. kanón používa podkaliberné, kumulatívne a trieštivé strely vyrobené špeciálne pre tento kanón.
Modernizácia AMX-10RCR.
V roku 2010, DCMAT (Direction Centrale du Matériel de l'Armée de Terre) dokončila modernizáciu 256 AMX-10RC na AMX-10RCR (Rénové), program, ktorý zahŕňal integráciu mnohých systémov, dodatočného panciera, systém aktívnej ochrany od firmy Sagem, LIRE, bojový systém SIT (Système d'Information Terminal) V1, systém dymových granátov Galix, zmeny v systéme NBC a vylepšenia podvozku.
EBRC Jaguar.
AMX 10 RC nahradí EBRC Jaguar.

</doc>
<doc id="615698" url="https://sk.wikipedia.org/wiki?curid=615698" title="Zoznam slovenských futbalistov v Eredivisie">
Zoznam slovenských futbalistov v Eredivisie

Zoznam slovenských futbalistov v Eredivisie sumarizuje prehľad slovenských futbalistov, ktorí hrali v holandskej najvyššej futbalovej súťaži.
História.
Prvý Slovák v Eredivisie Ivan Mráz, strieborný medailista z OH 1964 v Tokiu hral v rokoch 1968-1972 za MVV Maastricht, dodnes je s 31 gólmi najlepším slovenským strelcom v „krajine tulipánov“.
Prvý veľký prestup slovenského futbalistu ešte pred pádom železnej opony sa uskutočnil v decembri 1988. Jozef Chovanec, rodák z Dolných Kočkoviec pri Púchove, dlhoročný kapitán Sparty Praha prestúpil do PSV Eindhoven, čerstvého víťaza Pohára európskych majstrov. V mužstve plnom hviezd sa presadzoval ťažko, za necelé tri sezóny odohral 33 ligových zápasov, v ktorých dal 4 góly, prispel však k zisku dvoch titulov.
Z pražskej Sparty do Eredivisie viedla cesta aj pre ďalšieho Slováka Stanislava Grigu, v drese Feyenoordu Rotterdam sa podieľal na dvoch triumfoch v Holandskom pohári, zahral si aj v semifinále Pohár víťazov pohárov 1992.
Miroslav Stoch sa pričinil o historický prvý titul pre Twente Enschede v sezóne 2009/2010, členom kádra bol aj Andrej Rendla, pre zranenie odohral len dva zápasy ako striedajúci hráč. 
Jozef Chovanec – PSV Eindhoven, 1988/89, 1990/91
Miroslav Stoch, Andrej Rendla – Twente Enschede, 2009/10
Dávid Hancko – Feyenoord Rotterdam, 2022/23
Jozef Chovanec – PSV Eindhoven, 1989*, 1990
Stanislav Griga – Feyenoord Rotterdam, 1991, 1992*
Albert Rusnák – FC Groningen, 2015 (2× vo finále) 
Stanislav Griga – Feyenoord Rotterdam, 1991*
Igor Demo – PSV Eindhoven, 1997
Andrej Rendla – Twente Enschede, 2010*, 2011*
Prehľad Slovákov v Eredivisie.
Poznámka: hráči označení hviezdičkou sú stále aktívni v Eredivisie

</doc>
<doc id="615705" url="https://sk.wikipedia.org/wiki?curid=615705" title="Toryská pahorkatina">
Toryská pahorkatina

Toryská pahorkatina je geomorfologický podcelok Košickej kotliny. Leží v jej východnej časti a zaberá územie Toryskej nížiny medzi Prešovom, Košicami a Slanskými vrchmi, až po hranicu s Maďarskom.
Polohopis.
Územie zaberá mierne zvlnenú východnú a severnú časť kotliny v povodí riek Hornád, Torysa a Oľšava. Na západe nadväzuje Košická rovina, málo zvlnená časť Košickej kotliny, severnejšie potom Hornádske predhorie a Sopotnické vrchy, patriace do Čiernej hory a Šarišská vrchovina. Na severe nadväzujú podcelky Spišsko-šarišského medzihoria Šarišské podolie a Stráže, na severovýchode na kratšom úseku Záhradnianska brázda, ktorá je súčasťou Beskydského predhoria. Východne vystupujú Slanské vrchy a ich podcelky Šimonka, Makovica, Mošník, Bogota a Milič.
Chránené územia.
Toryská pahorkatina patrí medzi stredne husto osídlené oblasti a najmä v okolí miest Košice a Prešov je krajina výrazne poznačená následkami ľudskej činnosti. Najmä centrálna rovinatá časť pahorkatiny je intenzívne poľnohospodársky využívaná, zachovaných prírodných území je teda aj tu pomerne málo. Chránené územia sa nachádzajú najmä na okraji pahorkatiny. V strednej časti je národná prírodná rezervácia Gýmešský jarok a prírodná rezervácia Mirkovská kosatcová lúka, v strednej časti leží chránený areál Nižnočajská pieskovňa a národná prírodná pamiatka Herliansky gejzír.
Pseudokras a jaskyne.
Podzemné dutiny s prírodným vývojom v Toryskej pahorkatine patria do skupiny pseudokrasových útvarov. Do 26.1.2010 nebola v Toryskej pahorkatine známa nijaká jaskyňa. Vtedy boli pracovníkmi Slovenského múzea ochrany prírody a jaskyniarstva v Liptovskom Mikuláši na pracovisku v Košiciach (SMOPaJ) nájdené, preskúmané a zdokumentované prvé dve jaskyne. Ďalšie dve našli nadšenci v roku 2015. Preskúmané a čiastočne zdokumentované boli vo vzájomnej spolupráci so SMOPaJ až 18.2.2025. Najnovšie dva prírastky odtiaľto sú známe od 15.2.2025, ktoré boli takisto preskúmané a čiastočne zdokumentované už 18.2.2025. K uvedenému dátumu je v Toryskej pahorkatine známych už šesť jaskýň. 
Toryská pahorkatina je zo speleologického hľadiska atypické územie s výskytom [pseudokrasových] jaskýň. Do roku 2010 sa tu nijaké ani nepredpokladali vzhľadom na charakter horninového podložia, ktoré predmetné územie buduje. Vo vulkanických tufoch a v súvrství tzv. varhaňovských štrkov (v ílovitej i piesčitej fácii) sa tu nachádzajú človeku prístupné podzemné pseudokrasové dutiny dokonca zvislého charakteru (priepasti), (sub)horizontálne dutiny ("jaskyne" v užšom slova zmysle, t.j. sensu stricto), resp. kombinácie so zvislým i horizontálnym priebehom. Termín "jaskyňa" v širšom slova zmysle (sensu lato) možno použiť pre oba hlavné morfologické typy podzemných priestorov - zvislý i horizontálny - keďže predstavuje nadradený pojem. Vo všeobecnosti dĺžky tunajších známych jaskýň nepresahujú 10 m a jaskyne tu nie sú hlbšie ako 5 m. Zaujímavé sú predovšetkým z hľadiska speleogenézy, t.j. procesu ich tvorby; vznik či otvorenie podzemného priestoru u časti z nich podmienila intenzívna činnosť lasicovitých šeliem - jazvecov. Iné predstavujú napr. rozsadlinový typ jaskýň. Pokiaľ ide o ich význam, je lokálny, v jednom prípade možno regionálny. Všetky jaskyne v Toryskej pahorkatine budú zmapované a podrobne zdokumentované v priebehu roku 2025. 
Doprava.
Pahorkatina patrí medzi dopravne najvýznamnejšie oblasti regiónu, nakoľko ňou vedú severojužné i západovýchodné tranzitné koridory. V Košiciach i Prešove sa križujú významné cestné komunikácie európskeho významu s cestami nadregionálneho významu. Metropolami vedie diaľnica D1, okrajovo tiež rýchlostná cesta R4. Zo západu na východ vedú medzinárodné cesty E 50 a E 58, zo severu na juh E 71 a E 371. Územím vedú i hlavné železničné trate zo Žiliny, z Poľska, z Maďarska i z Ukrajiny, na ktoré sa napájajú lokálne trate. Špecifickú úlohu zohráva širokorozchodná železničná trať Užhorod – Haniska, ktorá je využívaná na zásobovanie železiarní.

</doc>
<doc id="615706" url="https://sk.wikipedia.org/wiki?curid=615706" title="Košická rovina">
Košická rovina

Košická rovina je geomorfologický podcelok Košickej kotliny. Leží južne a juhozápadne od Košíc.
Polohopis.
Územie zaberá rovinatú, málo zvlnenú časť kotliny v povodí riek Hornád a Bodva s Idou. Na západe susedí s podcelkami Slovenského krasu, Dolný vrch, Turnianska kotlina, Zádielska planina a Jasovská planina, severne nadväzuje Medzevská pahorkatina a na území Košíc aj Hornádske predhorie, podcelok Čiernej hory. Východným smerom pokračuje Košická kotlina Toryskou pahorkatinou a na juhu sa z krajiny dvíha Abovská pahorkatina.
Chránené územia.
Košická rovina patrí medzi stredne husto osídlené oblasti, no krajina je i vďaka rozsiahlemu komplexu železiarňam či intenzívnej poľnohospodárskej činnosti, značne poznačená. Zachovaných prírodných území je minimum a jediným chráneným územím sú Perínske rybníky.
Doprava.
Táto časť Košickej kotliny patrí medzi dopravne najvýznamnejšie oblasti regiónu. V Košiciach sa križujú komunikácie zo severu (od Prešova), z východu (od Michaloviec), z juhu (od Miškovca) i zo západu (od Rožňavy). Južnou časťou vedie európska cesta 58 v koridore cesty I/16 (Rožňava – Košice), na juhovýchode potom európska cesta 71 v koridore cesty I/68 a rýchlostnej cesty R4. Zo západného smeru vedie rovinatým územím aj železničná trať Zvolen – Košice, južným smerom železničná trať Košice – Hidasnémeti. Špecifickú úlohu zohráva širokorozchodná železničná trať Užhorod – Haniska, ktorá je využívaná na zásobovaní železiarní. Vo východnej časti sa nachádza medzinárodné letisko Košice.

</doc>
<doc id="615711" url="https://sk.wikipedia.org/wiki?curid=615711" title="Hviezdna loď Galactica">
Hviezdna loď Galactica

Hviezdna loď Galactica (orig. "Battlestar Galactica") môže byť:

</doc>
<doc id="615733" url="https://sk.wikipedia.org/wiki?curid=615733" title="Primér (geológia)">
Primér (geológia)

Primér je termín používaný v minulosti a najmä v zahraničí na označenie určitého geochronologického obdobia, ktorého presná definícia sa menila podľa autora a menila sa aj v priebehu času. Primér bol najčastejšie súčasťou historického delenia dejín Zeme na obdobia primér – sekundér- terciér- kvartér (resp. spočiatku len na obdobia primér-sekundér). Konkrétne bol primér definovaný jedným z nasledujúcich spôsobov (v odrážkach sú uvedené názvy podľa chronostratigrafickej tabuľky platnej v súčasnosti):
Zdroje k vyššie uvedenému odseku: 
Treba ale poznamenať, že pre texty do začiatku 19. storočia je priradenie k dnešným výrazom často len približné, pretože autori primér definovali len približne a delenie na geologické obdobia sa vtedy robilo podľa iných kritérií než dnes a nebolo jednotné. Konkrétne primér spočiatku často (nie vždy) znamenal všeobecne kryštalinické podložie neobsahujúce fosílie (podľa vtedajšieho stavu poznania), čo z dnešného pohľadu síce zodpovedá prevažne prekambriu, ale sčasti zahŕňa aj mnohé vyššie vrstvy. 
Názov a synonymá.
Termín zaviedol Thomas Burnet v roku 1681 v podobe „montes primarii“ (z jeho pohľadu išlo o vrchy vzniknuté pred biblickou potopou). Následne ho používali v Taliansku rôzni autori v 18. stor. vo význame b) v podobe „montii primari“ či „monti primitivi“ (Moro 1740, Tozzetti 1754, Arduino 1760) . 
V nemeckých textoch druhej polovice 18. stor. a začiatku 19. stor. (menej často aj neskôr) boli ekvivalentom pre význam a) alebo b) termíny Uranfängliches Gebirge, Urgebirge, Grundgebirge, primitives Gebirge , vo význame b) aj Ganggebirge/Gang-Gebürge, neskôr vo význame a) aj Gebirge der ersten Formation, Gebirge der ersten Ordnung, primitive Zeit, primitive Periode, vo význame a) alebo b) aj primitive Gerbirge a vo význame a) alebo b) aj Primär (Primärzeit, Primär-Gebirge), pričom Primär(zeit) v 2. pol. 19. stor. nadobudlo význam d) a e) . Z vyššie uvedených nemeckých termínov sa v 20. storočí používal väčšinou už len tvar Primär(zeit), vo význame e), a to zhruba do polovice storočia ; odvtedy sa používa už len termín Paläozoikum (bežný od polovice 19. stor.) alebo ako synonymum termín Erdaltertum či Altertum der Erde (od zač. 20. stor.), a to novšie vo význame e), staršie vo význame e)+algonkium. 
V čestine (v texte, ktorý je výslovne určený aj pre Slovensko) zaviedol Presl na začiatku 19. stor. ako ekvivalent nemeckého termínu Urgebirge domáci termín prvohory. Následne sa termín prvohory (od 40. rokov 19. storočia aj prahory , resp. v slovenčine aj pravrchy) teda používal ako ekvivalent vyššie uvedeného významu a) slova primér, čiže ako to, čo dnes voláme prekambrium . Termín prvohory sa používal aj vo význame b) . V druhej polovici 19. stor. termín prvohory (v slovenčine neskôr ojedinele aj v podobe prvovršie ) začal používať vo význame e), čiže ako to, čo dnes voláme paleozoikum (paleozoická éra), a používa sa v tomto význame dodnes (pozri názve paleozoikum) . Od 20. stor. existuje pre paleozoikum (novšie vo význame e), staršie vo význame e)+algonkium) aj synonymum starovek Zeme . Tvar primér bol u nás zriedkavý už v minulosti a dnes sa namiesto neho používa tvar prvohory. 
V angličtine sa ako ekvivalent Montii Primari/Primitivi a Ganggebirge/uranfängliches Gebirge/Urgebirge (významy a) až c) ) používal spočiatku termín Primitive (Era/Period) (prvý doklad 1777), neskôr sa začal používať aj termín Primary (Era/Period/Class/Age) (prvý doklad 1817), pričom frekvencia používania výrazu Primitive od 30. rokov 19. stor. rýchlo klesala. V druhej polovici 19. stor. a na zač. 20. stor. sa používal už takmer len termín Primary (vo význame e) alebo menej často b) ) ako synonymum termínu Paleozoic. Odvtedy sa presadil termín Paleozoic, i keď termín Primary sa ojedinele vyskytuje dodnes. Od 20. stor. sa občas vyskytuje aj termín „Age of Ancient Life“ .
Ostatné jazyky spomenieme už len stručne: Vo francúzštine sa názov „primaire“ (alebo „ère primaire“) používa dodnes . Podobne v španielčine sa názov „primario“ (alebo „era primaria“) používa dodnes . A aj v taliančine sa názov „èra primaria„ (alebo „Primario“) používa dodnes . Vo všetkých týchto troch jazykoch sa však namiesto vyššie uvedených tvarov dnes uprednostňuje miestny ekvivalent tvaru paleozoikum. 
V ruštine sa v minulosti používal názov pervičnaja era (zhruba do 30. rokov 20. stor. ), dnes sa používa už len termín paleozojskaja era (alebo paleozoj). 

</doc>
<doc id="615734" url="https://sk.wikipedia.org/wiki?curid=615734" title="Anna Klimeková">
Anna Klimeková

PhDr. Anna Klimeková CSc. (* 1949) je slovenská filozofka, vysokoškolská pedagogička a spisovateľka.
Život a dielo.
Po ukončení stredoskolskeho vzdelania v Nitre študovala filozofie a anglický jazyk v Bratislave na Filozofickú fakultu Univerzity Komenského. Po ukončení štúdia na vysokej škole v roku 1972 nastúpila pracovať v Prešove na Filozofickú fakultu Univerzity Pavla Jozefa Šafárika (dnes Prešovská univerzita (PU). Tamtiež získala akademický titul doktor filozofie (PhDr.).
Pracuje na Fakulte humanitarnych a prírodnych vied Prešovskej univerzity (FHPV PU) ako vysokoškolská učiteľka na Katedre etickej a občianskej výchovy. Pedagogicky sa orientuje na discipliny dejiny etických teórii, filozofická antropológía, etika a mravná výchova. Pôsobí aj ako vysokoškolská pedagogička na Univerzity Mateja Bela v Banskej Bystrici.

</doc>
<doc id="615737" url="https://sk.wikipedia.org/wiki?curid=615737" title="Sekundér (geológia)">
Sekundér (geológia)

Sekundér je termín používaný v minulosti a najmä v zahraničí na označenie určitého geochronologického obdobia, ktorého presná definícia sa menila podľa autora a menila sa aj v priebehu času. Sekundér bol najčastejšie súčasťou historického delenia dejín Zeme na obdobia primér – sekundér- terciér- kvartér (resp. spočiatku len na obdobia primér-sekundér). Konkrétne bol sekundér definovaný jedným z nasledujúcich spôsobov (v odrážkach sú uvedené názvy podľa chronostratigrafickej tabuľky platnej v súčasnosti):
Zdroje odseku: 
Názov a synonymá.
Termín zaviedol Thomas Burnet v roku 1681 v podobe „monticulos secundarios“ (z jeho pohľadu išlo o sedimenty z doby po potope). Následne ho používali v Taliansku rôzni autori v 18. stor. vo význame a) alebo c) v podobe „monti secondari“ (Moro 1740, Tozzetti 1754, Arduino 1760), pričom Giovanni Arduino ako prvý v Taliansku zaviedol význam c), keďže rozlišoval primér-sekundér-terciér-kvartér .
V nemeckých textoch druhej polovice 18. stor. a začiatku 19. stor. (menej často aj neskôr) bol ekvivalentom pre význam c) termín Flö(t)zgebirge , pre význam a), b) alebo c) aj termíny sekundäres Gebirge, sekundäre Zeit, Sekundärzeit, sekundäre Periode, neskôr pre význam c) aj termíny Gebirge der zweiten Formation, Gebirge der zweiten Ordnung . Z vyššie uvedených termínov sa v 20. storočí používal väčšinou už len tvar Sekundär(zeit), vo význame d) , a to zhruba do polovice storočia ; odvtedy sa používa už len termín Mesozoikum (bežný od polovice 19. stor.) alebo ako synonymum termín Erdmittelalter či Mittelalter der Erde (od zač. 20. stor.). 
V čestine (v texte, ktorý je výslovne určený aj pre Slovensko) zaviedol Presl na začiatku 19. stor. ako ekvivalent nemeckého termínu Flötzgebirge domáci termín třetihory. Následne sa termín třetihory, resp. po slovensky tretihory (v slovenčine aj v podobe treťovrchy ) teda používal ako ekvivalent vyššie uvedeného významu c) slova sekundér, čiže ako to, čo dnes voláme mezozoikum a vrchné paleozoikum (Domáci názov druhohory bol v tej dobre ekvivalentom nie sekundéru, ale nemeckého termínu Übergangsgebirge, ktorému dnes zhruba zodpovedá spodné paleozoikum) . V druhej polovici 19. stor. sa na označenie sekundéru (význam d, čiže mezozoikum) začal používať domáci termín druhohory (v slovenčine neskôr ojedinele aj v podobe druhovršie ), kým termín treťohory sa začal používať ako domáce označenie pre terciér; toto použitie termínov platí dodnes. Tvar sekundér bol u nás zriedkavý už v minulosti a dnes sa namiesto neho používa tvar druhohory. 
V angličtine sa ako ekvivalent Montii Secondari a Flötzgebirge (významy a) až c) ) používal termín Secondary (Era/Period/Class/Age) - prvý doklad použitia je z roku 1813, ďaľšie doklady sú napr. Phillips 1815, Buckland-Phillips 1818, Humboldt-Cuvier 1825, Lyell 1833, 1839, Webster-Buckland 1836. Občas sa však používal aj výraz Floetz, a v 19. stor. často vo význame c) v opozícii k termínu Secondary použitému v takom prípade vo význame b) (napr. Phillips 1815, Conybeare-Phillips 1822) . V druhej polovici 19. stor. a na zač. 20. stor. sa používal prakticky už len termín Secondary, a to ako synonymum termínu Mezozoic, t.j. vo význame d) (Phillips 1855, Owen 1861, Lyell 1874, Geikie 1903). Odvtedy sa presadil termín Mesozoic, i keď sa termín Secondary ojedinele vyskytuje dodnes. Od 20. stor. sa občas vyskytuje aj termín „Age of Middle Life“ alebo „Age of Medieval Life“. 
Ostatné jazyky spomenieme už len stručne: Vo francúzštine sa názov „secondaire“ (alebo „ère secondaire“) používa dodnes . Podobne v španielčine sa názov „secundario“ (alebo „era secundaria“) používa dodnes . Aj v taliančine sa názov „èra secondaria“ (alebo „Secondario“) používa dodnes . Vo všetkých týchto troch jazykoch sa však namiesto vyššie uvedených tvarov dnes uprednostňuje miestny ekvivalent tvaru mezozoikum. 
V ruštine sa v minulosti používal názov vtoričnaja era (zhruba do polovice 20. stor. ), dnes sa používa už len termín mezozojskaja era (alebo mezozoj). 

</doc>
<doc id="615738" url="https://sk.wikipedia.org/wiki?curid=615738" title="Louie">
Louie

Louie môže byť:

</doc>
<doc id="615772" url="https://sk.wikipedia.org/wiki?curid=615772" title="Prekambrium (rozlišovacia stránka)">
Prekambrium (rozlišovacia stránka)

Pre(d)kambrium alebo predprvohory môže byť:

</doc>
<doc id="615777" url="https://sk.wikipedia.org/wiki?curid=615777" title="Diviacka pahorkatina">
Diviacka pahorkatina

Diviacka pahorkatina je geomorfologický podcelok Turčianskej kotliny. Leží v jej južnej časti a zo západu, juhu i východu ju obklopujú pohoria. Jediným mestom na jej území sú Turčianske Teplice.
Vymedzenie.
Pahorkatina zaberá prevažnú časť Horného Turca v širšom okolí Turčianskych Teplíc. Najmä v centrálnej časti len mierne zvlnenú krajinu odvodňuje rieka Turiec a jej prítoky. Severným smerom pokračuje Turčianska kotlina podcelkami Valčianska pahorkatina, Turčianske nivy a Mošovská pahorkatina. Veniec hôr začína na východe Veľká Fatra podcelkom Bralná Fatra, nasledujú na juhovýchode a juhu Kremnické vrchy s podcelkami Flochovský chrbát a Kunešovská hornatina a na západe vystupuje pohorie Žiar s podcelkami Horeňovo a Vyšehrad.
Doprava.
Turcom vedie hlavná tepna, cesta I/65 z Martina do Kremnice, z ktorej odbočuje cesta do Banskej Bystrice. Západným okrajom pahorkatiny vedie cesta z Hornej Nitry. Nezastupiteľnú úlohu zohráva i železnica, ktorá týmto územím prechádza na trase Zvolen – Vrútky. Odbočkami možno cestovať do Zvolena cez Kremnicu i Prievidze cez Handlovú.
Ochrana prírody.
Východný okraj územia patrí do ochranného pásma Národného parku Veľká Fatra, vodný tok Turiec chráni rovnomenná národná prírodná rezervácia. Plošne menšie sú chránené areály Žarnovica, Diviacke kruhy, Jazernické jazierko a Ivančinské močiare, ako aj NPR Rakšianske rašelinisko.

</doc>
<doc id="615778" url="https://sk.wikipedia.org/wiki?curid=615778" title="Eozoikum">
Eozoikum

Eozoikum môže byť:

</doc>
<doc id="615779" url="https://sk.wikipedia.org/wiki?curid=615779" title="Azoikum">
Azoikum

Azoikum môže byť:

</doc>
<doc id="615783" url="https://sk.wikipedia.org/wiki?curid=615783" title="Lukáš Klimek">
Lukáš Klimek

Lukáš Klimek (* 14. november 1986, Ostrava) je český hokejista, ktorý hrá v českej Tipsport extralige.
Kariéra.
Lukáš Klimek prvýkrát hrá vo svojom rodnom meste v juniorskom hokejovom tíme HC Vítkovice Steel. V roku 2002 sa presťahoval do juniorského tímu HC Sareza Ostrava (dnes HC RT Torax Poruba), kde hral od roku 2002 do roku 2004 v sekcii U18 a U20. V rokoch 2005 až 2006 pokračoval v tomto tíme.
V sezóne 2005/2006 hral za Indiana Ice v americkej hokejovej lige United States Hockey League (USHL) v Indianapolise v Indiane. V roku 2006 prešiel do HC Vítkovice Steel, kde hral až do apríla 2013. Od mája 2013 hrá v HC Sparta Praha.

</doc>
<doc id="615784" url="https://sk.wikipedia.org/wiki?curid=615784" title="Valčianska pahorkatina">
Valčianska pahorkatina

Valčianska pahorkatina je geomorfologický podcelok Turčianskej kotliny. Leží v jej západnej časti a tvorí pás na podhorí Malej Fatry. Severným okrajom zasahuje na územie mesta Martin.
Vymedzenie.
Pahorkatina zasahuje pás mierne zvlneného územia na pomedzí rovinatej riečnej nivy a hornatej Malej Fatry. Z hôr pritekajú do kotliny horské potoky, vytvárajúce priečne údolia. Na severozápade vystupuje Malá Fatra podcelkom Lúčanská Fatra, východný okraj plynule prechádza do Turčianskych nív a na juhu nadväzuje Diviacka pahorkatina, oba podcelky Turčianskej kotliny. Juhozápadný okraj vymedzuje pohorie Žiar s podcelkami Vyšehrad a Sokol.
Doprava.
Okrajom pahorkatiny vedie cesta z Hornej Nitry, na ktorú sú napojené cesty nižšej kategórie, obsluhujúce obce.

</doc>
<doc id="615785" url="https://sk.wikipedia.org/wiki?curid=615785" title="Proterozoikum (rozlišovacia stránka)">
Proterozoikum (rozlišovacia stránka)

Proterozoikum môže byť:

</doc>
<doc id="615787" url="https://sk.wikipedia.org/wiki?curid=615787" title="Turčianske nivy">
Turčianske nivy

Turčianske nivy sú geomorfologický podcelok Turčianskej kotliny. Zaberá riečne nivy riek Turiec a Váh. Na tomto území sú mestá Martin, Vrútky a Turany.
Vymedzenie.
Podcelok zaberá strednú a severnú časť Turčianskej kotliny v blízkosti najväčších vodných tokov regiónu, Turiec a Váh. Má rovinatý charakter a tvar písmena „Y“. Nivy ohraničujú najmä podcelky kotliny, menovite Valčianska pahorkatina na západe, Diviacka pahorkatina na juhu, Mošovská pahorkatina a Sklabinské podhorie na východe a Šútovské podhorie na severe. Na severovýchode sa nív dotýka Veľká Fatra podcelkami Šípska Fatra a Lysec, na severozápade je to Lúčanská a Krivánska časť Malej Fatry.
Doprava.
Turcom vedú dopravné koridory medzinárodného významu a najmä západo-východný smer je v rámci Slovenska nezastupiteľný. Od Vrútok na Turany vedie v trase diaľnice D1 medzinárodná cesta E 50, súbežne prechádza mestami a obcami cesta I/18 zo Žiliny do Ružomberka. Severo-južným smerom na Banskú Bystricu a Kremnicu vedie čiastočne nivou Turca cesta I/65. Železničná stanica Vrútky je významný železničný uzol, kde sa križujú trate Žilina – Košice a Vrútky – Zvolen.
Ochrana prírody.
Vodný tok Turiec chráni rovnomenná národná prírodná rezervácia.

</doc>
<doc id="615789" url="https://sk.wikipedia.org/wiki?curid=615789" title="David Klímek">
David Klímek

David Klímek (* 11. september 1992, Vsetín) je český hokejista.
Kariéra.
V roku 2007 hral v juniorskom hokejovom tíme Vsetínská hokejová a.s. (dnes VHK Vsetín), 2008 hral za Valašský hokejový klub (dnes VHK Vsetín). V roku 2011 prestúpil do juniorského tímu HC Vítkovice Steel, kde odohral tri zápasy.
V sezóne 2013/2014 hral David Klímek za klub „Chiefs“ vo Fort Saskatchewan v Kanade, tíme kanadské hokejovej ligy Chinook Hockey League v Alberte. Od októbra 2014 mal zmluvu v HK Skalica, mužstve Tipsport ligy.
Od roku 2016 hrá v meste Épinal v hokejovom tíme Dauphins d'Épinal, mužstve francúzskej ligy Ligue Magnus.

</doc>
<doc id="615792" url="https://sk.wikipedia.org/wiki?curid=615792" title="Paleozoikum (rozlišovacia stránka)">
Paleozoikum (rozlišovacia stránka)

Paleozoikum môže byť:

</doc>
<doc id="615793" url="https://sk.wikipedia.org/wiki?curid=615793" title="Prvohory (rozlišovacia stránka)">
Prvohory (rozlišovacia stránka)

Prvohory (nevžitý tvar: "prvovršie" ) alebo starovek Zeme môže byť:
Prvohory môžu byť zastarano aj: kambrium + prekambrium 

</doc>
<doc id="615794" url="https://sk.wikipedia.org/wiki?curid=615794" title="Prvovršie">
Prvovršie



</doc>
<doc id="615795" url="https://sk.wikipedia.org/wiki?curid=615795" title="Terciér (rozlišovacia stránka)">
Terciér (rozlišovacia stránka)

Terciér môže byť:

</doc>
<doc id="615796" url="https://sk.wikipedia.org/wiki?curid=615796" title="Novovek Zeme">
Novovek Zeme

Novovek Zeme môže znamenať:

</doc>
<doc id="615797" url="https://sk.wikipedia.org/wiki?curid=615797" title="Kenozoikum (rozlišovacia stránka)">
Kenozoikum (rozlišovacia stránka)

Kenozoikum alebo kaenozoikum môže byť:

</doc>
<doc id="615798" url="https://sk.wikipedia.org/wiki?curid=615798" title="It’s My Life (Dr. Alban)">
It’s My Life (Dr. Alban)

„It’s My Life“ je skladba nigérijsko-švédskeho hudobníka Dr. Albana. Vydaná bola v apríli 1992 ako prvý singel z jeho druhého štúdiového albumu "One Love". Skladba sa stala hitom vo väčšine európskych krajín, pričom dosiahla 1. miesto vo Švédsku, Rakúsku, Nemecku, Taliansku, Holandsku a Belgicku. Vo Francúzsku sa celkovo predalo viac ako 91 tisíc kópií singlu.

</doc>
<doc id="615799" url="https://sk.wikipedia.org/wiki?curid=615799" title="Neozoikum">
Neozoikum



</doc>
<doc id="615800" url="https://sk.wikipedia.org/wiki?curid=615800" title="Kaenozoikum">
Kaenozoikum



</doc>
<doc id="615803" url="https://sk.wikipedia.org/wiki?curid=615803" title="Mladšie náplavy">
Mladšie náplavy



</doc>
<doc id="615804" url="https://sk.wikipedia.org/wiki?curid=615804" title="Staršie náplavy">
Staršie náplavy



</doc>
<doc id="615805" url="https://sk.wikipedia.org/wiki?curid=615805" title="Náplav">
Náplav



</doc>
<doc id="615806" url="https://sk.wikipedia.org/wiki?curid=615806" title="Hoplofóbia">
Hoplofóbia

Hoplofóbia (angl. "hoplophobia", z angl. "hopl(o)-" – zbraň &lt; starogr. ὅπλον "hóplon" – zbraň, časť brnenia + angl. "-phobia" – strach; odpor &lt; starogr. -φοβία "-phobia" &lt; φόβος "phóbos" – strach) je neologizmus zavedený plukovníkom Námornej pechoty Spojených štátov vo výslužbe Jeffom Cooperom v roku 1962 na označenie iracionálneho odporu voči zbraniam. Termín sa v medicínskej oblasti uplatnil na pomenovanie fóbie zo zbraní, ktorá sa zaraďuje do širšej kategórie špecifických fóbií.
V politickom diskurze sa výraz používa aj na označenie strachu z ozbrojených občanov, čo sa v americkom kontexte chápe najmä ako odpor voči druhému dodatku Ústavy Spojených štátov, ktorý zaručuje občanom právo držať a nosiť zbrane a vytvárať domobranu. V Spojených štátoch ho niektorí zástancovia druhého dodatku používajú ako pejoratívum voči proponentom zrušenia druhého dodatku ústavy a teda zákazu držby a nosenia zbraní, príp. sprísneniu terajšej legislatívy o zbraniach. Hoci výraz nevstúpil do širšieho používania, Cooper ho pokladal za vhodnejší než slangové výrazy ako "gun grabbers" („habači/konfiškátori zbraní“) či "anti-gun nuts" („protizbraňoví blázni“), pretože podľa neho vystihoval, že u hoplofóbov nejde o politické presvedčenie založené na logike, racionalite alebo pravdivých argumentoch, ale o iracionálny strach, podobne ako pri iných fóbiách. Podľa Coopera je najčastejším prejavom hoplofóbie "„myšlienka, že nástroje majú vlastnú vôľu, nezávislú od vôle svojho používateľa“". Tým zrejme tiež naráža na častý argument, že zbrane (samy o sebe) ľudí nezabíjajú, ľudí zabíjajú ľudia.

</doc>
<doc id="615808" url="https://sk.wikipedia.org/wiki?curid=615808" title="Archeozoikum">
Archeozoikum

Archeozoikum môže byť:

</doc>
<doc id="615809" url="https://sk.wikipedia.org/wiki?curid=615809" title="Archaikum (rozlišovacia stránka)">
Archaikum (rozlišovacia stránka)

Archaikum (staršie: "archea") alebo prahory (nevžitý tvar: "pravršie") môže byť:
Archaikum môže byť aj:
Prahory môžu byť (pred koncom 19. stor., čiže pred vznikom termínu archaikum) aj: zhruba prekambrium v dnešnom ponímaní (príp. vrátane kambria), a to buď ako ekvivalent pojmu kryptozoikum (eozoikum) alebo ako ekvivalent Wernerovho pojmu Urgebirge , synonymá: prvohory [podľa staršej, teda Preslovej definície] , pravrchy , pozri prekambrium

</doc>
<doc id="615810" url="https://sk.wikipedia.org/wiki?curid=615810" title="Mladšie prekambrium">
Mladšie prekambrium



</doc>
<doc id="615811" url="https://sk.wikipedia.org/wiki?curid=615811" title="Mladšie predkambrium">
Mladšie predkambrium



</doc>
<doc id="615820" url="https://sk.wikipedia.org/wiki?curid=615820" title="Šútovské podhorie">
Šútovské podhorie

Šútovské podhorie je geomorfologický podcelok Turčianskej kotliny. Leží v jej severovýchodnej časti a lemuje južný okraj Malej Fatry medzi Šútovom a Lipovcom.
Vymedzenie.
Podhorie pokrýva prechodný pás územia medzi rovinatou nivou Váhu a horským pásmom Malej Fatry. Južným okrajom nadväzuje na Turčiansku kotlinu a jej podcelok Turčianske nivy, severne leží Krivánska časť Malej Fatry a na východe nadväzuje Šípska Fatra, podcelok Veľkej Fatry.
Ochrana prírody.
Veľká časť územia je súčasťou ochranného pásma Národného parku Malá Fatra a nachádzajú sa tu maloplošné chránené územia Šútovská epigenéza, Goľove mláky a Hrabinka.

</doc>
<doc id="615821" url="https://sk.wikipedia.org/wiki?curid=615821" title="Sklabinské podhorie">
Sklabinské podhorie

Sklabinské podhorie je geomorfologický podcelok Turčianskej kotliny. Leží v jej východnej časti a lemuje západný okraj Veľkej Fatry medzi Nolčovom a Sklabiňou.
Vymedzenie.
Výraznejšie zvlnené územie vytvára prechod medzi rovinatou riečnou nivou a horským pásmom Veľkej Fatry. Susednými podcelkami sú v rámci vlastnej Turčianskej kotliny na severe a západe Turčianske nivy a na juhozápade Mošovská pahorkatina. Juhovýchodným smerom terén nadväzuje na strmo stúpajúci Lysec, podcelok Veľkej Fatry.
Turizmus.
Východný okraj Turčianskej kotliny je turisticky atraktívnou časťou regiónu. Okrem prírodných krás podhoria a možností turistiky údoliami blízkej Veľkej Fatry, je dostupná dvojica hradných zrúcanín. Prvou je ľahko dostupný Sklabinský hrad, druhou, nad obcou Podhradie ležiaci Sučiansky hrad. Pre milovníkov lyžovania je k dispozícii lyžiarske stredisko v blízkej Jasenskej doline. Turistické chodníky vedú Sklabinským podhorím zväčša do Veľkej Fatry.

</doc>
<doc id="615829" url="https://sk.wikipedia.org/wiki?curid=615829" title="Pravršie">
Pravršie



</doc>
<doc id="615830" url="https://sk.wikipedia.org/wiki?curid=615830" title="Prvotnoživotovršie">
Prvotnoživotovršie



</doc>
<doc id="615832" url="https://sk.wikipedia.org/wiki?curid=615832" title="Druhovršie">
Druhovršie



</doc>
<doc id="615833" url="https://sk.wikipedia.org/wiki?curid=615833" title="Treťovršie">
Treťovršie



</doc>
<doc id="615834" url="https://sk.wikipedia.org/wiki?curid=615834" title="Štvrtovršie">
Štvrtovršie



</doc>
<doc id="615835" url="https://sk.wikipedia.org/wiki?curid=615835" title="Docker">
Docker

Docker je v informatike názov pre otvorený softvér (open source projekt), ktorého cieľom je poskytnúť jednotné rozhranie pre izoláciu aplikácií do kontajnerov v prostredí Linuxu i Windows ("odľahčená virtualizácia").
Charakteristika.
Kontajner obsahuje iba požadované aplikácie a pre nich špecifické súbory, ale neobsahuje (virtualizovaný) operačný systém. Tým je výrazne znížená réžia na rozdiel od klasických virtuálnych strojov. Výhodou Dockeru je preto oveľa menšia veľkosť, väčšia flexibilita a tým nižšie náklady na prevádzku. Nevýhodou je naopak zviazanosť s hosťujúcim operačným systémom, ktorý je priamo využívaný pre beh aplikácií v kontajneroch.
Linux.
V Linuxe využíva Docker existujúce virtualizačné a izolačné funkcie dostupné v jadre Linuxu (predovšetkým cgroups a namespaces).
Komponety Dockeru.
Docker sa skladá z troch hlavných súčastí: klienta, démona a repozitára.

</doc>
<doc id="615836" url="https://sk.wikipedia.org/wiki?curid=615836" title="Hynek Klimek">
Hynek Klimek

Hynek Klimek (* 28. júl 1945, Praha) je český novinár a spisovateľ knih pre deti a mládež. Jeho brat Antonín Klimek bol historik. Syn Tomáš je historik a prekladateľ.
Životopis.
Vyučil sa ako inštalatér-kúrenár a následne navštevoval Strednú priemyselnú školu (SPŠ) v Prahe. Študoval právo päť semestrov na Karlovej univerzite. Do roku 1977 žil a pracoval ako stavebný technik v Prahe.
Po svadbe sa s manželkou Danou presťahovali v roku 1978 do Českých Budějovíc. Od januára 1990 pracoval ako novinár pätnásť rokov. V roku 1990 prispieval do časopisu "Hlas svědomí" alebo bol krátko šéfredaktorom týždenníka "Nový život" a v roku 1992 bol vedúcim redaktorom "Jihočesky pošti". V rokoch 1997 až 1998 bol šéfredaktorom časopisu "Českobudějovické listy".
Potom sa rozhodol pre slobodné povolania ako spisovateľ a publicista. Od roku 1978 žil v Českých Budějoviciach a po roku 2006 prevažne na Šumave, kde žije od roku 2012 natrvalo. Je dlhoročným členom Jihočeského klubu Obce spisovatelů a Syndikátu novinářů České republiky.

</doc>
<doc id="615838" url="https://sk.wikipedia.org/wiki?curid=615838" title="Druhohory (rozlišovacia stránka)">
Druhohory (rozlišovacia stránka)

Druhohory môžu byť:

</doc>
<doc id="615839" url="https://sk.wikipedia.org/wiki?curid=615839" title="Medón zo Sparty">
Medón zo Sparty

Medón () bol grécky sochár v 6. storočí pred Kr. 
Sochár Medón, žiak Dipoina a Skillida, pochádzal zo Sparty. Jeho umeleckú činnosť datujú približne na začiatok 6. storočia pred Kr. Nezachovala sa od neho žiadna socha. Správu o jeho soche nám zanechal jedine grécky cestovateľ Pausanias, ktorý ju videl medzi inými umeleckými dielami v chráme bohyne Héry v Olympii: „"O Aténe s prilbou na hlave, kopijou a štítom hovoria, že je dielo Medóna, že bol Dorykleidov brat a že sa vyučil pri tých istých ľuďoch."“ 
V Olympii sa v blízkosti chrámu bohyne Héry našla obrovská ženská hlava z vápenca v archaickom slohu. Medzi dvomi vnútornými stĺpmi bol objavený podstavec trónu.

</doc>
<doc id="615841" url="https://sk.wikipedia.org/wiki?curid=615841" title="Treťohory (rozlišovacia stránka)">
Treťohory (rozlišovacia stránka)

Treťohory môžu byť:

</doc>
<doc id="615848" url="https://sk.wikipedia.org/wiki?curid=615848" title="GC 1">
GC 1



</doc>
<doc id="615849" url="https://sk.wikipedia.org/wiki?curid=615849" title="Ottawan">
Ottawan

Ottawan bola popová hudobná dvojica, ktorá sa stála známa predovšetkým vďaka hitom „D.I.S.C.O.“ a „Hands Up (Give Me Your Heart)“ zo začiatku 80. rokov. Jej členmi boli Jean Patrick Baptiste a Annette Eltice, pričom vystupovali pod vedením francúzskych producentov Daniela Vangarda a Jeana Klugera.

</doc>
<doc id="615851" url="https://sk.wikipedia.org/wiki?curid=615851" title="Karol Otočka">
Karol Otočka

Karol Otočka (iný zápis priezviska: Otocska, Ótócska; ; * 9. február 1840, Trnava – † pred rokom 1910) bol uhorský právnik (advokát), redaktor a publicista.
Životopis.
Narodil sa v rodine hospodárskeho úradníka Antona Otočku a jeho manželky Kláry rod. Frankovej. Absolvoval gymnázium v Trnave a následne študoval právo na univerzite vo Viedni a v Budapešti. Pôsobil ako advokátsky koncipient a potom ako advokát s vlastnou praxou v Bratislave. Angažoval sa v stavovských organizáciách a v katolíckych klerikálnych spolkoch – bol predsedom advokátskej komory a členom vedeckého oddelenia Spoločnosti svätého Štefana. Prispieval do odborného právnického časopisu "Jogtudományi Közlöny" („Právnický časopis“) a cirkevného politického denníka "Magyar Állam" („Maďarský štát“) a v rokoch 18751880 redigoval časopis "Recht".

</doc>
<doc id="615853" url="https://sk.wikipedia.org/wiki?curid=615853" title="Karol Otocska">
Karol Otocska



</doc>
<doc id="615854" url="https://sk.wikipedia.org/wiki?curid=615854" title="Karol Ótócska">
Karol Ótócska



</doc>
<doc id="615863" url="https://sk.wikipedia.org/wiki?curid=615863" title="Tomáš Klimek">
Tomáš Klimek

PhDr. Tomáš Klimek (* 12. apríl 1979 České Budějovice) je český historik, spisovateľ a prekladateľ. Jeho otec Hynek Klimek je novinár a spisovateľ.
Život a dielo.
Tomáš Klimek vyštudoval históriu na Filozofickej fakulte Univerzity Palackého v Olomouci. Po doktorandskom štúdiu na Filozofickej fakulte Karlovej univerzity v Prahe získal akademický titul doktor filozofie. Potom bol na polročných vedeckých stážach v New Yorku a Dublinu. V roku 2008 sa stal zamestnancom v Národní knihovně České republiky (NK ČR), kde sa zaoberá obsahovým vývojom miedzinárodný digitální knižnice historických písaných dokumentov Manusciptorium. Ako historik sa orientuje na dejíny stredoveku, zejména dejíny myšlení a mentalit, cestování, vývoj krajiny a dejíny komunikácie.

</doc>
<doc id="615864" url="https://sk.wikipedia.org/wiki?curid=615864" title="Rad práce">
Rad práce

Rad práce je česko-slovenské štátne vyznamenanie, založené vládnym nariadením číslo 30/1951 Zb. zo dňa 3. apríla 1951,
ktorým sa zakladajú rady a vyznamenania a upravuje udeľovanie čestného titulu „Hrdina práce".
Rad Práce sa udeľoval za významné pracovné výsledky na poli hospodárskom, v štátnej alebo inej verejnej službe, za osobitné úspechy vo vedeckej, výskumnej alebo inej kultúrnej činnosti alebo za technické zlepšenia a vynálezy hospodárskeho významu alebo za zásluhy o zvýšenie obrannej schopnosti armády. Udeľoval ho na návrh vlády prezident republiky a zároveň s radom dostal vyznamenaný diplom a radovú knižku ako doklad na nosenie radu.
Zrušené bolo s účinnosťou od 15. októbra 1990 zákonom číslo 404/1990 Zb.
Opis radu.
Opis vyznamenania je uvedený v Stanovách Radu práce: „"Rad Práce je päťcípa tmavočerveno smaltovaná hviezda priemeru 48 mm, položená na ozubenom kolese priemeru 40 mm. Uprostred hviezdy je nesmaltovaný terč priemeru 18 mm a na ňom nápis „Česť práci", dve lipové ratolesti a za nimi vychádzajúce slnce. Na obvode ozubeného kolesa je plasticky znázornený veniec z klasov. Na rube radu sú uprostred hviezdy na terči, lemovanom vavrínovými ratolesťami, kosák a kladivo, písmená ČSR a matričné číslo. Rad je razený zo striebra. Strieborným závesným krúžkom je zavesený na stuhe 38 mm širokej a 55 mm dlhej; stuha je modrá (farby pracovného obleku) s 15 mm širokým svetlomodrým pruhom uprostred. Vyobrazenie je pripojené."“
Autorom výtvarného návrhu je akademický sochár Ladislav Snopek, stuhu navrhol umelec Antonín Kybal.

</doc>
<doc id="615867" url="https://sk.wikipedia.org/wiki?curid=615867" title="Požiar nákupného centra v Kemerove">
Požiar nákupného centra v Kemerove

Požiar nákupného centra Zimňaja višňa v ruskom meste Kemerovo sa rozhorel 25. marca 2018 okolo 17. hodiny miestneho času. Požiar zachvátil plochu nákupného centra o rozlohe asi 1 600 m². Pri požiari zahynulo najmenej 64 ľudí, z toho veľká časť detí, ktoré sa nachádzali v kinosálach na premietaní animovaného filmu "Sherlock Gnomes".
Zranených bolo 79 ľudí. Asi dve desiatky osôb boli prvé dni po incidente stále nezvestné.
Priebeh požiaru.
Okolo 16:04 miestneho času zavolali na tiesňovú linku prví svedkovia, ktorí hlásili dym v nákupnom centre. Podľa svedectiev sa však v budove nespustil požiarny alarm.
O 19:12 bol požiar lokalizovaný a o 23:07 bol zlikvidovaný všetok otvorený plameň.
Vyšetrovanie.
Začalo sa vyšetrovanie pre zabitie z nedbanlivosti a porušenie protipožiarnych predpisov. Zistilo sa, že nebol funkčný požiarny alarm. V rámci vyšetrovania zadržali 5 ľudí.
Reakcie.
Pibližne 1 500 obyvateľov požadovalo odstúpenie starostu a gubernátora.
Začala sa celoštátna inšpekcia protipožiarnej bezpečnosti v obchodných domoch.
Gubernátor Kemerovskej oblasti Aman Tulejev 1. apríla rezignoval na svoju funkciu.
Kondolencie.
Prezident vyhlásil deň štátneho smútku na 28. marca. Červený kríž vyzbieral 14 miliónov rubľov pre pozostalých obetí. Na roznych miestach po celom Rusku ľudia kládli kvety k ucteniu obetí.

</doc>
<doc id="615869" url="https://sk.wikipedia.org/wiki?curid=615869" title="Vlaky severokórejských vodcov">
Vlaky severokórejských vodcov

Od založenia štátu boli všetci traja severokórejskí vodcovia - Kim Il-song, jeho syn Kim Čong-il a vnuk Kim Čong-un - známi tým, že používajú súkromné opancierované vlaky ako preferovaný dopravný prostriedok na domáce a medzinárodné cesty.
Minulosť.
Vlaky boli v minulosti používané mnohými svetovými vodcami, predovšetkým vojenskými, vzhľadom na svoju vysokú rýchlosť, bezpečnosť a možnosť integrovať rozsiahle kancelárske a osobné príslušenstvo na jednom mobilnom mieste.
Kim Il-song používal vlak počas kórejskej vojny ako svoje sídlo a v používaní pokračoval aj po ukončení konfliktu z rokov 1950-1953, ktorý bol ukončený iba dohodou o prímerí. Bolo vyrobených šesť vlakových súprav.
U Kim Čong-ila bolo uprednostňovanie železničnej dopravy spôsobené jeho strachom z lietania. Kim používal vlaky, keď navštevoval vojenské jednotky a továrne, alebo keď cestoval do zahraničia. Tieto súkromné vlaky, aj v súčasnosti, obsluhujú sieť 19 staníc v Severnej Kórei vrátane niektorých podzemných palácov prístupných len po železnici.
Činnosť.
Vlaky sú silne obrnené a obvykle sú ťahané dvoma pohonnými jednotkami. V roku 2009 bolo zaznamenané, že Kim Čong-il využil flotilu šiestich osobných vlakov, ktoré sa skladajú z 90 obrnených luxusných železničných vozňov. Každý obrnený vlak má moderné komunikačné zariadenia, ako napríklad satelitné telefóny, ktoré umožňujú vodcovi získavať informácie a vydávať rozkazy počas cestovania.
Bezpečnostné opatrenia sa zvýšili po explózii v roku 2004 v Ryongchon pri hranici s Čínou. Výbuch, o ktorom sa predpokladalo, že bol spôsobený vlakom naloženým olejom a chemikáliami, ktoré zasiahlo elektrické vedenie. Výbuch nastal tri hodiny po tom, ako jeden z Kimových vlakov prešiel územím. To viedlo k domnienke, že to mohol byť pokus o atentát. Rýchlosť vlakov bola obmedzená na 60 km/h a vlaky sú vypravované v skupinách po troch:
Po potvrdení cesty vlakom je oblasť okolo trate strážená 24 hodín pred cestou.
V decembri 2011 oznámila Severokórejská televízia, že Kim Čong-il zomrel vo vlaku počas výletu v Severnej Kórei.
Cesty mimo Severnej Kórei.
Najdlhšia vlaková cesta Kim Il-Songa sa uskutočnila v roku 1984, keď navštívil takmer každú socialistickú krajinu vo východnej Európe. Trať vlaku viedla cez územie Číny, cez Sovietsky zväz, so zastávkami v Poľsku, Východnom Nemecku, Československu, Maďarsku, Juhoslávii, Bulharsku a v Rumunsku. Keďže veľká časť cesty viedla cez Sovietsky zväz, druhý vlak viezol podvozky (kolesá a nápravy) potrebné pre širokorozchodnú železnicu.
V apríli 2010 svedkovia v Číne odvodili neohlásenú návštevu Kima v Číne na základe pozorovania jeho vlaku v čínskom pohraničnom meste Dandong, ale čoskoro sa dozvedeli, že predmetný vlak bol len pravidelný nákladný vlak a Kim zostal v Severnej Kórei.
V auguste 2011 Kim Čong-il navštívil mesto Ulan-Ude v Rusku, približne 4500 kilometrov (2,800 mi) vlakom z Pchjongjangu. V Ulan-Ude sa stretol s vtedajším ruským prezidentom Dmitrijom Medvedevom. 
V marci 2018 bol v Pekingu videný vlak rodiny Kimov, spolu so zosilnenými bezpečnostnými opatreniami okolo hosťovského domu čínskej vlády. To viedlo k špekuláciám, že buď Kim Čong-un, alebo jeho sestra Kim Jo-čong pricestoval na návštevu Číny. Toto by znamenalo, že vodca Severnej Kórey Kim Čong-un prvýkrát opustil krajinu od získania moci v roku 2011. Tato správa sa nakoniec potvrdila, Kim Čong-un sa počas svojej trojdňovej návštevy Číny stretol s prezidentom Si Ťin-pchingom, ktorého pozval na návštevu KĽDR.
24. apríla 2019 dorazil severokórejsky vodca do Ruska. Vo Vladivostoku sa zúčastnil summitu s ruským prezidentom Vladimirom Putinom. Spolu s ním pricestovali: minister zahraničných vecí Ri Jong-ho, jadrová vyjednávačka Čche Son-hui, šéf Kimovho štábu Kim Čchang-son a vodcova sestra Kim Jo-džong.

</doc>
<doc id="615873" url="https://sk.wikipedia.org/wiki?curid=615873" title="New Order">
New Order

New Order je anglická rocková skupina založená v roku 1980 spevákom Bernardom Sumnerom, basgitaristom Petrom Hookom a bubeníkom Stephenom Morrisom. Skupina New Order vznikla po zániku ich predošlej post-punkovej skupiny Joy Division, ktorá sa rozpadla potom, ako spevák Ian Curtis spáchal samovraždu. Neskôr do skupiny prijali klávesistku Gillian Gilbertovú. Ich hudobné spájanie post-punku s elektronickou a tanečnou hudbou z nich urobilo jednu z najkritizovanejších a najvplyvnejších skupín 80. rokov.
Kým prvé roky skupiny boli zatienené odkazom Joy Division, neskôr ich skúsenosti s klubovou scénou v New Yorku podmienili časté včleňovanie tanečných rytmov a elektronických nástrojov do ich tvorby. Ich hit „Blue Monday“ z roku 1983 sa stal najpredávanejším 12" singlom všetkých čias a populárnou klubovou skladbou. Počas 80. rokov vydala skupina viacero úspešných albumov ako "Power, Corruption &amp; Lies" (1983), "Technique" (1989) či kompiláciu singlov "Substance 1987" (1987). V roku 1993 sa skupina rozpadla kvôli sólovým projektom členov. V roku 1998 sa však opäť obnovila, hoci odvtedy prešla mnohými personálnymi zmenami, predovšetkým odchodom Petra Hooka v roku 2007. Posledný štúdiový album s názvom "Music Complete" vydala v roku 2015.
Hudobný štýl a odkaz.
Hudba skupiny New Order v sebe spája prvky rocku a tanečnej hudby. Zakladajúci člen Peter Hook popísal, že "skupina sa odklonila z hrania chladných a temných skladieb okolo roku 1981 k hraniu elektronickorockových skladieb približne od roku 1982, pričom ich tvorbu inšpirovala nemecká skupina Kraftwerk, americká rocková skupina Sparks, ktorá spolupracovala s producentom Giorgiom Moroderom." Takisto ich ovplyvnila spolupráca Morodera a Donny Summer s názvom „I Feel Love“.
Podľa jedného textu portálu Allmusic, je skupina považovaná za "prvú alternative dance" hudobnú skupinu s ich spájaním "chadného a pochmúrneho post-punku so synthpopom podobným tvorbe skupiny Kraftwerk." Označovaná je tiež tvorbou v žánroch synthpop, post-punk, new wave, dance-rock a electronica.
Skupina silne ovplyvnila tvorbu techno, popových a rockových interpretov ako Pet Shop Boys, 808 State, The Chemical Brothers, The Killers, Arcade Fire či Moby. Sami však boli ovplyvnení interpretmi ako David Bowie, Neu!, Kraftwerk, Cabaret Voltaire či Giorgio Moroder.

</doc>
<doc id="615877" url="https://sk.wikipedia.org/wiki?curid=615877" title="Japonské vzdušné sily sebaobrany">
Japonské vzdušné sily sebaobrany

Japonské vzdušné sily sebaobrany () sú leteckou zložkou Japonských síl sebaobrany zodpovednou za obranu vzdušného priestoru Japonska a ostatné letecké operácie. Vzdušné sily uskutočňujú aj hliadkové lety okolo Japonska a zároveň udržujú rozsiahlu sieť pozemných a vzdušných radarových systémov včasného varovania. Letectvo prevádzkuje aj akrobatický tím známy ako Blue Impulse a tiež bolo v poslednom čase zapojené do zabezpečovaní transportu mierových misií OSN.
V roku 2018 v japonských vzdušných silách slúžilo celkovo 49 913 osôb, prevádzkovali 718 lietadiel, z ktorých 352 boli stíhacie, a 58 vrtuľníkov.
Vlastnými podpornými leteckými zložkami disponujú aj námorné a pozemné sily Japonska, ktoré tak v súčasnosti patria na celosvetovo piate miesto čo sa týka počtu prevádzkovaných vojenských lietadiel.

</doc>
<doc id="615878" url="https://sk.wikipedia.org/wiki?curid=615878" title="Pleso (Tatry a Nízke Tatry)">
Pleso (Tatry a Nízke Tatry)

Plesá (najmä pre oblasť Tatier aj tatranské plesá) sú jazerá ľadovcového pôvodu v Tatrách (t. j. Vysokých a Západných Tatrách) a Nízkych Tatrách. Sú to takmer všetky prirodzené jazerá v uvedených pohoriach. Podrobnejšie o definícii pozri nižšie.
Na poľskej strane Tatier sú plesá najväčšie a najhlbšie. Na slovenskej strane je ich najviac. Majú nerozlučné miesto v tradičnom ľudovom folklóre, názvosloví, v literatúre, výtvarníctve i vo vede.
Význam slova pleso.
Slovo pleso má viacero významov – pozri pleso. V Poľsku sa horské (tatranské a krkonošské) jazerá, a teda aj tatranské plesá, tradične volajú "staw", pričom ale slovo staw inak znamená primárne (malú či veľkú) oblasť plytkej (umelo či prirodzene) zahatenej vody (najčastejšie rybník) . 
Plesá v Tatrách (t. j. Vysokých a Západných Tatrách).
Legendy a skutočnosť.
V dávnej minulosti obyvatelia podtatranského kraja všetky plesá vo Vysokých Tatrách volali „morské oká“. Verili, že sú bezodné a sú spojené kanálmi s morom. Predstavy o bezodnosti pochádzali pravdepodobne z rozprávania nemeckých kolonistov, ale ich zástancami boli na poľskej strane predovšetkým gorali z Podhalia, ktorým všetko neznáme a nevysvetliteľné pripadalo mysteriózne. Názov najväčšieho poľského Morského oka, pochádzal, paradoxne, od poľských vzdelancov, turistov 19. storočia, lebo gorali ho pôvodne nazývali "Rybím plesom" (Rybi Staw, Rybie Jezioro). Verili, že v ňom žijú veľké morské ryby, ktoré chytajú ovce. Na slovenskej strane za bezodné opovažovali Nižné Temnosmrečinské pleso, ktoré sa ani hĺbkou ani veľkosťou nevyrovná Morskému oku. Dnes však vieme, že má úctyhodnú hĺbku.
Koľko ich je?
Údaje o počte tatranských jazier sú neúplné a nepresné. Niektoré postupne zanikajú, a preto sa výskumníci nezhodli na spoločnom kritériu. Odhaduje sa, že v súčasnosti je v celých Tatrách (t. j. bez Nízkych Tatier) od 121 do 189 plies. Najviac ich je vo Vysokých Tatrách, na slovenskej strane asi 100 s celkovou rozlohou vodnej plochy asi . Na poľskej strane okolo 40. Oveľa menej ich je v Západných Tatrách (20). Najväčšie z nich je Veľké Roháčske pleso v Roháčskej doline s rozlohou . V Belianskych Tatrách nie sú plesá. Celkový vodný objem tatranských polies je asi 50 miliónov m³, z toho len jedna pätina je v jazerách na slovenskej strane. Voda v nich nie je ľadovcového pôvodu. Už dávno ju nahradila zrážková voda.
Podoby vzniku jazier.
Len vo Vysokých Tatrách bolo 21 samostatných ľadovcov. Najväčší a najdlhší tiekol Bielovodskou dolinou. Bol dlhý , hrubý takmer 300 metrov a zaberal plochu asi . Na južnej strane Vysokých Tatier bolo 12 ľadovcov, z nich bol mengusovský dlhý a studenovodský vyše .
Karové plesá.
Ľadovce vymodelovali kotlovitý tvar, zvaný kar, v ktorom po ústupe zostali jazerá. Brehy týchto jazier sú strmé, spravidla tvorené ľadovými stenami. Typické karové jazerá sú Veľké Hincovo pleso, Ťažké pleso, Zamrznuté pleso, Krivánske Zelené pleso, Nižné Bielovodské Žabie pleso a Vyšné Bielovodské Žabie pleso, Morské oko, Czarny Staw pod Rysami, Czarny Staw Gąsienicowy. Skalné karové jazerá sú hlboké a ležia vo výškach na juhu, na severe .
Morénové plesá.
Morénové plesá vznikli zo zanikajúcich ľadovcov, v priehlbinách, v ktorých sa zadržala odtekajúca voda. Ľadovce do nižších polôh naniesli valy kamenia a hliny, tzv. morény, ktoré vytvorili prirodzené hrádze. Morénové jazerá ležia v nižších polohách, na severe okolo 1500 metrov, na juhu medzi 1100 a 1800 metrov.
Patria k ním napríklad Štrbské pleso. Niektorí vedci odhadujú, že jazero sa vytvorilo na konci glaciálu a začiatku holocénu (asi pred 12.000 rokmi). Vtedy, pod vplyvom otepľovania tatranské ľadovce ustúpili a na miestach morénových valov, ktoré po sebe zanechali, vznikali prvé nižšie položené tatranské jazerá. V šesťdesiatych rokoch 20. storočia ho podrobil výskumu M. Lukniš potom, ako dovtedajšie poznatky zhrnul a pridal nové výskumy, dospel k záveru, že: „panva Štrbského plesa nevznikla nasypaním čelných morén mlynickým ľadovcom, ale zosadnutím morénových sutín na mieste, kde sa roztápala asi 80 metrov hrubá kryha mŕtveho ľadu. Označil pleso za výtopiskové“ (Citát).Nové poznatky o Štrbskom plese.
Morénové je napríklad Popradské pleso, Zelené pleso, Jamské pleso. Na severe Toporowy Staw Wyżni a Toporowy Staw Niżni. V porovnaní s karovými jazerami sú plytšie, majú nízke brehy a prístupnejšie okolie. Menšie plesá, napríklad na poľskej strane Dwoisty Staw Gąsienicowy alebo Anusine Oczko, vyplňujú skalné dutiny, majú často zmiešanú genézu. Možno tu vidieť krasové jazierka napríklad Cichy Staw, Mokra Jama, záplavové jazierka, napríklad Rybie Stawki vytvorené okolo Rybiego Potoku. Niektoré boli vybudované umelo. Napríklad Nové Štrbské pleso, Nowe Morskie Oko a iné.
Do dvoch morí.
Tatranské plesá sú zásobované povrchovými vodami zo snehu, dažďa, niektoré napájajú podzemné žriedla. Stav vody v plesách je spravidla ustálený, výška hladiny kolíše v rozpätí niekoľkých desiatok centimetrov. Najviac vody je počas jarného topenia snehu a po silných lejakoch. Vysoký úhrn zrážok, nízky výpar a členitosť reliéfu, spôsobujú vysoký odtok. Podľa doterajších výskumov sa odhaduje na 50 litrov za sekundu z km². Väčšinu vody zachytávajú najmä Vysoké Tatry, ktoré spomaľujú ich odtok. Voda v nich sa zhromažďuje v sutinových kužeľoch a porastoch kosodreviny. Voda má plytký obeh a preto je slabo mineralizovaná.
Vodu z celých Tatier (slovenských aj poľských), a teda aj z jazier odvádza 40 potokov, ktoré sa za hranicou pohoria zlievajú do štyroch riek. Hlavnou zbernou riekou je Váh. Ich severné svahy odvodňujú prítoky Oravy. Z vysokotatranskej časti patrí do úmoria Čierneho mora povodie Bieleho Váhu a povodie Kôprovského potoka. Prevažná časť Vysokých Tatier a Belianske Tatry patria do baltského úmoria. Väčšina ich tokov vytvára rieku Poprad, len severnú stranu odvodňuje Białka s Javorinkou priamo do Dunajca.
Všetky vody nachádzajúce v poľskom Tatranskom národnom parku patria do povodia Baltského mora. Z poľských Tatier tečie do mora viac ako tucet tokov, ktoré odvodňuje Biały Dunajec a Czarny Dunajec, ktoré sú prítokmi Dunajca najväčšieho karpatského prítoku Visly. Cez Oravsko-nowotargskú kotlinu prechádza európske rozvodie oddeľujúce úmorie Baltského mora od úmoria Čierneho mora. Po silných dažďoch hladiny tokov rýchlo stúpajú a menia sa na rýchle, dravé rieky. Ich hladiny klesajú v júni a minimálne sú vo februári a v marci.
Fauna a flóra plies.
Väčšina tatranských jazier sa vyznačuje vysokou čírosťou vôd. Napríklad viditeľnosť vo Veľkom Hincovom plese dosahuje do hĺbky 19 metrov, v Czarnym Stawie pod Rysami do hĺbky , v Morskom oku 12 metrov. Na príčine je malý výskyt živých organizmov a planktónu. Nižšie položené plesá sú na vodnú faunu bohatšie, napríklad Päť Spišských plies, Czarny Staw Gąsienicowy a ďalšie plesá v Doline Gąsienicowej, ale aj Smreczyński Staw alebo Toporowe Stawy.
Kým nižšie položené plesá majú bohatú flóru a hojnú faunu, ba v niektorých – Štrbské pleso, Popradské pleso a Morské oko sa vyskytujú ryby, plesá vo vyšších polohách sú chudobné, na vegetáciu a živočíchy sa v nich vyskytujú len skromne. Zaujímavé je, že žijú v nich glaciálne relikty, ktoré sa do nich dostali zo severu v ľadovej dobe. Tak napríklad ráčik žiabronôžka arktická (Branchinecta paludosa) žije v dvoch plesách v kosodrevinovom vegetačnom stupni. U nás vo Furkotskej doline a v Poľsku v Doline Gąsienicowej. Vo Vyšnom Wahlenbergovom plese žije ďalší vzácny živočích, červ Trichodrilus tatrensis..
Rozmanitý kolorit.
Vysoko položené a neprístupné tatranské plesá mávajú rozmanitú farbu. Špecifická farba plies závisí od rozličných látok rozpustených vo vode, vplýva však na ňu i farba okolia, vodná vegetácia alebo farba a hĺbka dna. Zaujímavé je, že farbu plies ovplyvňuje aj počasie. Jasnozelené škvrny na dne prezrádzajú pramene pod vodou, napríklad Zelené pleso, v Červenom plese žijúci mikroorganizmus Cyclopsstrenuus sfarbuje vodu na červeno, Czarny Staw pod Rysami má svoju čiernu farbu od mikroorganizmu Pleurocapsa polonica. Vplyvom absorpcie svetla hlboké jazerá majú čierne odtiene. Keď sa na plesá pozeráme z výšky, možno vidieť rôzne odtiene, závisí to od hĺbky dna. Czerwony Staw Pańszczycki vďačí svojej farbe siniciam "Pleurocapsa aurantica", ktoré na hnedočerveno farbia kamene ležiace na jeho dne. Voda tatranských plies je celkom mäkká pre žulové prostredie, zväčša kryštálove čistá.
Teplota plies.
Na základe meraní teploty v plesách možno usúdiť, že sú v nich veľmi ostré teplotné prechody medzi jednotlivými vrstvami. Od toho závisia aj životné podmienky pre rôzne druhy živočíchov. Rôznorodosť tepelných vrstiev vody závisí na prírodných pomeroch nad hladinou plies. Niektoré sú zatienené vysokými bralami, iné majú slnečnú polohu, sú vystavené vetrom, alebo viac uzavreté. Teplota vody sa mení podľa ročných období a v malej miere, len na povrchu, podľa denného času. V lete sú vrchné vrstvy teplejšie ako spodné a teplota nadol pomaly klesá. V zime je to naopak.
Meranie, ktoré bolo vykonané 2. augusta 1937 v Morskom oku ukázalo, že vlnami premiešaná trojmetrová horná vrstva vody mala teplotu 12,1 °C. V hĺbke teplota klesla o 1 °C/m, od 10 do oveľa menej (približne 0,25 °C/m). Od hĺbky až po dno sa ustálila na 4 °C. Teplota hladiny plies kolíše. Napríklad v Toporowom Stawe Niżnom sa pohybuje od 10,5 °C do 21,5 °C, v Morskom oku od 9,4 °C do 21,5 °C, v Czarnym Stawe pod Rysami od 7 °C do 11,5 °C.
Ľadová pokrývka.
Čím vyššie sú položené, tým dlhší čas sú pokryté ľadovou vrstvou. Najvyššie položené Modré pleso niekedy vôbec nerozmrzne alebo len na krátky čas. Tiež veľmi záleží na rozmeroch plesa, na tom či je zatienené i na jeho polohe. Na nezatienených južne položených plesách sa ľadová prikrývka rozpúšťa rýchlejšie. Morské oko zamŕza v novembri a roztápa sa v máji – júli. Zadni Staw Gąsienicowy zamŕza v septembri – októbri, rozmŕza v júli – auguste.
Samotný proces roztápania sa ľadu napríklad v neveľkom, ale vysoko položenom Zadnim Stawe Gąsienicowom trvá 5 – 9 týždňov, ale v podstatne nižšie položenom Toporowym Stawie Wyżnim 2 – 3 týždne. Tatranské vysokohorské plesá pokrýva veľmi hrubá vrstva ľadu. Na konci zimy dosahuje približne . Rekordná hrúbka ( bola zaznamenaná na Zadnim Stawie v Dolinie Pięciu Stawów Polskich. Hrúbka ľadu v plesách závisí od každoročne meniacich sa prírodných podmienok. Napríklad v zime roku 19501951 Morské oko zamrzlo iba v januári a rozmrzlo už v marci.
Rekordéri.
Spomedzi nevysychajúcich stálych plies je najnižšie položené Pleso pod Zverovkou () a najvyššie je Modré pleso. Obidve plesá sú na slovenskej strane Vysokých Tatier. V poľských Tatrách najnižšie položené pleso je Toporowy Staw Niżni () a najvyšším je Zadni Mnichowy Stawek ().
V porovnaní s ostatnými poľskými jazerami, plocha tatranských je neveľká, niektoré charakterizuje veľká hĺbka, nížinné jazerá sú oproti tatranským plytšie. Najväčšie tatranské plesá sú na poľskej strane Tatier. Sú to: 
Niektoré pramene udávajú, že najväčšie pleso je Wielki Staw Polski. Najhlbším v Tatrách je Wielki Staw Polski (). Je tretím najhlbším jazerom v Poľsku. Na území Tatier je osem jazier, ktoré majú väčšiu plochu ako (z nich päť je v poľských Tatrách), 49 jazier je väčších ako , z nich 11 je na poľskej strane. Najpočetnejšou skupinou plies v Tatrách sú plesá vo Veľkej Studenej doline.
Jazerá majú väčšinou zaoblený tvar a nízke brehy. Niektoré majú malé ostrovčeky. Vytvorili ich sutinové zosuvy (Zmrzlé pleso, Vyšné Bielovodské Žabie pleso). Brehy plies väčšinou strmo klesajú ku dnu, ktoré býva zvyčajne ploché.
Niektoré plesá úplne zanikli. Stalo sa to zasypaním a sčapovaním Lievikovému plesu pod Lomnickým štítom v poslednej štvrtine 19. storočia, zmenšuje sa Dlhé pleso, mohutná lavína z Javorového štítu na jar roku 1940 zasypala tri štvrtiny Malého Žabie Javorového plesa, sčapovaním znížilo svoju hladinu Zelené pleso, Štrbské pleso, takmer úplne sa sčapovalo Kvetnicové pliesko, ktoré z hľadiska botanického je jedno z najzaujímavejších terénov vo Vysokých Tatrách.
Mohutné prúdy Studeného potoka prelomili už v dávnych časoch morénovú hrádzu bývalého asi najväčšieho tatranského plesa v Studenej doline po ktorom zostala asi 60-hektárová panva Christlovej s rašeliniskami a nimi pretekajúcim Studeným potokom.
Šesť už úplne zrašelinovatelých, sčapovaných plies je v okolí Štrbského plesa. Nižšie položených plesách zanikajú vplyvom vegetácie, napríklad Slepé pleso). Vinou stavebných aktivít začalo vysychať Skalnaté pleso. Na poľskej strane Tatier napríklad vyschol Lejkowy Staw. Ďalšia možnosť je pri morénových plesách porušenie tesnosti hradiacej morény (príklad v minulosti).
História vedeckých bádaní.
Dobrým znalcom Tatier bol Dávid Fröhlich, ktorý vo svojom spise Viatorium z roku 1664 uvádza podľa mena len sedem plies, Popradské pleso, (Rybie (dnešné Morské oko), Kolové pleso, Lievikové pleso, Zelené pleso, „Studenovodské“ (nevedno ktoré) a nejaké „Stampsee“ (nemožno ho identifikovať). Juraj Buchholtz st., ktorý bol na tie časy dobrým znalcom Tatier, v diele "Das weit und breiterschollene Zipser Schnee-Gebürh" z roku 1719, menuje až 16 plies podľa mena a spomína ďalších 28 bez mena. V roku 1806 hĺbku Czarnego Stawu pod Rysami zmeral Stanisław Staszic. Prvé osobitné pojednanie o tatranských plesách napísal Jakub Meltzer. Uverejnené bolo v Čaplovičovom topografickom zborníku roku 1821. Na mapu sa dostali plesá po prvý raz v roku 1715.
Názov „pleso“ sa po prvý raz objavil v literatúre v roku 1736, a to v spise "Notitia Hungariae novae historico–geographica" zásluhou Mateja Bela, keď spomína „Rybie pleso“. Tatranské plesá boli dlho nepreskúmané, opradené tajomstvami. V roku 1813 švédsky botanik Göran Wahlenberg prvý systematicky skúmal rastlinstvo celých Tatier. Vo svojej knihe "Flora Carpathorum principalium" z roku 1814 sa zmieňuje o niekoľkých morských okách („oculis maris“) tatranských. Sústavný a podrobnejší prieskum jazier sa začal v roku 1875.
Uhorský karpatský spolok a poľské Towarzystwo Tatrzańskie začali im venovať väčšiu pozornosť. Ludwik Zejszner roku 1849 premeral a zverejnil prvé vierohodné údaje Morského oka (). Systematicky ako prvý začal merať ich hĺbku v roku 1875 viedenský prírodovedec a vysokoškolský pedagóg maďarského pôvodu Dezső Dénes. Na Nižnom Temnosmrečinskom plese zistil najväčšiu hĺbku . Aj on pre plesá používal nemecké a maďarské označenie „morské oká“, i keď vedel, že nie sú spojené s morom. Zmeral hĺbku a plochu Štrbského a Popradského plesa. O výskum plies v Doline Pięciu Stawów Polskich sa zaslúžil v rokoch 18781880 Eugeniusz Klemens Dziewulski. Prvé merania teploty vody v plesách v rôznych hĺbkach urobil v roku 1876 Leopold Świerz (pokračoval aj v neskorších rokoch), v rokoch 1890 a 1893 Ludwik Birkenmajer systematicky skúmal termiku tatranských plies počas rôznych ročných období (1600 meraní).
Na konci 19. storočia sa vedci systematicky začali venovať výskumu flóry a fauny tatranských plies. Medzi prvými sa zoologickému výskumu venoval Antoni Wierzejski, ktorý v roku 1882 našiel v Dwoistom Stawe Gąsienicowom žiabronôžku arktickú (Branchinecta paludosa). V tom istom roku urobil prvú chemickú analýzu vôd (Karol Olszewski). V roku 1909 Ludomir Sawicki spolu s Stanisławom Minkiewiczom podrobne preskúmali (tepelné pomery a farbu vody) 15 jazier na obidvoch stranách Tatier odobrali vzorky vody na biologické testy. Významným tatranským limnológom bol Alfred Lityński. Jeho vedecké výskumy sa zamerali na faunu, termiku. O zaľadnení Tatier a s tým súvisiacim vznikom plies písal v diele "Die Hohe Tatra zur Eiszait" v roku 1923 glaciológ J.Partsch. E. Romer sa v roku 1929 v diele "Epoka Lodowa w Tatrach" zaoberá okrem iného tiež tatranskými plesami. K.A.Sedlmeyer, J.Schaffer a F. Stummer v rokoch 1928 – 29 preskúmali rad tatranských plies, mapoval, merali ich hĺbku a tvar dna, opravili nesprávne údaje skorších výskumníkov, najmä o rozlohe jazier, vypracovali rad profilov dien a hipsografických kriviek. Výskumy opísali v dielach "Atlas der Seen der Hohen Tatra" a "Die Formen der Seebecken der Hohen Tatra," ktoré boli vydané v rokoch 1929 a 1930. Boli aj ďalší výskumníci, ktorí sa venovali tatranským plesám.
V tomto čase vo výskumoch pokračujú vedci Výskumnej stanice a Múzea TANAPu v Tatranskej Lomnici a na poľskej strane výskumníci TANAPu.
Názvy plies.
Najviac plies je pomenovaných podľa farby: Biele, Sivé, Žlté, Čierne, Červené, Modré, Zelené, ale ich názvy nie sú vždy v súlade s ich skutočným zafarbením. Iné plesá dostali názvy od susedných štítov, veží, výšin, dolín, obcí: Batizovské, Ťažké, Furkotské, Hincovo, Velické, Strelecké, Krivánske, Štrbské, Popradské pleso atď. Iné majú mená zvierat: Dračie, Žabie, Rybie, Kozie, Capie. Niektoré podľa osobných mien: Wahlenbergove, Rumanovo, Sontagovo, Sobkow, Stasziców. Podľa tepelných pomerov: Studené, Zamrznuté, Ľadové, Lodowy Stawek atď. Podľa podoby: Dlhé, Okrúhle, Trojrohé... Podľa rastlín: Litvorové, Temnosmrečinské... Podľa rozličných vlastností: Pusté, Skalnaté, Tiché... Podľa rozmerov: Malé pliesko, Mały Staw, Wielki Staw... Podľa polohy: Zadni a Przedni Staw...atď.

</doc>
<doc id="615880" url="https://sk.wikipedia.org/wiki?curid=615880" title="Sľubica (geomorfologický podcelok)">
Sľubica (geomorfologický podcelok)

Sľubica je geomorfologický podcelok pohoria Branisko a zaberá jeho južnú polovicu.
Vymedzenie.
Podcelok sa rozkladá južne od sedla Branisko a údolia riečky Svinka. Severne pokračuje Branisko podcelkom Smrekovica, na východe susedí Šarišská vrchovina a Čierna hora s podcelkom Roháčka. Juh a západ pohoria klesá do Hornádskej kotliny, menovite do Hornádskeho podolia na juhu a juhozápade a k severnejšie situovaným Medvedím chrbtom.
Ochrana prírody.
Nachádza sa tu iba chránené územie Rajtopíky.
Doprava.
Pohorie vytvára výraznú prírodnú bariéru a sedlom Branisko ním vedie spojnica Spiša a Šariša. Od roku 2003 vedie naprieč pohorím v trase diaľnice D1 tunel Branisko, ktorý výrazne odľahčil dopravu na ceste I/18 horským sedlom.

</doc>
<doc id="615881" url="https://sk.wikipedia.org/wiki?curid=615881" title="Smrekovica (geomorfologický podcelok)">
Smrekovica (geomorfologický podcelok)

Smrekovica je geomorfologický podcelok pohoria Branisko. Zaberá severnú polovicu a nachádza sa tu najvyšší vrch pohoria, vysoká Smrekovica.
Vymedzenie.
Podcelok je od zvyšku pohoria oddelený sedlom Branisko a údolím riečky Svinka. Tá vymedzuje hranicu s podcelkom Sľubica, ktorá je tak južným susedom Smrekovice. Na juhozápade sa územia dotýkajú Medvedie chrbty, podcelok Hornádskej kotliny, na západe sú to Levočské vrchy s podcelkom Levočské planiny, na severe a východe pohorie Bachureň a juhovýchodne nadväzuje Šarišská vrchovina.
Ochrana prírody.
Nachádzajú sa tu chránené územia Kamenná Baba, Salvátorské lúky a Šindliar.
Doprava.
Pohorie vytvára výraznú prírodnú bariéru a sedlom Branisko ním vedie spojnica Spiša a Šariša. Od roku 2003 vedie naprieč pohorím v trase diaľnice D1 tunel Branisko, ktorý výrazne odľahčil dopravu na ceste I/18 horským sedlom.

</doc>
<doc id="615883" url="https://sk.wikipedia.org/wiki?curid=615883" title="Hall &amp; Oates">
Hall &amp; Oates

Hall &amp; Oates je americká hudobná dvojica, ktorej členmi sú Daryl Hall (predovšetkým hlavné vokály) a John Oates (elektrická gitara, sprievodný spev). Dvojica pochádza z mesta Philadelphia. Obaja napísali väčšinu svojich textov, či už spoločne alebo samostatne. Najväčší úspech dosiahli od konca 70. rokov do polovice 80. rokov, a to predovšetkým spájaním rock and rollu s R&amp;B.
Dvojica dodnes predala viac ako 40 miliónov nahrávok, čím sa stali treťou najpredávanejšou hudobnou dvojicou všetkých čias. Najviac známi sú predovšetkým vďaka hitom „Rich Girl“, „Kiss on My List“, „Private Eyes“, „I Can’t Go for That (No Can Do)“, „Maneater“ a „Out of Touch“. Celkovo vydali sedem albumov certifikovaných platinovou platňou a šesť albumov certifikovaných zlatou platňou, ktoré certifikovala americká asociácia RIAA.
Časopis "Billboard" zaradil dvojicu na 15. miesto vo svojom zozname 100 greatest artists of all time a hudobná stanica VH1 ju zaradila na 99. miesto vo svojom zozname 100 greatest artists of all time. V apríli 2014 bola dvojica Hall &amp; Oates uvedená do Rock and Roll Hall of Fame. Dňa 2. septembra 2016 obdržali hviezdu na Hollywoodskom chodníku slávy.
Diskografia.
Albumy
Single

</doc>
<doc id="615886" url="https://sk.wikipedia.org/wiki?curid=615886" title="Out of Touch">
Out of Touch

„Out of Touch“ je skladba americkej dvojice Hall &amp; Oates. Vydaná bola ako hlavný singel dňa 4. októbra 1984 z ich dvanásteho štúdiového albumu "Big Bam Boom" (1984). V decembri 1984 obsadil na dobu dva týždne 1. miesto v americkom rebríčku Billboard Hot 100.
Verzia Uniting Nations.
Skladba „Out of Touch“ bola v roku 2004 prerobená britskou tanečnou skupinou Uniting Nations. táto verzia obsadila 7. miesto v britskom rebríčku UK Singles Chart a 21 týždňov sa udržala v prvej 75 tohto rebríčka. Vokály naspievala štúdiová hudobníčka Jinian Wilde.
Zoznam skladieb.
12" vinyl obsahuje skladby:
Rozšírený CD singel obsahuje skladby:

</doc>
<doc id="615887" url="https://sk.wikipedia.org/wiki?curid=615887" title="Formula 1 v roku 1990">
Formula 1 v roku 1990

Sezóna 1990 Formuly 1 je 41. ročníkom svetového šampionátu jazdcov a 33. ročníkom pohára konštruktérov. Začala sa 11. marca Veľkou cenou USA a skončila 4. novembra po šestnástich pretekoch.
Majstrom sveta sa stal po druhýkrát Ayrton Senna, pohár konštruktérov získal po tretíkrát za sebou a celkovo šiesty tím McLaren.
Boj o titul majstra sveta Formuly 1 v sezóne 1990 bol vyvrcholením jednej z najväčších rivalít v dejinách športu – medzi Ayrtonom Sennom a Alainom Prostom. Prost po prestupe z McLarenu do Ferrari dokázal so slabším autom držať krok so Sennom a pred poslednými pretekmi v Japonsku ešte bojoval o titul. Napätie vyvrcholilo hneď v prvej zákrute na Suzuke, kde Senna po zhasnutí svetiel úmyselne neuhol a narazil do Prosta. Obaja jazdci okamžite vypadli, čo Sennovi stačilo na zisk jeho druhého majstrovského titulu. Incident rozdelil svet Formuly 1, keďže Senna sa neskôr priznal, že išlo o vedomý čin, motivovaný pocitom nespravodlivosti z predchádzajúcej sezóny 1989. Sezóna 1990 tak zostala symbolom extrémnej rivality, emócií a tenkej hranice medzi športom a kontroverziou.

</doc>
<doc id="615890" url="https://sk.wikipedia.org/wiki?curid=615890" title="Breznianska kotlina">
Breznianska kotlina

Breznianska kotlina je geomorfologický podcelok Horehronského podolia. Veľkú časť jej územia zaberá mesto Brezno.
Vymedzenie.
Výrazná kotlina je najmä zo severu a z juhu obklopená horskými pásmami, východným i západným smerom pokračuje údolie Hrona. Z troch strán ju obklopujú podcelky Horehronského podolia, konkrétne na západe Lopejská kotlina, na severe Bystrianske podhorie a na severovýchode Heľpianske podolie. Východným smerom vystupuje Fabova hoľa a južne Balocké vrchy, oba podcelky Veporských vrchov.
Doprava.
Územím vedú hlavné komunikácie Horehronia; z Banskej Bystrice na Poprad vedie východným smerom cesta I/66, juhovýchodne do Tisovca smeruje cesta I/72 a severo-južným smerom kotlinu križuje cesta II/529 z Mýta pod Ďumbierom do Hriňovej. Z Banskej Bystrice vedie východným smerom železničná trať do Margecian, v Brezne začína aj trať do Rimavskej Soboty.
Turizmus.
Mesto Brezno je prirodzeným centrom turistiky v regióne Horehronia a tvorí vstupnú bránu do južnej časti Nízkych Tatier a okolitých pohorí. Jedinečnou je ozubnicová železničná trať do Tisovca. 

</doc>
<doc id="615891" url="https://sk.wikipedia.org/wiki?curid=615891" title="Lopejská kotlina">
Lopejská kotlina

Lopejská kotlina je geomorfologický podcelok Horehronského podolia.
Vymedzenie.
Kotlina je zo severu a z juhu obklopená horskými pásmami, východným i západným smerom pokračuje údolie Hrona. Na severe ležia Ďumbierske Tatry, na východe podcelky Horehronského podolia Bystrianske podhorie a Breznianska kotlina. Južne vystupujú podcelky Veporských vrchov Čierťaž a Balocké vrchy a na západe nadväzuje Bystrické podolie, patriace do Zvolenskej kotliny.
Ochrana prírody.
Územie je súčasťou ochranného pásma Národného parku Nízke Tatry. Nachádzajú sa tu chránené územia Mačková a Predajnianska slatina.
Doprava.
Územím Hrona vedú hlavné komunikácie z Banskej Bystrice na Brezno, a to tak cesta I/66, ako aj železničná trať do Margecian. Vo východnej časti vedie Bystrianskou dolinou cesta I/72 do Liptovského Hrádku.
Turizmus.
Takmer každou dolinou vedie z podhorských obcí značkovaná turistická trasa na hlavný hrebeň Nízkych Tatier. Viaceré trasy smerujú i južným smerom do Veporských vrchov.

</doc>
<doc id="615892" url="https://sk.wikipedia.org/wiki?curid=615892" title="Bystrianske podhorie">
Bystrianske podhorie

Bystrianske podhorie je geomorfologický podcelok Horehronského podolia. Leží severne od mesta Brezno.
Vymedzenie.
Výraznejšie zvlnené územie vytvára prechod medzi údolím Hrona a horským pásmom Nízkej Tatier. Susednými podcelkami sú v rámci geomorfologického celku Heľpianske podolie na východe, Breznianska kotlina na juhu a Lopejská kotlina na západe. Na severe nadväzujú Ďumbierske a Kráľovohoľské Tatry.
Ochrana prírody.
Územie je súčasťou ochranného pásma Národného parku Nízke Tatry. Nachádzajú sa tu chránené územia Suchá dolina, Horné lazy a Breznianska skalka. Známou atrakciou je Bystrianska jaskyňa.
Doprava.
Južným okrajom podcelku vedie po severnom nábreží rieky Hron cesta I/66 (Banská Bystrica – Brezno – Poprad), tvoriaci hlavnú dopravnú tepnu Horehronia. Z Podbrezovej vedie cesta I/72 do Liptovského Hrádku cez horské sedlo Čertovica, na ktorú sa v Bystrej pripája cesta II/584 na Trangošku. Z Mýta pod Ďumbierom vedie cesta II/584 do Bujakova, čím sa skracuje cesta na Heľpu.
Turizmus.
V severnej časti územia ležia významné strediská cestovného ruchu Krpáčovo a Tále, ponúkajúce komplex služieb počas celého roka. Lokality prepája červeno značená turistická trasa, ktorú križujú viaceré chodníky na hrebeň Nízkych Tatier. Neďaleko Bystrej sa nachádza atraktívna Bystrianska jaskyňa.

</doc>
<doc id="615894" url="https://sk.wikipedia.org/wiki?curid=615894" title="Miroslav Maťaščík">
Miroslav Maťaščík

Ing. Miroslav Maťaščík (* 15. február 1949, Kladzany – † 27. marec 2018, Bratislava) bol slovenský stavebný inžinier, projektant mostov.
Životopis.
Miroslav Maťaščík sa narodil 15. februára 1949 v Kladzanoch (dnešný okres Vranov nad Topľou). Strednú školu absolvoval vo Vranove nad Topľou. V štúdiu pokračoval na Stavebnej fakulte SVŠT v Bratislave, odbor inžinierske konštrukcie a dopravné stavby. Diplom stavebného inžiniera získal v roku 1972. V roku 1978 ukončil na rovnakej fakulte aj postgraduálne štúdium „Projektovanie a technológia betónových mostov“.
V rokoch 19722004 pracoval v Dopravoprojekte, ako projektant, hlavný inžinier projektu (HIP), zodpovedný projektant (ZOP) a vedúci oddelenia mostov. Od roku 2004 potom pôsobil v spoločnosti Alfa 04 ako predseda predstavenstva a vedúci Strediska mostov a konštrukcií.
Projektoval približne štyridsať mostov na Slovensku aj v ďalších štátoch – v Česku, Azerbajdžane, Maďarsku. Je autorom projektu Mosta Apollo, rekonštrukcie Starého mosta a podieľal sa aj na projektoch Prístavného mosta a Mosta Lanfranconi v Bratislave. Je tiež autorom diaľničnej estakády ponad Považskú Bystricu a projektantom obnovy Mosta Márie Valérie.

</doc>
<doc id="615895" url="https://sk.wikipedia.org/wiki?curid=615895" title="Vyznamenanie Za zásluhy o výstavbu">
Vyznamenanie Za zásluhy o výstavbu

Vyznamenanie Za zásluhy o výstavbu je česko-slovenské štátne vyznamenanie, založené vládnym nariadením číslo 30/1951 Zb. zo dňa 3. apríla 1951,
ktorým sa zakladajú rady a vyznamenania a upravuje udeľovanie čestného titulu „Hrdina práce".
Vyznamenanie Za zásluhy o výstavbu sa udeľovalo osobám, ktoré svojou vynikajúcou prácou sú prednými bojovníkmi za socialistickú výstavbu, ďalej tým, ktorí sú vzormi úderníckeho využitia technických možností a podstatne prispievajú k zvýšeniu výrobnosti práce, alebo tým, ktorí sa osobitne zaslúžili o rozvoj vedy, kultúry alebo techniky. Udeľoval ho na návrh vlády prezident republiky a zároveň s vyznamenaním dostal vyznamenaný diplom a preukaz ako doklad na nosenie radu.
Zrušené bolo s účinnosťou od 15. októbra 1990 zákonom číslo 404/1990 Zb.
Opis vyznamenania.
Opis vyznamenania je uvedený v Stanovách Vyznamenania Za zásluhy o výstavbu: „"Vyznamenanie Za zásluhy o výstavbu má tvar kruhu priemeru 33 mm. V dolnej časti vystupuje do popredia stavba z kvádrov, na ktorej sú písmená ČSR . Nad stavbou je päťcípa hviezda s kosákom a kladivom a za ňou štyri vlajúce prápory. V pozadí sú po oboch okrajoch dve lipové ratolesti. Na rube vyznamenania je nápis „Za zásluhy o výstavbu", nad ním lipová ratolesť a dole matričné číslo. Vyznamenanie je razené zo striebra. Strieborným závesom vytvoreným dvoma sväzkami klasov je zavesené na stuhe 38 mm širokej a 55 mm dlhej; stuha je tmavočervená s dvoma 3 mm širokými modrými prúžkami uprostred. Vyobrazenie je pripojené."“
Autorom výtvarného návrhu je umelec Jaroslav Brůha, stuhu navrhol umelec Antonín Kybal.

</doc>
<doc id="615896" url="https://sk.wikipedia.org/wiki?curid=615896" title="Vyznamenanie Za vynikajúcu prácu">
Vyznamenanie Za vynikajúcu prácu

Vyznamenanie Za vynikajúcu prácu je česko-slovenské štátne vyznamenanie, založené vládnym nariadením číslo 30/1951 Zb. zo dňa 3. apríla 1951,
ktorým sa zakladajú rady a vyznamenania a upravuje udeľovanie čestného titulu „Hrdina práce".
Vyznamenanie Za vynikajúcu prácu sa udeľovalo osobám, ktoré vynikajúcou úderníckou prácou a trvalými mimoriadnymi výkonmi sa stali vzorom v plnení pracovných úloh a získali ďalších pracovníkov na nasledovanie, alebo tým, ktorí svojou vynikajúcou činnosťou prispeli k rozvoju vedy, kultúry alebo techniky. Prezident republiky udelil vyznamenanie na odporúčanie vlády. Laureáti dostali čestný diplom a osvedčenie oprávňujúce ich nosiť toto vyznamenanie.
Zrušené bolo s účinnosťou od 15. októbra 1990 zákonom číslo 404/1990 Zb.
Opis vyznamenania.
Opis vyznamenania je uvedený v Stanovách Vyznamenania Za vynikajúcu prácu: „"Vyznamenanie Za vynikajúcu prácu má tvar kruhu priemeru 33 mm. Na líci vyznamenania spočíva na lipových ratolestiach stuha s nápisom „Za vynikající práci" a nad ňou kosák a kladivo. Na rube vyznamenania, lemovanom lipovými ratolesťami, sú písmená ČSR , nad nimi päťcípa hviezda a dole matričné číslo. Vyznamenanie je razené z bronzu. Bronzovým závesom, vytvoreným dvoma vavrínovými ratolesťami, je zavesené na stuhe 38 mm širokej a 55 mm dlhej; stuha je modrá (farby pracovného obleku) s dvoma 3 mm širokými tmavočervenými prúžkami uprostred. Vyobrazenie je pripojené."“
Autorom výtvarného návrhu je umelec Jaroslav Brůha, stuhu navrhol umelec Antonín Kybal.

</doc>
<doc id="615897" url="https://sk.wikipedia.org/wiki?curid=615897" title="Vyznamenanie Za statočnosť">
Vyznamenanie Za statočnosť

Vyznamenanie Za statočnosť je česko-slovenské štátne vyznamenanie, založené vládnym nariadením číslo 30/1951 Zb. zo dňa 3. apríla 1951, ktorým sa zakladajú rady a vyznamenania a upravuje udeľovanie čestného titulu „Hrdina práce".
Vyznamenanie Za statočnosť sa udeľovalo tým, ktorí preukázali statočnosť alebo obetavosť v zápase s rozvratníkmi a inými nepriateľmi štátu alebo pri obrane nedotknuteľnosti štátnych hraníc, alebo za iné vynikajúce prejavy občianskej statočnosti a odvahy. Udeľoval ho na návrh vlády prezident republiky a zároveň s vyznamenaním dostal vyznamenaný diplom a preukaz ako doklad na nosenie radu.
Zrušené bolo s účinnosťou od 15. októbra 1990 zákonom číslo 404/1990 Zb.
Opis vyznamenania.
Opis vyznamenania je uvedený v Stanovách Vyznamenania Za statočnosť: „"Vyznamenanie Za statočnosť má tvar kruhu priemeru 33 mm. V ľavej polovici vyznamenania sú dve ratolesti, vavrínová a lipová, sviazané dole stuhou s nápisom „Za statečnost"; vpravo od ratolestí sú písmená ČSR . Na rube sú vavrínové a lipové ratoliestky a uprostred štítok s matričným číslom. Vyznamenanie je razené zo striebra. Strieborným závesným krúžkom je zavesené na stuhe 38 mm širokej a 55 mm dlhej; stuha je modrá s 9 mm širokým pruhom v štátnych farbách uprostred. Vyobrazenie je pripojené."“
Autorom výtvarného návrhu je umelec Otakar Španiel, stuhu navrhol umelec Antonín Kybal.

</doc>
<doc id="615901" url="https://sk.wikipedia.org/wiki?curid=615901" title="Antikoagulans">
Antikoagulans

Antikoagulans () alebo antikoagulancium je liečivo, ktoré znižuje zrážanlivosť krvi (hemokoaguláciu). Svojím účinkom blokuje koagulačné faktory, a tým aj proces koagulácie.
Antikoagulanciá sa používajú v profylaxii a liečbe žilovej trombózy, embolizácie do pľúc a intrakavitálnej trombózy v dutinách srdca. Patria medzi antitrombotiká, lieky, zabraňujúce vytváraniu krvnej zrazeniny, spolu s antiagreganciami, ktoré pôsobia proti zhlukovaniu trombocytov (krvných doštičiek), endotel protektívnymi látkami a fibrinolytikami, ktoré lyzujú fibrínové vlákna vo vznikajúcej krvnej zrazenine a tak ju rozpúšťajú.
Klasifikácia.
Antikoagulanciá sa delia na používané in vivo – u pacientov ako lieky (heparín a jeho deriváty, warfarin, xabány atď.) a in vitro – na zaistenie tekutosti krvi po odbere na vyšetrenie (heparín, oxalát sodný, citrát sodný, EDTA).
Ďalšie rozdelenie antikoagulancií, používaných ako lieky, je podľa ich mechanizmu účinku na priame a nepriame. Priame inaktivujú vytvorené koagulačné faktory v krvnej plazme, zatiaľ čo nepriame spomaľujú ich tvorbu, spravidla v pečeni.
Priame antikoagulanciá sú heparín a jeho deriváty – nízkomolekulárne heparíny, pentasacharidy, ďalej hirudiny, gatrany a xabany.
Nepriame antikoagulanciá sú warfarin a ethylbiskumacetát
Priame antikoagulanciá.
Priame antikoangulanciá blokujú predovšetkým trombín a/alebo faktor Xa. Trombín je kľúčový proteín koagulačnej kaskády, ktorý aktivuje rad koagulačných faktorov, končiaci premenou rozpustného fibrinogénu na nerozpustný fibrín v krvnej zrazenine.
Nepriame inhibítory trombínu (faktoru Xa) pôsobia prostredníctvom aktivácie prirodzeného inhibítora trombínu – antitrombínu (AT III). Sú teda závislé na prítomnosti endogénnych inhibítorov. Tak fungujú napr. heparíny. Priame inhibítory trombínu  (faktoru Xa) sa viažu na trombín (faktor Xa), čím ho blokujú. Takto pôsobia gatrany a hirudíny.
Heparíny.
Heparín je zmes kyslých mukopolysacharidov, bežne sa vyskytujúcich v organizme. Terapeuticky sa využíva heparin nefrakcionovaný, nízkomolekulárny a pentasacharidy.
"Nefrakcionovaný (prirodzený) heparin" aktivuje AT III, ktorý ireverzibilne inaktivuje trombín a niektoré ďalšie koagulačné faktory (napr. faktor Xa). Má nasledujúce vlastnosti: neprechádza placentou a preto je vhodný pre použitie v tehotenstve. Má špecifické antidotum – protamín. Podáva sa vnútrožilovo alebo podkožne. Jeho účinok je variabilný, preto ho treba pravidelne po 6 hodinách kontrolovať vyšetrením  APTT. Nežiaduce účinky sú krvácanie pri predávkovaní, možná alergická reakcia, trombocytopénia (zníženie počtu krvných doštičiek), pri dlhodobom podávaní osteoporóza.
"Nízkomolekulárne heparíny" (anglicky: low molecular weight heparin, LMWH) majú kratšie reťazce molekúl, ktoré vznikajú rozštiepením molekuly heparinu. Pôsobia podobne, ako nefrakcionovaný heparin (inaktivujú však predovšetkým faktor Xa), ale sú bezpečnejšie, majú výhodnejšiu farmakokinetiku a menej nežiaducich účinkov. Dobre sa vstrebávajú a preto sa podávajú podkožne. Nemusí sa kontrolovať APTT. Používa sa hlavne enoxaparin.
"Pentasacharidy" sú synteticky pripravené reťazce piatich sacharidových jednotiek, odvodené od heparínu. Prostredníctvom AT III inaktivujú faktor Xa. Sú bezpečnejšie, podávajú sa podkožne, nie je nutná kontrola APTT, nevýhodou je vyššia cena. Používa sa  fondaparinux.
„Nové“ orálne antikoagulanciá (NOAC).
Sú to pomerne nedávno vyvinuté antikoagulanciá, ktoré je možné na rozdiel od ostatných priamych antikoagulancií podávať ústami. Ich výhodou oproti nepriamym orálnym antikoagulanciám (warfarinu) je predvídateľný účinok, takže v priebehu liečby nie sú potrebné opakované kontroly účinku.
"Gatrany" priamo inhibujú trombín. Podávajú sa ústami, účinkujú rýchlo a dlhodobo. Dajú sa použiť v profylaxii tromboembolizmu v ortopédii a pri fibrilácii srdcových predsiení. Používa sa napr. dabigatran.
"Xabany" priamo inhibujú faktor Xa. Podávajú sa ústami, sú dobre účinné v profylaxii tromboembolizmu vo všetkých indikáciach. Používajú sa rivaroxaban, apixaban, edoxaban.
Hirudin a odvodené látky..
Hirudin je prírodný antikoagulačný peptid, produkovaný pijavicami (Hirudo medicinalis). Má dobré vlastnosti, ale je drahý. Rekombinantnou technológiou sa vyrába odvodená látka desirudin.
Nepriame antikoagulanciá.
Nepriame antikoagulanciá sú kompetitívni antagonisti vitamínu K. Znižujú tvorbu vitamín K – dependentných koagulačných faktorov (faktorov II, VII, IV, X a aj antikoagulačných proteínov C a S). Vrchol ich účinku nastupuje asi za 3 dni. Ich účinnosť je ovplyvnená množstvom vitaminu K v potrave a množstvom liekových interakcii, ovplyvnením vstrebávania, väzby na krvný albumín a biotransformácie.
Nežiaducim účinkom je krvácanie. V tom prípade treba liečbu prerušiť, prípadne podať vitamín K, pri ohrozujúcom krvácaní krvnú plazmu, ktorá obsahuje chýbajúce koagulačné faktory. Používa sa takmer výhradne kumarínový derivát warfarin. Na začiatku liečby dochádza ku krátkodobému prokoagulačnému účinku warfarinu, pretože sa zníži aj syntéza proteínu C a S. Preto sa na začiatku liečby súčasne podávajú heparíny, ktoré pokryjú obdobie do nástupu plného účinku warfarinu. Nespoľahlivosť účinku kumarínov vyžaduje pravidelné kontroly účinnosti liečby – vyšetrenia parametra zrážanlivosti krvi INR (International Normalized Ratio, predtým protrombínový čas). Warfarin slúži na profylaxiu tromboembolizmu pri poruche srdcov0ho rytmu fibrilácii predsiení, po implantácii mechanických chlopňových protéz a pri žilovej trombóze. V súčasnosti je lacný warfarin často nahradzovaný drahšími, ale často spoľahlivejšími gatranmi a xabánmi.

</doc>
<doc id="615907" url="https://sk.wikipedia.org/wiki?curid=615907" title="Konodont">
Konodont



</doc>
<doc id="615908" url="https://sk.wikipedia.org/wiki?curid=615908" title="Tomky">
Tomky

Tomky sú časť obce Borský Svätý Jur v Trnavskom kraji v okrese Senica na Záhorí.
Obec sa nachádza medzi obcami Závod, Borský Svätý Jur, Studienka a Lakšárska Nová Ves. Okolo týchto obcí bývalo v minulosti niekoľko osád (Húšky, Trajlínky, Horné Valy, Dolné Valy a Šišuláky, z ktorých bola vtedy ešte osada Tomky najväčšia). Bývalí osadníci sa živili chovaním oviec, ošípaných, pasením dobytka či obrábania panskej pôdy. Obec je vzdialená od Bratislavy 60 km. Okolie tvoria prevažne borovicové lesy.
V obci je vybudovaná rekreačná oblasť s kempingom, motelom a penziónom, ktorý sa nachádza v CHKO Záhorie, pri vodnom toku Horná a Dolná Studená voda. Tomky sú tiež známe Resocializačným strediskom pre drogovo závislých, ktoré funguje od roku 1996.
Na začiatku obce smerom od Borského Svätého Jura sa nachádza Kaplnka Nepoškvrneného počatia Panny Márie (vybudovaná v deväťdesiatych rokoch 19. storočia) a smerom na obec Závod sa nachádza Božia muka. Okrajom obce preteká Lakšársky potok.

</doc>
<doc id="615910" url="https://sk.wikipedia.org/wiki?curid=615910" title="Jozef Otrokóci">
Jozef Otrokóci

Jozef Otrokóci (iné zápisy priezviska: Otrokoczy, Ottrokóczy; * asi 1730, Púchov – † po roku 1801) bol slovenský rímskokatolícky kňaz, teológ a náboženský spisovateľ.
Ako farár pôsobil v Skalitom, Rosine, Veľkom Rovnom (17901797) a v Papradne (17971801), kde nastúpil po Jánovi Sádeckom. Všestranne podporoval činnosť bernolákovského Slovenského učeného tovarišstva a jeho zásluhou sa Veľké Rovné stalo sídlom pobočky tohto spolku.

</doc>
<doc id="615911" url="https://sk.wikipedia.org/wiki?curid=615911" title="Alexander Pác">
Alexander Pác

Alexander Pác (iný zápis priezviska: Pácz; vlastným menom Ján Pátz; ; * 1. júl 1863, Leles – † ?) bol uhorský rímskokatolícky kňaz, teológ, filológ, historik a pedagóg.
Narodil sa v rodine Michala Pátza a jeho manželky Anny rod. Bodnárovej. Od 4. septembra 1881 bol členom premonštrátskeho rehoľného rádu a 20. decembra 1887 bol vysvätený za kňaza. V rokoch 18891891 študoval teológiu a filozofiu na univerzite v Kluži. V rokoch 18861888 pôsobil ako profesor na gymnáziu v Košiciach a od roku 1891 ako profesor klasickej filológie v Oradei (Veľký Varadín). Bol členom filologickej spoločnosti v Budapešti. Založil a viedol spolok katolíckej mužskej mládeže v Oradei.

</doc>
<doc id="615912" url="https://sk.wikipedia.org/wiki?curid=615912" title="Daidalos zo Sikyónu">
Daidalos zo Sikyónu

Daidalos () bol grécky sochár v 4. storočí pred Kr.
Daidalos, syn a žiak sochára Patrokla zo Sikyónu (zrejme aj brat Polykleita), tvoril podľa rímskeho spisovateľa Plínia hlavne za čias 95. olympiády, teda v rokoch 400 až 396 pred Kr.
Staroveký cestovateľ Pausanias uvádza, že bol autorom štyroch umeleckých diel, ktoré videl na posvätnej pôde Olympie. Bol to tropaion, ktorý zhotovil pre Eliďanov na pamiatku spartskej bitky v "Altide", sochy Eliďanov Timóna a jeho syna Aisypa, olympijských víťazov v jazdeckých disciplínach z roku 400 pred Kr. a Aristodéma, víťaza olympijských hier v zápasení v roku 388 pred Kr. Pausanias medzi jeho diela zaradil aj sochu Arkada a sochu bohyne Niké, ktoré Tegejčania venovali ako votívne dary bohu Apolónovi do Delf na počesť ich víťazstva nad Sparťanmi. 
Plínius zaznamenal, že Daidalos bol autorom bronzových sôch "Prótesilaa" a "Pythodéma", mladých zápasníkov so škrabadlami (bronzové alebo železné škrabadlo sa používalo na očistenie tela pred kúpeľom).Taliansky znalec antického umenia Paolo Moreno mu aj na základe tejto informácie pripisuje originál sochy Apoxyomena (gréckeho atléta so škrabadlom), známeho z niekoľkých kópií, z ktorých najzachovalejšia je uložená v archeologickom múzeu v Záhrebe.
Svedectvom tvorby tohto umelca sú i jeho zachované signatúry na podstavcoch zo sôch, objavené v Olympii a v Delfách. Nápis na jednom z podstavcov z Delf hlása, že tento podstavec bol základňou sochy víťaza pýtických hier v dorasteneckom boxe.

</doc>
<doc id="615914" url="https://sk.wikipedia.org/wiki?curid=615914" title="Podhradská kotlina">
Podhradská kotlina

Podhradská kotlina je geomorfologický podcelok Hornádskej kotliny. Rozkladá sa na Spiši v okolí Spišského Podhradia, podľa ktorého je pomenovaná.
Vymedzenie.
Kotlina zaberá severovýchodnú časť geomorfologického celku a tiahne sa západo-východným smerom medzi Spišským Hrhovom na západe a Beharovcami na východe. Obklopujú ju len dva iné podcelky, a to na severe Levočské planiny, patriace do Levočských vrchov a Medvedie chrbty, ktoré prináležia do Hornádskej kotliny.
Ochrana prírody.
V tejto časti Spiša je viacero prírodných a kultúrnych pamätihodností. Minerálne pramene tu lákali ľudí už v praveku a vytvorili jedinečné travertínové kopy a jazierka. Chránené sú Sivá Brada, Sobotisko a Pažitské jazierko, na dohľad je tiež Spišský hradný vrch so Spišským hradom, Ostrá hora a Dreveník, patriace však do podcelku Medvedie chrbty.
Kultúrne pamiatky.
Medzi unikátnymi pamiatkami, zapísanými v zozname svetového dedičstva UNESCO, sú aj Levoča, Spišský hrad a pamiatky okolia. Z týchto pamiatok sú v Podhradskej kotline atraktívna Spišská Kapitula, mesto Spišské Podhradie a Žehra s neskororománskym Kostolom Ducha Svätého.
Doprava.
Týmto územím vedie v trase diaľnice D1 európska cesta 50, ako aj cesta I/18 z Popradu do Prešova. Železničnú dopravu zastupuje len lokálna trať do Spišského Podhradia.

</doc>
<doc id="615915" url="https://sk.wikipedia.org/wiki?curid=615915" title="Medvedie chrbty">
Medvedie chrbty

Medvedie chrbty je geomorfologický podcelok Hornádskej kotliny. 
Vymedzenie.
Územie sa tiahne západo-východným smerom v severnej časti kotliny od Popradskej kotliny po Branisko. Na severe ležia Levočské planiny, patriace do Levočských vrchov, ako aj podcelok Podhradská kotlina. Na východe stúpa pohorie Branisko s podcelkami Smrekovica a Sľubica a južný okraj prechádza do Hornádskeho podolia.
V centrálnej oblasti sa nachádza jediná geomorfologická časť, Levočská kotlina.
Ochrana prírody.
V tejto časti Spiša sú zachované jedinečné travertínové kopy: Spišský hradný vrch so Spišským hradom, Ostrá hora, Zlatá brázda a Dreveník.
Doprava.
Rovinatejším územím vedie v trase diaľnice D1 európska cesta 50, ako aj cesta I/18 z Popradu do Prešova. Železničnú dopravu zastupujú len lokálne trate do Levoče a Spišského Podhradia.

</doc>
<doc id="615918" url="https://sk.wikipedia.org/wiki?curid=615918" title="Matej Matúška">
Matej Matúška

Matej Matúška (* 16. storočie, Topoľčany – † 1602) bol uhorský kronikár a hospodársky pracovník na panstve.
Životopis.
Narodil sa do zemianskej rodiny v Topoľčanoch v Nitrianskej stolici v Uhorsku. Štúdiá absolvoval pravdepodobne aj v českých krajinách. V rokoch 15841594 pôsobil ako pisár a v rokoch 15941602 ako hospodársky správca na panstve Žerotínovcov v Židlochoviciach, približne 18 km južne od Brna. Zomrel v roku 1602 a bol pochovaný v Židlochoviciach.

</doc>
<doc id="615923" url="https://sk.wikipedia.org/wiki?curid=615923" title="Neil deGrasse Tyson">
Neil deGrasse Tyson

Neil deGrasse Tyson (* 5. október 1958, New York, New York, USA) je americký astrofyzik, spisovateľ a popularizátor vedy. Pôsobí ako riaditeľ Haydenovho planetária a výskumník v Americkom prírodovednom múzeu. 
Je častým hosťom v programoch "The Daily Show", "The Colbert Report", "Real Time with Bill Maher" a "Jeopardy!" V auguste 2011 bolo oznámené, že bude moderovať pokračovanie série "Vesmír" Carla Sagana.
Bol po ňom pomenovaný asteroid 13123 Tyson, okrem iného bol taktiež zaradený na zoznam sto najvplyvnejších ľudí časopisu "Time" a časopis "Discover" ho zaradil medzi desiatich najvplyvnejších vedcov.
Životopis.
Narodil sa v New Yorku ako druhé z troch detí. Jeho otec bol sociológ a matka gerontologička.  Na strednej škole bol kapitánom zápasnického tímu a šéfredaktorom školského fyzikálneho časopisu. Už od svojej mladosti prejavoval veľký záujem o astronómiu.
Astronóm Carl Sagan, ktorý v tej dobe pracoval na Cornellovej univerzite, sa snažil Tysona na túto školu dostať, ten sa ale rozhodol pre štúdium fyziky na Harvardovej univerzite. Tam bol prvý rok členom vesliarskeho tímu, ale neskôr sa vrátil k zápaseniu. V roku 1980 na Harvarde, získal titul B. A. (Bachelor of Arts) z fyziky a pokračoval v štúdiu na Texaskej univerzite v Austine, kde v roku 1983 získal titul M. A. (Master of Arts) z astronómie. Na Texaskej univerzite si začal robiť aj doktorát, ale v roku 1988 prešiel na Kolumbijskú univerzitu. Následne v roku 1989 získal titul M. S. (Master of Philosophy) z astrofyziky a v roku 1991 PhD. (Doctor of Philosophy) v rovnakom odbore.
Vo svojom výskume sa zameriava na vznik a vývoj hviezd, fyzikálnu kozmológiu a galaktickú astronómiu. Napísal tiež niekoľko populárno-vedeckých kníh a vystupoval v niekoľkých dokumentárnych filmoch a programoch. Bol jedným z vedcov, ktorí presadzovali reklasifikáciu planéty Pluto; v roku 2006 Medzinárodná astronomická únia Pluto zaradila medzi trpasličie planéty.
Názory.
Tyson tvrdí, že zástancovia teórie inteligentného dizajnu maria vedecký pokrok. Sám seba považuje za agnostika. Napísal niekoľko prác o náboženstve, spiritualite a spiritualite vedy. Spolu s evolučným biológom Richardom Dawkinsom niekoľkokrát prednášal o vede a náboženstve. Na otázku, či on sám je veriaci, odpovedal: „Súčasťou popisu všetkých vyšších bytostí, ktoré som videl, vo všetkých náboženstvách, ktoré poznám, je niekoľkokrát spomenutá ich láskavosť. Keď sa pozriem na vesmír a na všetky spôsoby, akými sa nás snaží zabiť, nedarí sa mi pri tom vysporiadať sa s tvrdeniami o dobrej vôli.“
Výber z bibliografie.
Zoznam kníh od Tysona:

</doc>
<doc id="615924" url="https://sk.wikipedia.org/wiki?curid=615924" title="Národná a demokratická revolúcia">
Národná a demokratická revolúcia

Národná a demokratická revolúcia môže byť:

</doc>
<doc id="615925" url="https://sk.wikipedia.org/wiki?curid=615925" title="Neugebauer">
Neugebauer

Neugebauer môže byť:

</doc>
<doc id="615926" url="https://sk.wikipedia.org/wiki?curid=615926" title="Vojtech Klimkovič">
Vojtech Klimkovič

Vojtech Klimkovič (; * 22. marec 1833, Košice† 10. február 1885, Košice) bol slovenský maliar a ilustrátor.
Život a dielo.
Prvý maliar z rodiny bol jeho dedko Florián Klimkovič. Vojtech Klimkovič bol azda najvýznamnejším výtvarným umelcom svojej rodiny. Jeho otec Ignác Klimkovič (18001852) bol slovenský maliar a sochár. Vojtechovi bratia František (18261890) a Florián (18311907) boli aj umelcami a zaslúžili sa o založenie Hornouhorského múzejného spolku. Z toho vzniklo múzeum v Košiciach (dnes Východoslovenské múzeum) a najprv Vojtech, neskôr jeho brat Gabriel (18331891) stáli na čele múzea.
Vojtech pomáhal najprv staršiemu bratovi Floriánovi a otcovi pri maľovaní oltárnych obrazov. V začiatkoch tvorby prekonal dobový romanticko-idealizujúci výtvarný názor a priklonil sa k tematike všedného života. V ďalšom vývoji však smeroval k nadnesenej romantike. Venoval sa i sakrálnej maľbe a náučnej ilustrácii. Jeho oltárne obrazy nájdeme v kostoloch v Držkovciach, Toryse, Košických Hámroch, Kokošovciach, Smolníku a v ďalších východoslovenských dedinách. Už v mladom veku sa prejavil ako zdatný portrétista a tieto svoje vlohy si doplnil vzdelaním na Viedenskej akadémií v roku 1855. Neskôr sa vrátil do rodných Košíc, kde bol učiteľom a kde pod jeho vedením študovali Ľudovít Čordák a Július Bencúr. V roku 1872 spolu s bratmi založil Hornouhorský mestský spolok, z ktorého sa zrodilo múzeum. Vojtech Klimkovič bol v rokoch 18761885 jeho riaditeľom. Mal vyvinutý pozorovací talent a cit pre detaily života, čo sa odrazilo na jeho kresbách i maľbách. Cenné sú aj jeho litografie zachytávajúce Košice v 50. rokoch 19. storočia. Hoci ním rodinná maliarska tradícia vymrela, zachoval jej odkaz vychovaním mnohých kvalitných výtvarníkov, ktorí svojím dielom presiahli hranice Košíc. Je po ňom pomenovaná Klimkovičova ulica v Košiciach a v Bratislave (mestská časť Dúbravka).

</doc>
<doc id="615929" url="https://sk.wikipedia.org/wiki?curid=615929" title="Alfred Neugebauer">
Alfred Neugebauer

Alfred Neugebauer môže byť:

</doc>
<doc id="615930" url="https://sk.wikipedia.org/wiki?curid=615930" title="Per Collinder">
Per Collinder

Per Collinder (* 22. máj 1890, Sundsvall, Švédsko† 6. december 1974, Uppsala) bol švédsky astronóm známy svojím katalógom otvorených hviezdokôp, ktorý vydal v roku 1931 a je dnes známy ako Collinderov katalóg. Napísal dve knihy s názvom "History of navigation" a "Worlds in orbit".
Bol dvakrát ženatý a s prvou manželkou mal 4 deti.

</doc>
<doc id="615932" url="https://sk.wikipedia.org/wiki?curid=615932" title="William A. Nosik">
William A. Nosik

William Andrew Nosik, M.D. (slov. "Viliam Andrej Nosik"; * 18. máj 1911, Milwaukee, Wisconsin, USA – † 6. december 1960, Cleveland, Ohio, USA) bol americký neurochirurg slovenského pôvodu.
Životopis.
Narodil sa v rodine slovenských imigrantov pochádzajúcich z Trenčianskych Teplíc a k svojmu slovenskému pôvodu sa verejne hlásil. Štúdium medicíny absolvoval na University of Wisconsin School of Medicine and Public Health („Fakulta medicíny a verejného zdravotníctva Wisconsinskej univerzity“) v roku 1935. Po ukončení štúdia sa zaoberal neuropsychiatriou a neskôr neurochirurgiou. Pôsobil ako prednosta neurochirurgického oddelenia Huron Road Hospital („Nemocnica Huron Road“) v Clevelande a ako konzultujúci neurochirurg miestnej univerzity i viacerých nemocníc. Bol súčasťou tímu lekárov záložnej jednotky United States Navy („Vojenské námorníctvo Spojených štátov“), ktorí v roku 1942, počas vojny v Pacifiku, založili Mobile Hospital No. 4 („Mobilná nemocnica č. 4“), prvú svojho druhu v južnom Pacifiku.
Nosik bol aktívnym členom American Medical Association („Americká lekárska asociácia“), Cleveland Academy of Medicíne („Clevelandská akadémia medicíny“; v nej zastával funkciu redaktora bulletinu), American College of Surgeons („Americká asociácia chirurgov“), Harvey Cushing Society („Spoločnosť Harveyho Cushinga“; dnes American Association of Neurological Surgeons, „Americká asociácia neurochirurgov“), Neurosurgical Society of America („Neurochirurgická spoločnosť Ameriky“) a i. Uverejnil vyše 40 vedeckých prác. Najvýznamnejšie boli jeho príspevky o ventrikulomastoidostómii v liečbe hydrocefalu, torotraste pri myelografii, rotačnom operačnom stole pre röntgenové vyšetrenie a ošetrenie hlavy, subdurálnom hematóme pri blast syndróme a o liečbe bulóznej keratitídy tómiou nervus petrosus superficialis majus. Bol tiež spoluautorom štyroch učebníc.

</doc>
<doc id="615933" url="https://sk.wikipedia.org/wiki?curid=615933" title="Andrej Viliam Nosik">
Andrej Viliam Nosik



</doc>
<doc id="615934" url="https://sk.wikipedia.org/wiki?curid=615934" title="William Andrew Nosik">
William Andrew Nosik



</doc>
<doc id="615936" url="https://sk.wikipedia.org/wiki?curid=615936" title="Lizzie Bordenová">
Lizzie Bordenová

Lizzie Andrew Bordenová (* 19. júl 1860, Fall River, Massachusetts† 1. jún 1927, tamže) bola Američanka, súdená a nakoniec oslobodená za vraždu jej otca a nevlastnej matky v roku 1892 vo Fall River v Massachusetts.
Životopis.
Lizzie sa narodila vo Fall River v Massachusetts, mala staršiu sestru, Emmu Lenoru Bordenovú (* 1. marec 1851, Fall River10. jún 1927, Newmarket, New Hampshire, USA. Vyrastala s otcom a svojou nevlastnou mamou. Lizzie s Emmou mali relatívne náboženskú výchovu. Lizzie bola odmalička zapojená do cirkevných aktivít, vrátane výučby nedeľnej školy deťom imigrantov do Spojených štátov, tiež sociálne hnutia, ako je napríklad Spoločnosť kresťanskej tolerancie žien (WCTU). Bola tiež členkou Ladies' Fruit and Flower Mission.
Matka Lizzie, Sarah Bordenová zomrela keď mala Lizzie dva roky a niekoľko rokov po jej smrti sa Lizzin otec Andrew Borden oženil s Abby Durfee Grey. No napriek tomu boli obe dcéry zvyknuté nazývať ich nevlastnú matku „pani Bordenová“. Lizzie bola presvedčená, že Abby žije s jej otcom len kvôli jeho peniazom.
Vraždy.
Abby a Andrew Bordenovci boli zavraždení doma vo štvrtok 4. augusta 1892 medzi 9.00 až 11.00.
Abby Durfee Grey Borden zomrela ráno zhruba medzi 9.00 až 10.30. Podľa súdneho vyšetrovania bola Abby tvárou v tvár svojmu vrahovi v čase útoku. Najskôr ju sekerou zasiahol do boku hlavy tesne nad uchom, čo spôsobilo, že sa obrátila a padla tvárou na zem. Vrah jej potom sekerou zasadil sedemnásť priamych úderov do hlavy, až kým nebola mŕtva.
Andrew Jackson Borden (* 13. september 1822 - † 4. august 1892) zomrel zhruba okolo 10.30 až 11.00. Andrew bol napadnutý na gauči v obývacej izbe na prízemí. Bol 10-11x zasiahnutý sekerou. Pravdepodobne bol napadnutý v spánku, pretože jeho oči boli zatvorené. Keď Lizzie zavolala políciu, boli rany na Andrewovom tele ešte krvácajúce, čo svedčilo o nedávnom útoku.
Vyšetrovanie.
Odpovede Lizzie na otázky policajných dôstojníkov boli často podivné a rozporné. Spočiatku oznámila, že predtým, ako vstúpila do domu, počula stonanie, ale o dve hodiny neskôr povedala, že nič nepočula a ani si neuvedomila, že sa stalo niečo podivné. Na otázku, kde je jej nevlastná matka (Abby), uviedla, že išla navštíviť svoju kamarátku, ktorá ochorela. Tiež uviedla, že si myslela, že Abby sa vrátila a spýtala sa, či ju môže ísť niekto na schodisko nájsť. Bridget a jej suseda, pani Churchillová, išli hľadať Abby, ale skôr ako sa dostali na schodisko, uvideli na podlahe Abby, ktorá tam nehybne ležala. Napriek meniacim výpovediam Lizzi sa nikto neobťažoval preveriť ju. Pri vyšetrovaní vyšetrovatelia priznali, že Lizzie sa necítila dobre, tak sa nekonala úplná prehliadka jej šiat a jej výpovedí. Neskôr boli kritizovaní za nedostatok starostlivosti.
V suteréne polícia našla dve sekery, jednu so zlomenou rukoväťou. Sekera bola uvedená ako vraždiaca zbraň.
Polícia strážila dom Bordenových, pretože Lizzie tvrdila, že vrahom jej otca mohol byť niekto z okolia, pretože pre svoju prísnu povahu mal kopu nepriateľov. V jeden večer, uviedol dôstojník, že uvidel, Lizzie ako spálila skrvavené oblečenie svojich rodičov. Dňa 6. augusta polícia vykonala dôkladnejšiu prehliadku domu, prehliadku oblečenia Lizziinej sestry a zabavila vraždiacu zbraň v tvare sekery. Ten večer policajt a starosta navštívili dom Bordenových a oznámili Lizzie, že je podozrivá z vraždy. Nasledujúce ráno uviedla Alice Russellová, že videla Lizzie, ktorá si roztrhala šaty. To Lizzie vysvetlila tak, že ich plánuje spáliť, pretože boli špinavé od farby. Nikdy nebolo presnejšie uvedené, či to boli alebo neboli šaty, ktoré mala na sebe v deň vraždy.
Krátko pred vraždou rodinu zužovali bolesti brucha. Predavač miestnej lekárne uviedol, že 3. augusta, si Lizzie kúpila u neho v lekárni trocha kyanidu. Toto tvrdenie Lizzie poprela, a to i napriek tomu, že ju videli ešte dvaja iní ľudia.
Časom nebolo vyšetrovanie súkromné a vedelo o tom celé okolie. Lizzie bola z toho celá nepokojná a často unavená. Boli jej predpísané pravidelné dávky morfínu, ktoré by jej upokojil nervy, a je tiež možné, že jej svedectvo bolo týmto „prípravkom“ ovplyvnené. Chovanie Lizzie bolo vrtkavé a často odmietala odpovedať na otázky, ktoré boli aj v jej prospech. Často si protirečila, ako napríklad tvrdila, že v čase vraždy bola v kuchyni, kde si čítala časopis, keď jej otec prišiel domov, a potom tvrdila, že v kuchyni žehlila a neskôr uviedla že prechádzala okolo kuchyne ku schodisku. Jej sestra Emma chcela „chrániť“ jej sestru od trestu smrti a preto klamlivo vypovedala na súdnom procese. Dňa 11. augusta dostala Lizzie príkaz na zatknutie a uväznenie. Kvôli vtedajším podmienkam, Lizzie nebola v cele, pretože neboli ženské väznice. Veľká porota začala vypočúvanie dňa 7. novembra a Lizzie bola obvinená z dvojnásobnej vraždy, 2. decembra. Neskôr vyhlásili jej nevinu, aj keď veľa ľudí bolo silne presvedčených, že vrahyňou bola práve Lizzie.
Teórie.
Existuje veľa teórií, ktoré by mali vysvetliť incident zo 4. augusta 1892. Jedna z nich je tiež, že Lizzie bývala v detstve zneužívaná jej otcom, niektoré zdroje zase tvrdia, že bola pristihnutá pri bozkávaní sa s dievčaťom a jej cirkev jej nedovolila mať vzťah so ženou, tak zo zúrivosti zavraždila oboch rodičov. Najznámejšia teória je, že Lizzie vraždila kvôli bohatstvu, ktoré mal jej otec a nechcela aby po smrti jej otca zdedila Abby.
Nasledujúce roky.
Po súde, sa sestry presťahovali do moderného domu v štvrti The Hill vo Fall River. V tej dobe začala Lizzie používať meno Lizbeth A. Borden. Vo svojom novom dome, ktorý Lizbeth pomenovala „Maplecroft“, sestry mali vlastný personál.
Aj napriek jej nevine bola Lizbeth spoločnosťou odsúdená a nikto s ňou nechcel mať nič spoločné. Ľudia v jej okolí ju ohovárali a stránili sa jej. Vymysleli riekanku:
Lizzie Borden took an axe
And gave her mother forty whacks.
When she saw what she had done,
She gave her father forty-one.
V roku 1905, Lizbeth usporiadala večierok s jej priateľmi, na ktorom bola aj jej sestra Emma. V tom roku Emma odišla z domu a viac krát sa so svojou sestrou nevidela.
Lizbeth bola v posledných rokoch dosť chorá. Zomrela na zápal pľúc dňa 1. júna 1927 vo Fall River. Pohrebu sa zúčastnilo málo ľudí. O deväť dní neskôr, zomrela Emma na chronickú nefritídu vo veku 76 rokov v opatrovateľskom dome v Newmarketu, New Hampshire, kde sa presťahovala v roku 1923 a to zo zdravotných dôvodov. Obe sestry boli pochované vedľa seba na rodinnom pozemku na cintoríne Oak Grove.
Súčasnosť.
Dodnes vo meste Fall River v štáte Massachusetts, stojí budova A. J. Bordena, ktorá je historickou obchodnou budovou. Stále sa úplne presne nevie, kto zavraždil manželov Bordenových. Herečka Christina Ricciová, v roku 2014 stvárnila postavu Lizzie Bordenovej, vo filme "Lizzie Borden Took an Ax". Neskôr si Christina zahrala aj v televíznom pokračovaní. Dom Lizzie Borden dodnes stojí v jej rodnom meste v Massachusetts a je verejne prístupný.

</doc>
<doc id="615937" url="https://sk.wikipedia.org/wiki?curid=615937" title="Prosečné (geomorfologický podcelok)">
Prosečné (geomorfologický podcelok)

Prosečné je geomorfologický podcelok Chočských vrchov. Leží vo východnej časti pohoria, na pomedzí Oravy a Liptova.
Vymedzenie.
Podcelok zaberá východnú časť Chočských vrchov, od západne ležiacich Sielnických vrchov je oddelený Sestrčskou dolinou s potokom Sestrč. Na severe leží Zuberská brázda, patriaca do Podtatranskej brázdy, východne je hranica Západných Tatier vedená Suchou dolinou a na juhu terén klesá do Liptovskej kotliny, podcelku Podtatranskej kotliny.
Pamiatky.
V tejto časti pohoria sa nachádzajú plošne rozsiahle národné prírodné rezervácie Prosiecka a Kvačianska dolina.

</doc>
<doc id="615938" url="https://sk.wikipedia.org/wiki?curid=615938" title="Sielnické vrchy">
Sielnické vrchy

Sielnické vrchy sú geomorfologický podcelok Chočských vrchov. Leží v strednej časti pohoria, na pomedzí Oravy a Liptova.
Vymedzenie.
Podcelok zaberá centrálnu časť Chočských vrchov, zo západu od Choča ho oddeľuje sedlo Vrchvarta a údolie potoka Ráztočná, na východe vedie hranica s Prosečným Sestrčskou dolinou s potokom Sestrč. Na severe nadväzuje Oravská vrchovina a Zuberská brázda, patriaca do Podtatranskej brázdy a južný okraj územia susedí s Liptovskou kotlinou, podcelkom Podtatranskej kotliny.
Pamiatky.
Na okraji Sielnických vrchov leží národná prírodná pamiatka Lúčanský vodopád, architektonickou pamiatkou je na juhovýchodnom okraji situovaný Liptovský hrad.

</doc>
<doc id="615939" url="https://sk.wikipedia.org/wiki?curid=615939" title="Choč (geomorfologický podcelok)">
Choč (geomorfologický podcelok)

Choč je geomorfologický podcelok Chočských vrchov. Leží na pomedzí Oravy a Liptova a dominuje mu vysoký Veľký Choč.
Vymedzenie.
Masív dominantného vrchu Veľký Choč zaberá západnú časť pohoria, severne od Ružomberka. Na severe susedí Oravská vrchovina, východným smerom pokračujú Chočské vrchy podcelkom Sielnické vrchy a na juhu je mierne zvlnená Liptovská kotlina, ktorá je súčasťou rozsiahlej Podtatranskej kotliny. Západným smerom určuje hranicu so Šípskou Fatrou (podcelkom Veľkej Fatry) sedlo Brestová a potoky Likavka a Jasenovský potok.
Ochrana prírody.
Veľká časť tohto územia patrí do národnej prírodnej rezervácie Choč, plošne menšie sú prírodná rezervácia Kunovo, prírodná pamiatka Lúčanské travertíny a národná prírodná pamiatka Lúčanský vodopád. Kultúrnou pamiatkou je na južnom okraji situovaný Likavský hrad.
Doprava.
Západným okrajom územia vedie v trase cesty I/59 európska cesta 77, spájajúca Budapešť s Krakovom. 

</doc>
<doc id="615940" url="https://sk.wikipedia.org/wiki?curid=615940" title="Druhý dodatok Ústavy Spojených štátov">
Druhý dodatok Ústavy Spojených štátov

Druhý dodatok (Dodatok II) Ústavy Spojených štátov chráni právo ľudu držať a nosiť zbrane a bol prijatý 15. decembra 1791, ako súčasť prvej desiatky dodatkov ústavy obsiahnutých v listine práv. Najvyšší súd Spojených štátov rozhodol, že toto právo sa vzťahuje na jednotlivcov a zároveň rozhodol, že právo na držbu zbrane nie je neobmedzené a zákon nezakazuje ďalšiu reguláciu strelných zbraní, ani podobných zariadení. Štátne a miestne vlády nesmú však toto právo porušiť a rovnako ani Kongres.
Druhý dodatok bol čiastočne založený na anglickom práve (Common law) a bol ovplyvnený anglickou Listinou práv 1689. Sir William Blackstone popísal toto právo ako pomocné právo podporujúce prirodzené právo sebaobrany, právo na odpor voči útlaku a občiansku povinnosť konať v prípade potreby kolektívnej obrany.
Prezidenti James Monroe a John Adams podporovali ratifikáciu Ústavy, no jej najvplyvnejším formovateľom bol James Madison. Vo svojej eseji v Listoch federalistov č.46, publikovanej 29. januára 1788, písal o tom, ako by federálna armáda mohla byť v prípade potreby zastavená domobranou. Veril, že národ by mal bojovať proti korupcii, aristokracií a vplyvu rôznych záujmových skupín. Porovnával Spojené štáty s európskymi kráľovstvami, o ktorých sa s opovrhnutím vyjadril, že nedôverovali ľudu so zbraňami. Ubezpečil svojich spoluobčanov, že nemusia mať nikdy strach z vlády, pretože majú ako jeden z mála národov právo vlastniť zbraň.
Do januára 1788, štáty Delaware, Pennsylvánia, New Jersey, Georgia a Connecticut ratifikovali Ústavu bez toho, že by trvali na dodatkoch. Boli navrhnuté viaceré špecifické zmeny a doplnenia, ale žiadne z nich neboli prijaté v čase, keď bola ústava ratifikovaná. Pennsylvánia zvažovala 15 dodatkov, ktoré okrem iného zahŕňali právo ľudí nosiť zbrane a vytvárať domobrany. Massachusetts ratifikovalo Ústavu aj s navrhovanými dodatkami. Prvých 10 dodatkov nakoniec vstúpilo do platnosti 15. decembra 1791 po tom, ako boli ratifikované troma štvrtinami štátov.
Najvyšší súd v prípade United States v. Cruikshenk (1875) rozhodol, že "právo nosiť zbraň nie je garantované ústavou a nie je na nej závislé". Druhý dodatok znamená len to, že právo nosiť zbraň nebude porušené Kongresom a jednotlivé štáty majú Ústavou zaručenú voľnosť prijímať zákony, ktoré regulujú držanie zbraní. V prípade United States v. Miller (1939) Najvyšší súd rozhodol, že Druhý dodatok sa nevzťahuje na zbrane, ktoré nemajú odôvodnené využitie pri domobrane. (V tomto prípade puška s čiastočne odpílenou hlavňou).
V dvadsiatom prvom storočí bol Druhý dodatok opätovne vystavený akademickému i súdnemu záujmu. V prípade "District of Columbia v. Heller" (2008), Najvyšší súd vydal zásadné rozhodnutie, že "Druhý dodatok chráni právo jednotlivca na držbu a nosenie strelnej zbrane". V prípade "McDonald v. Chicago" (2010), súd objasnil, že táto interpretácia Druhého dodatku je záväzná pre všetky štáty. V prípade "Caetano v. Massachusetts" (2016), Najvyšší súd rozhodol, že Druhý dodatok sa vzťahuje aj na zbrane, ktoré v čase jeho ratifikácie neexistovali (v tomto prípade paralyzér) a taktiež, že táto ochrana nie je obmedzená len na zbrane používané v boji.
Napriek týmto rozhodnutiam stále medzi rôznymi organizáciami prebieha diskusia o kontrole držby zbraní.
Text.
Existuje niekoľko verzií textu Druhého dodatku, ktoré obsahujú rozdiely v interpunkcii a písaní veľkých písmen. Rozdiely medzi konceptami, ratifikovanými a podpísanými kópiami a rôznymi zverejnenými transkripciami sú zdrojom debát o pôvodnom význame a správnej interpretácií dodatku.

</doc>
<doc id="615967" url="https://sk.wikipedia.org/wiki?curid=615967" title="Jonathan Vance">
Jonathan Vance

Gen. Jonathan Holbert „Jon“ Vance (* 3. január 1964, Kingston, Ontário) je kanadský generál, bývalý náčelníkom Generálneho štábu Kanadských ozbrojených síl.
Životopis.
Narodil sa v Kingstone v Ontáriu, Vance do ozbrojených síl vstúpil v roku 1982 a dôstojníkom sa stal po ukončení Royal Roads Military College v roku 1986. Vance získal bakalársky titul (Bachelor of Arts) v odbore "Military and Strategic Studies" na Royal Roads Military College. Absolvoval tiež magisterský program (Master of Arts) v odbore "War Studies" na Royal Military College of Canada.
Rodina.
Jeho otcom bol kanadský generál Jack Vance.
Vojenská kariéra.
Bol zástupcom veliteľa Spojeneckého veliteľstva spojených síl v Neapole a veliteľom Kanadského kontingentu v Afganistane v rokoch 2009 až 2010. V septembri 2014 sa stal veliteľom Kanadského veliteľstva spojených operácií a náčelníkom Generálneho štábu 17. júla 2015.
23. decembra 2020 bol za Vanceovho nástupcu navrhnutý admirál Art McDonald. Vance odišiel do dôchodku kvôli vyšetrovaniu ohľadne nepatričného vzťahu s podriadenou. Svoj post formálne odovzdal McDonaldovi 14. januára 2021.

</doc>
<doc id="615975" url="https://sk.wikipedia.org/wiki?curid=615975" title="Cena Jána Langoša">
Cena Jána Langoša

 
Cena Jána Langoša je slovenské ocenenie, udeľované každoročne od roku 2007, pomenované po slovenskom disidentovi, politikovi a zakladateľovi Ústavu pamäti národa Jánovi Langošovi.
Vyhlasovateľom a hlavným organizátorom udelenia ceny je Nadácia Jána Langoša. Hlavným partnerom pre Medzinárodnú cenu Jána Langoša je Nadácia Pontis, ktorá zároveň menuje jedného člena Výboru Medzinárodnej ceny.
Poslanie a ciele.
Poslanie a ciele ceny sú podľa vyhlasovateľa nasledovné:
Kategórie.
Cena je udeľovaná v dvoch kategóriách:
Kandidátom na udelenie národnej aj medzinárodnej ceny je tiež osoba, ktorá vytvorila dielo vyznamnej kresťanskej alebo filozofickej hodnoty.
Výbor.
Výbor ceny v súčasnosti (2018) tvoria nasledovné osoby: Gabriela Langošová, Karel Schwarzenberg, Michael Žantovský, Fedor Gál, Miroslav Lehký, Martin Bútora, Milan Šimečka, Filip Vagač, Péter Hunčík, Milan Nič, Bipula Langošová, Nina Kurz.

</doc>
<doc id="615978" url="https://sk.wikipedia.org/wiki?curid=615978" title="Ignác Oravec">
Ignác Oravec

Ignác Oravec (; ; * 20. február 1767, Trstín – † 1843, Tárnok) bol slovenský rímskokatolícky kňaz, teológ a prekladateľ.
Narodil sa v rodine Juraja Oravca a jeho manželky Terézie rod. Medingerovej. Študoval na gymnáziu v Trenčíne, Székesfehérvári (Stoličnom Belehrade), Sombore (Zombore), Jászberényi a v Budíne. Filozofiu a teológiu začal tudovať v Bratislave a štúdium dokončil vo Vespréme (Vespríme). Od roku 1789 pôsobil ako kaplán v Ercsi, 4. októbra 1791 bol vysvätený za kňaza a následne v rokoch 17921841 slúžil ako farár v Tárnoku.
Do bernolákovčiny prekladal ovocinárske a náboženské diela (napr. katechizmus pre ľudové a stredné školy). Napr. z nemčiny preložil prácu rakúskeho poľnohospodárskeho odborníka Franza von Heintla "Unterricht in der Obstbaumzucht für Landleute" (Viedeň 1810) do bernolákovčiny ako "Winaučowáňí O Wichowáňú Owocních Stromów pre Polnich Hospodárów" (Trnava 1811).

</doc>
<doc id="615979" url="https://sk.wikipedia.org/wiki?curid=615979" title="Zdena Orgoníková">
Zdena Orgoníková

Zdena Orgoníková, rodená Kordačová (* 5. december 1897, Sarajevo – † po 1948) bola slovenská poetka a pedagogička, autorka didaktickej príležitostnej poézie pre deti.
Život a dielo.
Zdena Kordačová narodila sa 1897 v Bosne (Rakúsko-Uhorsko). Od vzniku Česko-Slovenska žila v rokoch 19191920 v Košickom kraji, kde pôsobila ako učiteľka v Michalovciach. V rokoch 19211926 učila v Rači a od roku 1926 v Bratislave. 
Svoju tvorbu publikovala v dvoch knihách a v časopisoch "Slniečko" (19291930, 19461947), "Priateľ dietok" (19311932), "Úsmev" (1931) a "Matičné čítanie" (1946). Charakterizuje ju didaktizmus a tradičné témy príležitostných veršov pre deti.

</doc>
<doc id="615980" url="https://sk.wikipedia.org/wiki?curid=615980" title="Krištof Orság">
Krištof Orság

Krištof Orság (maďarsko-latinský prídomok "Országh de Guth"; iný zápis priezviska: Országh; ; * ? – † 9. október 1567) bol uhorský krajinský hodnostár, župan Novohradskej stolice (1552?).
Narodil sa v rodine župana Novohradskej stolice Ladislava Orsága. Jeho manželkou bola Helena Zrínska, dcéra sihoťského vojvodcu Mikuláša Šubiča Zrínskeho. Krištof pôsobil ako kráľovský radca, krajinský sudca a od roku 1552 bol županom Novohradskej stolice. Patril k prívržencom Habsburgovcov, za čo ho český, uhorský a rímsky kráľ Ferdinand I. v roku 1550 odmenil potvrdením držby hradov a panstiev Čachtice, Smolenice, Topoľčany, Šurany, Szécsény (Sečany), Sirák a Hollókő. Zomrel 9. októbra 1567 a bol pochovaný v Čachticiach.

</doc>
<doc id="615981" url="https://sk.wikipedia.org/wiki?curid=615981" title="Náplavy">
Náplavy

Náplavy môže byť:

</doc>
<doc id="615983" url="https://sk.wikipedia.org/wiki?curid=615983" title="Juhoafrický rand">
Juhoafrický rand



</doc>
<doc id="615984" url="https://sk.wikipedia.org/wiki?curid=615984" title="The Power of Love (skladba Frankie Goes to Hollywood)">
The Power of Love (skladba Frankie Goes to Hollywood)

„The Power of Love“ je skladba anglickej skupiny Frankie Goes to Hollywood. Napísali ju štyria členovia skupiny, Holly Johnson, Peter Gill, Mark O’Toole a Brian Nash. Vydaná bola ako ich tretí singel celkovo.
Vydaná bola ako singel v novembri 1984 z ich debutového štúdiového albumu "Welcome to the Pleasuredome". Obsadil 1. miesto v britskom rebríčku UK Singles Chart, podobne ako obidva predchádzajúce single „Relax“ a „Two Tribes“. Skladba „The Power of Love“ je často označovaná ako Vianočná skladba, a to aj napriek tomu, že v texte o Vianociach nieje zmienka.
Zoznam skladieb.
Všetky diskografické informácie patria UK vydaniu (ak nieje uvedené inak)
7": ZTT / ZTAS 5 (Spojené kráľovstvo).
Dostupný tiež ako Obrazový disk s rovnakými skladbami. (PZTAS5)
MC: ZTT / CTIS 105 (Spojené kráľovstvo).
"I'll protect you from the holocaust"
Táto kompletná kazeta bola opätovne vydaná v roku 2012 na CD Sexmix Disk 1 skladby 7-12.

</doc>
<doc id="615992" url="https://sk.wikipedia.org/wiki?curid=615992" title="Ervín Hacker">
Ervín Hacker

Ervín Hacker (; * 23. marec 1888, Bratislava – † 27. december 1945, Miskolc) bol maďarský právnik, kriminológ a univerzitný pedagóg.
Životopis.
Narodil sa v rodine právnika Karola Hackera a jeho manželky Antónie rod. Fülöpovej. Štúdium na gymnáziu a právnickej akadémii absolvoval v Bratislave a následne v rokoch 19111920 pracoval ako právny praktikant a súdny úradník, v roku 1919 i ako súkromný učiteľ trestného práva na Alžbetínskej univerzite v Bratislave. V rokoch 19201943 pôsobil na Právnickej akadémii v Miskolci a v rokoch 19431945 na univerzite v Debrecíne.
Zaoberal sa oblasťou trestného práva, penológiou, kriminalistikou a kriminológiou. Na túto tému napísal viacero monografií, učebníc, štúdií a odborných i popularizačných článkov.

</doc>
<doc id="615993" url="https://sk.wikipedia.org/wiki?curid=615993" title="Krištof Országh">
Krištof Országh



</doc>
<doc id="615994" url="https://sk.wikipedia.org/wiki?curid=615994" title="DinoPark Košice">
DinoPark Košice

DinoPark Košice je zábavná a vzdelávacia atrakcia vhodná pre rodiny s deťmi všetkých vekových kategórií a školské exkurzie. Park bol otvorený 1. júna 2013. Nachádza sa v lesnom údolí s potokom na ploche o veľkosti 6 ha. Modely prehistorických zvierat v životných veľkostiach inštalovaných vo viac ako 20 scénach sú tu k videniu v prostredí, v ktorom pravdepodobne obývali našu planétu pred viac ako 65 miliónmi rokov. Modely sú vyrábané špeciálnou patentovanou technológiou na základe aktuálnych vedeckých poznatkov a nájdených fosílií.
Vedľa paleontologicky verných modelov dinosaurov (statických i robotických) sa návštevníci môžu oboznámiť s informáciami o jednotlivých druhoch, o vývoji života na Zemi, pohybe kontinentov a pod.
V pavilóne "Cesta do minulosti Zeme" sa nachádzajú artefakty datované už od starohôr. K videniu sú tu napríklad pazúry Tyrannosaura, zuby Deinonycha, roh Triceratops, odtlačok krídel pravekých vážok, fosílie prasličiek nájdených v blízkom okolí aj inde vo svete atď. Pavilón vznikol v spolupráci so Západočeským múzeom v Plzni a vedúcim jeho paleontologického oddelenia, RNDr. Jozefom Pšeničkom, PhD. Unikátom svetového významu je v DinoParku umiestnená živá druhohorná rastlina Wollemi nobilis, ktorá na Zemi rástla pred 175 miliónmi rokov.
V DinoAquariu, 3D kine, je v celodennej slučke premietaný špeciálne natočený panoramatický film. V štýle druhohôr je upravená tiež predajňa suvenírov DinoShop, občerstvenie DinoCafé i DinoGril.
DinoPark Košice je prepojený so ZOO Košice, pri návšteve možno využiť zvýhodnené spoločné vstupné do oboch zariadení, ale DinoPark nemožno navštíviť samostatne. DinoPark Košice patrí medzi najvýznamnejšie turistické atrakcie východného Slovenska.

</doc>
<doc id="615997" url="https://sk.wikipedia.org/wiki?curid=615997" title="Lizzie Borden">
Lizzie Borden



</doc>
<doc id="615998" url="https://sk.wikipedia.org/wiki?curid=615998" title="Háb">
Háb

Háb alebo Haab () bol uhorský cirkevný hodnostár žijúci v 13. až 14. storočí.
Pochádzal z magnátskeho rodu Čákiovcov (Csákyovcov). Asi v rokoch 12901293 pôsobil ako bratislavský prepošt a v rokoch 12941309 ako vácsky (vacovský) biskup. Bol prívržencom kráľa Ondreja III. a členom jeho sprievodu do Viedne roku 1298. 24. marca 1297 sa zúčastnil na vysviacke novostavby Kostola Zvestovania Pána a kláštora menších bratov františkánov v Bratislave.

</doc>
<doc id="615999" url="https://sk.wikipedia.org/wiki?curid=615999" title="Haab">
Haab

Haab môže byť:
HAAB môže byť:

</doc>
<doc id="616001" url="https://sk.wikipedia.org/wiki?curid=616001" title="Haab (kalendár)">
Haab (kalendár)

Haab (výslovnosť: [haːɓ]) bol mayský solárny kalendár pozostávajúci z 365 dní, a to z 18 mesiacov po 20 dní a dodatočného päťdňového obdobia tzv. bezmenných dní ("wayeb"). Používala ho predkolumbovská mayská civilizácia, podľa americkej antropologičky Victorie R. Brickerovej približne od roku 500 pred Kr.

</doc>
<doc id="616002" url="https://sk.wikipedia.org/wiki?curid=616002" title="HAAB">
HAAB



</doc>
<doc id="616009" url="https://sk.wikipedia.org/wiki?curid=616009" title="Ed a Lorraine Warrenovci">
Ed a Lorraine Warrenovci

Edward Warren Miney (* 7. september 1926, Bridgeport, Connecticut, USA† 23. august 2006, Monroe, Connecticut) a Lorraine Rita Warrenová (* 31. január 1927, Bridgeport, Connecticut† 18. apríl 2019, Monroe, Connecticut) boli americkými paranormálnymi vyšetrovateľmi. V Connecticute si otvorili vlastné okultistické múzeum s názvom "The Warren's Occult Museum".
Najznámejšie prípady.
Bábika Annabelle (1970).
Annabelle je bábika s menom Raggedy Ann, ktorú posadli démoni. Bábika sa nachádza vo vitríne v okultistickom múzeu Warrenovcov v meste Monroe, v štáte Connecticut. Príbeh bol námetom pre filmy "Annabelle" (2014), ' (2017) a ' (2019), či "V zajatí démonov" (2013), "V zajatí démonov 2" (2016), "" (2021).
Bábika Raggedy Ann patrila jednej z miestnych študentiek. Podľa výpovedí študentov sa bábika správala podivne. Preto zobrali bábiku miestnemu médiu, ktoré im povedalo, že v bábike je duša, ktorá patrí Annabelle Higginsovej, ktorá zomrela v mladom veku v kukuričnom poli, kým jej rodičia stavali rodinný dom. Študentky si mysleli, že ide o žart a bábiku si nechali. Následne sa správanie bábiky stupňovalo, začala miznúť, nechávala im rôzne odkazy ktoré boli písané detským písmom, objavovať sa na iných miestach a podobne. Študentky sa nakoniec rozhodli kontaktovať Warrenovcov, ktorí tiež vyhlásili, že bábika je posadnutá démonom. Neskôr si ju zobrali do svojho múzea, kde ju vložili do špeciálnej vitríny, aby ľudí ochránili pred zlom, ktoré v bábike býva.
Enfieldský poltergeist (1976 – 1977).
V auguste 1977 Peggy Hodgsonová zavolala políciu do svojho prenajatého domu v Enfielde po tom, čo dve z jej štyroch detí tvrdili, že ich nábytok sa hýbe a zo stien sa ozývajú zvuky. Policajný strážnik, ktorý prišiel do domu uviedol, že počul démonické hlasy, hlasité zvuky, leteli hračky, v izbách boli prevrátené stoličky a deti levitovali. Správa o ďalších incidentoch v dome prilákala značnú pozornosť tlače a príbeh bol zahrnutý v britských novinách, ako je "Daily Mail" a "Daily Mirror", až kým sa v roku 1979 neukončili správy. V roku 2011 v seriáli BBC News komentovali rozhlasový rozhovor s fotografom Grahamom Morrisom, ktorý tvrdil, že mnohé zo skutočností, ktoré sa uvádzali, boli reálne.
Rodina Perronovcov (1971).
V roku 1971, Warrenovci tvrdili, že v Harrisville na Rhode Island, v dome rodiny Perronovcov, žije čarodejnica, ktorá dom obývala na začiatku 19. storočia. Podľa Warrenovcov Batsheba Shermanová prekliala dom tak, že ten, kto tam žil, zomrel smrteľnou chorobou. Než sa Perronoví nasťahovali, v dome žilo a zomrelo osem generácií rôznych rodín. Všetky sprevádzal rad neprirodzených úmrtí. Došlo k dvom samovraždám, smrti otravou, znásilneniu a zavraždeniu 11-ročného dievčatka, dvoma utopením a štyrom umrznutím. Najviac úmrtí sa dotklo rodiny Arnoldovej, z ktorej pochádzala aj čarodejnica Batsheba Shermanová. Príbeh bol námetom na film z roku 2013 "The Conjuring". Lorraine Warrenová bola konzultantkou pre produkciu a objavila sa vo filme.
Vraždy v Amityville (1976).
Ide o jeden z najznámejších prípadov Spojených štátov. V dome v Amityville, na Rhode Island v New Yorku, žila rodina Lutzovcov. V ňom o trinásť mesiacov skôr zavraždil Ronald DeFeo ml. šesť členov svojej rodiny. Keď sa rodina Luztovcov nasťahovala, priznala, že od začiatku cítila divnú atmosféru v niektorých miestnostiach a uvideli niekoľko paranormálnych javov. Rodina tvrdila, že negatívna sila, ktorá obklopovala ich dom, bola taká nenávistná, silná a intenzívna, že museli opustiť dom po dvadsiatich ôsmich dňoch od nasťahovania. Príbeh bol námetom pre rôzne knižné a filmové spracovania. Tiež sa dedukovalo o tom, či nejde o výmysel, čo Lorraine Warrenová vyvrátila.
Démoni alebo kauza Arne Cheyenne Johnson (1981).
Je prvým známym súdnym prípadom v Spojených štátoch, v ktorom sa obhajoba snažila preukázať nevinnosť a popieranie osobnej zodpovednosti za zločin. Dňa 24. novembra 1981 v Brookfielde v Connecticute, bol Arne Cheyenne Johnson odsúdený za prvý stupeň vraždy a za zabitie svojho prenajímateľa Alana Bonoa.
Podľa svedectva rodiny Glatzelovcov sa 11-ročný David Glatzel údajne stal obeťou démona, ktorý donútil Johnsona zabiť Alana Bonoa. Vystrašená rodina sa rozhodla požiadať o podporu démonológov Eda a Lorraine Warrenovcov, aby pomohli ich synovi. Rodina Glatzelovcov spolu s Warrenovcami dopomáhali k tomu, aby démon opustil Davidovo telo. Pri exorcizme bolo niekoľko katolíckych kňazov. Proces pokračoval niekoľko dní, keď sa dospelo k záveru, že démon opustil telo dieťaťa a vstúpil do tela Johnsona. O niekoľko mesiacov neskôr Johnson zabil svojho majiteľa počas ich rozhovoru. Jeho obhajca tvrdil na súde, že bol posadnutý a že svoj čin neurobil úmyselne, ale sudca rozhodol, že takáto obrana sa nikdy nedá a ani nedala preukázať, a preto to nie je nemožné ani na súde.
Dom Snedekerovcov (1986).
Bol v roku 1986 vyhlásený Edom a Lorraine Warrenovcami za dom, ktorý bol priam zamorený démonmi. Príbeh bol tiež námetom pre knižné a filmové spracovania. Carmen a Allen Snedekerovci sa nasťahovali do domu na predmestie Southingtonu v Connecticute spolu so svojimi štyrmi deťmi. Chceli totiž bývať blízko nemocnice John Dempsey Hospital, pretože verili, že liečba, ktorú tam poskytovali, by mohla vyliečiť ich najstaršieho syna Philipa, ktorý trpel Hodgkinovou chorobou. V minulosti manželia Snedekerovci nevedeli, na aké účely slúžil ich vtedajší dom, až kým Carmen nenašla v pivničných priestoroch nástroje používané pri príprave mŕtvych na pohreb, vrátane stolov na truhly, jamy na odvádzanie krvi a výťahu pre truhly. Tieto prístroje boli pod izbou pre ich synov Philipa a Brada. Prvé zvláštne správanie sa odzrkadlilo na najstaršom synovi Philipovi, ktorý začal písať zvláštne a depresívne texty, pričom niektoré obsahovali popis sexuálneho styku s mŕtvolami. Tvrdil, že v dome počuje hlasy a vidí zjavenia. Rodičia však nezažívali nič neobvyklé a preto si mysleli, že to sú len halucinácie spôsobené jeho chorobou. Keď doma nebol Philip, izbami sa šíril zvuk trepotania krídel od vtákov, prudké klesanie teplôt, či hnilobný zápach. Postupne sa diali horšie a horšie veci. Carmen niekoľkokrát uviedla, ako cítila dotyky na tele a videla mužskú postavu v smokingu. Aj v okolí ich rodiny sa diali nevysvetliteľné veci. Otec Carmen náhle zomrel na angínu, jej sestra ochorela ochorením AIDS, u Carmen v práci sa vyskytli problémy a podobne. Ed a Lorraine Warrenovci, ktorý pomáhali pri vysvätení domu, uviedli, že počuli zvláštne hlasy a zvuky, príklad rinčanie reťazí, ktoré slúžili na vynášanie truhiel z pivnice na horné poschodie a tiež boli svedkami niekoľkých útokov na obyvateľov domu. Uviedli, že videli ako dostávajú facky, či sú hádzaní o podlahu. Ed a Lorraine sa do domu nasťahovali po dobu deväť týždňov aj s ich synovcami, ktorí spolupracovali ako médiá. Exorcizmus bol v dome vykonaný v roku 1988.
Rodina Smurlovcov (1989).
Obyvatelia Pennsylvánie Jack a Janet Smurloví nahlásili, že ich domov bol narušený mnohými nadprirodzenými javmi, zhruba od roku 1974, a spozorovali niekoľko divných zvukov, vôní a zjavení. Warrenovci sa stali súčasťou nadprirodzeného vyšetrovania a tvrdili, že v dome Smurlovcov bola prítomnosť troch duchov a tiež démonom, ktorí údajne sexuálne napadli Jacka a Janet. Verzia Smurlovcov ich príbehu bola predmetom brožúrky z roku 1986 s názvom "The Haunted" a v roku 1991 režiséra Robert Mandel režíroval film s rovnakým názvom.
Iné.
V roku 1952 založili Warrenovci spoločnosť "New England Society for Psychic Research", najstaršiu skupinu lovcov duchov v Novom Anglicku. Autorizovali množstvo kníh o paranormálnom a o ich súkromnom vyšetrovaní a rôznych hlásení o nadprirodzenej činnosti. Tvrdili, že počas svojej kariéry vyšetrili viac ako 10 000 prípadov. Warrenovci boli medzi prvými vyšetrovateľmi v prípade v Amityville.
Príbehy inšpirovali viac ako desiatky filmov, televíznych seriálov a dokumentárnych filmov vrátane 17 filmov o udalostiach v Amityville. Medzi ďalšie filmy patria Hrôza v Connecticute, V zajatí démonov, ktoré v roku 2014 sa dočkalo pokračovania, "Annabelle a " a podobne.

</doc>
<doc id="616010" url="https://sk.wikipedia.org/wiki?curid=616010" title="Fridrich Fayl (1862 – 1906)">
Fridrich Fayl (1862 – 1906)

Fridrich Fayl (; * 1862, Veľká Čalomija – † 1. apríl 1906, Budapešť) bol uhorský hudobný skladateľ a hudobný pedagóg.
Narodil sa v rodine hudobného skladateľa a hudobného pedagóga Fridricha Fayla (18371879) a jeho manželky, spisovateľky Márie rod. Hentallerovej (18561879). Základy hudobného vzdelania získal u svojho otca Fridricha a starého otca Juraja Fayla (18011875), potom študoval na Hudobnej akadémii v Budapešti. V roku 1884 už pôsobil ako asistent skladateľa Henriho Gobbiho, neskôr ako profesor klavírneho oddelenia Hudobnej akadémie v Budapešti. Tvoril klavírne skladby a piesne v tzv. cigánskom štýle.

</doc>
<doc id="616011" url="https://sk.wikipedia.org/wiki?curid=616011" title="Police Academy">
Police Academy

Police Academy môže byť:

</doc>
<doc id="616012" url="https://sk.wikipedia.org/wiki?curid=616012" title="Fridrich Fayl">
Fridrich Fayl

Fridrich Fayl (maď. "Fayl Frigyes") môže byť:

</doc>
<doc id="616013" url="https://sk.wikipedia.org/wiki?curid=616013" title="Policajná akadémia">
Policajná akadémia

Policajná akadémia môže byť:

</doc>
<doc id="616015" url="https://sk.wikipedia.org/wiki?curid=616015" title="Believe (skladba Cher)">
Believe (skladba Cher)

„Believe“ je skladba americkej speváčky Cher. Je titulnou skladbou jej dvadsiateho druhého štúdiového albumu "Believe" (1998). Vydaná bola ako hlavný singel dňa 19. októbra 1998 prostredníctvom Warner Bros. Records. Skladbu napísali Brian Higgins, Stuart McLennen, Paul Barry, Steven Torch, Matthew Gray and Timothy Powell, hoci Cher potvrdila, že tiež napísala jednu časť skladby. Producentmi boli Mark Taylor a Brian Rawling. Značný hudobný rozdiel tejto skladby oproti jej vtedajšej pop rockovej tvorbe zaujal mladšie vekové kategórie a klubovú scénu.
Skladba „Believe“ je rýchla dance-popová skladba. Táto skladba je jednou z prvých komerčných nahrávok, kde bol použitý zvukový softvér Auto-Tune pre úpravu vokálov Cher. Skladba bola nominovaná na dve ceny Grammy, a to v kategóriách Nahrávka roka a Najlepšia tanečná nahrávka, pričom druhú aj vyhrala.
Komerčne dosiahla skladba nesmierny globálny úspech, pričom obsadila 1. miesto v takmer každej krajine, kde sa dostala do rebríčka, vrátane Austrálie, Kanady, Írska, Nového Zélandu, Spojeného kráľovstva, Španielska, Francúzska, Nemecka, Talianska a USA. V Spojenom kráľovstve sa stala najpredávanejším singlom sólovej speváčky. Takisto je „Believe“ jedným z najpredávanejších singlov všetkých čias s predajom viac ako 11 miliónov jeho kópií.
Kompozícia.
Hlas Cher je zmenený korekciou výšky tónu. Neskôr sa ukázalo, že efekt nebol dosiahnutý prostredníctvom vocoderu, ale použitím extrémneho nastavenia parametrov na Antares Auto-Tune. Keď nahrávacia spoločnosť požadovala odstránenie tohto efektu, Cher povedala "len cez moju mŕtvolu!". Po masívnom úspechu skladby, sa stalo použitie efektu Auto-Tune veľmi populárne a veľa interpretov napodobňovalo túto techniku úpravy hlasu, čo sa nakoniec stalo známe ako "Cher efekt".
„Believe“ je dance-popová skladba, ktorá obsahuje neuvedené prvky; vzorku bicieho automatu použitú v skladbe „Revolution 909“ od Daft Punk a prvky skladby „Prologue" &amp; "Epilogue“ od Electric Light Orchestra. Skladba je nahraná v tónine fis dur s tempom 133 BPM. Vokálny rozsah Cher je v rozmedzí od F#3 do C#5.
Formáty a zoznamy skladieb.
US CD singel
USA/Kanada maxi singel
Austrálsky CD singel
Európsky/UK CD singel version 1
Európsky/UK CD singel version 2
Nemecko/Európsky CD singel
Japonský CD singel
Mexický CD singel
US/UK kazetový singel
US 7" vinyl
UK 12" vinyl

</doc>
<doc id="616016" url="https://sk.wikipedia.org/wiki?curid=616016" title="Žiabronôžka arktická">
Žiabronôžka arktická

Žiabronôžka arktická alebo žiabronôžka severská () je druh žiabronôžky ("Anostraca" Sars, 1867), zástupca bezstavovcov, žijúci v arktických oblastiach.
Výskyt.
Je rozšírená v arktickej tundre v Eurázii, predovšetkým nad 60° severnej zemepisnej šírky. Dosahuje až na hranicu severnej zemepisnej šírky 77° pri Ivanovskom zálive v súostroví Nová Zem. Obýva plytké, malé a periodické jazierka v arktickej oblasti. Žije v Škandinávii, Laponsku, na Sibíri, v Grónsku, na Aljaške, v Barentsovom mori, Novosibirskom súostroví, na Wrangelovom ostrove a kanadskom arktickom súostroví. V poslednej dobe sa objavili informácie o nájdení "Branchinecta paludosa" v pohorí Ťanšan (informácia nebola overená). Žije aj ďaleko južnejšie vo Vysokých Tatrách, približne na 49° severnej zemepisnej šírky. Je glaciálnym reliktom. V Tatrách len v dvoch plesách v kosodrevinovom vegetačnom stupni. Na slovenskej strane Vysokých Tatier stále žije vo Furkotskej doline vo Vyšnom Furkotskom plese a v Poľsku donedávna žil v Doline Gąsienicowej v Dwoistom Stawe Gąsienicowom.
Prečo v Tatrách?
Biotop.
Žiabronôžka v Tatrách je glaciálnym reliktom. Do pohoria sa dostala v dobe ľadovej. Podmienkou na prežitie je, že plesá úplne strácajú v zime vodu, čo zaisťuje preschnutie a premrznutie vajíčok i dĺžka obdobia, v ktorom pleso nezamŕza, teda v týchto lokalitách asi 5 mesiacov, čo je obdobie od znášky vajec v jeseni až po ich vyliahnutie na jar. Dôležitá je aj čistota vody, ktorá musí byť bez ílovitých a humusových častíc, ktoré by mohli zanášať dýchacie orgány žiabronôžok. Teplota vody v plesách sa pohybuje v lete od 4°C na jar až do 16°C. V plesách je nízka koncentrácia vápnika. Voda v týchto plesách je kyslá a najnižšie hodnoty boli zaznamenané hneď po roztopení snehu (pH 4,2 - 4,5), potom sa pH postupne zvyšovalo a v auguste bolo pH 6,2 - 6,5.
Biológia.
Žiabronôžka je približne dlhá, má 11 párov nožičiek, ktoré sú zároveň dýchacím orgánom – odtiaľ pochádza jej rodové meno. Vyznačuje sa pohlavným dimorfizmom – samčeky majú na hlave silne vyvinuté rožky druhého páru, ktoré sú metamorfované na hmatový orgán. Toto prispôsobenie im dáva energický a bojový vzhľad. Samičky sú štíhlejšie a jemnejšie – vajíčka nosia až do vyliahnutia lariev vo vaječných vakoch umiestnených na brušku. Potravu si hľadajú na dne jazera, ale vyplávajú aj na hladinu. Pohybujú sa rýchlo, vyplašené hľadajú úkryt v hlbine plesa.
Začiatkom mája sa z vajíčok vyliahnu malé larvy. Po dosiahnutí dospelosti samičky na konci augusta kladú vajíčka a koncom októbra, keď plesá začínajú zamŕzať umierajú. Na ďalekom severe, kde slnko svieti v lete nepretržite počas 24 hodín a nedochádza k nočným poklesom teploty, je životný cyklus tohto druhu kratší. Liahnutie z vajíčok začína koncom júna, larválne obdobie trvá 20-30 dní, reprodukcia začína od konca júla do polovice augusta a trvá 35-45 dní.
Hrozby a ich príčiny.
V Dwoistom Stawe Gąsienicowom pozorovali žiabronôžku od konca 19. storočia (v roku 1881, 1910, 1918, 1923, 1924, 1925, 1926, 1932 bolo vylovených 900 jedincov). V roku 1961 bolo v jednom štvorcovom metri 6 až 10 exemplárov. Ďalšie vedecké pozorovania uskutočnené v rokoch 19781984 a komplexný výskum v rokoch 19951996, ako aj pozorovania zamestnancov Tatranského národného parku ukázali, že tento druh v poľskom plese vyhynul. V plese na slovenskej strane stále existuje pomerne veľká populácia (asi 60 jedincov/ vody v pobrežnej zóne).
V súčasnosti nemožno jednoznačne vysvetliť, čo spôsobilo vyhynutie tohto druhu v Dwoistom Stawe Gąsienicowom. Najpravdepodobnejšia hypotéza spočíva v tom, že jeho zánik spôsobila jednorazová environmentálna katastrofa. Príčiny môžu byť viaceré. V rokoch 1950 a 1960 boli poľské tatranské jazerá intenzívne zarybňované. To viedlo k zmiznutiu mnohých druhov planktonických kôrovcov. Následky boli nekontrolovateľné. Nemožno vylúčiť, že do plesa boli vypustené pstruhy, ktoré vyhubili značnú časť populácie "B. paludosa". V zime, po vyschnutí jazera, ryby zahynuli. Ďalšou príčinou mohol byť nekontrolovateľný výlov veľkého počtu jedincov na vedecké a zberateľské účely. V 60-tych rokoch 20. storočia na zamrznutom plese trénovala lyžiarka, ktorá mohla voskom s chemickou látkou (farbivom?) znečistiť sneh a otrávila biocenózu plesa.
Hypotéza zmeny chemického prostredia plesa a najmä zvýšenie okysľovania vody vplyvom atmosférických zrážok je nepravdepodobná. V chemickom zložení vody za posledných 30 rokov nenastali významné rozdiely. Podľa niektorých poľských vedcov nejestvujú ani veľké rozdiely v chemickom zložení vôd oboch plies na slovenskej i na poľskej strane Tatier, kde žije žiabronôžka, ktoré mohli zapríčiniť kyslé dažde. Okrem toho je "B. paludosa" prispôsobený na to, aby žil v okyslených vodách. Vyhynutie mohli spôsobiť klimatické anomálie a znečistenie prostredia cudzorodými látkami.
Za predpokladu, že dôvodom zániku žiabronôžky v poľskom plese bola jednorazová ekologická katastrofa a nie významné zmeny v životnom prostredí, ktoré boli zdokumentované, existujú reálne možnosti opätovného nasadenia tohto druhu do Dwoisteho Stawu Gąsienicoweho. Základom pre opätovné oživenie populácie by mali byť jedince vylovené zo slovenského plesa.

</doc>
<doc id="616017" url="https://sk.wikipedia.org/wiki?curid=616017" title="Sigma Sculptoris">
Sigma Sculptoris

Sigma Sculptoris je biely podobor v súhvezdí Sochár so spektrálnym typom A1/A2IV.

</doc>
<doc id="616018" url="https://sk.wikipedia.org/wiki?curid=616018" title="Žiabronôžka severská">
Žiabronôžka severská



</doc>
<doc id="616019" url="https://sk.wikipedia.org/wiki?curid=616019" title="Branchinecta paludosa">
Branchinecta paludosa



</doc>
<doc id="616021" url="https://sk.wikipedia.org/wiki?curid=616021" title="František Klimkovič">
František Klimkovič

František Klimkovič (; * 31. august 1826, Košice† 8. apríl 1890, Budapešť) bol maliar, reštaurátor a pedagóg.
Život a dielo.
Prvý maliar z rodiny bol jeho dedko Florián Klimkovič. František Klimkovič sa narodil v roku 1826 v Košiciach. Bol najstarším, a spolu s Vojtechom najvýznamnejším z bratov Klimkovičovcov. Jeho otec Ignác Klimkovič (18001852) bol slovenský maliar a sochár. Františkovi mladší bratia Vojtech (18331885) a Florián (18311907) boli aj umelcami a zaslúžili sa o založenie Hornouhorského múzejného spolku. Najprv Vojtech, neskôr Florián boli riaditeľmi múzea v Košiciach (dnes Východoslovenské múzeum).
Výtvarné základy získal František v otcovej dielni. V rokoch 18461848 študoval v Budapešti u Giuseppe Marastoniho na súkromnej kresliarskej škole, 18511852 bol súkromným žiakom F. G. Waldmüllera vo Viedni a napokon 18561859 študoval na École des Beaux-Arts v Paríži u Léona Cognieta.
V prestávkach medzi štúdiami a po návrate z Paríža pracoval v Košiciach, Debrecíne, aj v iných uhorských mestách. Doma spolupracoval s bratom Vojtechom v roku 1853 pri zakladaní súkromnej maliarskej školy, reštauroval obrazy v Dóme sv. Alžbety, venoval sa maliarskej tvorbe a podieľal sa na zakladaní múzea.
Od roku 1869 pôsobil ako profesor kreslenia v Budapešti. Okrem sakrálnej, portrétnej a žánrovej maľby sa orientoval na historický romantizmus a historizujúce maliarstvo, tematicky čerpal z uhorských dejín. Rád maľoval i krajinárske diela so slovenskou tematikou. Zomrel v roku 1890 v Budapešti.

</doc>
<doc id="616030" url="https://sk.wikipedia.org/wiki?curid=616030" title="Klimkovič">
Klimkovič

Klimkovič je slovenské priezvisko.

</doc>
<doc id="616033" url="https://sk.wikipedia.org/wiki?curid=616033" title="North American Aerospace Defense Command">
North American Aerospace Defense Command

North American Aerospace Defense Command (skratka: NORAD; doslova: "Severoamerické veliteľstvo protivzdušnej obrany") je kombinovaná organizácia Spojených štátov a Kanady, ktorá poskytuje varovanie pred prípadným leteckým či raketovým útokom, zabezpečenie vzdušnej zvrchovanosti a obrany Severnej Ameriky. Vznikla 12. mája 1958 pod názvom North American Air Defense Command ("Severoamerické veliteľstvo protivzdušnej obrany"). Súčasný názov má od marca 1981. Veliteľstvo NORAD-u a zároveň Severného veliteľstva Spojených štátov ("United States Northern Command", "USNORTHCOM") sa nachádza na Petersonovej leteckej základni neďaleko Colorado Springs. V neďalekom komplexe Cheyenne Mountain je umiestnené náhradné centrum velenia. NORAD má k dispozícii aj veľké množstvo radarov, pozemných senzorov, satelitov a lietadiel. Neustále sleduje všetky neidentifikovateľné lietadlá, štarty rakiet, kozmické objekty a dopady meteoritov z kozmu.
Organizačná štruktúra.
Na čele veliteľstva NORAD-u na Petersonovej leteckej základni je vrchný veliteľ ("Commander-in-Chief of the North American Aerospace Defense Command", "CINCNORAD"), ktorým je v súčasnosti generál Terrence O’Shaughnessy a jeho zástupcom je generálporučík Christopher J. Coates. Vrchný veliteľ NORAD-u súčasne plní funkciu veliteľa USNORTHCOM-u. NORAD sa administratívne delí na tri regióny:

</doc>
<doc id="616034" url="https://sk.wikipedia.org/wiki?curid=616034" title="Canadian NORAD Region Forward Operating Locations">
Canadian NORAD Region Forward Operating Locations

Canadian NORAD Region (CANR) Forward Operating Locations (FOLs) (doslova: "Predsunuté operačné miesta Kanadského NORAD regiónu") sú predsunuté letecké základne v severných oblastiach Kanady, ktoré boli vytvorené v rámci programu North American Air Defence Modernization (NAADM; "Modernizácie severoamerickej protivzdušnej obrany"), ktorý bol schválený na samite Shamrock v Quebecu dňa 18. marca 1985. Miesta sú udržiavané Ministerstvom národnej obrany. Program NAADM bol schválený memorandom o porozumení medzi Kanadou a Spojenými štátmi, podpísaným kanadským premiérom Brianom Mulroneym a americkým prezidentom Ronaldom Reaganom na samite. Účelom týchto modernizovaných zariadení bolo zabezpečiť dostatočné vybavenie pre North American Aerospace Defense Command (NORAD; "Severoamerické veliteľstvo vzdušno-kozmickej obrany") na obranu severnej kanadskej hranice. Ide o štyri miesta vo vzdialených a izolovaných regiónoch Kanady: FOL Yellowknife a FOL Inuvik v Severozápadných teritóriách, FOL Iqaluit v Nunavute a FOL Goose Bay v provincii Newfoundland a Labrador. Na každom z týchto predsunutých operačných miest bolo vybudovaných šesť hangárov pre stíhacie lietadlá, priestory pre približne 200 podporných pracovníkov a skladovacie priestory. Pôvodne sa uvažovalo o piatich predsunutých operačných miestach, ale nakoniec boli vybudované len štyri.

</doc>
<doc id="616036" url="https://sk.wikipedia.org/wiki?curid=616036" title="Fluviálny sediment">
Fluviálny sediment

Fluviálny sediment (iné názvy: riečny sediment, náplav, náplava; čiastočné synonymum: alúvium - pozri nižšie) je usadenina (hornina), ktorá vznikla usadením z tečúceho vodného toku (potok, rieka, veľrieka).
Charakteristika.
Táto usadenina môže byť spevnená alebo nespevnená. Jej zrnitosť môže byť rôzna - od jemného prachu, ílu, cez piesok a štrk, až po veľké bloky kameňa (premiestnené počas veľkých záplav). V smere toku (prúdenia vody) sa zmenšuje veľkosť zrna a rastie stupeň zaokrúhlenia. Hrúbka usadeniny býva rôzna: v tektonicky stabilných územiach je hrúbka malá, kým v poklesávajúcich miestach hrúbka môže prekročiť 100 m.
Materiál z tečúceho vodného toku sa usádza v koryte, na bokoch riečnej doliny, v nivách, v horných častiach delt, v aluviálnych plošinách, v náplavových kužeľoch či riečnych terasách.
Alúvium.
Termínu fluviálne sedimenty je podobný termín alúvium, ktorý môže znamenať:

</doc>
<doc id="616038" url="https://sk.wikipedia.org/wiki?curid=616038" title="Náplava">
Náplava



</doc>
<doc id="616039" url="https://sk.wikipedia.org/wiki?curid=616039" title="Riečny sediment">
Riečny sediment



</doc>
<doc id="616041" url="https://sk.wikipedia.org/wiki?curid=616041" title="Andrej Adami">
Andrej Adami

Andrej Adami (iný zápis priezviska: Adámi; ; * cca 1737, Beluša – † ?) bol slovenský lekár.
Pochádzal zo zemianskej rodiny Jána Adamiho a jeho manželky Zuzany. Mal dvoch starších bratov – Pavla (17391814), ktorý sa vypracoval na veterinára európskeho významu, a Michala (17201781), ktorý pôsobil na cisárskom dvore vo Viedni a ako historik genealóg sa zaoberal uhorskými šľachtickými rodmi, no popri viacerých genealogických prácach zhotovil tiež maďarsko-latinsko-nemecký slovník a jazykovednú príručku.
Andrej absolvoval štúdium medicíny na univerzite vo Viedni (1762), kde pravdepodobne lekársky pôsobil aj po zavŕšení štúdia. Je autorom osvietensky motivovanej dizertácie o trojakých vlastnostiach tela.

</doc>
<doc id="616042" url="https://sk.wikipedia.org/wiki?curid=616042" title="Andrej Adámi">
Andrej Adámi



</doc>
<doc id="616043" url="https://sk.wikipedia.org/wiki?curid=616043" title="Pavol Adámi">
Pavol Adámi



</doc>
<doc id="616047" url="https://sk.wikipedia.org/wiki?curid=616047" title="Koloman Adamis">
Koloman Adamis

Koloman Adamis (* 2. január 1882, Nitra – † 13. júl 1967, Nitra) bol slovenský právnik (advokát) a publicista.
Narodil sa v rodine úradníka Pavela Adamisa a jeho manželky Heleny rod. Bedekovičovej. Gymnaziálne štúdium absolvoval vo svojom rodnom meste, právo vyštudoval na univerzitách v Budapešti a Cluji (Kluži). Pôsobil ako advokát v Nitre.
Bol stálym spolupracovníkom novín "Nyitrai Lapok" („Nitrianske listy“). Drobnými beletristickými útvarmi prispieval do viacerých maďarských novín na území Slovenska i do budapeštianskych časopisov ("Babszem Jankó", „Janko Hraško“).

</doc>
<doc id="616050" url="https://sk.wikipedia.org/wiki?curid=616050" title="Geneleós">
Geneleós

Geneleós () bol grécky sochár v 6. storočí pred Kr. 
Geneleós, grécky sochár zrejme z ostrova Samos, tvoril asi v polovici 6. storočia pred Kr. Svedectvom tvorby tohto umelca je jeho signatúra na fragmente sochy sediacej ženy (menom Fileia) zo sivého mramoru, objavenej v archeologickej lokalite antického chrámu Héraion na ostrove Samos.
Socha sediacej ženy bola pôvodne jedna zo série šiestich sôch postavených na vápencových podstavcoch (559A-F). Z týchto sôch (archaického typu) sa zachovali len štyri, aj tie sú už značne poškodené. Nápisy na soche sediacej ženy sú datované do rokov 560 až 550 pred Kr. Prvý je vyrytý na spodnom okraji plášťa (alebo peplosu) a druhý je na ľavej opierke sedadla: 
- text v starogréčtine
Na týchto podstavcoch stála zrejme šesťčlenná skupina sôch rodiny pozostávajúcej zo sediacej ženy (Fileia), možno mladého chlapca (kúra, ?), troch dievčat (kór, ?, Filippé, Ornithé) a ležiacej ženy (možno hlavy rodiny, [...]ilarchés).

</doc>
<doc id="616051" url="https://sk.wikipedia.org/wiki?curid=616051" title="Hot Chocolate">
Hot Chocolate

Hot Chocolate je britská soulová skupina populárna predovšetkým v 70. a 80. rokoch. Založili ju Errol Brown a Tony Wilson. Skupina je známa predovšetkým vďaka hitu „You Sexy Thing“ z roku 1975.

</doc>
<doc id="616054" url="https://sk.wikipedia.org/wiki?curid=616054" title="Mária Adelsheimová-Popovičová">
Mária Adelsheimová-Popovičová

Mária Adelsheimová-Popovičová, pôvodne Pecková (; * 13. jún 1822, Košice – † 13. február 1875, Belehrad) bola uhorská herečka a divadelná pedagogička.
Životopis.
Herecky debutovala v roku 1846 v nemeckom divadle v Bratislave. Pôsobila vo Viedni a napokon na pozvanie chorvátskeho dramatika a divadelného organizátora Dimitrija Demetra odišla do Záhrebu, kde sa predstavila napr. v úlohe "Debory" v rovnomennej populárnej hre Salomona Hermanna Mosenthala, ďalej ako "Alžbeta" v Laubeho tragédii "Gróf Essex", ako "Leposava" v Subotićovom "Zvonimirovi" či ako "Maca" v Freudenreichovych "Graničaroch".
V roku 1867 odišla do Nového Sadu, kde od roku 1868 pôsobila ako členka tamojšieho divadla. V roku 1869 už herecky pôsobila v Belehrade a v rokoch 18691874 cestovala so súborom svojho manžela Laza Popoviča. Na belehradskej scéne vystúpila napr. v úlohe anglickej kráľovnej Alžbety v Schillerovej dráme "Mária Stuartová", v roli vojvodkyne v Scribeho komédii "Pohár vody" či ako "Fadeta" v hre "Svrček", Birch-Pfeifferovej divadelnej adaptácii románu "Die Grille" od francúzskej spisovateľky George Sand. Popri herectve bolo významné jej pôsobenie ako divadelnej pedagogičky.

</doc>
<doc id="616055" url="https://sk.wikipedia.org/wiki?curid=616055" title="Slovenská basketbalová liga 2017/18">
Slovenská basketbalová liga 2017/18

Slovenská basketbalová liga alebo Eurovia Slovenská basketbalová liga v sezóne 2017/18 bol 26. ročník extraligy basketbalistov, najvyššej basketbalovej súťaže mužov na Slovensku, ktorú organizuje Slovenská basketbalová asociácia (SBA) cez združenie Slovenská basketbalová liga (SBL). V lige súťažilo 10 účastníkov, čo je o 1 družstvo menej ako v minulej sezóne. Titul získalo družstvo BK Levickí Patrioti, ktoré vo finálovej sérii zvíťazili nad KB Košice.
Systém súťaže.
Systém SBL ostal podobný ako v predchádzajúcich sezónach. Po odohraní základnej časti dvakrát doma a vonku postúpilo najlepších 8 družstiev do play-off. Štvrťfinálové duely play-off sa hrali na 3 víťazné zápasy, nasledujúce duely už na 4 víťazné zápasy. Zo súťaže nikto nezostúpil.
Účastníci.
Pozn.: Kluby MBK Lučenec a MBK SPU Nitra, ktorých družstvá skončili v minulej sezóne na 7., resp. 11. mieste, nepodali do tohtoročnej sezóny prihlášku.

</doc>
<doc id="616056" url="https://sk.wikipedia.org/wiki?curid=616056" title="Aluviálny sediment">
Aluviálny sediment

Aluviálny sediment môže byť:

</doc>
<doc id="616057" url="https://sk.wikipedia.org/wiki?curid=616057" title="Rad republiky">
Rad republiky

Rad republiky bolo česko-slovenské štátne vyznamenanie, založené vládnym nariadením číslo 30/1951 Zb. zo dňa 3. apríla 1951, ktorým sa zakladajú rady a vyznamenania a upravuje udeľovanie čestného titulu „Hrdina práce“.
Rad republiky sa udeľoval za mimoriadne zásluhy o budovanie Československej republiky, najmä o jej mierové budovateľské úsilie vo výrobe alebo pri kultúrnej alebo vedeckej činnosti, alebo o zvyšovanie schopnosti obrany štátu. Udeľoval ho na návrh vlády prezident republiky a zároveň s radom dostal vyznamenaný diplom a radovú knižku ako doklad na nosenie radu.
Zrušené bolo s účinnosťou od 15. októbra 1990 zákonom číslo 404/1990 Zb.
Opis radu.
Opis vyznamenania je uvedený v Stanovách Radu republiky: „"Rad Republiky má tvar oválu 40 mm širokého a 43 mm vysokého, dolný okraj ktorého tvoria dve lipové ratolesti, sviazané stuhou do oblúka. Z ratolestí vybiehajú dve žrde so smaltovanými vlajúcimi vlajkami, vpredu vlajkou československou, za ňou vlajkou tmavočervenou. Uprostred radu je kosák a kladivo, podklad tvorí múr vystavaný z tehál. Na rube radu sú medzi dvoma proti sebe položenými vavrínovými ratolesťami písmená ČSR a dole matričné číslo. Rad je razený zo striebra, lipové ratolesti, kosák a kladivo sú pozlátené. Zlatým závesom, vytvoreným dvoma lipovými ratolesťami, je zavesený na stuhe 38 mm širokej a 55 mm dlhej; stuha je modrá (farby pracovného obleku) s 15 mm širokým tmavočerveným pruhom uprostred. Vyobrazenie je pripojené."“
Autorom výtvarného návrhu je umelec Alois Sopr, stuhu navrhol umelec Antonín Kybal.
Zákonom číslo 38/1977 Zb. zo dňa 28. júna 1977 o novom výtvarnom riešení Radu republiky, došlo k zmene Stanov Radu. Nový opis vyznamenania znel: „"Rad republiky má tvar červeného, striebrom rámovaného štvorca, ktorého strana má 40 mm. Do stredu koso položeného štvorca je umiestnená pozlátená modro lemovaná päťcípa hviezda s farebným znakom ČSSR v pravidelnom päťuholníku. Medzi cípami hviezdy sú pozlátené lipové trojlístky. Hviezda je podložená desiatimi striebornými lúčmi s useknutými hrotmi, z ktorých štyri horné a štyri dolné presahujú okraj odznaku. Na červenej ploche sú úzke strieborné medzilúče. Horný roh štvorca je spojený lichobežníkovým strieborným uškom s tmavomodrou 38 mm širokou prievlečnou stuhou, na dolnej časti ktorej je kovový pozlátený vlys z desiatich lipových lístkov. Nad vlysom je vodorovný biely a červený prúžok. Biely prúžok je široký 2,5 mm, červený 2,5 mm a vlys 5 mm. Rub štvorca je hladký s vyrytým matričným číslom hore."“
Autorom výtvarného návrhu je umelec Josef Malejovský.

</doc>
<doc id="616058" url="https://sk.wikipedia.org/wiki?curid=616058" title="Dominus">
Dominus

Dominus bola dánska death/groove metalová hudobná skupina, ktorá vznikla v roku 1991 v Ringstede a rozpadla sa v rokoch 20002001. Vydali jeden singel, dva demo albumy a štyri albumy.
Keď sa skupina po svojom poslednom albume rozdelila, vedúci spevák a gitarista Michael Poulsen začal zakladať skupinu Volbeat, ktorá bola pomenovaná po albume skupiny Dominus "Vol.Beat". Jens Peter Storm pokračoval v hre na sólovú gitaru v dánskej thrash metalovej skupine TONS, v ktorej sa predstavil aj člen Daniel Preisler Larsen.

</doc>
<doc id="616059" url="https://sk.wikipedia.org/wiki?curid=616059" title="Rad socializmu">
Rad socializmu

Rad socializmu bolo česko-slovenské štátne vyznamenanie, založené vládnym nariadením číslo 30/1951 Zb. zo dňa 3. apríla 1951, ktorým sa zakladajú rady a vyznamenania a upravuje udeľovanie čestného titulu „Hrdina práce“.
Rad socializmu sa udeľoval za celkom výnimočné zásluhy o víťazstvo socializmu v Československej republike, získané v budovaní, v boji s reakciou alebo pri obrane štátu. Udeľoval ho na návrh vlády prezident republiky a zároveň s radom dostal vyznamenaný diplom a radovú knižku ako doklad na nosenie radu.
Vyznamenanie bolo udelené len raz, rozhodnutím prezidenta Klementa Gottwalda zo dňa 30. júla 1951 bol Rad socializmu udelený vtedajšiemu ústrednému tajomníkovi KSČ Rudolfovi Slánskemu. Jediným ďalším nositeľom tohto vyznamenania bol prezident Klement Gottwald z titulu svojej funkcie. Po procese so Slánským bolo toto vyznamenanie zdiskreditované a prestalo sa udeľovať, ako náhrada sa od roku 1953 udeľoval Rad budovania socialistickej vlasti, po roku 1955 premenovaný na Rad Klementa Gottwalda - za budovanie socialistickej vlasti.
Formálne zrušené bolo vládnym nariadením číslo 34/1959 Zb. zo dňa 20. mája 1959.
Opis radu.
Opis vyznamenania je uvedený v Stanovách Radu socializmu: „"Rad Socializmu tvorí vavrínový veniec priemeru 37 mm so stuhou, voľné konce ktorej sú shrnuté pod jeho dolnou časťou. Vnútri venca je v dolnej polovici panoráma Hradčian. Na modro smaltovanej oblohe vybieha za Hradčanmi päť lúčov, ktoré zčasti presahujú veniec; na strednom lúči spočíva tmavočervená päťcípa hviezda. Okolo venca medzi lúčmi je vsadené 20 českých granátov. Na rube radu je kosák a kladivo, pod nimi vavrínová ratolesť a matričné číslo. Rad je razený zo zlata, panoráma Hradčian je z bieleho zlata. Zlatým závesom vytvoreným lipovými ratolesťami a stužkou s písmenami ČSR je zavesený na stuhe 38 mm širokej a 55 mm dlhej; stuha je tmavočervená s 15 mm širokým silne tmavočerveným pruhom uprostred. Vyobrazenie je pripojené. Ak sa nosí len stužka radu, je napätá na pravouhlej lište 10 mm širokej a 38 mm dlhej. "“

</doc>
<doc id="616060" url="https://sk.wikipedia.org/wiki?curid=616060" title="Zoznam piesní Daniela Heviera">
Zoznam piesní Daniela Heviera

Toto je zoznam textov piesní ktoré napísal básnik, prozaik, spisovateľ, dramatik, scenárista a textár Daniel Hevier.
Zoznam.
(h: ) – doteraz nezistený autor hudby alebo textu

</doc>
<doc id="616062" url="https://sk.wikipedia.org/wiki?curid=616062" title="Klimáček">
Klimáček

Klimáček je slovenské priezvisko.

</doc>
<doc id="616064" url="https://sk.wikipedia.org/wiki?curid=616064" title="Klimkovič (priezvisko)">
Klimkovič (priezvisko)



</doc>
<doc id="616065" url="https://sk.wikipedia.org/wiki?curid=616065" title="Ignác Klimkovič">
Ignác Klimkovič

Ignác Klimkovič (* 8. jún 1800, Okoličné † 20. jún 1853, Košice) bol slovenský maliar, rezbár a reštaurátor.
Život a dielo.
Prvý maliar z rodiny Klimkovičovcov bol jeho otec Florián Klimkovič, ktorý pracoval ako úradník mincovne v Smolníku a až na konci života sa venoval maliarstvu profesionálne.
Prvý z košických Klimkovičovcov bol Ignác, Floriánov syn. Narodil sa v Okoličnom (dnes časť Liptovského Mikuláša) a spočiatku pracoval ako banský úradník v Smolníku. V roku 1820 sa usadil v Košiciach, kde našiel priaznivé podmienky pre svoju umeleckú činnosť. Pôsobil ako rezbár, pozlacovač a reštaurátor. Rezbárstvu sa vyučil v otcovej dielni a maliarstvu sa venoval ako samouk. Venoval sa portrétnemu maliarstvu, krajinomaľbe i maľbe zátiší. Pre viaceré východoslovenské kostoly zhotovil nástenné maľby, olejomaľby a rezbárske interiérové práce.
Významnými predstaviteľmi výtvarného a kultúrneho života v Košiciach v 2. polovici 19. storočia boli Ignácovi synovia - maliari František a Vojtech, rezbár a sochár Florián a vojak, amatérsky výtvarník a múzejník Gabriel. Svojou umeleckou tvorbou, výtvarno-pedagogickou činnosťou a iniciatívou pri vzniku v roku 1872 Hornouhorského múzea (dnes Východoslovenské múzeum) sa aj oni zaslúžili o to, že od polovice storočia vzrástol význam Košíc ako ďalšieho regionálneho umeleckého centra vo vtedajšom Hornom Uhorsku.

</doc>
<doc id="616066" url="https://sk.wikipedia.org/wiki?curid=616066" title="Antitrombotikum">
Antitrombotikum

Antitrombotiká sú lieky, znižujúce zrážanlivosť krvi. Podľa spôsobu účinku sa rozdeľujú na antiagreganciá, antikoagulanciá, fibrinolytiká a endotel protektívne látky. Rozdelenie antitrombotík podľa mechanizmu účinku je však nevyhnutne nepresné a uvádza sa v mnohých modifikáciach, pretože niektoré lieky patria svojimi účinkami do viacerých skupín (napríklad heparin a odvodené látky) a sú použiteľné v liečbe viacerých typov ochorení.
Antiagreganciá.
Antiagreganciá sú lieky znižujúce zhlukovanie (agregáciu) krvných doštičiek (trombocytov). Sú účinné hlavne v liečbe tepnovej trombózy, napr. Infarktu myokardu a tiež v prevencii tepnovej trombózy (najmä mozgových a končatinových tepien).
Antikoagulanciá.
Antikoagulanciá sú lieky, blokujúce plazmatické, prípadne tkanivové koagulačné faktory ("plazmatickú koagulačnú kaskádu"). Sú účinné hlavne v liečbe hlbokej žilovej trombózy a jej prevencii, tiež v prevencii intrakavitálnej trombózy srdca (najčastejšie pri fibrilácii predsiení).
Fibrinolytiká.
Fibrinolytiká sú lieky, rozpúšťajúce novovzniknutý trombus rozložením vlákien fibrínu (trombolýza). Používajú sa pri chorobách, kde je potrebné obnoviť prietok krvi cievou, uzatvorenou trombom: infarkt myokardu, niektoré druhy náhlej mozgovej cievnej príhody, život ohrozujúca pľúcna embólia, závažné uzávery tepien veľkého obehu, ťažká hlboká žilová trombóza.
Endotel protektívne látky.
Do tejto skupiny sa zaraďuje suledoxid, hoci jeho antitrombotický účinok je komplexnejší a funkciu endotelu ovplyvňujú aj heparíny (pozri vyššie). Endotel protektívne vlastnosti má rad ďalších látok, ktoré sa nezaraďujú medzi antitrombotiká: prostaglandíny PGE1, PGI2, nitráty, ACE-inhibítory, betablokátory, spironolakton, statíny atď.

</doc>
<doc id="616067" url="https://sk.wikipedia.org/wiki?curid=616067" title="Deee-Lite">
Deee-Lite

Deee-Lite bola americká house/dance hudobná skupina založená v New Yorku. Známa je predovšetkým vďaka hitu „Groove Is in the Heart“, ktorý bol vydaný z ich debutového albumu "World Clique" z roku 1990. V decembri 2016 skupinu časopis "Billboard" zaradil na 55. miesto v zozname najúspešnejších tanečných interpretov všetkých čias.
Diskografia.
Albumy.
Štúdiové albumy
Kompilácia

</doc>
<doc id="616068" url="https://sk.wikipedia.org/wiki?curid=616068" title="True (skladba Spandau Ballet)">
True (skladba Spandau Ballet)

„True“ je skladba anglickej skupiny Spandau Ballet. Vydaná bola ako singel dňa 14. apríla 1983 z ich tretieho štúdiového albumu "True". Skladbu napísal gitarista skupiny Gary Kemp.
Skladba sa stala obrovským celosvetovým hitom, pričom po dobu štyroch týždňov od 30. apríla 1983 sa udržala na 1. mieste v britskom rebríčku UK Singles Chart. Skladba sa stala pre skupinu najväčším hitom a jediným veľkým hitom v USA, kde obsadila 4. miesto v rebríčku Billboard Hot 100.
V roku 1985 túto skladbu zahrala naživo na koncerte Live Aid.
Známe opomenutie v skladbe je, že basgitarista Martin Kemp sa nezúčastnil nahrávania skladby, namiesto toho je v skladbe použitý basový syntetizátor.
Kompozícia.
Skladba „True“ je zložená v tónine G dur s tepom 98 BPM. Postupnosť akordov je G dur, E mol, C/G, H mol. Inštrumentálny break je zložený v tónine Es dur.

</doc>
<doc id="616069" url="https://sk.wikipedia.org/wiki?curid=616069" title="Ján Gašpar">
Ján Gašpar

JUDr. Ján Gašpar (* 13. november 1953, Košice – † 10. marec 2018, Bratislava) bol slovenský právnik, bibliograf a historik.
Životopis.
Je absolventom Právnickej fakulty Karlovej univerzity v Prahe. Od júna 1999 do svojej smrti pôsobil ako riaditeľ Štátnej vedeckej knižnice v Košiciach (od novembra 1996 do 1. mája 2000 bol oficiálny názov inštitúcie "Regionálna vedecká knižnica v Košiciach"). Vo funkcii nahradil Jozefa Mižáka, ktorý bol za riaditeľa knižnice dosadený v roku 1998 mečiarovským politickým režimom. Gašpar tak rozhýbal ustrnutú bibliografickú činnosť knižnice. Ako riaditeľ knižnice tiež inicioval a pripravil viacero projektov výstavnej a publikačnej činnosti na popularizáciu regionálnych dejín.
Bádaniu regionálnych dejín, najmä obdobiu rokov 18481950, sa venoval od roku 1970 a od roku 1983 svoje práce publikoval. Je autorom a spoluautorom viacerých odborných a popularizačných publikácií týkajúcich regionálnych dejín Košíc a tatranského regiónu a spoluautorom webu "Nostalgické Tatry". Spolu s bibliografkami Eleonórou Blaškovou a Máriou Mihókovou napísal "Lexikón Košičanov" (1. diel, 2014). Tento biografický slovník obsahuje takmer 2000 hesiel; pripravovaný bol od roku 2001 a nadväzuje na "Slovník košických osobností 1848 – 1918" (1995) zostavený vtedajšou bibliografkou Slovenskej vedeckej knižnice v Košiciach M. Mikókovou.
V rokoch 2002 – 2004 pôsobil vo funkcii predsedu pre legislatívu Slovenskej asociácie knižníc.
Ocenenia.
Za mimoriadne zásluhy v publicistickej a vedeckej činnosti mu bola v roku 2010 udelená Cena mesta Košice a v roku 2015 získal Cenu predsedu Košického samosprávneho kraja.

</doc>
<doc id="616070" url="https://sk.wikipedia.org/wiki?curid=616070" title="Michajlo Ľvovič Zinčenko">
Michajlo Ľvovič Zinčenko

Mychajlo Ľvovyč Zinčenko (, * 22. máj (4. jún) 1893, Rojišče, Ukrajina† 12. marec 1963, Dubnica nad Váhom, Slovensko) bol poručík, účastník Ukrajinskej revolúcie v rokoch 19171921, dôstojník Armády ULR, zúčastnil sa bojov za nezávislosť Ukrajiny v roku 1920.
Služba v ruskej armáde.
Od roku 1912 do roku 1917 slúžil v ruskej armáde. Bojoval na frontoch Prvej svetovej vojny. Účasť v bitkách: december 1914 - január 1915 na rusko-tureckej hranici pri meste Sarıkamış a dedine Karahan, máj 1915 na rusko-rakúsko-uhorskej hranici pri meste Sokal.
Odmeny: Rád sv. Anny 4. stupňa s nápisom „Za odvahu“ a sv. Stanislausom 3. stupňa s mečmi.
Ukrajinská revolúcia.
Na jar 1918 organizoval v obci Rojišče voľby delegátov na ukrajinský zjazd poľnohospodárov v Kyjeve a zúčastnil sa na ňom. V auguste toho roku nastúpil na polytechnický inštitút v Kyjeve na poľnohospodársku fakultu. 23. júna 1920 bol zadržaný boľševikmi a odsúdený na odoslanie do koncentračného tábora.
Od 1. novembra 1920 vstúpil do armády Ukrajinskej ľudovej republiky. Účasť v bitkách: pri dedinách Mykulyneckyj Rižok (13. novembra 1920), Golenyščenskyj Majdan a Mykolajiv (20. novembra 1920). Po internácii bol v táboroch v Poľsku. V septembri 1921 bol prepustený z armády, aby pokračoval v štúdiu.
Emigrácia.
V októbri 1921máj 1922 študoval na poľnohospodárskej akadémii v Berlíne. Od mája 1922 žil v Prahe. Vstúpil do Českého vysokého učení v Prahe, kde študoval poľnohospodárske inžinierstvo. Štúdium ukončil 17. júna 1926.
Pracoval vo Vígľaši. 21. februára 1941 sa oženil s Julianou Novákovou. V roku 1946 mali dcéru Oksanu. Od roku 1949 do roku 1953 pracoval v Bolešove. V roku 1953 sa presťahoval do Dubnice nad Váhom, kde zomrel 12. marca 1963 a bol pochovaný na mestskom cintoríne.
S vyhlásením nezávislosti ukrajinského štátu 30. októbra 1997 bol rehabilitovaný.

</doc>
<doc id="616072" url="https://sk.wikipedia.org/wiki?curid=616072" title="Basketbalová extraliga žien 2017/18">
Basketbalová extraliga žien 2017/18

Basketbalová extraliga žien v sezóne 2017/18 bol 26. ročník extraligy basketbalistiek, najvyššej basketbalovej súťaže žien na Slovensku, ktorú kontroluje Slovenská basketbalová asociácia (SBA). V súťaži účinkovalo 8 družstiev, teda rovnako ako v závere minulej sezóny. Titul obhájilo družstvo Good Angels Košice, ktoré vo finálovej sérii zvíťazilo nad MBK Ružomberok. V neprerušenom slede zvíťazili Košice po 15-krát.
Tesne pred začiatkom finálovej série oznámil generálny manažér Good Angels Košice Daniel Jendrichovský zánik klubu po skončení sezony.
Systém súťaže.
Systém súťaže sa oproti predchádzajúcej sezóne nezmenil. Po odohraní základnej časti, ktorá sa hrala dvojkolovo, nasledovala nadstavbová časť v skupinách o 1.4. a o 5.8. miesto. Družstvám sa v nadstavbovej časti započítavali výsledky odohraté v základnej časti iba s tými družstvami, s ktorými sa stretli aj v nadstavbovej skupine. Všetky družstvá z nadstavbovej skupiny postúpili do štvrťfinále play-off, ktoré sa hralo na 2 víťazné zápasy, rovnako ako zápasy o konečné umiestnenie. Semifinálové duely a finále sa odohrali na 3 víťazné zápasy. Zo súťaže nezostúpilo žadne družstvo.
Účastníci.
Pozn.: Ani jeden z dvojice oslovených klubov I. ligyBK ZŠ ŠKP Zvolen a BK Eilat PU Prešovnevyužil právo prihlásiť sa do extraligy.

</doc>
<doc id="616074" url="https://sk.wikipedia.org/wiki?curid=616074" title="Peter Sklenčár">
Peter Sklenčár

Ing. Peter Sklenčár, PhD., MBA (* 24. február 1962, Sečovce) je slovenský stredoškolský a vysokoškolský pedagóg, podnikateľ, laický historik, amatérsky maliar.
Životopis.
Narodil sa v učiteľskej rodine. Študoval na gymnáziu v Trebišove, následne absolvoval vysokoškolské štúdium na Elektrotechnickej fakulte Technickej univerzity v Košiciach a neskôr štúdium doplnkovej pedagogiky na Slovenskej technickej univerzite v Bratislave. V roku 2014 získal doktorát v marketingovej komunikácii na Fakulte manažmentu Prešovskej univerzity v Prešove.
Pracoval na úseku informatiky strojárenskej spoločnosti Strojstav Sečovce, neskôr ako učiteľ na Strednej potravinárskej škole v Trebišove. Od roku 1997 podniká ako živnostník (živnostenské oprávnenie mu vzniklo 30. septembra 1992), majiteľ reklamného štúdia Pastel (fungujúceho od roku 1991), a od roku 2007 vedie Informačno konzultačné stredisko Sečovce Vysokej školy DTI.
Je autorom niekoľkých vysokoškolských učebníc a monografie z oblasti marketingu, editorom posmrtne vydanej publikácie kronikára a laického historika Štefana Korčmároša "Sečovské obrázky" (2010), autorom a spoluautorom viacerých popularizačných prác týkajúcich sa regionálnych dejín Sečoviec a Trebišova. Fotograficky prispel do popularizačnej publikácie sečovského geológa Júliusa Magyara "Potulky Sečovcami a okolím" (2016), laicky sa venuje zhromažďovaniu historických pohľadníc, fotografií a iného materiálu k dejinám mesta Sečovce. K záujmu o regionálne dejiny ho podľa jeho slov priviedol Š. Korčmároš, ktorého "„poznal od svojho útleho detstva“". Amatérsky sa venuje tiež maliarstvu, pričom vo svojich dielach stvárňuje najmä tématiku Sečoviec a okolitého regiónu. Pričinil sa o osadenie pamätnej tabule americkému architektovi pôvodom zo Sečoviec Emerymu Rothovi na priečelí kultúrneho domu v Sečovciach v roku 2011. Je členom Rotary Clubu Trebišov (Rotary International District 2240).

</doc>
<doc id="616075" url="https://sk.wikipedia.org/wiki?curid=616075" title="Kristína Tormová">
Kristína Tormová

Kristína Tormová rodená Kristína Farkašová (* 1. júl 1982, Bratislava) je slovenská dramaturgička, herečka, moderátorka, podnikateľka a spisovateľka.
Životopis.
Pochádza z hereckej rodiny, jej otcom je Boris Farkaš a starým otcom Ladislav Farkaš. Vyštudovala činohernú dramaturgiu na Divadelnej fakulte VŠMU v Bratislave a DAMU v Prahe. Venovala sa písaniu divadelných recenzií. Od roku 2004 hrala v Radošinskom naivnom divadle a hosťovala v Činohernom klube.
Za postavu Kláry vo filme "Pouta" bola v roku 2010 nominovaná na Českého leva v kategórii ženský herecký výkon v hlavnej úlohe.
Medzi jej ďalšie aktivity patrí moderovanie (od roku 2008 pravidelne moderuje reláciu "Postav dom, zasaď strom" v STV, moderovala tiež reláciu "Cestoviny" na TV Markíza a viacero ďalších), vystupovanie v stand-up komédiách, navrhovanie a výroba tričiek (pod značkou "Koláčová"), fotografovanie a písanie kníh s tematikou materstva. Jej knihy sa stali predlohou seriálu TV JOJ "Som mama".
Je rozvedená s hercom, skladateľom a spevákom Kamilom Mikulčíkom. S ex-priateľom, moderátorom Jurajom Hajdinom, má dvojičky Matildu a Elu (* 2013). Od roku 2018 je vydatá za Petra Tormu.

</doc>
<doc id="616076" url="https://sk.wikipedia.org/wiki?curid=616076" title="Luis Fonsi">
Luis Fonsi

Luis Fonsi, vlastným menom Luis Alfonso Rodríguez López-Cepero, (* 15. apríl 1978, San Juan, Portoriko) je portorický spevák a skladateľ. 
Preslávil ho celosvetový hit roku 2017, „Despacito“ v spolupráci s portorickým reperom Daddy Yankeem, za ktorý vyhral štyri Latin Grammy Awards. Tri mesiace po vydaní piesne vyšiel remix Justina Biebera. Fonsiho posledný hit je duet s Demi Lovato s názvom „Échame la Culpa“.

</doc>
<doc id="616077" url="https://sk.wikipedia.org/wiki?curid=616077" title="Jozef Bitskei">
Jozef Bitskei

Jozef Bitskei (iný zápis priezviska: Bicskei; ; * 1890, Hronská Dúbrava – † po roku 1939) bol maďarský chemik, univerzitný a stredoškolský pedagóg.
Životopis.
Narodil sa v rodine Jána Bitskeia a jeho manželky Lýdie rod. Doboziovej. Chémiu vyštudoval na univerzite v Budapešti, kde získal doktorát a neskôr i docentúru a kde pôsobil na 2. chemickom ústave. Od roku 1939 pracoval ako stredoškolský profesor v Budapešti.
Venoval sa problémom analytickej chémie. Je autorom príručky chemických cvičení určenej primárne pre študentov medicíny a viacerých štúdií a vedeckých článkov publikovaných vo vedeckých časopisoch "Magyar Chemiai Folyóirat", "Chemische Rundschau" a i.

</doc>
<doc id="616078" url="https://sk.wikipedia.org/wiki?curid=616078" title="Jozef Bicskei">
Jozef Bicskei



</doc>
<doc id="616083" url="https://sk.wikipedia.org/wiki?curid=616083" title="True">
True



</doc>
<doc id="616085" url="https://sk.wikipedia.org/wiki?curid=616085" title="Dexys Midnight Runners">
Dexys Midnight Runners

Dexys Midnight Runners (v súčasnosti oficiálne ako Dexys, ich pôvodný názov bez apostrofu) je anglická popová skupina so soulovými vplyvmi, ktorá bola najpopulárnejšia predovšetkým v prvej polovici 80. rokov. Najviac známa sa stala vďaka hitom „Come On Eileen“ a „Geno“, pričom oba obsadili 1. miesto v britskom rebríčku UK Singles Chart.
Počas konca 70. rokov a začiatku 80. rokov prešla skupina niekoľkými personálnymi zmenami. Jediným stálym a zároveň zakladajúcim členom je spevák-skladateľ Kewin Rowland. Skupina vydala svoj štvrtý štúdiový album v roku 2012 a v roku 2016 vydala piaty.

</doc>
<doc id="616086" url="https://sk.wikipedia.org/wiki?curid=616086" title="Dexys">
Dexys



</doc>
<doc id="616087" url="https://sk.wikipedia.org/wiki?curid=616087" title="Erik Červený">
Erik Červený

Erik Thorvaldsson (950 – 1003 nášho letopočtu) známy ako Erik Červený bol vikingský moreplavec, ktorý objavil a preskúmal južné pobrežie Grónska.
Život.
Otec Erik Červeného (Thorvald Asvaldsson) bol vykázaný z Nórska za zločin zabíjania, keď Erik mal asi 10 rokov. Neskôr sa plavil na západne od Nórska so svojou rodinou a usadil sa v Hornstrandire na severozápade Islandu. Islanďania neskôr odsúdili Erika k exilu na tri roky za zabitie Eyolfa Foula okolo roku 982. Erik sa potom presťahoval na ostrov Öxney. Keď dokončil svoj nový dom, vrátil sa, aby získal dedičstvo svojho otca, ale nezískal ich. Erik potom odišiel do Breidabolstadu a vzal ich.

</doc>
<doc id="616088" url="https://sk.wikipedia.org/wiki?curid=616088" title="Ján Simonides (kňaz)">
Ján Simonides (kňaz)

Ján Simonides, SJ (* 27. december 1639, Bijacovce† 31. október 1674, Turá Lúka) bol slovenský rímskokatolícky kňaz, jezuita, mučeník.
Smrť.
Franciscus Cornelius vo "Fragmenta Ung. Histor". uvádza: Kňaza Jána Simonidesa v Turej Lúke v noci pred 1. novembrom 1674 v uzučkej 5 lakťov dlhej a práve tak širokej spálni veľmi ukrutne mučili, trhali, doráňali a napokon zavraždili. Jeho ostatky preniesli do jezuitskej krypty v Trnave. V ten istý deň tí istí vrahovia zabili brezovského farára Mikuláša Végha a Pavla Silesiusa, myjavského farára.
Arcibiskup a prímas Uhorska Juraj Pohronec-Slepčiansky vo svojej správe ad limina Svätej Stolici v roku 1684 pápežovi Inocentovi XI. píše: Ján Simonides, jezuita na misiách, bol kacírmi v noci chytený, z fary odvlečený, viacnásobne zranený a napokon zavraždený.

</doc>
<doc id="616090" url="https://sk.wikipedia.org/wiki?curid=616090" title="Come On Eileen">
Come On Eileen

„Come On Eileen“ je skladba anglickej skupiny Dexys Midnight Runners. Vydaná ako singel bola v Spojenom kráľovstve dňa 25. júna 1982 z albumu "Too-Rye-Ay". Singel obsadil 1. miesto v USA. Skladbu napísali Kevin Rowland, Jim Paterson a Billy Adams a produkovali ju Clive Langer a Alan Winstanley.
Skladba vyhrala v roku 1983 cenu Brit Award v kategórii Best British Single a v roku 2015 bola zvolená za 6. najobľúbenejšiu národnú skladbu číslo jedna 80. rokov v hlasovaní televíznej stanice ITV. V zozname 100 Greatest Songs of the '80s stanice VH1 obsadila 18. miesto.

</doc>
<doc id="616095" url="https://sk.wikipedia.org/wiki?curid=616095" title="Ján Simonides">
Ján Simonides

Ján Simonides môže byť:

</doc>
<doc id="616097" url="https://sk.wikipedia.org/wiki?curid=616097" title="Antiagregans">
Antiagregans

Antiagreganciá sú lieky, ktoré zabraňujú zhlukovaniu (agregácii) krvných doštičiek – trombocytov, a tým vzniku primárneho doštičkového trombu (protidoštičkové lieky, antiplatelet drugs). Patria do skupiny antitrombotík, liekov na zníženie zrážanlivosti krvi. Antiagreganciá sa využívajú hlavne v profylaxii vzniku tepenného trombu.
Mechanizmus účinku.
Antiagreganciá môžeme rozdeliť podľa mechanizmu účinku na:
Ireverzibilné inhibítory cyklooxygenázy trombocytov a endotelu.
Kyselina acetylsalicylová je najčastejšie používaným antiagregans. Blokuje cyklooxygenázu v doštičkách a tým zabraňuje tvorbe protrombotického tromboxanu A2 (TXA2), zároveň ale blokuje syntézu vazodilatačného a antiagregačne pôsobiaceho prostaglandínu PGI2 v endotelialnych bunkách. Cieľom terapie je blokovať len agregačne pôsobiacu látku TXA2 pri zachovanej sekrécii PGI2. To dosahujeme podávaním nízkych dávok kyseliny acetylsalicylovej (100 – 300 mg/deň). Pri týchto dávkach dochádza k ireverzibilnej blokáde doštičkovej cyklooxygenázy po celú dobu jej životnosti (približne 7 dní). Kyselina acetylsalicylová je základným antiagregačným prípravkom pre prevenciu a liečbu všetkých ochorení, spôsobených arteriálnou trombózou.
Inhibítory doštičkových receptorov pre adenozíndifosfát.
Táto skupina neovplyvňuje doštičkovú cyklooxygenázu, ale blokuje receptory pre adenozíndifosfát (ADP) a tým zabraňuje aktivácii doštičiek. Zástupcami tejto skupiny sú clopidogrel, ticagrelor a prasugrel (ticlopidin sa už nepoužíva pre nižšiu účinnosť a potenciálne nežiaduce účinky). Ticagrelor a prasugrel sa v kombinácii s kyselinou acetylsalicylovou používajú k antiagregačnej terapii pri intervenčných zákrokoch na artériach (napr. pri perkutánnych intervenciách na koronárnych artériach).
Inhibítory receptorov pre fibrinogén (GP IIb/IIIa).
Glykoproteíny GP IIb/IIIa slúžia na povrchu doštičiek ako receptory pre fibrinogén. Blokádou týchto receptorov je inhibovaný finálny krok aktivácie doštičiek. Takto účinkujú abciximab, tirofiban a eptifibatid. Abciximab je fragment monoklonálnej chimérickej protilátky, tirofiban je nepeptidový antagonista, eptifibatid je cyklický heptapeptid. V klinickej praxi v kardiológii ich postupne nahradzujú lieky predchádzajúcej skupiny ticagrelor a prasugrel.
Inhibítory reuptake adenozínu.
Zástupcom týchto skupín je dipyridamol. Pôvodne bol používaný ako koronárne vazodilatans. Zvyšuje hladinu cAMP v krvných doštičkách, čím znižuje ich priľnavosť (adhezivitu) na poškodený cievny endotel. V súčasnosti sa používa málo, častejšie v kombinácii s acetylsalicylovou kyselinou (Aggrenox).
Liečebné použitie antiagregancii.
Antiagregancia sa široko používajú v primárnej a sekundárnej prevencii trombotických srdcovocievnych a mozgovocievnych ochorení a tiež v liečbe periférneho artériového ochorenia.
V kardiológii a angiológii sa kyselina acetylsalicylová používa v primárnej prevencii koronárnej choroby, v liečbe ischemickej choroby srdca so stabilnou anginou pectoris, pri liečbe infarktu myokardu, v prevencii ischemických cievnych mozgových príhod. Pri akútnom infarkte myokardu alebo podozrení naň treba v rámci prvej pomoci pacientovi podať približne 250 mg kyseliny acetylsalicylovej (čo podstatne zlepšuje prognózu pacienta). Po overení diagnózy pacient dostáva ďalšie antiagregans, napríklad 300 – 600 mg clopidogrelu, prípadne prasugrel. Pred revaskularizačným výkonom dostáva ešte abciximab. Po implantácii stentu do koronárnej artérie pacienti užívajú tzv. duálnu antiagregačnú liečbu – kyselinu acetylsalicylovú a inhibítor receptora pre ADP – clopidogrel, prasugrel, alebo ticagrelor.
V liečbe periférneho artériového ochorenia (obliterujúcej aterosklerózy dolných končatín podľa staršej nomenklatúry) sa používa kombinácia malej dávky acetylsalicylovej kyseliny spolu s 75 mg clopidogrelu denne.
Kyselina acetylsalicylová je liekom prvej voľby v primárnej aj sekundárnej prevencii náhlej cievnej mozgovej príhody. Jej efektívnosť zvyšuje súčasné podávanie dipyridamolu v presne určenom pomere (preparát Aggrenox). Alternatívnou liečbou je clopidogrel.
Závažným nežiaducim účinkom antiagregancii je riziko krvácania. Je zvlášť významné pri duálnej antiagregačnej liečbe.
V prevencii hlbokej žilovej trombózy je acetylsalicylová kyselina menej účinná, ako antikoagulancia a používa sa zriedka.

</doc>
<doc id="616099" url="https://sk.wikipedia.org/wiki?curid=616099" title="Compton">
Compton



</doc>
<doc id="616101" url="https://sk.wikipedia.org/wiki?curid=616101" title="Konstal 112N">
Konstal 112N

Konstal 112N je prototyp dvojčlánkovej čiastočne nízkopodlažnej električky, ktorú vyrobil podnik Alstom Konstal v roku 1995. Ide o prvú poľskú nízkopodlažnú električku Konstalu.
Konštrukcia.
Ide o jednosmerný šesťnápravový motorový čiastočne nízkopodlažný električkový vozeň skladajúci sa z dvoch článkov, ktoré sú navzájom spojené kĺbom a krycím mechom. Vozňová skriňa električky je usadená na troch dvojnápravových podvozkoch, pričom všetky nápravy sú hnacie. Každú nápravu poháňa jeden trakčný motor PRSZx64y/2 s výkonom 41,5 kW. Do vozňa 112N bola nainštalovaná elektrická výzbroj, ktorá využíva GTO tyristorov a umožňuje rekuperáciu brzdovej energie. Prúd je z trolejového vedenia odoberaný polopantografom. Predné aj zadné čelá električky sú totožné. Kabína vodiča sa nachádza v prednom čele vozňa, v zadnom čele sa nachádza iba manipulačný panel. Kabína vodiča je uzavretá a je vybavená ručným radičom. Podlaha je pokrytá protišmykovou krytinou. Podiel nízkej podlahy ( nad temenom koľajnice) dosahuje 24 %, zvyšok podlahy je vo výške nad temenom.
Dodávky električiek.
Prototypový vozeň električky 112N bol postavený v roku 1995. Vozeň bol sprevádzkovaný v roku 1996.

</doc>
<doc id="616102" url="https://sk.wikipedia.org/wiki?curid=616102" title="Zoznam ministerstiev Dočasného štátneho zriadenia">
Zoznam ministerstiev Dočasného štátneho zriadenia

Organizovanie ministerstiev Dočasného štátneho zriadenia začalo bezprostredne po ustanovení Dočasného štátneho zriadenia československého na území Spojeného kráľovstva 9. júla 1940. V priebehu júla 1940 až novembra 1942 bolo ustanovených celkom deväť ministerstiev (zahraničných veci, vnútra, národnej obrany, financií, sociálnej starostlivosti, hospodárskej obnovy, priemyslu, obchodu a živností, spravodlivosti, pôdohospodárstva), na ktorých čele stáli zástupcovia exilového politického spektra tvoreného bývalými agrárnikmi, národnými socialistami, sociálnymi demokratmi (vrátane krajne ľavicových, komunistom naklonených sociálnych demokratov) a Benešovi naklonených nestraníkov (napr. Jan Masaryk).
Exilové ministerstvá ukončili svoju činnosť po ustanovení prvej vlády Národného frontu Čechov a Slovákov 5. apríla 1945 v Košiciach, hoci postupné sťahovanie agendy ministerstiev na oslobodené územie Československej republiky (ČSR) prebiehalo už od februára 1945.
Historický kontext.
Londýnske obdobie Dočasného štátneho zriadenia.
9. júla 1940 Edvard Beneš listom oznámil britskému ministrovi zahraničných vecí Lordovi Halifaxovi inštitucionálne základy a personálne zloženie vytvoreného Dočasného štátneho zriadenia. Na čele štátneho zriadenia stál E. Beneš ako prezident republiky, ustanovená bola tiež vláda a Štátna rada československá, poradný a kontrolný orgán, slovami E. Beneša "„istý druh dočasného parlamentu“", avšak s menším rozsahom kompetencií než parlament. Beneš za predsedu vlády vymenoval Jana Šrámeka, následne spolu so Šrámkom kontrasignáciou vymenoval ďalších členov vlády, ktorými sa stali Ján Bečko, Ladislav Karel Feierabend, generál (gen.) Sergej Ingr, Jan Masaryk, Jaromír Nečas, František Němec, Štefan Osuský, Eduard Outrata, Ján Lichner (pôvodne sa uvažovalo medzi Jánom Paulínym-Tóthom a J. Lichnerom), Hubert Ripka, Juraj Slávik a gen. Rudolf Viest. Štruktúra a osobné zloženie vlády zodpovedalo pomerom v Československom národnom výbore.
Britská vláda takto utvorenú exilovú vládu oficiálne uznala 21. júla 1940. Hoci mala výhrady voči niektorým bodom československej politiky (napr. odmietala garantovať akékoľvek povojnové usporiadanie hraníc v strednej Európe, čím neuznávala Benešovu teóriu štátnej a právnej kontinuity) a E. Beneša prijímala v prezidentskej funkcii len "de facto", v zásade neodmietala predložené personálne zloženie vlády.
Ako prvé boli zriadené Ministerstvo zahraničných vecí, Ministerstvo vnútra, Ministerstvo národnej obrany, Ministerstvo financií a Ministerstvo sociálnej starostlivosti – ministri týchto rezortov boli členmi vlády vymenovanej prezidentom Edvardom Benešom 9. júla 1940. 27. októbra 1941 došlo k reorganizácii vlády, pri ktorej vznikli Ministerstvo hospodárskej obnovy, Ministerstvo priemyslu, obchodu a živností a Ministerstvo spravodlivosti. V novembri 1942 bolo ešte zriadené Ministerstvo pôdohospodárstva, do ktorého kompetencie spadala aj agenda verejných prác (baníctvo, hutníctvo, civilné letectvo, strojárstvo).
Ministerstvá v obmedzených exilových podmienkach nadväzovali na činnosť svojich prvorepublikových predchodcov. Predstavovali výkonné orgány vlády, ktorých prvoradou úlohou bolo zabezpečovať riadny chod Dočasného štátneho zriadenia. Na tento účel slúžili najmä Ministerstvo financií (financovanie chodu štátneho zriadenia), Ministerstvo zahraničných vecí (diplomatický styk s ostatnými štátmi), Ministerstvo národnej obrany (zabezpečovanie československého vojska v zahraničí, chodu vojenských poľných súdov a pod.), Ministerstvo spravodlivosti (dohľad nad právnym poriadkom) a Ministerstvo sociálnej starostlivosti (sociálna podpora československých exulantov). Vzhľadom na okupáciu územia Československa sa ostatné rezorty zameriavali na mapovanie situácie na okupovanom území, prípravu podkladov k usporiadaniu povojnových pomerov, rokovania o poskytnutí povojnovej pomoci a možnej povojnovej spolupráci a pod.
Dočasné štátne zriadenie na oslobodenom území Československa („prechodná doba“).
Londýnske obdobie Dočasného štátneho zriadenia fakticky skončilo 9. marca 1945, kedy z Londýna odcestoval prezident E. Beneš a delegácia reprezentantov jednotlivých politických strán. 17. marca dorazili do Moskvy, kde 22.29. marca rokovali so zástupcami Zahraničného byra Komunistickej strany Československa v Moskve a Slovenskej národnej rady o vytvorení novej vlády, jej programovom vyhlásení a personálnom resp. politickom zložení. Výsledkom bolo prijatie Programu novej československej vlády Národného frontu Čechov a Slovákov, ktorý bol oficiálne vyhlásený na prvej plenárnej schôdzi vlády Národného frontu Čechov a Slovákov 5. apríla 1945 v Košiciach, podľa čoho získal neoficiálne pomenovanie Košický vládny program. Prezident E. Beneš do Košíc dorazil 3. apríla, pričom už od februára prebiehalo urýchlené sťahovanie agendy exilových ministerstiev na územie oslobodeného východného Slovenska.
V tom čase bol v obnovenej "Zbierke zákonov a nariadení československého štátu" ako prvý právny akt vydaný ústavný dekrétom prezidenta republiky č. 1/1945 Zb. zo dňa 2. apríla 1945 o novej organizácii vlády a ministerstiev v dobe prechodnej s účinnosťou od 2. apríla 1945, na základe ktorého došlo k výraznej reorganizácii dovtedajších rezortov. Popri Ministerstve zahraničných vecí, Ministerstve národnej obrany, Ministerstve vnútra, Ministerstve financií, Ministerstve spravodlivosti, Ministerstve pôdohospodárstva došlo k ustanoveniu Ministerstva zahraničného obchodu, Ministerstva školstva a osvety, Ministerstva informácií, Ministerstva priemyslu, Ministerstva pôšt, Ministerstva vnútorného obchodu, Ministerstva dopravy, Ministerstva pôšt, Ministerstva ochrany práce a sociálnej starostlivosti, Ministerstva zdravotníctva a Ministerstva výživy. Štátni tajomníci ministerstiev zahraničných vecí, národnej obrany a zahraničného obchodu sa stali členmi vlády, pričom v zmysle nového usporiadania pomerov medzi Čechmi a Slovákmi v tretej republike platila zásada, že "„ak je minister Čech, bude štátny tajomník Slovák a naopak“".
Ministerstvo sociálnej starostlivosti sa zmenilo na Ministerstvo ochrany práce a sociálnej starostlivosti, agenda Ministerstva priemyslu, obchodu a živností sa rozdelila medzi novoustanovené Ministerstvo priemyslu a Ministerstvo vnútorného obchodu. Z rezortu Ministerstva pôdohospodárstva bola vyčlenená agenda verejných prác, baníctva, hutníctva, civilného letectva a strojárstva, ktorá sa dostala do kompetencie Ministerstva dopravy a už spomínaného Ministerstva priemyslu.

</doc>
<doc id="616103" url="https://sk.wikipedia.org/wiki?curid=616103" title="Aanipada">
Aanipada

Aanipada (iné zápisy: Aannipadda, A’annipada, Aanepada) bol lugal sumerského mestského štátu Ur, ktorý vládol v ranodynastickom odbobí IIIb, okolo roku 2475 pred Kr. Spolu so svojim otcom Mesannipadom patrí k najvýznamnejším panovníkom prvej urskej dynastie. Niektorí bádatelia ho stotožňujú s lugalom Ananne alebo Nanne. Počas Aanipadovej vlády došlo k militarizácii sumerských mestských štátov
 a k vybudovaniu chrámu na sídlisku Ubajd (archeologická lokalita Tell al-Ubajd na juhovýchode dnešného Iraku). Tento chrám mal typicky sumerský vlys reprezentujúcim dojenie kráv pred chrámovou bránou a bol vybavený veľkými bronzovými sochami dobytka, levov, jeleňov a orla s roztiahnutými krídlami, čiastočne odliatych metódou strateného vosku.
Podľa Sumerského kráľovského zoznamu získal Ur pod vládou Mesannipada prvoradé postavenie medzi sumerskými mestskými štátmi, ktoré pôvodne (počas vlády prvej uruckej dynastie) náležalo Uruku. Uruk znovunabudol primát medzi sumerskými mestami po nástupe druhej uruckej dynastie. Podľa hypotézy amerického orientalistu Michaela B. Rowtona (University of Chicago) sa tak mohlo udiať počas vlády Aanipadu, o ktorom usudzuje, že mohol byť „vazalom“ uruckého lugala. Tomuto predpokladu nasvedčuje nápis, podľa ktorého Kur-lil z Uruku dal na území Uru postaviť svätyňu. V chráme postavenom Aanipadom v Ubajde na túto počesť zanechal vlastnú sošku, pričom spomínaný nápis sa nezmieňuje o urskom vládcovi.
Aanipada bol pochovaný na kráľovskom cintoríne v Uri, ale jeho hrobku sa nepodarilo objaviť. Predpokladá sa, že bola vykradnutá, keďže sa nachádzala v nižšej hĺbke než hrobka kráľovnej Puabi (Šubad) a hlboké šachtové hroby, ktoré sa zachovali.

</doc>
<doc id="616104" url="https://sk.wikipedia.org/wiki?curid=616104" title="TRAPPIST-1b">
TRAPPIST-1b

TRAPPIST 1b (alebo 2MASS J23062928-0502285 b), je prevažne skalnatá exoplanéta podobná Venuši, ktorá obieha okolo ultra-studenej trpasličej hviezdy TRAPPIST-1, nachádzajúcej sa približne približne 39 svetelných rokov (12 parsekov) od Zeme v súhvezdí Vodnár. Planéta bola objavená 2. mája 2016 použitím tranzitnej metódy, pri ktorej sa sledujú slabé zmeny v jasnosti materskej hviezdy spôsobené prechodom planéty popred jej disk. Ďalšie štúdie v rokoch 2017 a 2018 umožnili spresniť fyzikálne parametre tejto planéty.
Planéta má približne rovnakú hmotnosť ako Zem, ale je o 12% väčšia. Jej relatívne nízka hustota spolu so spektroskopickými pozorovaniami potvrdili, že má veľmi hustú a horúcu atmosféru. Pozorovania zverejnené v roku 2018 ukázali, že atmosféra TRAPPIST-1b bola oveľa väčšia ako atmosféra Zeme alebo Venuše, rovnako ako veľmi horúca a potenciálne bohatá na CO2. Iná štúdia, publikovaná vo februári 2018 stanovila, že TRAPPIST-1b má na vodu bohatú atmosféru s až 10 000 násobkom povrchového tlaku zemskej atmosféry. Je známe, že má podobný povrch ako Venuša.

</doc>
<doc id="616105" url="https://sk.wikipedia.org/wiki?curid=616105" title="Graceland">
Graceland

Graceland môže byť:

</doc>
<doc id="616107" url="https://sk.wikipedia.org/wiki?curid=616107" title="Ľudovít Čordák">
Ľudovít Čordák

Ľudovít Čordák ( * 8. február 1864, Košice † 28. jún 1937, Košice) bol slovenský maliar.
Život a dielo.
Ľudovít Čordák pochádzal z poľsko-ukrajinskej rodiny krajčíra. V období rokov 18741881 študoval na reálnom gymnáziu v Košiciach, pod vedením Vojtecha Klimkoviča. V roku 1883 začal študoval na "Škole pre vzdelávanie profesorov kreslenia" v Budapešti. Neskôr sa odsťahoval s rodičmi do Mníchova, kde žil v období rokov 18831889. V rokoch 18891895 študoval na Akadémii výtvarných umení (AVU) v Prahe na krajinársku školu Juliusa Mařáka. Po absolvovaní AVU žil v roku 1895 v Košiciach. Po pôsobení v Turni nad Bodvou sa usadil v rokoch 18961897 v Slanci, od mája roku 1912 žil v Košiciach. V rokoch 18921912 sa živil učením kreslenia vo východoslovenských šľachtických rodinách. V roku 1895 sa stal členom Spolku výtvarných umelcov Mánes v Prahe; v roku 1907 zakladajúci člen "Nemzeti salónu" v Budapešti.
Je po ňom pomenovaná Čordákova ulica v Košiciach. V roku 1970 bola v Košiciach odhalená tabuľa na pamiatku Ľudovíta Čordáka a Eleméra Halásza-Hradila.

</doc>
<doc id="616109" url="https://sk.wikipedia.org/wiki?curid=616109" title="Roháč (časopis)">
Roháč (časopis)

Roháč bol slovenský humoristicko-satiristický týždenník vydávaný v rokoch 1948 - 1991, t.j. takmer presne v období vlády KSČ v Česko-Slovensku. Prvýkrát vyšiel 1. apríla 1948. Vydávalo ho najprv vydavateľstvo SOR Práca a od roku 1958 Vydavateľstvo Pravda. Ku koncu 50. rokov sa jeho náklad stabilizoval na 100 tisíc výtlačkoch. Zanikol v roku 1991. 
V roku 1951 sa Roháč zlúčil s humoristickým časopisom Sršeň, ktorý vydávali v Martine.
Obsah.
Časopis reagoval humorom a satirou na problémy, ktorými sa vtedy zaoberala spoločnosť. Jeho úlohou bolo nielen pobaviť, ale aj kritizovať a pomáhať odstraňovať nedostatky.
V Roháči pôsobili výtvarníci (karikaturisti) a naši prví komiksoví autori, ako Viktor Kubal, autor množstva vtipov i seriálu Dita, Božena Plocháňová, ktorá kreslila príbehy dvojice Bill a Mary a Jozef Schek, ktorého Jožinko zabával svojimi bonmotmi celých 23 rokov. 
Redakcia.
Na jeho zrode a tvorbe sa podieľali Viktor Kubal, Klára Jarunková, Milan Vavro, Božena Hajdučíková-Plocháňová, Peter Petiška, Andrej Mišanek, Milan Kenda, Tomáš Janovic, Peter Gossányi. Neskôr: Fedor Vico, Vlado Javorský, František Mráz, Ľubo Radena, Ľubomír Kotrha, Vlado Pavlík, Fero Bojničan.
Predchodcovia a následníci.
Predchodcom Roháča bol napríklad časopis Kocúr (1919 - 1945). Černokňažník (1861 – 1864 a 1876 - 1910) bol prvý slovenský humoristicko-satirický časopis v 19. storočí, ktorý nasledovali "Rarášok" (1870 až 1875), "Rarach" (1875), "Ježibaba" (1871 až 1872), ktorých vydavateľom a redaktorom bol Viliam Pauliny-Tóth.
Vo vydavateľstve Avízo sa v rokoch 1991 - 1994 neúspešne pokúšali pokračovať vo vydávaní Roháča pod názvom "Nový Roháč" so šéfredaktorom Viktorom Kubalom ml. V rokoch 1995 - 1996 nasledoval ďalší pokus pod názvom "Magazín Nový Roháč". Neskoršími pokusmi boli po roku 2000 časopisy "Extra Roháč" (2002 - ? 2008; v roku 2017 obnovený ako internetový časopis) a "EuroRoháč" (len jedno číslo v roku 2002). 

</doc>
<doc id="616110" url="https://sk.wikipedia.org/wiki?curid=616110" title="Slovenská florbalová extraliga žien 2017/18">
Slovenská florbalová extraliga žien 2017/18

Slovenská florbalová extraliga žien v sezóne 2017/18 bol 13. ročník extraligy florbalistiek, najvyššej florbalovej súťaže žien na Slovensku, ktorú kontroluje Slovenský zväz florbalu (SZFB). V súťaži účinkovalo 10 družstiev, rovnako ako v minulej sezóne. Svoj 4. titul získalo družstvo ŠK 98 Pruské, ktoré vo finálovej sérii zvíťazilo nad nováčikom súťažeFbC Predator Sabinov.
Systém súťaže.
Po základnej časti, v ktorej odohral každý s každým zápasy jedenkrát doma a vonku, nasledovalo play-off s ôsmymi najlepšími družstvami. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Posledné 2 družstvá po základnej časti odohrali prelínaciu súťaž spolu s dvoma družstvami 1. ligy.
Prelínacia súťaž.
V najvyššej súťaži sa udržali obaja extraligoví účastníci.

</doc>
<doc id="616117" url="https://sk.wikipedia.org/wiki?curid=616117" title="Pavol Benkár">
Pavol Benkár

Pavol Benkár bol uhorský banský a železiarsky podnikateľ žijúci v 18. až 19. storočí v Jelšave, kde patril medzi popredných mešťanov a členov mestskej rady.
Životopis.
Pochádzal zo starej železiarskej rodiny. Vlastnil bane a banské polia na Železníku a v Rákoši, kde v roku 1802 spoluzaložil banskú spoločnosť na ťažbu železnej rudy v Rákoši.
Bol popredným členom Železokupeckého spolku Országh a zaslúžil sa o vznik Rimavskej únie (tzv. Železiarskej únie) v roku 1808. Spolu s Adamom Cziburom, Samuelom Glószom a svojim synom Jozefom Benkárom stal inšpektorom únie. Do únie odovzdal tri banské miery na Železníku a v Rákoši. O založenie únie sa P. Benkár snažil už v roku 1802, keď spolu s Evou Cziburovou z Jelšavy a Štefanom Clementisom z Chyžného rozhodli nadviazať užšiu spoluprácu so šteliarmi v regióne, čo však nenašlo adekvátnu odozvu.
P. Benkár mal syna Jozefa (18021870), ktorý vyštudoval Baníckú akadémiu v Banskej Štiavnici, pôsobil ako montanista na Spiši a tiež sa angažoval v hospodárskych spolkoch na Gemeri.

</doc>
<doc id="616124" url="https://sk.wikipedia.org/wiki?curid=616124" title="Respectable (skladba Mel &amp; Kim)">
Respectable (skladba Mel &amp; Kim)

„Respectable“ je skladba dvojice Mel &amp; Kim, ktorú napísala a produkovala producentská skupina Stock Aitken Waterman. Skladba sa stala hitom, ktorý na jeden týždeň v marci 1987 obsadila 1. miesto v britskom rebríčku UK Singles Chart. Takisto v roku 1987 obsadila 1. miesta v Nemecku, Švajčiarsku, Holandsku, Belgicku, Fínsku, Austrálii a na Novom Zélande.

</doc>
<doc id="616127" url="https://sk.wikipedia.org/wiki?curid=616127" title="Respectable">
Respectable

Respectable môže byť:

</doc>
<doc id="616130" url="https://sk.wikipedia.org/wiki?curid=616130" title="Cars Toons">
Cars Toons

Cars Toons je americký animovaný seriál vyrobený spoločnosťou Pixar, ktorý sa skladá z dvoch častí – Materove neuveriteľné príbehy ("Mater's Tall Tales") – 11 krátkych filmov a "Tales from Radiator Springs" – 4 krátke filmy. Hlavnými postavami seriálu sú Mater a Bleskový McQueen z filmu Autá. Postavu Matera v anglickom znení dabuje herec Larry the Cable Guy, postavu Bleskového McQueena dabuje Keith Furgusuon namiesto herca Owen Wilson, ktorý McQueena dabuje vo všetkých troch filmoch Autá. Owen Wilson si i tak zahral v seriáli v epizóde The Radiator Springs ½.
Prvá epizóda seriálu mala premiéru v pondelok 27.októbra 2008 na televíznych staniciach Toon Disney, Disney Channel a ABC Family. Niektoré epizódy seriálu mali premiéru i na DVD, Blue-ray či filmových upútavkách.
Výťah.
Materove neuveriteľné príbehy.
Všetky autogrotesky v Materových neuveriteľných príbehoch sú postavené na rovnakom postupe: Epizóda sa začína pohľadom na Materovu drevenú rozheganú garáž, z ktorej dvere spadnú. Mater neskôr predstúpi a povie niektorú z viet: „Keď klamem, tak plačem.“ alebo „Hovorím pravdu!“.
Mater vždy prichádza do kontaktu s Bleskovým McQueenom v nejakej situácii, ktorá istým spôsobom súvisí s Materovou neuveriteľnou príhodou z minulosti. V polovici rozprávania ho však McQueen zastaví a dohovára mu, že to sa nemohlo stať. Materovým argumentom je veta „Veď si spomínaš, bol si tam aj ty“. Mater pokračuje v rozprávaní príbehu už so zakomponovaním postavy McQueena.
Keď dorozpráva príbeh, ktorému Bleskový McQueen stále neverí, prichádza určitý dôkaz, ktorý zneistí McQueena... Epizóda končí obrazom Matera a Bleskového McQueen v kostýmoch prispôsobených príbehu (s výnimkou epizódy „Mater v Tokiu“). Vo väčšine epizód sú Materove verné fanúšičky dvojičky Mia a Tia, ktoré boli verné fanúšičky aj Bleskového McQueena zo začiatku filmu Autá.
Tales from Radiator Springs.
Epizódy seriálu Cars Toons v časti Tales from Radiator Springs sa sústreďujú na jednoduché príbehy obyvateľov mestečka Chladičových Kúpele. Jednoduchosť príbehov je už zrejmá z názvov – Čkanie, Otravovanie, Otáčanie. Prvé tri epizódy neboli preložené do slovenskej verzie, štvrtá epizóda bola preložená iba do češtiny. Časť seriálu obsahuje tieto štyri epizódy:
"1.Hiccups" (Čkanie) – Epizóda opisuje rôzne metódy, akými sa obyvatelia mestečka snažili pomôcť Bleskovému McQueenovi, ktorý začal čkať.
"2.Bugged" (Otravovanie) – Epizóda opisuje Redovo správanie sa k otravným muchám typu VW chrobák.
"3.Spinning" (Otáčanie) – Epizóda opisuje Guidove kúsky s reklamnou tabuľou v tvare šípky.
"4.The Radiator Sprinngs 500 ½" - Epizóda opisuje oslavy Stanleyho, zakladateľa mesta Chladičové Kúpele. Súčasťou osláv sú zaujímavé preteky s nečakaným rozuzlením.
Postavy.
Vedľajšie postavy.
Vedľajšími postavami seriálu sú taktiež obyvatelia mestečka Chladičové Kúpele – Luigi, Guido, Šerif, Lizziie, Filmore, Red... a postavy Mike, Sulley, Kabuto, Koji...
Produkcia.
Po mimoriadnom úspechu filmu Autá v roku 2006 začali natáčať seriál "Cars Toons: Mater´s Tall Tales" (Materove neuveriteľné príbehy). Prvých deväť krátkych filmov vyrobila spoločnosť Pixar. Ďalšie krátke filmy vyrobila dcérska spoločnosť Pixar Canada. Krátky film "„Tokyo Mater“" (Mater v Tokiu) mal premiéru v amerických kinách 12. decembra 2008, v ten istý deň ako animovaný film Bolt. Krátky film Mater v Tokiu je prvým filmom od Disney Pixar, ktorý vyrobili vo forme Disney Digital 3-D – značka pre filmy produkcie Disney vo forme 3D. V epizóde "„Tokyo Mater"“ sa v krátkej chvíli objavili aj Sulley a Mike z filmu Monsters, a. s.
Uverejnenie.
Reklamy.
Časť seriálu "Cars Toons: Mater's Tall Tales" (Materove neuveriteľné príbehy), "Disney·Pixar Cars Die-Cast Line", mala premiéru v roku 2009. Boli uvedené aj dve epizódy: „Rescue Squad Mater“ a „Mater the Greater“. Rovnako uviedli epizódu „El Materdor“. Súčasťou pridaných epizód je "„The Radiator Springs 500 ½“", ktorá bola uvedená v roku 2014, režíroval ju Rob Glibbs. Klub fanúšikov Disney D23 na výstave v roku 2013 tituloval aj „To Protect and Serve“. Od roku 2014 boli epizódy seriálu vysielané na televíznej stanici Disney Channel, hoci už neboli vysielané nové epizódy.
Videohra.
Papaya Studio vyrobilo videohru na štýl seriálu Materove neuveriteľné príbehy pre hernú konzolu Wii. Videohra bola uvedená v utorok 19.októbra 2010. Verzia pre počítač bola uvedená aj mimo USA.
Home media.
Súbor deviatich krátkych filmov s titulom "Cars Toons: Mater´s Talla Tales" bol vo forme DVD a Blue-ray uvedený v utorok 2.novembra 2010. Súbor tvorili epizódy: „Mater the Greater“ (Mater – najväčší), „Rescue Squad Mater“ (Mater hasičom), „Monster Truck Mater“ (Mater kamiónom), „Unidentified Flying Mater“ (UFO – Úplne fantastické odhalenie), „El Materdor“ (Mater toreador), „Moon Mater“ (Mater vo vesmíre), „Heavy Metal Mater“ (Mater Metalista), „Mater Private Eye“ (Mater – súkromný detektív) a „Tokyo Mater“ (Mater v Tokiu).
Zvyšné dve epizódy seriálu Materove neuveriteľné príbehy – „Air Mater“ (Mater vo vzduchu) a „Time Travel Mater“ (Materovo cestovanie v čase) boli uvedené na "Pixar Short Films Collection," a "Volume 2". Epizóda "„Air Mater“" bola taktiež bonusom k filmu Autá 2 na DVD i Blue-ray.
Knižné podoby.
Úspech filmu Autá a tohto seriálu sa objavil aj v knižnej podobe. Tri filmové epizódy seriálu Materove neuveriteľné príbehy sa dostali do knihy na slovenskom trhu pod názvom „Materove dobrodružstvá“. Sú to: „Záchranár Mater“ (epizóda Mater hasičom), „Veľký Mater“ (epizóda Mater – najväčší) a „El Materdor“ (epizóda Mater Toreador). Kniha pod názvom „Autá: Mater na mesiaci a iné historky“ sa taktiež skladá z troch príbehov – „Mater – najväčší“, „Mater na mesiaci“, „Mater kamiónom“. Posledné dva uvedené príbehy sú aj súčasťou knihy Autá: Mater na mesiaci a iné historky. Tretím príbehom knihy je epizóda „Mater, súkromný detektív“.

</doc>
<doc id="616131" url="https://sk.wikipedia.org/wiki?curid=616131" title="Železokupecký spolok Országh">
Železokupecký spolok Országh

Železokupecký spolok Országh alebo Železokupecké tovarišstvo (staroslov. "Železno-kupecke towarisstwo") bol súkromný hospodársky spolok, ktorý pôsobil v Jelšave a okolí v rokoch 18001922. V polovici 19. storočia bol najväčším tunajším hospodársky zameraným spolkom.
Dejiny.
Činnosť spolku sa začala v roku sa 1800, kedy sa pretransformoval z tzv. povozníckeho cechu Furmanské právo založeného ešte roku 1663. Spolok združoval najmä jelšavských, ale aj mimojelšavských (predovšetkým revúckych, chyžnianskych, rožňavských, tisovských, štítnickych a muráňskych) furmanov, povozníkov a kupcov, ktorí sa venovali predaju a vývozu železenej rudy, železa a remeselníckych produktov, hlavne zámočníckeho a zvonkárskeho cechu. Podľa artikul (štatútu) mali členovia spolku rozdelené trasy svojich obchodných ciest na juh, odkiaľ zároveň dovážali do Jelšavy víno, slaninu, obilie a iné, luxusnejšie tovary (niektoré druhy látok, koreniny, kávu, čokoládu).
Spolok stál pri vzniku Rimavskej únie (tzv. Železiarska únia) v roku 1808, ktorá fungovala z iniciatívy kniežaťa Františka Koháryho ako spolok šteliarov, majiteľov hút a hámrov. Jej inšpektormi sa stali poprední členovia spolku Adam Czibur, Samuel Glósz, Pavol Benkár a jeho syn Jozef Benkár.
V poslednej štvrtine 19. storočia prešiel spolok vnútorným vývojom, ktorý odrážal prispôsobovanie sa novovzniknutej situácii na trhu, súvisiacej najmä s objavením ložísk magnezitu v regióne, dôsledkom čoho bola v roku 1894 postavená prvá pec na spracovanie vápenca, dolomitu a magnezitu a v roku 1896 otvorená baňa na ťažbu mastenca. Rozmach ťažobného priemyslu a vybudovanie železničnej trate na jednej strane, no úpadok remeselníctva na druhej strane sa odrazil na činnosti spolku, ktorý od roku 1885 už združoval ťažobných priemyselníkov a kupcov, ktorí sa zameriavali na obchodovanie s výrobkami existujúcich priemyselných podnikov. Tieto zmeny reflektoval aj štatút spolku, ktorý bol postupne menený a dopĺňaný (1856, 1860). V takejto podobe pôsobil spolok až do svojho zániku v roku 1922.

</doc>
<doc id="616132" url="https://sk.wikipedia.org/wiki?curid=616132" title="Železokupecké tovarišstvo">
Železokupecké tovarišstvo



</doc>
<doc id="616140" url="https://sk.wikipedia.org/wiki?curid=616140" title="Strážmajster Topinka">
Strážmajster Topinka

Strážmajster Topinka je kriminálny televízny seriál, ktorý je spin-offom seriálu Doktor Martin. Na Slovensku sa vysiela sa od 6. januára 2019 na Jednotke a v Česku od 11. januára 2019 na ČT1.
Produkcia.
Na produkcii seriálu sa podieľa Česká televize a Rozhlas a televízia Slovenska, rovnako ako v prípade "Doktora Martina". Rozpočet na výrobu 13 častí má dosiahnuť 2,07 milióna Eur, z čoho RTVS zafinancuje 406-tisíc Eur a ČT vyše 1,7 milióna Eur. Výroba začala na jeseň 2017 a nakrúcalo sa od jari do októbra 2018 v pôvodných lokáciách v českých Beskydách. Režisérom seriálu je Petr Zahrádka.

</doc>
<doc id="616141" url="https://sk.wikipedia.org/wiki?curid=616141" title="Jozef Benkár">
Jozef Benkár

Jozef Benkár (; * 1802, Levoča – † 16. február 1870, Rimavská Sobota) bol uhorský montanista (banský odborník) a hutnícky inžinier. Angažoval sa v hospodárskych spolkoch na Gemeri.
Narodil sa v rodine banského a železiarskeho podnikateľa Pavla Benkára. Od roku 1818 študoval na Banskej akadémii v Banskej Bystrici. Následne pôsobil ako správca huty Ján pri Špišskej Novej Vsi. Ako popredný jelšavský mešťan a člen Železokupeckého spolku Országh sa v roku 1827 stal v poradí tretím (hlavným) inšpektorom Rimavskej (muránskej) železiarskej únie (funkciu prebral od advokáta Adama Cziburu), ktorá vznikla v roku 1808. Zaslúžil sa o založenie Gemerskej železiarskej spoločnosti v roku 1845 a o jej spojenie s Muránskou úniou a Rimavskou koalíciou v roku 1852, čím vznikla Rimavsko-muránska železiarska spoločnosť. J. Benkár bol zvolený za jej prvého predsedu.

</doc>
<doc id="616144" url="https://sk.wikipedia.org/wiki?curid=616144" title="Al Bano &amp; Romina Power">
Al Bano &amp; Romina Power

Al Bano &amp; Romina Power je talianska popová dvojica založená v roku 1975 manželmi Albanom Carrisim a Rominou Power. Dvojica bola veľmi populárna v Taliansku a kontinentálnej Európe počas 80. rokov a tiež začiatkom 90. rokov. Medzi ich najznámejšie hity patria „Felicità“, „Sharazan“, „Tu, soltanto tu (Mi hai fatto innamorare)“, „Ci sarà“, „Sempre sempre“ a „Libertà!“. Dvojica nahrávala skladby prevažne v taliančine, avšak nahrávala aj v španielčine a francúzštine. Dvojica sa rozdelila a následne sa manželia v roku 1999 rozviedli, avšak po profesionálnej stránke sa v roku 2013 spojili.

</doc>
<doc id="616147" url="https://sk.wikipedia.org/wiki?curid=616147" title="Barbara Vlasitsová">
Barbara Vlasitsová

Barbara Vlasitsová (; * 20. september 1988, Vesprém) je maďarská divadelná, v menšej miere i televízna herečka.
Životopis.
Narodila sa v rodine elektrikára a kaderníčky. Vo Vespréme absolvovala základnoškolské a gymnaziálne štúdium na Padányi Biró Márton Római Katolikus Gimnázium („Rímskokatolícke gymnázium Mártona Biró Padányiho“). Následne študovala herectvo na Kaposvári Egyetem („Univerzita v Kaposvári“). V divadle účinkuje od roku 2010. Od roku 2011 pôsobí v Pécsi Nemzeti Színház („Národné divadlo v Pécsi“), kde sa predstavila napr. v roli jedného z tučniakov v komédii Ulricha Huba "Traja tučniaci", ako Dorotka v Baumovom muzikáli "Čarodejník z krajiny Oz", ako Rosemary Mortimorová v Cooneyho komédii "It Runs In The Family", ako Lenke v burleske Ferenca Molnára "A doktor úr", ako Agácska v rovnomennom muzikáli Istvána Csukása atď. Adaptácia Feydeauovej frašky "Chrobák v hlave", v ktorej účinkovala, bola natočená a predstavená ako televízny film "Georges Feydeau: Bolha a fülbe" (2012).
V televíznej produkcii debutovala v maďarskom muzikálovom seriáli zo stredoškolského prostredia "Karádysokk" (2011), kde stvárnila postavu Lili. Predstavila sa v menšej úlohe v maďarskej romantickej komédii "Nejem, nőm, csajom" (2012) a v úlohe Anett v dvoch epizódach maďarského mládežníckeho komediálneho televízneho seriálu "Egynyári kaland" (2015).

</doc>
<doc id="616152" url="https://sk.wikipedia.org/wiki?curid=616152" title="Barbara Vlasits">
Barbara Vlasits



</doc>
<doc id="616158" url="https://sk.wikipedia.org/wiki?curid=616158" title="Maneater (skladba Hall &amp; Oates)">
Maneater (skladba Hall &amp; Oates)

„Maneater“ je skladba americkej dvojice Hall &amp; Oates, z ich jedenásteho štúdiového albumu "H2O" (1982). Dňa 18. decembra 1982 obsadil 1. miesto v americkom rebríčku Billboard Hot 100, na ktorom sa udržal štyri týždne.

</doc>
<doc id="616159" url="https://sk.wikipedia.org/wiki?curid=616159" title="Adam I.">
Adam I.

Adam I. († 11. apríl 1241, blízko Muhi) bol uhorský katolícky biskup žijúci v 12. až 13. storočí.
V roku 1241 bol biskupom Nitrianskej diecézy. Na čele svojho bandéria bojoval proti mongolskému vojsku Batuchána v bitke pri rieke Slanej, kde zahynul.

</doc>
<doc id="616161" url="https://sk.wikipedia.org/wiki?curid=616161" title="Adam II.">
Adam II.

Adam II. bol uhorský katolícky biskup žijúci v 13. storočí.
V rokoch 12441252 bol biskupom Nitrianskej diecézy. Pravdepodobne usadil v Nitre františkánov, aby upevnil náboženské cítenie ľudu upadnuté počas mongolského vpádu. V roku 1243 ho pápež Inocent IV. poveril potvrdiť vo funkcii ralského biskupa. Ako nitriansky biskup sa Adam poslednýkrát spomína v roku 1252, pri zakladaní turčianskej prepozitúry.

</doc>
<doc id="616162" url="https://sk.wikipedia.org/wiki?curid=616162" title="Adam (17. – 18. storočie)">
Adam (17. – 18. storočie)

Adam bol uhorský rímskokatolícky kňaz, rehoľník a stredoškolský pedagóg žijúci v 17. až 18. storočí.
Život.
Bol príslušníkom Rehole chudobných regulárnych klerikov Božej Matky Zbožných škôl (piaristi). Za kňaza bol vysvätený v roku 1717. V rokoch 17131726 pôsobil ako učiteľ na piaristickom gymnáziu v Prievidzi (dnes Gymnázium ako organizačná zložka Piaristickej spojenej školy Františka Hanáka), kde v rokoch 17251726 zastával funkciu vicerektora. V roku 1716 napísal a so študentmi nacvičil školskú divadelnú hru o obeti macošskej nenávisti.

</doc>
<doc id="616166" url="https://sk.wikipedia.org/wiki?curid=616166" title="2 Cool 4 Skool">
2 Cool 4 Skool

2 Cool 4 Skool je debutový album juhokórejskej skupiny BTS. Vydaný bol 12. júna 2013 a pozostáva z deviatich skladieb vrátane „No More Dream“, ktorá v ňom vystupuje ako hlavný singel.
Vydanie albumu.
21. mája 2013 boli na hlavnej stránke spoločnosti Big Hit Entertainment spustené odpočítavacie hodiny, kde boli zverejnené trailery o príprave prvého debutového albumu BTS "Cool 4 Skool". Zahrňovali prenikavý hip-hop beat s hlbokým hlasom a nápisom „BTS konečne debutuje!“. Prvé fotky, ktoré prezrádzali členov skupiny, tak isto ako aj koncept, ktorý bude album nasledovať, boli zverejnené na ich oficiálnej Facebook stránke. O pár dní neskôr uverejnili zoznam skladieb, či dizajny, ktoré mali tento album sprevádzať.
Hudobné klipy.
Hudobný klip pre skladbu „No More Dream“ bol uverejnený 11. júna 2013 ešte pred ich prvým oficiálnym vystúpením. Pár dní na to zverejnili aj video s choreografiou k skladbe „No More Dream“. Hudobný klip pre druhý singel z albumu „We are Bulletproof Pt.2“ bol uverejnený 16. júla 2013 kvôli ich následujúcim propagačným vystúpeniam. Klipy boli režírované známou producentskou spoločnosťou ZanyBros, kým o choreografiu sa postaral Son Sungdeuk.
Propagácia.
12. júna 2013 bola zorganizovaná tlačová konferencia a prvýkrát neoficiálne vystúpila so skladbami „No More Dream“ a „We Are Bulletproof Pt.2“, čím vstúpila do juhokórejského hudobného priemyslu. Len deň na to BTS oficiálne vystúpili a spravili úspešný debut na pódiu "Mnet's M Countdown", čím sa začala ich dlhá šnúra propagačných vystúpení na rôznych juhokórejských hudobných programoch.
Umiestnenia.
Týždenný rebríček
Mesačný rebríček
Ročný rebríček

</doc>
<doc id="616167" url="https://sk.wikipedia.org/wiki?curid=616167" title="Hospitalizovanie">
Hospitalizovanie



</doc>
<doc id="616168" url="https://sk.wikipedia.org/wiki?curid=616168" title="Daniel Stach">
Daniel Stach

Daniel Stach (* 2. apríl 1988, České Budějovice) je český moderátor a bývalý reprezentant Česka vo vodnom slalome. Je najmladším laureátom, ktorému Akademie věd České republiky udelila "Medailu Vojtěcha Náprstka" za zásluhy v popularizácii vedy.
Životopis.
V roku 2007 zmaturoval na Gymnáziu Jírovcova v Českých Budějoviciach. Potom pokračoval štúdiom medzinárodného obchodu na Fakulte medzinárodných vzťahov Vysokej školy ekonomickej, ktoré ukončil s inžinierskym titulom v roku 2013. V rokoch 2008 - 2014 študoval mediálnu komunikáciu na Fakulte sociálnych vied Karlovej univerzity, kde získal titul bakalára. 
Závodne sa venoval vodnému slalomu, na kajaku začal jazdiť v jedenástich rokoch. V rokoch 2004 - 2005 bol súčasťou juniorskej reprezentácie Česka vo vodnom slalome.
Začal sa venovať aj moderovaniu rôznych športových a spoločenských podujatí (napr. preteky vo vodnom slalome, od roku 2010 bežecké preteky Run Czech), od roku 2008 tak robí spolu s Miroslavom Lencom pod hlavičkou "MaD speakers". V rokoch 2009 - 2012 uvádzal reláciu o netradičných športoch "Sports Take" na "Rádiu Wave". 
Od augusta 2010 pôsobí v Českej televízii, kde najprv začal robiť úvodné reportáže pre reláciu "Hyde Park". Od septembra 2012 moderuje reláciu "Hyde Park Civilizace" a od augusta 2014 do marca 2016 moderoval aj ranné "Studio 6" na ČT24. V septembri 2016 sa stal hlavným moderátorom redakcie vedy Českej televízie a taktiež od septembra 2016 moderuje reláciu "Věda 24" na ČT24. 

</doc>
<doc id="616174" url="https://sk.wikipedia.org/wiki?curid=616174" title="Rudolf Blum">
Rudolf Blum

Rudolf Blum (; * 1874, asi Trenčín – † 20. september 1920, Plešivec) bol židovský špeciálny pedagóg a defektológ.
Život.
Narodil sa v rodine židovského obchodníka Samuela Bluma pochádzajúceho z Trenčína, ktorý sa v roku 1879 presťahoval do Plešivca a v roku 1898 tu založil súkromný ústav pre duševne zaostalých a epileptikov (základný kameň bol položený 4. júla, ústav bol otvorený 15. či 16. októbra). Ministerstvo vnútra a sociálnej starostlivosti Uhorska žiadalo zväčšenie kapacity i pôsobnosti ústavu, preto S. Blum poslal vtedy 23-ročného R. Bluma na študijnú cestu trvajúcu vyše jeden a pol roka, počas ktorej navštívil psychiatrické ústavy v Budapešti, Nemecku a Švajčiarsku (Zürichu) a študoval moderné postupy v starostlivosti o duševne zaostalých. Napokon úspešne absolvoval odbornú skúšku a stal sa riaditeľom i majiteľom ústavu.
Počas prvej svetovej vojny a maďarsko-česko-slovenskej vojny bola činnosť ústavu ochromená. R. Blum zomrel 20. septembra 1920 a vo vedení ústavu pokračovala jeho vdova, Františka Flóra rod. Friedmannová (po roku 1921 ho viedol npor. Ján Horák, s ktorým sa zosobášila 1. apríla 1921).
R. Blum je autorom knihy o výchove pacientov v ústave (asi 1903, príp. 1909) v Plešivci a článok o modernej výchove duševne zaostalých (1910).

</doc>
<doc id="616175" url="https://sk.wikipedia.org/wiki?curid=616175" title="Alexander Klimáček">
Alexander Klimáček

Alexander Klimáček (* 17. marec 1885, Stará Turá † 17. december 1918, Liptovský Mikuláš) bol slovenský redaktor, autor a kníhkupec.
Život a dielo.
V rokoch 18901896 navštevoval ľudovú školu, v období rokov 18961904 študoval na gymnáziu v Ružomberku. Bol administrátorom časopisu "Národný hlásnik" v Martine, v roku 19091910 redaktorom časopisu "Prúdy", ktorý vychádzal v Bratislave. V období rokov 19101914 pôsobil ako kníhkupec v Ružomberku, súčasne v rokoch 19121914 bol redaktorom a vydavateľom "Veselých novín". V roku 1914 žil vo Švajčiarsku, potom v Prahe. V rokoch 19071910 bol autorom krátkych próz pesimistického charakteru v časopisoch: "Prúdy", "Dennica" a "Robotnícke noviny". V roku 1912 bol účastníkom ankety o organizovaní slovenského kníhkupectva, odporúčal založiť ľudové kníhkupectvo alebo nakladateľstvo družstevného typu, ktoré by kolportovalo slovenské knihy.
Alexander Klimáček v roku 1912 vydal dve série pohľadníc zo západnej časti Tatier a Chočských vrchov. Ich výrobcom bola známa firma Stengel z Drážďan. Popisy obrázkov u oboch vydavateľov boli buď v slovenčine alebo v maďarčine.
Jeho synom bol Fedor Klimáček.

</doc>
<doc id="616176" url="https://sk.wikipedia.org/wiki?curid=616176" title="Ľudovít Alexy">
Ľudovít Alexy

Ľudovít Alexy () bol uhorský puškár, ktorý pôsobil v 19. storočí v Košiciach.
V roku 1849 zostrojil prvú zadovku v Uhorsku, ktorou predišiel neskôr vyvinutú mauserovku. V roku 1862 ju zdokonalil o centrálne zapaľovanie a iné technické vylepšenia. Jeho pušky boli poprednými výrobkami svojej doby.

</doc>
<doc id="616177" url="https://sk.wikipedia.org/wiki?curid=616177" title="Max Adler (hudobný pedagóg)">
Max Adler (hudobný pedagóg)

Max Adler (* 29. jún 1863, Gajary – † ?, Viedeň) bol rakúsky hudobný pedagóg.
Študoval u Jakuba Donta na konzervatóriu vo Viedni, kde následne pôsobil. Je autorom učebníc pre hru na husle a klavír.

</doc>
<doc id="616178" url="https://sk.wikipedia.org/wiki?curid=616178" title="Zobor (geomorfologický podcelok)">
Zobor (geomorfologický podcelok)

Zobor je geomorfologický podcelok pohoria Tribeč. Leží v jeho južnej časti a zasahuje na územie mesta Nitra. Najvyšší vrch Žibrica dosahuje 
Vymedzenie.
Podcelok tvorí relatívne samostatnú časť pohoria, od jeho zvyšku oddelenú hlbokým Huntáckym údolím. V tejto, severnej časti, je Zobor krátkym úsekom prepojený s podcelkom Jelenec, a teda aj so zvyškom pohoria Tribeč. Zvyšok územia obklopujú podcelky Podunajskej pahorkatiny, konkrétne Žitavská pahorkatina na východe a juhu, Nitrianska niva na západe a Nitrianska pahorkatina na severe.
Ochrana prírody.
Veľká časť tohto územia patrí do Chránenej krajinnej oblasti Ponitrie, z maloplošných území tu leží národná prírodná rezervácia Zoborská lesostep, prírodná rezervácia Žibrica a Lupka, ako aj chránený areál Huntácka dolina.
História.
Predovšetkým južné úpätie Zobora bolo miestom, kde sa tvorila história Slovenska. V 9. storočí tu vzniklo Nitrianske kniežatstvo, ktoré sa následne stalo súčasťou Veľkej Moravy. Nitra sa stala významným centrom a jej význam pretrval aj po zániku ríše, kedy už v rámci Uhorska malo obnovené kniežatstvo dôležité postavenie. V oblasti sa našlo množstvo archeologických nálezov, datovaných od paleolitu.
Doprava.
Podcelok obchádzajú významné cestné koridory, zvláštnosťou je však trasovanie železničnej trate Lužianky – Zlaté Moravce Huntáckym údolím na severnom okraji územia. Na Zobor () v minulosti premávala sedačková lanovka, o ktorej obnovenie sa zaujíma nitrianske biskupstvo.

</doc>
<doc id="616180" url="https://sk.wikipedia.org/wiki?curid=616180" title="Nothing’s Gonna Stop Us Now">
Nothing’s Gonna Stop Us Now

„Nothing’s Gonna Stop Us Now“ je skladba americkej rockovej skupiny Starship, ktorú napísali Albert Hammond a Diane Warren. Skladba je duet členov Grace Slick a Mickeyho Thomasa. Skladba bola použitá v romantickom filme "Figurína" (1987). Ako singel bola vydaná v januári 1987, pričom dňa 4. apríla 1987 obsadil 1. miesto v americkom rebríčku Billboard Hot 100. V britskom rebríčku UK Singles Chart taktiež obsadil 1. miesto po dobu štyroch týždňov a stal sa 2. najpredávanejším singlom roka 1987 v Spojenom kráľovstve.
Táto power balada získala nomináciu na cenu Academy Award v kategórii Najlepšia filmová pieseň počas 60. udeľovania Oscarov. V júli 1987 sa skladba objavila na štúdiovom albume skupiny s názvom "No Protection".

</doc>
<doc id="616182" url="https://sk.wikipedia.org/wiki?curid=616182" title="Holubyho chata">
Holubyho chata

Holubyho chata je celoročne prístupná horská chata – ubytovňa a reštaurácia v Bielych Karpatoch, na východnom svahu Veľkej Javoriny v nadmorskej výške Nachádza sa v katastri obce Lubina, približne 250 m od česko-slovenskej štátnej hranice, prechádzajúcej po hrebeni Bielych Karpát.
Dejiny.
Výstavbu horskej chaty na Veľkej Javorine inicioval Klub československých turistov (KČST) v Uherskom Brode a v Starej Turej a ministerstvo obchodu ČSR. Základný kameň bol položený 8. júla 1923, za účasti obyvateľov z oboch strán pomedzia, turistických odborov, politických predstaviteľov a zástupcov veľkostatkov Springerovcov a Lichtensteinovcov. Ako staviteľ bol vybraný Josef Jirásek z Uherského Brodu.
Krátko pred položením základného kameňa, 15. júna 1923 zomrel u svojho zaťa v Pezinku Jozef Ľudovít Holuby, protestantský kazateľ, botanik, národopisec a zástanca česko-slovenskej vzájomnosti, pôsobiaci aj v oblasti Bielych Karpát. Predseda odboru KČST v Uherskom Brode a Holubyho priateľ Ferdinand Prager navrhol na jeho počesť po ňom pomenovať budovanú chatu. Tento návrh sa nestretol s námietkami.
Budovaná chata bola prvýkrát otvorená pre verejnosť 6. júla 1924, kolaudácia prebehla 2. novembra 1924. Prvým správcom sa stal Alois Zálešák. Nová chata však neslúžila dlho. V noci na 10. decembra 1926 na nej vypukol požiar, ktorý ju počas siedmich hodín úplne zničil. Celková škoda dosiahla 450 000 Kč, cudzie zavinenie alebo zanedbanie povinností správcom nebolo preukázané.
Klub československých turistov sa rozhodol chatu obnoviť, staviteľom bol Josef Hanuš z Uherského Brodu. Nová chata bola otvorená 22. júla 1930, hospodárom sa stal opäť Alois Zálešák. Mala priestrannú jedáleň a deväť izieb s 27 posteľami, v podkroví dve spoločné nocľahárne s 35 lôžkami. Každý odbor Slováckej a Považskej turistickej župy vybavil izby svojím nábytkom. K chate patrilo aj 16 hektárov lúky, na ktorej sa už v roku 1931 konali lyžiarske preteky. Počas 30. rokov nasledovali úpravy okolia, výstavba príjazdovej cesty, lyžiarskych vlekov, značenie turistických trás, atď. Do chaty bol tiež zavedený telefón. Všetky práce však ustali s rozpadom ČSR v roku 1939.
Po druhej svetovej vojne bola chata postupne v správe niekoľkých štátnych podnikov, vystriedalo sa tu tiež viacero správcov. Po zmene režimu v roku 1989 ju odkúpil vtedajší správca Miroslav Masarik. V novembri 2006 ju získal chatár Miroslav Martinček, ktorý niekoľko rokov uzavretú chatu opätovne sprevádzkoval. V roku 2009 sa chata dostala do exekúcie a následnej dražby a v rokoch 20112017 ju vlastnilo viacero fyzických osôb. Od decembra 2017 je jediným vlastníkom Holubyho chaty súkromná spoločnosť.
V rokoch 20102011 pribudla pri východnom priečelí krytá terasa z lomového kameňa. 28. júla 2013 pri príležitostí osláv 95. výročia otvorenia chaty bola na priečelí chaty odhalená pamätná doska s bronzovou bustou Jozefa Ľudovíta Holubyho od akademického sochára Stanislava Mikuša. .
Zázemie chaty.
Chata disponuje celkovo 31 lôžkami v dvoj, troj a štvorposteľových izbách. Jej súčasťou je aj reštaurácia s ponukou teplých a studených jedál. Pri chate sa nachádza lyžiarsky svah s tromi vlekmi.
Poloha a dostupnosť.
K chate vedie asfaltová cesta od Starej Turej a viacero turistických značených trás z českej aj slovenskej strany. Prechádzajú tadiaľto tiež diaľkové turistické trasy – po hrebeni od západu červeno značená Cesta hrdinov SNP z Myjavy a od severovýchodu zeleno značená trasa z Veľkého Lopeníka.

</doc>
<doc id="616184" url="https://sk.wikipedia.org/wiki?curid=616184" title="Jelenec (geomorfologický podcelok)">
Jelenec (geomorfologický podcelok)

Jelenec je geomorfologický podcelok pohoria Tribeč. Zaberá juhozápadnú časť a najvyšší vrch je vysoká Ploská.
Vymedzenie.
Podcelok sa nachádza juhozápadne od najvyššej časti pohoria a oddeľuje Ponitrie na severozápade od Požitavia na juhovýchode. Západným a severozápadným smerom nadväzuje Nitrianska pahorkatina (podcelok Podunajskej pahorkatiny), severovýchodne a východne pokračuje Tribeč podcelkom Veľký Tribeč. Južným smerom pokračuje opäť Podunajská pahorkatina málo zvlnenou Žitavskou pahorkatinou a na juhozápade nadväzuje hlbokým Huntáckym údolím oddelený podcelok Zobor.
Podcelok má jedinú geomorfologickú časť - Kostoliansku kotlinu.
Ochrana prírody.
Prakticky celé územie patrí do Chránenej krajinnej oblasti Ponitrie, z maloplošných území tu ležia chránené areály Huntácka dolina, Jelenská gaštanica a Kostolianske lúky.
História.
Najmä južne orientované úpätia boli oddávna osídľované, čo dokazujú mnohé archeologické nálezy. V širšom okolí Nitry bolo v 9. storočí centrum Nitrianskeho kniežatstva, ktoré sa následne stalo súčasťou Veľkej Moravy. Z ranouhorského obdobia sa v Kostoľanoch pod Tribečom nachádza Kostolík svätého Juraja, jedna z najstarších zachovalých predrománskych stavieb na Slovensku. Z viacerých hradísk najväčšiu pozornosť pútajú hrady, z ktorých možno spomenúť Oponický hrad a Gýmeš.
Doprava.
Územím nevedú žiadne hlavné cesty, zvláštnosťou je však trasovanie železničnej trate Lužianky – Zlaté Moravce Huntáckym údolím na hranici s podcelkom Zobor.

</doc>
<doc id="616186" url="https://sk.wikipedia.org/wiki?curid=616186" title="O!RUL8,2?">
O!RUL8,2?

O!RUL8,2? je prvý kompilačný album juhokórejskej skupiny BTS. Vydaný bol 11. septembra 2013 ako druhý album hneď po 2 Cool 4 Skool. Album pozostáva z desiatich skladieb, vrátane "N.O" (No Offense) ako hlavného singla a propagačného singla "Attack on Bagtan".
Vydanie albumu.
27. augusta 2013 boli na hlavnej stránke spoločnosti Big Hit Entertainment zahájené odpočítavacie hodiny a uverejnený trailer v príležitosti prípravy na BTS druhý album "O!RUL8,2?." Trailer obsahoval monológ jedného člena zo skupiny RM, ako aj odlišné 3D obrázky, kde sa členovia skupiny vznášali v priestore predtým než dopadli na zem a hovorili o tom, aké dôležité je usilovať sa splniť si svoje sny. Tri dni neskôr uverejnili zoznam skladieb a koncept, ktorý mal tento album sprevádzať. O pár dni neskôr zverejnili aj prvý teaser s hlavným singlom "N.O". 
Hudobný klip.
Hudobný klip k hlavnému singlu "N.O" bol zverejnený 10. septembra 2013 len deň pred vydaním albumu. Predstavili sa v ňom členovia skupiny oblečený v uniformách rebelujúci voči ich učiteľovi. Hudobný klip predstavoval tzv. dystopiu, čo je presný opak utópie a predstavuje spoločnosť v ktorej ľudia žijú neľudským životom so strachom a smútkom v očiach. Hudobný klip bol režírovaný známou producentskou spoločnosťou Zanybros a o choreografiu sa postaral Son Sungdeuk. 
Umiestnenia.
Týždenný rebríček
Mesačný rebríček
Ročný rebríček

</doc>
<doc id="616188" url="https://sk.wikipedia.org/wiki?curid=616188" title="Veľký Tribeč (geomorfologický podcelok)">
Veľký Tribeč (geomorfologický podcelok)

Veľký Tribeč je geomorfologický podcelok pohoria Tribeč. Zaberá najvyššiu, centrálnu časť a najvyšší vrch je vysoký Veľký Tribeč.
Vymedzenie.
Podcelok zaberá centrálnu časť pohoria a oddeľuje Ponitrie na severozápade od Požitavia na juhovýchode. Severným smerom susedí Nitrianska pahorkatina (podcelok Podunajskej pahorkatiny), na východe pokračuje Tribeč podcelkom Rázdiel. Južným smerom leží Podunajská pahorkatina a jej podcelok Žitavská pahorkatina a na západe nadväzuje opäť Tribeč s podcelkom Jelenec.
Členenie.
Podcelok má tri geomorfologické časti:
Ochrana prírody.
Západná časť územia patrí do Chránenej krajinnej oblasti Ponitrie, z maloplošných území tu ležia národná prírodná rezervácia Hrdovická, prírodná rezervácia Kovarská hôrka a Solčiansky háj a jedinečný chránený areál Topoľčianska zubria zvernica. Z historických pamiatok sa na južnom okraji nachádza Čierny hrad.

</doc>
<doc id="616192" url="https://sk.wikipedia.org/wiki?curid=616192" title="Rázdiel">
Rázdiel

Rázdiel je geomorfologický podcelok pohoria Tribeč. Zaberá jeho severovýchodnú tretinu a najvyšší vrch je vysoký Sokolec.
Vymedzenie.
Podcelok zaberá celú severovýchodnú časť pohoria. Na západe susedí Nitrianska pahorkatina, o niečo severnejšie Nitrianska niva (oba podcelky Podunajskej pahorkatiny), na severe leží rovinatá Oslianska kotlina, najjužnejšia časť Hornonitrianskej kotliny. Východným smerom susedí pohorie Vtáčnik podcelkami Vysoký a Nízky Vtáčnik a Župkovská brázda, južnejšie nadväzuje Pohronský Inovec a jeho podcelky Vojšín a Lehotská planina. Na juhozápade leží Podunajská pahorkatina, konkrétne Žitavská pahorkatina a na juhozápade pokračuje Tribeč podcelkom Veľký Tribeč.
Členenie.
Podcelok má štyri geomorfologické časti:
Ochrana prírody.
Časť územia patrí do Chránenej krajinnej oblasti Ponitrie, z maloplošných území tu ležia národná prírodná rezervácia Včelár, prírodná rezervácia Dobrotínske skaly a Sokolec, národná prírodná pamiatka Andezitové kamenné more.

</doc>
<doc id="616197" url="https://sk.wikipedia.org/wiki?curid=616197" title="Kanadské kráľovské letectvo">
Kanadské kráľovské letectvo

Kanadské kráľovské letectvo (; skratka: "RCAF"; ; skratka: "ARC"), známe tiež pod názvami Kráľovské kanadské vzdušné sily alebo Kráľovské kanadské letectvo, je leteckou zložkou Kanadských ozbrojených síl ("Canadian Armed Forces"), ktorej hlavnou úlohou je „poskytnúť kanadským silám relevantnú, rýchlu a efektívnu leteckú silu“. Súčasným veliteľom Kanadského kráľovského letectva je generálporučík Al Meinzinger, pričom je aj náčelníkom štábu letectva.
Kanadské kráľovské letectvo je zodpovedné za všetky letecké operácie Kanadských ozbrojených síl, dohliada na bezpečnosť kanadského vzdušného priestoru a poskytuje lietadlá na podporu misií Kanadského kráľovského námorníctva ("Royal Canadian Navy") a Kanadskej armády ("Canadian Army"). RCAF je partnerom Vzdušných síl USA ("United States Air Force") pri ochrane kontinentálneho vzdušného priestoru v rámci Severoamerického veliteľstva vzdušno-kozmickej obrany ("North American Aerospace Defense Command", "NORAD"). Poskytuje tiež všetky zdroje, hlavne letecké, pre Národný pátrací a záchranný program ("National Search and Rescue Program"), za ktorý zodpovedá.
História Kanadského kráľovského letectva siaha do roku 1920, kedy vzniklo Kanadské vojenské letectvo ("Canadian Air Force"). Existovalo krátky čas, keďže v roku 1924 mu bol udelený kráľovský súhlas od kráľa Juraja V., aby vytvorili Kanadské kráľovské letectvo.
V roku 1968 boli všetky zložky Kanadských ozbrojených síl zlúčené do organizácie s názvom Kanadské sily ("Canadian Forces"). Letecké jednotky boli rozdelené medzi niekoľko rôznych veliteľstiev: Veliteľstvo protivzdušnej obrany ("Air Defence Command"), Veliteľstvo leteckej prepravy ("Air Transport Command"), Mobilné veliteľstvo ("Mobile Command"), Námorné veliteľstvo ("Maritime Command") a tiež Veliteľstvo výcviku ("Training Command").
V roku 1975 boli niektoré veliteľstvá zrušené (Veliteľstvo protivzdušnej obrany, Veliteľstvo leteckej prepravy, Veliteľstvo výcviku) a všetky letecké jednotky boli umiestnené pod nové veliteľstvo nazvané Letecké veliteľstvo ("Air Command", "AIRCOM"). Medzi personálom však boli kanadské vzdušné sily naďalej tradične označované ako „Air Force“. Od augusta 2011 má kanadské vojenské letectvo opäť názov „Kanadské kráľovské letectvo“. Zúčastnili sa druhej svetovej vojny, kórejskej vojny, druhej vojny v Perzskom zálive a tiež aj niekoľkých mierových misií OSN a operácií NATO. Počas studenej vojny malo Kanadské kráľovské letectvo, ako člen NATO, rozmiestnené niektoré jednotky aj v západnej Európe.
História.
Prvá svetová vojna.
Počas prvej svetovej vojny slúžilo v britskom Kráľovskom leteckom zbore ("Royal Flying Corps", "RFC") približne 22 800 Kanaďanov, pretože v tom čase ešte samostatné kanadské vzdušné sily neexistovali. Niektorí z kanadských letcov dosiahli vo vojne značné úspechy. Letecké eso Billy Bishop sa so 72 zostrelmi nepriateľských lietadiel, ktoré mu pripisujú oficiálne zdroje, stal najúspešnejším stíhacím pilotom celého Britského impéria a po René Fonckovi zároveň druhým najúspešnejším pilotom Dohody v prvej svetovej vojne. Jednými z najúspešnejších pilotov vojny boli aj Billy Barker a Raymond Collishaw, ktorý počas prvej svetovej vojny slúžil u britskej Kráľovskej námornej leteckej služby ("Royal Naval Air Service", "RNAS") a následne Britského kráľovského letectva ("Royal Air Force", "RAF"). Collishaw sa stal najúspešnejším leteckým esom Kráľovskej námornej leteckej služby a zároveň druhým najúspešnejším kanadským stíhacím pilotom v prvej svetovej vojne. Všetky pokusy o založenie kanadských vzdušných síl ešte počas vojny zlyhali kvôli absencii podpory zo strany kanadskej vlády. 
Medzivojnové obdobie.
Prvá nezávislá kanadská vojenská letecká organizácia vznikla v roku 1920, kedy bolo založené Kanadské vojenské letectvo ("Canadian Air Force", "CAF"). Príslušníci Kanadského vojenského letectva slúžili iba na pol úväzku, ale o štyri roky neskôr bolo reorganizované na Kanadské kráľovské letectvo ("Royal Canadian Air Force", "RCAF") už ako úplne profesionálna organizácia. Pôvodne to boli prevažne mierové a obranné sily, pričom na bojové lietanie sa kládol iba malý dôraz. Bojový letecký výcvik sa v tomto období konal podľa doktrín, ktoré vznikli počas prvej svetovej vojny. Letci sa cvičili v taktickom prieskume a navádzaní delostrelectva zo vzduchu, ale to sa týkalo iba malej časti. Dôvodom odsunu bojového výcviku na okraj záujmu bol šok z hrôz prvej svetovej vojny a s ním súvisiaca strata záujmu v ozbrojené sily. Hlavné úlohy Kanadského kráľovského letectva preto úzko súviseli s programom Civilné vládne vzdušné operácie ("Civil Government Air Operations"), ktorý dbal na hliadkovanie proti pašerákom, ochranu lesov a experimentálny vývoj motorov a mazadiel schopných ustáť tvrdé kanadské zimy. Stroje Kanadského kráľovského letectva prevádzkovali aj leteckú poštu, pričom sa kanadskí piloti stali v tomto odbore v mnohých ohľadoch priekopníkmi. V 20. rokoch boli najpočetnejšími lietadlami RCAF cvičné lietadlá Avro 504 a hliadkové lietajúce člny Curtiss HS-2L.
Veľká hospodárska kríza zasiahla začiatkom 30. rokov aj Kanadu a rozsiahle rozpočtové škrty spôsobili, že aktivita Kanadského kráľovského letectva sa v tomto období výrazne znížila. V nasledujúcich rokoch, keď sa už začala situácia zlepšovať a financovanie bolo aspoň čiastočne obnovené, sa RCAF začala viac sústrediť na bojový výcvik. Zhoršujúca sa politická situácia v Európe po nástupe nacizmu v Nemecku a fašizmu v Taliansku bola predzvesťou ďalšej vojny. V Kanade začali prebiehať rozsiahle prípravy RCAF na modernú vojnu, ale v čase vypuknutia druhej svetovej vojny v roku 1939 disponovalo Kanadské kráľovské letectvo iba približne 4 000 príslušníkmi a 195 lietadlami, z ktorých bola väčšina zastaraná a nevhodná pre moderný vzdušný boj.
Druhá svetová vojna.
Pozdĺž dlhého kanadského pobrežia bol v rámci príprav na vojnu vybudovaný rozsiahly systém základní námorných lietadiel, na ktorých slúžilo vyše 300 moderných strojov, napr. ľahké bombardéry Lockheed Hudson a stíhačky Hawker Hurricane. Hlavná úloha týchto lietadiel spočívala v obrane kanadského pobrežia a ochrane spojeneckých lodných trás, ktoré boli pod neustálou hrozbou zo strany nemeckých ponoriek. Po páde Francúzska v júni 1940 bola jediná kanadská moderne vybavená stíhacia peruť, 1. peruť, odoslaná do Spojeného kráľovstva, kde sa zúčastnila bitky o Britániu spoločne s jednotlivými kanadskými letcami, ktorí boli zaraďovaní do perutí po celej RAF. Kanaďania sa zúčastnili aj výcvikového programu Plán leteckého výcviku Britského spoločenstva národov ("British Commonwealth Air Training Plan"), v rámci ktorého sa vykonával výcvik pilotov z krajín Spoločenstva národov pre nasadenie v boji. Po celej Kanade bola pre tento účel vybudovaná sieť cvičných letísk a viac než sto leteckých škôl. Počas vojny bolo v Kanade vycvičených približne 131 000 pilotov, z čoho 70 000 boli Kanaďania. Väčšina týchto pilotov bola potom nasadená na bojiskách v severnej Afrike, Barme, na Cejlóne, na stredomorskom bojisku, Malte a pod. 
Kanadskí piloti lietali počas vojny s takmer každým typom lietadiel, ktorý bol vtedy v službe. Najväčšou kanadskou formáciou slúžiacou v Európe bola 6. skupina RCAF pod velením RAF. Na vrchole svojich síl sa táto skupina skladala zo štrnástich kanadských bombardovacích perutí. Jednotka vstúpila do vojny vyzbrojená bombardérmi Vickers Wellington a Handley Page Halifax, ale postupne bola prezbrojená na lietadlá Avro Lancaster. Dvanásť kanadských stíhacích perutí patrilo pod Veliteľstvo stíhacieho letectva RAF ("RAF Fighter Command"), pričom tieto perute pôvodne lietali na stíhačkách Hawker Hurricane, ale neskôr boli prezbrojené na výkonnejšie Supermarine Spitfire rôznych verzií a Curtiss P-40 Tomahawk, Kittyhawk a Warhawk. George Beurling sa so svojimi 31 zostrelmi stal najúspešnejším kanadským stíhacím pilotom druhej svetovej vojny a jedným z najúspešnejších stíhačov síl Spoločenstva národov. Richardovi Audetovi sa 29. decembra 1944 pri prvom kontakte s nepriateľom podarilo so svojím Spitfirom LF Mk.IXE zostreliť päť nemeckých stíhačiek (dva Bf 109 a tri Fw 190) v priebehu siedmich minút nad nemeckým mestom Osnabrück. Neskôr sa stal jediným pilotom Kanadského kráľovského letectva, ktorý mal na svojom konte dva potvrdené zostrely nemeckých prúdových stíhačiek Messerschmitt Me 262 a jeden pravdepodobný zostrel. Pozoruhodný úspech dosiahla aj posádka lietadla B-24 Liberator v protiponorkovej úlohe pod velením Kennetha Moorea, ktorej sa podarilo počas dvadsiatich minút potopiť dve nemecké ponorky.
1945 – 1968.
Po druhej svetovej vojne bola veľká časť personálu Kanadského kráľovského letectva demobilizovaná a väčšina základní bola prestavaná na civilné letiská. S príchodom éry prúdových lietadiel sa prvými prúdovými lietadlami RCAF stali stíhačky Gloster Meteor. V roku 1949 sa Kanada stala zakladajúcim členom NATO. Kanadské kráľovské letectvo asistovalo aj silám Spojených národov počas kórejskej vojny, kedy Kanaďania poskytli logistickú podporu a neskôr vyslali aj dopravné lietadlá. Do Európy bola v tomto období odoslaná 1. letecká divízia RCAF ("No. 1 Air Division RCAF"), ktorej hlavné veliteľstvo bolo aktivované 1. októbra 1952 v Paríži. Divízia pozostávala zo štyroch krídel s dvanástimi stíhacími peruťami, ktoré boli dislokované na štyroch leteckých základniach. Dve základne sa nachádzali vo Francúzsku (Marville – 1. krídlo) a Grostenquin (2. krídlo) a dve v Západnom Nemecku (Zweibrücken – 3. krídlo) a Baden-Soellingen (4. krídlo). Divízia bola v tom čase vyzbrojená stíhačkami Canadair Sabre a od roku 1956 aj CF-100 Canuck. Perute vyzbrojené lietadlami Sabre boli v roku 1962 prezbrojené na typ CF-104 Starfighter. V priebehu 50. rokov boli z dôvodu rastúcej sovietskej jadrovej hrozby vybudované cez celé územie Kanady línie radarových staníc, ktoré boli prevádzkované prevažne Kanadským kráľovským letectvom. V roku 1958 Kanada a Spojené štáty vytvorili Severoamerické veliteľstvo protivzdušnej obrany ("North American Air Defense Command", "NORAD").
1968 – 2011.
V roku 1968 bolo Kanadské kráľovské letectvo, Kanadské kráľovské námorníctvo ("Royal Canadian Navy") a Kanadská armáda ("Canadian Army") zlúčené do organizácie s názvom Kanadské sily ("Canadian Forces"). Letecké jednotky boli rozdelené medzi niekoľko rôznych veliteľstiev: Veliteľstvo protivzdušnej obrany ("Air Defence Command"), Veliteľstvo leteckej prepravy ("Air Transport Command"), Mobilné veliteľstvo ("Mobile Command"), Námorné veliteľstvo ("Maritime Command") a tiež Veliteľstvo výcviku ("Training Command"). Jednotky Veliteľstva protivzdušnej obrany boli v tom čase vyzbrojené prepadovými stíhačkami CF-101 Voodoo, protilietadlovým raketovým kompletom CIM-10 Bomarc a radarovým systémom SAGE v rámci NORAD-u. Veliteľstvo leteckej prepravy zabezpečovalo strategickú leteckú dopravu pre mierové misie NATO a OSN. Námorné veliteľstvo vykonávalo hlavne hliadkovú činnosť pomocou diaľkových námorných hliadkových lietadiel CP-107 Argus. V roku 1975 boli niektoré veliteľstvá zrušené (Veliteľstvo protivzdušnej obrany, Veliteľstvo leteckej prepravy, Veliteľstvo výcviku) a všetky letecké jednotky boli umiestnené pod nové veliteľstvo nazvané Letecké veliteľstvo ("Air Command", "AIRCOM"). V roku 1982 boli Leteckému veliteľstvu Kanadských síl dodané prvé viacúčelové stíhačky CF-18 Hornet. Na tento typ boli prezbrojené aj niektoré perute 1. leteckej divízie RCAF v Západnom Nemecku.
Začiatkom 90. rokov poskytlo Letecké veliteľstvo niekoľko lietadiel CF-18 Hornet na operácie vo vojne v Perzskom zálive. Kanadské stíhačky vykonávali bojové letecké hliadky nad operáciami v Kuvajte a Iraku, uskutočnili niekoľko útokov na pozemné ciele a pri jednej príležitosti napadli irackú hliadkovú loď v Perzskom zálive. Koncom 90. rokov sa kanadské CF-18 Hornet zúčastnili operácie Spojenecká sila v Juhoslávii a začiatkom 21. storočia sa Letecké veliteľstvo Kanadských síl intenzívne zapojilo do vojny v Afganistane, pričom zabezpečovalo dopravu vojsk a materiálu do Kandaháru.
2011 – súčasnosť.
Od 19. marca do 1. novembra 2011 sa Letecké veliteľstvo Kanadských síl zapojilo do operácie Mobile, ktorá predstavovala kanadskú podporu operácie Zjednotený ochranca v Líbyi. Sedem stíhačiek CF-18 Hornet a niekoľko ďalších lietadiel slúžilo v rámci vojenskej intervencie pod Úlohovým zoskupením Libeccio ("Task Force Libeccio").
Dňa 16. augusta 2011 kanadská vláda oznámila, že názov „Letecké veliteľstvo“ sa zmenil na pôvodný historický názov vzdušných síl „Kanadské kráľovské letectvo“. Zmena názvu bola vykonaná tak, aby lepšie reflektovala kanadské vojenské dedičstvo a zosúladila Kanadu s ďalšími dôležitými krajinami Spoločenstva národov, ktorých vojenské jednotky používajú kráľovské označenie.
Štruktúra leteckých jednotiek.
Veliteľ Kanadského kráľovského letectva, ktorý sídli v Ústredí národnej obrany ("National Defence Headquarters") v Ottawe, velí a poskytuje strategické smerovanie vzdušným silám. Veliteľ 1. kanadskej leteckej divízie a zároveň Kanadského NORAD regiónu, so sídlom vo Winnipegu, je zodpovedný za prevádzkové velenie a kontrolu činnosti vzdušných síl v celej Kanade a na celom svete. V júni 2009 bola založená aj 2. kanadská letecká divízia, ktorá pozostáva z výcvikových zariadení.
Kanadské kráľovské letectvo využíva aj tzv. Forward Operating Locations (FOL; "predsunuté operačné miesta"), ktoré vznikli pre účely NORAD-u na obranu severnej kanadskej hranice. Ide o štyri miesta vo vzdialených a izolovaných regiónoch Kanady: FOL Yellowknife a FOL Inuvik v Severozápadných teritóriách, FOL Iqaluit v Nunavute a FOL Goose Bay v provincii Newfoundland a Labrador. Na každom z týchto miest možno nasadiť šesť stíhačiek CF-18 Hornet a približne 200 podporných pracovníkov.
Sídli na základni CFB Kingston. Krídlo poskytuje leteckú podporu vojakom a vybavenie kdekoľvek na svete. Taktické perute má rozmiestnené po celej Kanade, pričom šesť z nich prevádzkuje vrtuľníky CH-146 Griffon a jedna je vyzbrojená typom CH-147F Chinook.
* 400. taktická vrtuľníková peruť ("400 Tactical Helicopter Squadron"), základňa CFB Borden, Ontário: CH-146 Griffon
* 403. vrtuľníková operačne výcviková peruť ("403 Helicopter Operational Training Squadron"), základňa CFB Gagetown, New Brunswick: CH-146 Griffon
* 408. taktická vrtuľníková peruť ("408 Tactical Helicopter Squadron"), základňa CFB Edmonton, Alberta: CH-146 Griffon
* 427. letecká peruť špeciálnych operácií ("427 Special Operations Aviation Squadron"), základňa CFB Petawawa, Ontário: CH-146 Griffon
* 430. taktická vrtuľníková peruť ("430e Escadron tactique d’hélicoptères"), základňa CFB Valcartier, Quebec: CH-146 Griffon
* 438. taktická vrtuľníková peruť ("438e Escadron tactique d’hélicoptères"), základňa Montreal/Saint-Hubert/Longueuil, Quebec: CH-146 Griffon
* 450. taktická vrtuľníková peruť ("450 Tactical Helicopter Squadron"), základňa CFB Petawawa, Ontário: CH-147F Chinook
Ide o letecké expedičné krídlo Kanadského kráľovského letectva, ktoré je schopné sa rýchlo rozmiestniť ako samostatná jednotka, pričom využíva vzdušnú silu a poskytuje podporu tam, kde to bude potrebné na území Kanady alebo na celom svete.
* 2. letecká expedičná peruť ("2e Escadron expéditionnaire aérien") 
Nachádza sa v regióne Saguenay v provincii Quebec. Krídlo poskytuje univerzálne, viacúčelové, bojové sily na podporu domácich a medzinárodných úloh kanadských vzdušných síl. Poskytuje tiež pátracie a záchranné misie.
* 414. peruť elektronického boja ("414e Escadron de soutien de guerre électronique"), základňa Gatineau, Quebec: Alpha Jet A (prenajaté od Top Aces)
* 425. taktická stíhacia peruť ("425e Escadron d’appui tactique"), základňa CFB Bagotville, Quebec: CF-18A/B Hornet
* 433. taktická stíhacia peruť ("433e Escadron d’appui tactique"), základňa CFB Bagotville, Quebec: CF-18A/B Hornet
* 439. peruť bojovej podpory ("439e Escadron de soutien au combat"), základňa CFB Bagotville, Quebec: CH-146 Griffon
* Forward Operating Location Iqaluit ("Predsunuté operačné miesto Iqaluit")
Ide o najrušnejšiu stíhaciu leteckú základňu v Kanade. Krídlo poskytuje univerzálne, viacúčelové, bojové sily na podporu domácich a medzinárodných úloh kanadských vzdušných síl. Poskytuje tiež výcvik stíhacích pilotov pre kanadské vzdušné sily. Krídlo je atraktívne pre rôzne letecké jednotky z celého sveta kvôli svojmu každoročnému leteckému bojovému cvičeniu Maple Flag. Strelnica leteckých zbraní Cold Lake ("Cold Lake Air Weapons Range", "CLAWR"), severne od základne Cold Lake, je jedinou taktickou bombardovacou strelnicou v západnej Kanade. Súčasťou strelnice s rozlohou jeden milión hektárov (približne 11 600 km²) je aj Vyhodnocovacia strelnica Primrose Lake ("Primrose Lake Evaluation Range"), hlavná skúšobná strelnica 4. krídla.
* 401. taktická stíhacia peruť ("401 Tactical Fighter Squadron"), základňa CFB Cold Lake, Alberta: CF-18A/B Hornet
* 409. taktická stíhacia peruť ("409 Tactical Fighter Squadron"), základňa CFB Cold Lake, Alberta: CF-18A/B Hornet
* 410. taktická stíhacia (operačne výcviková) peruť ("410 Tactical Fighter (Operational Training) Squadron"), základňa CFB Cold Lake, Alberta: CF-18A/B Hornet
* 417. peruť bojovej podpory ("417 Combat Support Squadron"), základňa CFB Cold Lake, Alberta: CH-146 Griffon
* 419. taktická stíhacia výcviková peruť ("419 Tactical Fighter Training Squadron"), základňa CFB Cold Lake, Alberta: CT-155 Hawk
* Skúšobné zariadenie aerokozmického inžinierstva ("Aerospace Engineering Test Establishment"), základňa CFB Cold Lake, Alberta: CT-114 Tutor, CH-146 Griffon, CF-18A/B Hornet
* Forward Operating Location Inuvik ("Predsunuté operačné miesto Inuvik")
* Forward Operating Location Yellowknife ("Predsunuté operačné miesto Yellowknife") 
Miesto taktického výcviku NATO v Kanade pre lietanie vo veľmi nízkej letovej hladine. Piate krídlo, ktoré sa nachádza v Labradore, prijíma dočasné oddiely z niekoľkých krajín NATO. Zbraňová strelnica Goose Bay ("Goose Bay Weapons Range") je jediná taktická bombardovacia strelnica vo východnej Kanade. Strelnica má rozlohu 13 miliónov hektárov (približne 130 000 km²) a vykonáva sa tu výcvik lietania vo veľmi nízkej letovej hladine do metra nad úrovňou terénu, nachádzajú sa tu nadzvukové letové oblasti a bombardovacia strelnica pre inertnú konvenčnú alebo presne riadenú (laserom navádzanú) muníciu. Piate krídlo je domovom 444. perute bojovej podpory a slúži ako predsunutá operačná základňa stíhacích lietadiel CF-18 Hornet, ktoré sú tu nasadené pre účely NORAD-u. Základňa Goose Bay slúži aj pre rôzne letecké činnosti, vojenské a civilné, vo východnej Kanade.
* 444. peruť bojovej podpory ("444 Combat Support Squadron"), základňa CFB Goose Bay, Newfoundland a Labrador: CH-146 Griffon
Krídlo je strediskom kanadských síl prepravy vzdušných síl, od dodávania zásob do arktickej oblasti (CFS Alert) po leteckú prepravu vojakov a vybavenia na celom svete. Je tiež zodpovedné za pátranie a záchranu v strednej Kanade a je domovom výsadkového tímu SkyHawks so Strediskom pokročilého boja Kanadskej armády ("Canadian Army Advanced Warfare Centre", "CAAWC"). Základňa Trenton slúži aj ako operačná základňa stíhacích lietadiel CF-18 Hornet, ktoré sú tu nasadené pre účely NORAD-u.
* 412. transportná peruť ("412 Transport Squadron"), základňa Ottawa, Ontário: CC-144B/C Challenger
* 424. transportná a záchranná peruť ("424 Transport and Rescue Squadron"), základňa CFB Trenton, Ontário: CC-130H Hercules, CH-146 Griffon
* 426. transportná výcviková peruť ("426 Transport Training Squadron"), základňa CFB Trenton, Ontário: CC-130H Hercules, CC-130J Super Hercules, CC-150 Polaris
* 429. transportná peruť ("429 Transport Squadron"), základňa CFB Trenton, Ontário: CC-177 Globemaster III
* 434. operačne skúšobná a vyhodnocovacia peruť ("434 Operational Test and Evaluation Squadron"), základňa CFB Trenton, Ontário
* 436. transportná peruť ("436 Transport Squadron"), základňa CFB Trenton, Ontário: CC-130J Super Hercules
* 437. transportná peruť ("437 Transport Squadron"), základňa CFB Trenton, Ontário: CC-150 Polaris, CC-150T Polaris
* 440. transportná peruť ("440 Transport Squadron"), základňa Yellowknife, Severozápadné teritóriá: CC-138 Twin Otter
* Viacmotorová viacúčelová letka ("Multi-Engine Utility Flight"), základňa CFB Trenton, Ontário: B200 Super King Air (prenajaté)
Krídlo poskytuje služby pátrania a záchrany (SAR) v oblasti východnej Kanady a západného Atlantiku. Posádky SAR 9. krídla Gander lietajú na vrtuľníkoch AgustaWestland CH-149 Cormorant a sú zodpovedné za obrovskú oblasť, ktorá zahŕňa južnú časť Arktídy, Labrador a Newfoundland, Maritime Provinces a severný Atlantik od brehov Newfoundlandu po 30° západnej zemepisnej dĺžky. Gander je aj operačnou základňou pre stíhacie lietadlá CF-18 Hornet, ktoré sú tu nasadené pre účely NORAD-u.
* 103. pátracia a záchranná peruť ("103 Search and Rescue Squadron"), základňa CFB Gander, Newfoundland a Labrador: CH-149 Cormorant
Krídlo je strediskom námorného letectva v Kanade. Prevádzkuje vrtuľníky Sikorsky CH-148 Cyclone a podporuje Kanadské kráľovské námorníctvo s leteckými oddielmi vrtuľníkov pre povrchové vojnové lode v Atlantiku a Pacifiku. Všetky tri lietajúce perute 12. krídla boli prezbrojené z CH-124 Sea King na novšie vrtuľníky CH-148 Cyclone.
* 406. námorná operačne výcviková peruť ("406 Maritime Operational Training Squadron"), základňa CFB Shearwater, Nové Škótsko: CH-148 Cyclone
* 423. námorná vrtuľníková peruť ("423 Maritime Helicopter Squadron"), základňa CFB Shearwater, Nové Škótsko: CH-148 Cyclone
* 443. námorná vrtuľníková peruť ("443 Maritime Helicopter Squadron"), základňa Victoria, Britská Kolumbia: CH-148 Cyclone
* 12. peruť leteckej údržby ("12 Air Maintenance Squadron"), základňa CFB Shearwater, Nové Škótsko: CH-148 Cyclone
Nachádza sa v údolí a regióne Annapolis Valley v provincii Nové Škótsko. Posádky lietadiel CP-140 Aurora 14. krídla pravidelne vykonávajú hliadkové lety nad Atlantickým oceánom, zatiaľ čo služby pátrania a záchrany pre Maritime Provinces, východný Quebec a východnú časť Arktídy poskytujú vrtuľníky CH-149 Cormorant a lietadlá CC-130 Hercules. Základňa Greenwood slúži aj ako operačná základňa stíhacích lietadiel CF-18 Hornet, ktoré sú tu nasadené pre účely NORAD-u.
* 404. diaľková hliadková a výcviková peruť ("404 Long Range Patrol and Training Squadron"), základňa CFB Greenwood, Nové Škótsko: CP-140M Aurora
* 405. diaľková hliadková peruť ("405 Long Range Patrol Squadron"), základňa CFB Greenwood, Nové Škótsko: CP-140M Aurora
* 413. transportná a záchranná peruť ("413 Transport and Rescue Squadron"), základňa CFB Greenwood, Nové Škótsko: CC-130H Hercules, CH-149 Cormorant
* 415. peruť ("415 Squadron"), základňa CFB Greenwood, Nové Škótsko: CP-140M Aurora
Nachádza sa na Vancouverovom ostrove. Posádky lietadiel CP-140 Aurora 19. krídla pravidelne vykonávajú hliadkové lety nad Tichým oceánom, západnými a arktickými oblasťami Kanady. Posádky lietadiel CC-295 Kingfisher a vrtuľníkov CH-149 Cormorant sú zodpovedné za pátranie a záchranu v Britskej Kolumbii, Yukone a severnom Tichom oceáne. Základňa sa používa aj na výcvik stíhacích pilotov v taktických postupoch na blízkych vzdialenostiach a je aj operačnou základňou pre stíhacie lietadlá CF-18 Hornet, ktoré sú tu nasadené pre účely NORAD-u.
* 407. diaľková hliadková peruť ("407 Long Range Patrol Squadron"), základňa CFB Comox, Britská Kolumbia: CP-140M Aurora
* 418. pátracia a záchranná operačne výcviková peruť ("418 Search and Rescue Operational Training Squadron"), základňa CFB Comox, Britská Kolumbia: CC-295 Kingfisher 
* 435. transportná a záchranná peruť ("435 Transport and Rescue Squadron"), základňa CFB Winnipeg, Manitoba: CC-130H Hercules, CC-130HT Hercules
* 442. transportná a záchranná peruť ("442 Transport and Rescue Squadron"), základňa CFB Comox, Britská Kolumbia: CH-149 Cormorant
Krídlo predstavuje jeden z najväčších príspevkov Kanady k NORAD-u. Personál krídla dohliada nad kanadským vzdušným priestorom 24 hodín denne pomocou najmodernejších senzorov, počítačových a komunikačných zariadení.
2. kanadská letecká divízia ("2 Canadian Air Division").
Druhá kanadská letecká divízia je zodpovedná hlavne za výcvik a vzdelávanie v rámci Kanadského kráľovského letectva.
Krídlo je miestom Letového výcvikového programu NATO v Kanade ("NATO Flying Training in Canada"), ktorý je podporovaný 2. školou letového výcviku Kanadských síl ("2 Canadian Forces Flying Training School"). Pätnáste krídlo je tiež domovom pre Snowbirds, akrobatický tím vzdušných síl.
* 2. škola letového výcviku Kanadských síl ("2 Canadian Forces Flying Training School"), základňa CFB Moose Jaw, Saskatchewan: CT-155 Hawk, CT-156 Harvard II
* 3. škola letového výcviku Kanadských síl ("3 Canadian Forces Flying Training School"), základňa Portage la Prairie/Southport, Manitoba: C90B King Air, Grob G 120A, CH-139 JetRanger, CT-146 (všetky lietadlá a vrtuľníky sú prenajaté od KF Defence Programs)
* 431. predvádzacia peruť (CF Snowbirds) ("431 Air Demonstration Squadron (CF Snowbirds)"), základňa CFB Moose Jaw, Saskatchewan: CT-114 Tutor
Na tejto základni sa nachádza najväčšie výcvikové zariadenie Kanadských ozbrojených síl. Školy 16. krídla poskytujú vzdušným silám technickú prípravu a profesionálny rozvoj. Krídlo je aj historickým rodiskom RCAF.
Súčasťou krídla je jedna peruť a dve školy. Krídlo poskytuje administratívnu, prevádzkovú a logistickú podporu viac ako 113 jednotkám, pričom slúži aj ako operačná základňa stíhacích lietadiel CF-18 Hornet, ktoré sú tu nasadené pre účely NORAD-u.
* 402. peruť ("402 Squadron"), základňa CFB Winnipeg, Manitoba: CT-142 Dash 8
Vývoj leteckého výsostného znaku Kanadského kráľovského letectva.
Znaky používané od roku 1920 do roku 1945 boli zvyčajne rovnaké ako u Britského kráľovského letectva, hoci nie všetky varianty boli použité a farby boli prispôsobené lokálne dostupným farbám.

</doc>
<doc id="616199" url="https://sk.wikipedia.org/wiki?curid=616199" title="Zoznam častí seriálu Cestovatelia v čase">
Zoznam častí seriálu Cestovatelia v čase

Toto je zoznam častí seriálu Cestovatelia v čase. Americký dramatický sci-fi televízny seriál Cestovatelia v čase mal v USA premiéru 3. októbra 2016 na stanici NBC. Na Slovensku mal seriál premiéru 29. marca 2018 na Dajto.
Časti.
2. séria (2018).
10. mája 2017 stanica NBC zrušila seriál po prvej sérii. O tri dni neskôr, po rokovaniach so spoločnosťou "Sony Pictures Television", stanica NBC obnovila seriál pre 10-dielnu druhú sériu, ktorá mala premiéru 11. marca 2018.

</doc>
<doc id="616200" url="https://sk.wikipedia.org/wiki?curid=616200" title="Cestovatelia v čase">
Cestovatelia v čase

Cestovatelia v čase () je americký dramatický sci-fi televízny seriál, ktorý mal v USA premiéru 3. októbra 2016 na stanici NBC. Seriál sleduje dobrodružstvá profesorky histórie Lucy Prestonovej (Abigail Spencer), vedca Rufusa Carlina (Malcolm Barrett) a vojaka Wyatta Logana (Matt Lanter), ktorí sa snažia zastaviť tajomnú organizáciu zvanú "Rittenhouse", ktorá chce zničiť Ameriku tým, že zmení minulosť. Tvorcami seriálu sú Shawn Ryan a Eric Kripke. Výkonnými producentmi seriálu sú producenti seriálu "Čierny zoznam (The Blacklist)" John Davis a John Fox.
10. mája 2017 NBC zrušila seriál po prvej sérii. O tri dni neskôr, po rokovaniach so spoločnosťou Sony Pictures Television, stanica NBC obnovila seriál pre 10-dielnu druhú sériu, ktorá mala premiéru 11. marca 2018. Na Slovensku mal seriál premiéru 29. marca 2018 na Dajto.
22. júna 2018 NBC opäť zrušila seriál, hoci sa hovorilo o výrobe záverečného dvojhodinového filmu, ktorý bol potvrdený a vydaný bude niekedy na konci roku 2018.
Dej.
Potom, čo je experimentálny stroj času ukradnutý kriminálnikom Garciou Flynnom, sa dáva dohromady tím, skladajúci sa z profesorky histórie Lucy Prestonovej, vojaka Wyatta Logana a vedca Rufusa Carlina, ktorí sú vyslaní späť v čase, aby ho chytili. Čoskoro však zistia, že Flynn a jeho pomocníci sa snažia prepísať americkú históriu.
 Pozri "Zoznam častí seriálu Cestovatelia v čase".

</doc>
<doc id="616201" url="https://sk.wikipedia.org/wiki?curid=616201" title="Fibrinolytikum">
Fibrinolytikum

Fibrinolytiká sú liečivá zo skupiny antitrombotík, používané na rozpustenie (lýzu) trombov v cievach (iný názov je trombolytiká). Ich účinok je založený na aktivácii procesu fibrinolýzy. Základom je aktivácia plazminogénu a jeho premena na plazmín, enzým zo skupiny proteáz, ktorý štiepi vláknitú bielkovinu fibrín v novo vznikajúcom trombe. Čím je trombus starší, stabilizovaný, tým je liečba fibrinolytikami menej účinná.
Liečebné použitie.
Fibrinolytická (tiež trombolytická) liečba sa používa k rozpusteniu trombu  pri akútnych ochoreniach, spôsobených trombotickým uzáverom cievy: 
Pri fibrinolýze končatinových ciev sa používa aj lokálna fibrinolýza, pri ktorej je fibrinolytikum podávané priamo do postihnutej cievy, na rozdiel od systémovej fibrinolýzy, ktorá sa pravidelne používa pri infarkte myokardu a náhlej mozgovej cievnej príhode.
Pri rozhodovaní o fibrinolytickej liečbe treba vždy vylúčiť prítomnosť ochorenia alebo úrazu, spojeného s krvácaním, hroziaceho krvácaním, ako aj nedávneho krvácania, úrazu alebo operácie. Riziková je aj nedávna punkcia nestlačiteľnej cievy. Fibrinolýzu nemožno podať ani pacientovi po traumatickej resuscitácii. Krvácanie je najčastejším nežiaducim účinkom fibrinolytík a v niektorých prípadoch (napr. krvácania do mozgu) môže byť aj smrteľné.
Používané fibrinolytiká.
I. generácia – neselektívne: najrozšírenejšia bola streptokináza, ktorá vytvára aktivátorový komplex s plazminogénom, ktorý potom aktivuje zvyšný plazminogén. Spôsobuje depléciu fibrinogénu, plazminogénu aj koagulačných faktorov V. a VIII., čím vzniká hypokoagulačný stav so zvýšeným rizikom krvácania. Nakoľko ide o cudzorodú bielkovinu, častejšie boli aj alergické reakcie.
II.generácia – selektívne: predstaviteľom je altepláza, rekombinantnou technológiou vyrábaný tkanivový aktivátor plazminogénu (rTPA). Priamo aktivuje plazminogén, je o niečo účinnejšia v liečbe infarktu myokardu a nie je alergénna.
III. generácia zahrňuje modifikácie molekuly tkanivového aktivátora plazminogénu, napr. retepláza, tenektepláza s vylepšenými vlastnosťami, hlavne predĺženým účinkom, čo umožňuje podávanie jednorazovými injekciami oproti nutnosti vnútrožilovej infúzie fibrinolytík I. a II. generácie.

</doc>
<doc id="616203" url="https://sk.wikipedia.org/wiki?curid=616203" title="Florián Klimkovič mladší">
Florián Klimkovič mladší

Florián Klimkovič (* 1. apríl 1831, Košice † 24. október 1907, Košice) bol slovenský sochár, rezbár a reštaurátor.
Život a dielo.
Prvý umelec z rodiny Klimkovičovcov bol jeho dedko Florián Klimkovič, ktorý pracoval ako úradník mincovne v Smolníku a až na konci života sa venoval maliarstvu profesionálne. Prvý z košických Klimkovičovcov bol jeho syn Ignác, ktorý sa v roku 1820 usadil v Košiciach, kde našiel priaznivé podmienky pre svoju umeleckú činnosť. Významnými predstaviteľmi košického kultúrneho a výtvarného života v 2. polovici 19. storočia boli Ignácovi synovia: maliari František a Vojtech, rezbár a sochár Florián mladší a vojak, amatérsky výtvarník a múzejník Gabriel. Na dráhu sochára a rezbára sa dal druhý najstarší z bratov Klimkovičovcov Florián. Aj on získal umelecké vzdelanie v otcovej dielni. Tu zhotovoval oltáre a kazateľnice pre kostoly v okolí Košíc: Seňa, Nižný Žipov, Cejkov a na Spiši v Kežmarku. Zaoberal sa aj reštaurovaním rezbárskych a iných výtvarných diel a pozlacovačstvom.
Jeho syn Elemír Klimkovič (18631942) bol bankovým úradníkom, amatérskym historikom a publicistom.

</doc>
<doc id="616204" url="https://sk.wikipedia.org/wiki?curid=616204" title="Nikodamos">
Nikodamos

Nikodamos ("Nikodamos", ) môže byť:

</doc>
<doc id="616210" url="https://sk.wikipedia.org/wiki?curid=616210" title="Veľký Inovec">
Veľký Inovec

Veľký Inovec môže byť:

</doc>
<doc id="616218" url="https://sk.wikipedia.org/wiki?curid=616218" title="Hapag-Lloyd">
Hapag-Lloyd

Hapag-Lloyd je nemecká nadnárodná prepravná spoločnosť. Skladá sa z kontajnerovej plavebnej linky Hapag-Lloyd AG, ktorá vlastní iné dcérske spoločnosti ako napríklad Hapag-Lloyd Cruises. Hapag-Lloyd AG je v súčasnosti piata najväčšia kontajnerová spoločnosť podľa prepravnej kapacity. Začiatkom roka 2013 bol zámer zlúčiť spoločnosť s lodnou spoločnosťou Hamburg Süd, ale tento zámer zlyhal.
Spoločnosť bola založená v roku 1970, spojením dvoch nemeckých dopravných/námorných spoločností, Hamburg America Line (HAPAG), ktorá bola založená v roku 1847 a Norddeutscher Lloyd (NDL) alebo North German Lloyd (NGL), ktorá bola založená v roku 1856.
Flotila.
Kontajnerové lode.
Koncom roku 2013 spoločnosť Hapag-Lloyd vlastnila 151 kontajnerových lodí. Celková kapacita lodí bola 729 000 TEU. V roku 2015 vlastnila 175 kontajnerových lodí s kapacitou 946 000 TEU.

</doc>
<doc id="616219" url="https://sk.wikipedia.org/wiki?curid=616219" title="Rootovanie">
Rootovanie

Rootovanie Androidu je proces, ktorý umožňuje užívateľom smart telefónov, tabletov a ďalších zariadení s operačným systémom Android prepnutie do tzv. privilegovaného režimu (z linuxu odkiaľ OS Android vychádza je názov "root access") .
Rootovanie sa vykonáva s cieľom prekonať obmedzenia výrobcov mobilných zariadení s OS Android. Vďaka tomu je možné meniť alebo nahradiť systémové aplikácie a nastavenia, spustiť špecializované aplikácie, ktoré vyžadujú povolenia správcu, alebo vykonávať ďalšie operácie, ktoré sú pre bežného užívateľa nedostupné. Rooting tiež uľahčuje úpravu alebo úplnú náhradu existujúceho OS - väčšinou za novšiu verziu.
Pretože OS Android vychádza z jadra Linuxu tak sa rootovanie podobá na získanie oprávnenia správcu v Linuxe alebo v inom UNIXovom systéme ako je napr. FreeBSD alebo OS X.
"Root access" sa často prirovnáva k jailbreak zariadenia bežiacich na Apple iOS. Avšak sú to dve rozdielne veci, v dobre kontrolovanom "Apple svete" technické obmedzenia bránia týmto veciam:
Vynechanie týchto obmedzení spoločne tvorí rozsiahly pojem Jailbreaking zariadenia Apple. To znamená, že Jailbreaking musí prekonať hneď niekoľko zabezpečení iOS súčasne. Oproti tomu úplné minimum androidových zariadení má zamknutý bootloader, niektorí výrobcovia, ako napríklad HTC, Asus, Google a Sony priamo poskytujú možnosť odomknúť zariadenia a dokonca nahradiť operačný systém úplne. Podobne u Androidu nepotrebujete oprávnenie Root na prenos aplikácií medzi zariadeniami (sideload). Takže v podstate len tretí aspekt jailbreaking sa podobá rootingu.
Popis.
Rootovanie umožní všetkým užívateľským aplikáciám spustiť privilegované príkazy, ktoré nejdú spustiť pri pôvodnej konfigurácii zariadenia. Rootovanie je potrebné k niektorým pokročilejším a potenciálne viac nebezpečným operáciám - úprava a mazanie systémových súborov, odstraňovanie aplikácií nainštalovaných výrobcom a prístup k hardvéru zariadenia na nižšej úrovni (kontrola stavu, kalibrácia, reštartovanie komponentov). Väčšinou sa pri rootovaní nainštaluje i tzv. "Superuser" aplikácia, ktorá dohliada na procesy, ktoré využívajú práva správcu.
Obtiažnosť.
V minulosti sa výrobcovia snažili vyrobiť telefóny a zariadenia, ktoré nepôjdu tzv. "Rootnuť" (ako Droid X), ale nakoniec sa vždy našla nejaká cesta ako práva správcu na zariadení získať. Aj pre najnovšie telefóny, alebo zariadenia s najnovším vydaním Androidu sa väčšinou nájde spôsob rootnutia v priebehu pár mesiacov. V roku 2011 Motorola, HTC a LG Electronics pridali do svojich zariadení bezpečnostné prvky, ktoré mali používateľom brániť v získaní práv správcu.
Postup.
Proces rootovania sa na rôznych zariadeniach líši. Obvykle ide o využitie chyby firmvéru (tj. Android) zariadenia a skopírovanie su binárneho súboru (súbor obsahujúci údaje pre práva "superuser") do cesty prebiehajúceho procesu (napr. codice_1) a umožnenie spustenia súboru pomocou príkazu chmod. Aplikácia pre dohľad nad procesmi využívajúcimi práva správcu ako napr. SuperUser alebo SuperSU dokáže regulovať správanie týchto procesov a prípadne vyhodnotiť a odmietnuť spustiť potenciálne škodlivé veci. Existuje veľa jednoduchých sprievodcov ako rýchlo a ľahko rootnuť svoje Android zariadenie.
Napríklad krátko po vydaní HTC Dream (HTC G1) bolo rýchlo zistené, že to čo sa napíše na klávesnici je brané ako príkaz v privilegovanom režime (root) v shelli. Google síce rýchlo vydal patch, ktorý túto chybu opravil, ale unikla pôvodná verzia, ktorú sme mohli nainštalovať a získať tak opäť práva správcu.
Zákonnosť.
Austrália.
Rootovanie je legálne na účely spúšťania legálnych aplikácií
Európa.
V Európe je "root" legálny, ale užívateľ týmto procesom strati záruku na Software ak predajca preukáže, že tento proces spôsobil poškodenie.
Spojené štáty.
Dňa 28. októbra 2012 US Copyright Office (úrad pre ochranu autorských práv) vydal vyhlásenie, že rootovanie je nelegálne.

</doc>
<doc id="616221" url="https://sk.wikipedia.org/wiki?curid=616221" title="Ivan Buško">
Ivan Buško

Ivan Ivanovič Buško ( * 10. marec 1969, Vynohradiv, Ukrajina) je ukrajinský politik, poslanec Ukrajiny siedmeho zvolania, člen hnutia Suverénna európska Ukrajina. Prezident futbalového klubu Sevľuš Vynohradiv do roku 2015.
Vzdelanie.
Získal všeobecné stredné vzdelanie vo Vynohradove vo všeobecno-vzdelávacej škole č.2. V roku 2005 absolvoval Zakarpatskú štátnu univerzitu. Odbor „Účtovníctvo a audit“.
Politická činnosť.
V apríli 2010 sa stal prvým podpredsedom Zakarpatskej oblastnej štátnej správy. Bol zodpovedný za investičnú výstavbu, správu aktív a privatizáciu, priemyselnú politiku a rozvoj infraštruktúry, regionálny rozvoj, mestský rozvoj a architektúru, energetiku, dopravu a komunikáciu, havarijné situácie, radcom predsedu Zakarpatskej oblastnej štátnej správy.
Bol zvolený poslancom Vinohradovskej mestskej rady tretieho zvolania a poslancom Zakarpatskej oblastnej rady štvrtého, piateho a šiesteho zvolania. V oblastnej rade piateho zvolania bol predsedom frakcie Strany regiónov.
Ivan Buško sa zúčastňoval vo voľbách do Najvyššej rady Ukrajiny v októbri 2012 ako kandidát Strany regiónov vo väčšinovom volebnom obvode s jedným mandátom číslo 73 a vyhral. V súvislosti s prechodom do práce v Parlamente prestal pracovať ako prvý podpredseda oblastnej štátnej správy. 12. decembra 2012 sa stal národným poslancom Ukrajiny. Člen Výboru pre rodinu, mládežnícku politiku, šport a cestovný ruch. Vedúci podvýboru pre rozvoj cestovného ruchu, rekreácie a rekreačné aktivity Najvyššej rady Ukrajiny Výbor pre rodinu, mládežnícku politiku, šport a cestovný ruch. Predseda poslaneckej strany Zakarpattia.
Ako ukrajinský poslanec inicioval legislatívne zmeny v oblasti vidieckeho cestovného ruchu, zmeny ústavy s cieľom zaviesť dvojité občianstvo na Ukrajine, ako aj zmeny týkajúce sa predĺženia obdobia pobytu na Ukrajine automobilov s cudzou číslicou.
Dňa 20. februára 2014 napísal vyhlásenie, že odstúpi zo Strany regiónov kvôli nesúhlasu s postupom vtedajších orgánov, ktoré viedli k občianskej vojne a kolapsu štátu.
Obdobie parlamentnej moci skončilo 27. novembra 2014, v deň prijatia prísahy národnými poslancami zo zvolania VIII.
Verejná aktivita a rusínstvo.
Médiá informovali, že počas svojho volebného obdobia sa Ivan Buško postavil proti podpísaniu dohody o pridružení s EÚ, pretože je v rozpore s „pro-prezidentskými sľubmi strany voči každému juhovýchodnému voličovi“. Politik sám však tieto informácie poprel. Byť podporovateľom nepolitického rusínizmu. 13. júla 2013 sa podieľal na práci XII. Svetového kongresu Rusínov v Užhorode, kde vyhlásil svoju pripravenosť osobne nastoliť v Verchovnej rade Ukrajiny otázku uznania Rusínov za národnosť.
Politik požiadal členov Výboru pre ľudské práva, národnostné menšiny a medzinárodné vzťahy, Verchovnej rady Ukrajiny, Štátnym výborom pre národnosti v rámci Ukrajinskej národnej akadémie vied s požiadavkou uznať rusínskeho ľudu za predstaviteľov osobitnej národnosti so zavedením národnosti „Rusínov“ do registra národností Ukrajiny.
S pomocou Ivana Buška vyšli na svet kodifikačné materiály v rusinštine, ktoré vytvoril O. Duchnovič pod Regionálnym vedecko-kultúrnym združením Zakarpatská.
Jeden zo zakladateľov a predseda verejného charitatívneho fondu „Vinogradov“, ktorý pôsobí v Zakarpatskej oblasti.
Rodina.
Ženatý, vychováva dve deti - dcéru a syna.

</doc>
<doc id="616224" url="https://sk.wikipedia.org/wiki?curid=616224" title="Alza">
Alza

Alza.cz a.s. je internetový obchod pôsobiaci v Česku, od roku 2004 na Slovensku (Alza.sk) a od roku 2014 aj v ďalších krajinách Európskej únie. Patrí k najväčším tuzemským on-line obchodníkom so spotrebnou elektronikou a dôležité miesto má tiež v segmentoch hračky, šport, hobby, médiá a zábava, parfumy, hodinky a drogéria. Prevádzkuje aj rovnomennú sieť kamenných pobočiek.
Spoločnosť vznikla v roku 1994 pod značkou Alzasoft. Teraz (r. 2021) prevádzkuje okrem e-shopu aj 53 predajní a viac ako 1 800 AlzaBoxov nielen po celom Česku a Slovensku, ale tiež v Maďarsku a v Rakúsku. Svoje showroomy má v Prahe, v Bratislave aj v Budapešti. Spoločnosť Alza.cz je najväčším e-shopom v Česku s ročným obratom takmer 1760 miliónov eur bez DPH (45 mld. Kč) za rok 2021. 
Alza.cz je vlastnená skupinou investorov, ktorí ju ovládajú cez holdingovú spoločnosť L. S. Investments Limited. Sídlo má na Cypre. Jej akcionári nie sú známi. Generálnym riaditeľom a členom predstavenstva spoločnosti je zakladateľ spoločnosti Aleš Zavoral. Vedenie firmy dopĺňajú na pozíciách podpredsedov Tomáš Havryluk a Petr Bena, ktorý bol na túto pozíciu menovaný v lete 2020. Do tej doby pôsobil vo firme ako riaditeľ obchodného oddelenia. Alza.cz pôsobí ako česká akciová spoločnosť s daňovým domicilom v Česku. 
Za svoje úspechy získala firma nespočetné ocenenia, vrátane titulu Najdôveryhodnejšia značka medzi e-shopmi, a celý rad ďalších cien.
História.
V roku 1994 získal zakladateľ spoločnosti, Aleš Zavoral, živnostenský list na obchodnú činnosť. Na jar 1998 vznikli prvé webové stránky spoločnosti, ktoré ešte neslúžili na nákup. V lete 1998 si Alzasoft prenajal malú predajňu na Dělnickej ulici. V roku 2000 sa presťahoval do väčších priestorov na Jatečnej ulici. Vznikol internetový obchod prepojený s webovými stránkami. V auguste 2002 bola predajňa aj sklady zaplavené, ale chod firmy to výraznejšie nenarušilo.
1. januára 2004 vznikla akciová spoločnosť "Alzasoft a.s." V tom čase mala 45 zamestnancov. Alzasoft otvoril prvú pobočku na Slovensku a rozšíril firemné sklady o časť haly v Pražskej tržnici v Holešoviciach na celkových 1 600 m². V roku 2006 firma prešla rebrandingom a bola premenovaná na Alza.cz. V roku 2007 sa zrodil maskot firmy a hlavná tvár väčšiny reklamných kampaní – "mimozemšťan Alzák". Počet zamestnancov dosiahol 130 ľudí. V máji 2008 otvorila firma pobočku v Brne a spoločnosť sa aj formálne premenovala na Alza.cz a.s. Obrat v tomto roku vzrástol o 40% na 3,2 miliardy Kč. 
V roku 2009 boli postupne otvorené dve pobočky v Prahe a ďalej v Hradci Králové, Plzni a v Ostrave. V priebehu roka 2010 potom ďalšie v Jihlave, Zlíne, Karlových Varech, Ústí nad Labem, Olomouci, Liberci, Českých Budějovicích a na území Prahy. V roku 2010 tiež spoločnosť získala v súťaži Krištáľová Lupa 2. miesto v kategórii internetové obchodovanie. Spoločnosť vyhlásila, že zostáva trhová jednotka a za rok 2010 utŕžila 5,608 miliardy. V lete roku 2010 otvorila nové logistické centrum v Prahe - Horních Počernicích. V roku 2011 bolo v týždenníku Euro uvedené, že o internetové obchody spoločnosti Alza.cz má záujem francúzska spoločnosť Pixmania. 
Od januára 2014 začal internetový obchod spoločnosti používať platobnú bránu slovenské Tatra banky miesto dovtedy používanej brány Českej sporiteľne kvôli výške poplatkov za akceptáciu platieb kartou, na čo Česká sporiteľňa reagovala podaním sťažnosti k kartovým asociáciám. V roku 2019 Alza.cz zahájila spoluprácu s globálnou platobnou platformou Adyen, čo firme prinieslo zníženie administratívy, lepší dohľad aj reporting, väčšiu pružnosť pri zavádzaní zmien aj stabilitu v aktuálnych krízových časoch.
V októbri 2015 Alza spustila prémiový "klubový program Alza Premium". Každý člen Alza Premium získa za ročný členský poplatok po celý rok zdarma dopravu, hudbu, filmy, prednostný výdaj a predĺženú lehotu na vrátenie tovaru. 
V roku 2016 spoločnosť odišla z porovnávače Heureka.cz. V auguste 2016 spustila Alza.cz maďarskú verziu e-shopu. V októbri 2016 začala doručovať zákazníkom aj počas sobôt a nedieľ. Cez víkendy otvorila všetky svoje predajne. V decembri 2016 firma oznámila prekonanie hneď dvoch historických rekordov: prekročenie miliardovej tržby za jediný týždeň (v českých korunách) a denný nákupný rekord vo výške 200 miliónov českých korún.
V roku 2017 Alza rozvírila vody okolo elektromobility a kryptomien, keď zaviedla možnosť platby pomocou Bitcoinov a začala vo svojom e-shope ponúkať elektromobily značky Tesla a iné. V rámci európskej expanzie otvorila v rovnakom roku prvú predajňu v Rakúsku, showroom v Maďarsku a prenajala si nový sklad P3 Prague D8 v Zdiboch. Na VŠE kompletne zastrešila samostatný predmet E-commerce B2C.
V roku 2018 firma na časť svojich aktivít nadviazala, vo februári začala podporovať okrem Bitcoinu tiež platby kryptomenou Litecoin a v júni umožnila zákazníkom obe kryptomeny aj nakupovať priamo zo svojich platobných terminálov, tzv. PayxBoxov a CardBoxov. Svojim zamestnancom zase firma ponúkla vyplácať časť mzdy v Bitcoinoch. V rovnakom roku Alza v Prahe otvorila pilotný projekt tzv. Predajne budúcnosti - prvé úplne bezobslužné pobočky, ktoré fungujú celoročne 24/7 a ich koncept nemá vo svete obdobu. Svoj sortiment firma rozšírila aj o vlastnú značku s názvom AlzaPower (zatiaľ IT a elektro príslušenstva) a poukazy na nákup kryptomen. Spoločnosť tiež výrazne posilnila svoju logistiku - otvorila nový sklad vo Zdibech u Prahy, zaviedla expresný výdaj tovaru priamo zo skladu a vďaka spolupráci so Zásilkovnou rozšírila existujúcu sieť o ďalších 1800 odberných miest.
V roku 2019 sa firma zamerala na rozvoj B2B, keď spustila program pre školy a štát a rozvíjala program pre firemných zákazníkov. Pre dodávateľov spustila Alza službu pre zrýchlenú úhradu faktúr, ktorá umožní menším dodávateľom získať 75% z fakturovanej čiastky už do 3 pracovných dní. Vo februári otvorila Alza nové call centrum v Třinci, strategickom mieste pre všetky trhy na ktorých firma pôsobí. Prvú špecializovanú predajňu firma otvorila na jar na pražskom Smíchove. Ten istý rok začala Alza predávať športovú obuv, spustila nový predajný segment pre domácich mazlíčkov AlzaPet, zaviedla vlastnú značku ekodrogerie „lzaEco“. Firma sa zamerala taktiež na rozvoj logistiky, rozšírila sieť Alzaboxov a pridala nové lokality pre závoz pomocou služby AlzaExpres 2.0, v Prahe zahájila spoluprácu s Liftagem. Alza prišla s novou charitatívnou platformou, revolučným Souhvězdím pomoci a projektom Alza Pelíšek. Podporila cez 80 neziskových organizácii. 
Alza v roku 2020 zaznamenala svoj najrýchlejší rast za posledných desať rokov. Rast ovplyvnil mimojiné presun zákazníkov do online prostredia kvôli pandémii koronavírusu. Vedenie firmy tak rok 2020 zhodnotilo ako druhý najnáročnejšie v histórii firmy. Intenzívne rozširovala svoju sieť výdajných schránok AlzaBoxů, ktoré sa počas pandémie osvedčili ako bezkontantní a teda bezpečný spôsob doručenia tovaru. Na bezkontantnost prešiel kvôli riziku prenosu nákazy tiež výdaj tovaru na pobočkách a príjem reklamácií. V náročnom roku e-shop spustil a rozšíril niekoľko projektov, ako napríklad skupinové nákupy Zdieľaj a ušetri, partnerský predaj Alza dropshipment a Alza partner. Vďaka tomu do svojej ponuky firma zaradila nové segmenty, napríklad módu, alkohol či poukazy na služby. Firma rozšírila o nové mestá spolupráci s Liftagem, a tiež svoju službu AlzaExpres. Nové pobočky Alza otvorila v Benešove a Senci. Ako vôbec prvá priviedla do Česka robota od americkej firmy Boston Dynamics, od ktorej si zaobstarala robota SPOT.
V roku 2021 sa firma zamerala na masívne rozširovanie siete AlzaBoxov - počas roka ich počet navýšila až na takmer 1 800 a sprístupnila ich tretím stranám vďaka spolupráci s integrátorom Balikobot. E-shop tiež naďalej rozširuje svoju ponuku privátnych značiek, ktorých je osemnásť a zastrešujú 4 000 rôznych výrobkov (napr. domáce elektrospotrebiče Siguro, elektrobicykle Ratikon, fitness stroje Stormred a mobilné príslušenstvo Alza Guard). V roku 2022 uviedla na trh vlastný rad notebookov a novú značku hráčskeho vybavenia Rapture.
Alza v roku 2023 ukončila svoje pôsobenie v Spojenom Kráľovstve. Možným dôvodom môže byť Brexit. 
Alza na Slovensku.
Na Slovensku pôsobí spoločnosť od roku 2004 (pobočka v Bratislave). Od roku 2011 firma rozšírila svoju predajnú sieť o väčšinu krajských miest. Vznikli pobočky v Petržalke, Košiciach, Prešove, Žiline, Nitre, Trenčíne, Trnave, Banskej Bystrici, Martine, Poprade, Prievidzi a Senci. 
Avšak nepochybne najväčším počinom na území Slovenska bolo v tomto roku otvorenie novej bratislavskej centrály s plochou 1 100m2. Tá od roku 2012 ponúkla ako prvá pobočka novú službu svojho druhu - AlzaDrive. Nasledovalo otvorenie pobočky v Banskej Bystrici a prvá výpredajová akcia Black Friday na Slovensku.
Rok 2013 bol nielen na Slovensku v znamení inovácií - bola otvorená nová predajňa v Prievidzi a zdvojnásobenie kapacity centrálneho skladu v Bratislave. Firma predstavila systém odmien za odporúčanie tovaru (Alzáky), zaviedla nové platobné mechanizmy (PayPal a QR kódy) a zvíťazila v kategórii Obchodné domy a získala ocenenie Shop Roku 2013 na Slovensku.
V roku 2015 otvorila Alza v Senci moderné logistické centrum a 2016 nový showroom v Bratislave. V rozširovaní logistického centra v Senci Alza pokračuje, na jeseň 2020 tu otvorila druhý AlzaDrive a novú predajňu.
Rozšírila sa tiež logistická sieť AlzaExpres, ktorá teraz zaváža už do desiatich okresov na západnom Slovensku. Každým dňom sa tiež otvárajú nové a nové AlzaBoxy, ich počet sa za rok 2020 zvýšil o 165 nových boxov. 
V roku 2021 bola v bratislavskom nákupnom centre Nivy otvorená nová slovenská centrála s najmodernejším showroomom Alza a novým AlzaDrive.
Inovácie a služby.
Alza patrí k dlhoročným inovátorom v oblasti internetového predaja v Česku a na Slovensku. Firma má interný vývojový tím, ktorý vyvinul napr. aj patentovaný platobný automat Paybox a CardBox poskytujúci možnosť nonstop bezobslužnej platby hotovosťou aj kartou. Spoločnosť tiež neustále buduje a zdokonaľuje svoju predajnú sieť a logistický servis, ktorého jadro - distribučné centrá - sú jedným z najmodernejších v krajine. Alza je schopná dodať do svojich predajní a výdajných AlzaBoxov tovar ten istý deň aj cez víkend. Zákazníkom navyše nedávno umožnila platiť v e-shope tiež kryptomenami - Bitcoin a Litecoin. Najväčšou inováciou posledných rokov je koncept Predajne budúcnosti.
Mimozemšťan Alza.
Maskot mimozemšťan Alza prišiel na svet v roku 2008 a vďaka svojmu vzhľadu a originálnemu vystupovaniu v propagácii si veľmi rýchlo získal silné povedomie. Preslávili ho hlášky ako "Máš to rozbité!" alebo popevok "Sto tabletov týždenne." Vďaka masívnym kampaniam a výraznému spôsobu komunikácie nebolo možné ho prehliadnuť ani prepočuť (hlas mu prepožičiava známy dablér Bohdan Tůma). Ľudia ho môžu vídať na televíznych obrazovkách už v troch krajinách - okrem Česka aj na Slovensku a najnovšie aj v Maďarsku.
Reklamná kampaň.
V roku 2014 spustila firma masívnu reklamnú kampaň pomocou televízie, vrátane product placementu či bilboardov. Alza patrí k najväčším zadávateľom reklamy v Česku.
Charitatívna činnosť.
Alza každoročne podporuje celý rad neziskových organizácií a projektov - uprednostňuje pritom neštátne neziskové organizácie (MVO) pomáhajúce osobám so zdravotným / sociálnym znevýhodnením, MVO zamerané na ochranu detí a mládeže, pomoc deťom a mladistvým bez domova, ekológii, vzdelávaniu detí a seniorov, osvetu, hospicovú starostlivosť alebo pomoc osobám v núdzi. Dôležitá je pritom pre firmu kontinuita. Už od roku 2006 tak napríklad spolupracuje s občianskym združením Život deťom s cieľom dlhodobo pomáhať chorým deťom (okrem iného predajom plastových srdiečok Život deťom). Od roku 2011 tiež firma podporuje novo vzniknutý Nadačný fond proti korupcii a na svojom e-shope taktiež predáva ich produkty.  Rovnakou cestou môžu zákazníci podporiť tiež združenie Cesta domov alebo Neratov. Alza.cz ďalej materiálne podporila oi. tieto neziskové projekty: Fond ohrozených detí, Športový Club Jedličková ústavu v Prahe, Česká spoločnosť AIDS pomoc, Štúdio Oáza - kultúrne centrum pre ľudí s mentálnym postihnutím, filmový festival Jeden svet, Pestrá - výcvik psov pre tých, ktorí to potrebujú a mnohé ďalšie. 
Alza v roku 2019 spustila novú platformu Souhvězdí pomoci, miesto, kde je možné prispieť na konkrétny projekt neziskových organizácií. Rok 2020 sa vo firme niesol tiež v intenzívnom zapojojení sa do charitatívnej činnosti. Venovala milión korún na vývoj pľúcnych ventilátorov CoroVent, zapojila sa do skupiny COVID19CZ, pomáhala rozbehnúť linku 1212, do svojej CSR platformy Souhvězdí pomoci zapojila už 80 organizácií s viac ako 100 projekty. Pri nútenom prechode na dištančné výučbu venovala notebooky znevýhodneným deťom. Ďalších takmer 300 organizácií podporila vecnými darmi, finančný dar poskytla na starostlivosť o predčasne narodené deti. Pravidelne na svojich stránkach spúšťa projekt Alza Pelíšek na podporu zvieracích útulkov a azylov. 
Logistické centrá.
Alza.cz prevádzkuje šesť logistických centier. Historicky prvé bolo otvorené v pražskej Holešovickej tržnici a v súčasnosti zásobuje najmä tamojší showroom. Prvé klasické logistické centrum bolo otvorené v roku 2010 v Praze - Horních Počernicích. V priebehu rokov bolo postupne rozširované (pridávali sa poschodia) a teraz pojme až 70 000 položiek, ktoré sa po sklade pohybujú automatizovane po takmer 2,5 km dopravníkových tratiach. Logistické centrum sa nachádza aj v Úžiciach, kde sa na ploche 35 000 m2 skladuje veľká "biela" technika, trampolíny alebo veľké televízie. Ďalšie distribučné centrum sa nachádza ve Zdibech, od roku 2021 firma začala prevádzkovať ďalšie v Chrášťanech. Posledné distribučné centrum sa nachádza na Slovensku v Senci a je určené pre všetky typy tovaru.
Zásobovanie všetkých pobočiek Alzy prebieha minimálne dvakrát denne (Praha až 4x), z Počerníc a Úžic sa zásobujú Čechy a export smerom na západ, Senec obsluhuje Moravu, Slovensko, Maďarsko a Rakúsko.

</doc>
<doc id="616226" url="https://sk.wikipedia.org/wiki?curid=616226" title="Kinožurnál">
Kinožurnál



</doc>
<doc id="616231" url="https://sk.wikipedia.org/wiki?curid=616231" title="Bratislavský tunel">
Bratislavský tunel

Bratislavský tunel je 792 metrov dlhý električkový tunel popod Hradný vrch v Bratislave. Vybudovaný bol v rokoch 19431949 ako cestný, v rokoch 19811983 bol prestavaný na električkový.
Dejiny.
Cestný tunel.
Prvé úvahy ohľadom výstavby tunela pod Hradným vrchom siahajú do roku 1929, kedy bola vypísaná medzinárodná súťaž na regulačný plán a železničné riešenie pre územie mesta a okolitých obcí. Dva súťažné návrhy obsahovali aj riešenie prepojenia centra s dunajským nábrežím formou tunela pod hradom. Jeden z návrhov bol ocenený, druhý bol odkúpený. Cieľom bolo odľahčiť dopravu v centre a priblížiť husto obývané časti mesta so štvrťami na dunajskom nábreží, kde sa zároveň plánovalo vybudovanie areálu pre Dunajské veľtrhy, ktoré bývali v Bratislave od roku 1921 (budúci komplex PKO). Prístup z mesta na nábrežie Dunaja a ďalej smerom do Karlovej Vsi a Devína bol až do 40. rokov 20. storočia možný len po nevyhovujúcej starej Karloveskej ceste (dnešná Žižkova ulica) a Podhradskom nábreží z Rybného námestia. Tunel mal byť zároveň využitý na uloženie inžinierskych sietí (vodovod, kanalizácia, elektrické vedenia), čo by umožnilo skrátiť ich dĺžku. Ďalším argumentom bolo zriadenie hromadného úkrytu pre čas vojny, výhodne umiesteného v blízkosti škôl a husto obývaných a dôležitých častí mesta.
K začatiu výstavby tunela došlo v období vojnovej SR v septembri roku 1943 prácami na východnom (mestskom) portáli a začiatkom októbra na západnom (dunajskom) portáli. Razenie tunela bolo realizované rakúskou tunelovacou sústavou (smerová štôlňa, stropná štôlňa, kalota, plný výlom). Dokončený a sprevádzkovaný bol až v pofebruárovej ČSR 4. júla 1949, pričom celkové náklady na výstavbu dosiahli 145 miliónov Kčs. Viedla ním dvojpruhová cesta a prístupný bol spočiatku aj pre chodcov, ktorí využívali chodníky po celej dĺžke a tiež vedľajšiu, 134 m dlhú odbočnú chodbu, vedúcu na ulicu Palisády pri Bratislavskom hrade (v súčasnosti slúži ako núdzový východ z tunela). Vzhľadom na rastúci objem automobilovej dopravy však ventilácia tunela nebola dostatočná, nízka bola tiež intenzita osvetlenia, chodci preto tunel po čase prestávali využívať. V rokoch 19521972 a 19741981 cez tunel premávali aj autobusy mestskej hromadnej dopravy.
Električkový tunel.
Vzhľadom na potrebu zvýšiť kapacitu električkového spojenia centra s Karlovou Vsou a Dúbravkou, kde vznikli nové panelové sídliská, bol tunel od 2. decembra 1981 uzavretý a prebehla jeho prestavba na električkový, ktorý bol otvorený 29. augusta 1983. Náklady na výstavbu dvojkoľajnej električkovej trate s celkovou dĺžkou 1 619 m dosiahli 83,7 milióna Kčs.
V rokoch 20092010 bol tunel kompletne zrekonštruovaný (nový drenážny systém, preloženie káblových vedení a 800 mm vodovodu do technického kanála a káblovodov pod chodníkom, nový koľajový spodok a zvršok typu pevná jazdná dráha, technológie, bezpečnosť), kvôli dlhodobému zatekaniu vody však musel byť v rokoch 20122013 opäť uzavretý a bola nutná sanácia havarijného stavu.
Geologické pomery.
Masív Hradného vrchu je tvorený prevažne žulou, vystupujúcou až na povrch, prekrytou svahovými sedimentmi rôznej hrúbky. Žula je rovnomerne zrnitá, miestami prestúpená pegmatitovými a aplitovými žilami rôznych smerov. Maximálna výška nadložia dosahuje 60 m. Inžiniersko-geologické vlastnosti horniny sú zhoršené tektonickými poruchami a účinkami zvetrávania do hĺbky 8 až 20 m.
Prevedenie.
Tunelová rúra je dlhá 792,2 m a s výnimkou krátkych smerových oblúkov pri oboch portáloch je priama. Od západu na východ tunel stúpa v dĺžke 732 m s premenlivým sklonom od 7 do 29,6 ‰ (pričom maximálny sklon dosahuje na dĺžke 480 m), následne v ľavotočivom oblúku klesá v sklone 2,5 ‰ na dĺžke 58 m. Šírka rúry je 11 m a výška 6 m. Výškovo začína os tunelu na kóte na strane Dunaja a končí na kóte na strane mesta, tzn. prevýšenie východného portálu oproti západnému je 18 m. Obklad tunelovej rúry aj portálov je tvorený ryolitovými kvádrami z kameňolomu pri Hliníku nad Hronom.
Ostenie parabolického prierezu rúry je vymurované z kamenného riadkového muriva a klenákov. Asfaltová rubová hydroizolácia sa realizovala len v zavodnených tunelových pásoch. Za oporami sú drenážne zvody na zachytenie a zvedenie podzemnej vody do drenážnej stoky. Začiatkom 60. rokov bolo do tunelovej rúry na jej južnej strane uložené 800 mm vodovodné potrubie.
Protiletecký kryt.
Súčasťou tunela je aj samostatný protiletecký kryt, tvorený 3050 m dlhou rúrou podobného prierezu a prevedenia, ako hlavná tunelová rúra. Prístupný je krátkou spojovacou chodbou z hlavnej rúry a samostatnou štôlňou, vedúcou na hrad.
Ako protiletecký kryt slúžila koncom druhej svetovej vojny aj rozostavaná hlavná tunelová rúra, pričom masovejšie využívaný sa budúci tunel ako úkryt stal najmä po masívnom bombardovaní rafinérie Apollo jednotkami 15. americkej leteckej armády 16. júna 1944. Počas poplachu bolo v tuneli počítané s ukrytím približne 10 tisíc osôb. Naposledy bol tunel ako úkryt využitý počas oslobodzovania Bratislavy začiatkom apríla 1945.

</doc>
<doc id="616235" url="https://sk.wikipedia.org/wiki?curid=616235" title="Československo">
Československo



</doc>
<doc id="616248" url="https://sk.wikipedia.org/wiki?curid=616248" title="Maya Angelou">
Maya Angelou

Maya Angelou, rodným menom Marguerite Ann Johnson (* 4. apríl 1928, St. Louis, Missouri, USA† 28. máj 2014, Winston-Salem, Severná Karolína) bola americká spisovateľka, poetka, scenáristka, filmová producentka a aktivistka.
Najslávnejšie sú jej autobiografické knihy, najmä prvá popisujúca neľahké detstvo a dospievanie černošského dievčaťa v časoch, keď nebolí pre čiernu menšinu vybojované základné práva: "I Know Why the Caged Bird Sings" z roku 1969. Literárna kritika knihu ocenila ako úplne novú formu autobiografickej beletrie. Bola spolupracovníčkou Martina Luthera Kinga i Malcolma X a bojovníčkou za práva žien. Bola považovaná za jednu z hovorcov černošskej komunity v USA. V roku 1993 recitovala svoju báseň pri prezidentskej inaugurácii Billa Clintona. Nadviazala tak na tradíciu Roberta Frosta, ktorý recitoval svoje verše pri inaugurácii Johna F. Kennedyho roku 1961.
Ocenenia.
Okrem mnohých iných ocenení získala trikrát cenu Grammy, v roku 2011 dostala Prezidentskú medailu slobody.

</doc>
<doc id="616249" url="https://sk.wikipedia.org/wiki?curid=616249" title="Africa (skladba Rose Laurens)">
Africa (skladba Rose Laurens)

„Africa“, tiež nazývaná ako „Africa (Voodoo Master)“, je skladba francúzskej speváčky Rose Laurens. Nahraná a vydaná ako singel bola v roku 1982 vo Francúzsku a v marci 1983 pre zvyšok sveta. Je jedným zo singlov vydaných z jej druhého štúdiového albumu "Déraisonnable". Verzia na 7" gramofónovej platni je kratšia oproti albumovej verzii. Skladba sa ihneď stala obrovským hitom v mnohých krajinách a obsadila 1. miesta. Vo Francúzsku singel získal platinovú platňu za predaj viac ako 1 milión kópií.

</doc>
<doc id="616254" url="https://sk.wikipedia.org/wiki?curid=616254" title="Nikodamos z Mainalu">
Nikodamos z Mainalu

Nikodamos () bol grécky sochár na prelome 5. a 4. storočia pred Kr. 
Nikodamos, sochár z arkádskeho Mainalu, bol činný na konci 5. a na začiatku 4. storočia pred Kr. Zo starovekých autorov sa o jeho sochárskych dielach zmienil grécky cestovateľ Pausanias, ktorý vo svojej sprievodcovskej príručke po Grécku uvádza, že ich videl v Olympii.
Boli to sochy olympijských víťazov, a to pankratistov Androsthena, víťaza hier v rokoch 420 a 416 pred Kr. a Antiocha, víťaza hier v roku 400 pred Kr. a socha Damoxenida, víťaza hier v boxe v roku 384 pred Kr., z ktorej sa južne od chrámu bohyne Héry našiel podstavec aj so stopami nôh a nápisom, ďalej to bola socha bohyne Atény s prilbou na hlave a aigidou ("aigis" bol pancier zdobený hlavou Medúzy so skrútenými hadmi na okrajoch), venovaná Diovi Olympskému ľudom Élidy a socha, ktorá sa podľa Pausania podobala na Herakla strieľajúceho šíp na nemejského leva. Táto socha bola darom od Hippotióna z Tarentu. 
Dôkazom tvorby tohto umelca je aj jeho menom signovaný podstavec zo sochy, datovaný do 4. storočia pred Kr., nájdený v Delfách. Tento podstavec bol základňou sochy, ktorú Apolónovi venoval "proxenos" Etairichos, syn Théróna.

</doc>
<doc id="616255" url="https://sk.wikipedia.org/wiki?curid=616255" title="Tolerogénna dendritická bunka">
Tolerogénna dendritická bunka

Tolerogénne dendritické bunky ("tol-DCs, tDCs, DCregs") sú heterogénna skupina dednritických buniek (DCs) s imuno-supresívnymi vlastnosťami, ladiaca imunitný systém do tolerogénneho stavu voči rôznym antigénom. Ich tolerogénosť na imunitný systém je daná hlavne cez ich reguláciu T buniek ako napríklad indukcia T bunkovej anergie, T bunkovej apoptózy alebo indukciou T regulačných buniek. Tol-DCs tiež ovplyvňujú lokálne mikroprostredie smerom k tolerogénnemu stavu prostredníctvom produkcie proti zápalových cytokínov.
Tol-DCs nie sú líniovo špecifické a ich imuno-supresívna funkcia je definovaná stavom aktivovanosti a diferenciácie. Všeobecne vlastnosti všetkých dendritických buniek môžu byť do veľkej miery ovplyvnené lokálnym prostredím cez prítomnosť pro a proti zápalových cytokínov a preto sú tolerogénne vlastnosti tol-DCs často závislé na kontexte a môžu byť zmenené na pro-zápalový fenotyp.
Mechanizmus tolerogénnosti.
Tol-DCs podporujú centrálnu a periférnu toleranciu. Ich tolerogénne vlastnosti sú vykonávané cez deléciu T buniek, indukciu T regulačných buniek a nereaktívnych T buniek, ďalej expresiou imuno-modulujúcich molekúl ako PD-L1 a PD-L2, hemoxygenáza-1, HLA-G, CD95L, TNF-príbuzné apoptózu indukujúce ligandy, galectin-1 a DC-SIGN a produkciou imuno-supresívnych molekúl ako IL-10, TGF-b, indol amine 2,3- dioxygenáza (IDO), IL-27 a oxid dusný (NO). 
Charakteristické molekuly.
Napriek tomu, že tol-DCs nie sú líniovo špecifické, sú všeobecne charakteristické vyššou expresiou povrchových imuno-supresívnych molekúl ako ich protikladov imunogénnych kostimulačných molekúl. Práve vyššia expresia inhibičných molekúl je asociovaná s ich tolerogénnymi schopnosťami.
Tieto molekuly sú: PD-L1, imunoglobulín podobné transkripty ILT (ILT3/4/5), B7-H1, SLAM, DEC-205.
Tolerogénny efekt bol tiež pozorovaný overexpresiou proteínu Jagged-1 na dendritických bunkách, ktoré následne indukovali antigén špecifické Tregs produkujúce TGF-b.
Cytokíny a molekuly v diferenciácií tol-DCs.
Tol-DCs môžu byť indukované rôznymi stimulmi. Bolo ukázané, že nasledujúce molekuly indukujú/podporujú indukciu tol-DCs: IL-10, IL-27, TGF-b, hepatocytický rastový faktor, vazoaktívny intestinálny peptid, kyselinu retinovú, vitamín D3, kortikosteroidy, rapamycin, cyklosporín, tacrolism, aspirin a ligandy AhR.
Populácie tolerogénnych dendritických buniek.
Celý súbor dendritických buniek môže byť rozdelený do dvoch veľkých skupín – prirodzene sa vyskytujúce tolerogénne DCs a indukované tolerogénne DCs.
Prirodzene sa vyskytujúce tolerogénne dendritické bunky.
Prirodzené tol-DCs sú zväčša prítomné v mieste s tolerogénnym prostredím. V tolerogénnom stave sú udržiavané práve prítomnosťou protizápalových cytokínov v týchto prostrediach, ale môžu byť jednoducho prenastavené pro-zápalovými signálmi na imunogénne. Nachádzajú sa v krvi, črevnom, pľúcnom, podkožnom a pečeňovom tkanive. Je očakávané, že budú objavené aj v ďalších tkanivách.
Nezrelé a semizrelé dendritické bunky (iDCs) s tolerogénnymi vlastnosťami.
Ich tolerogénny efekt je hlavne vďaka neprítomnosti imunogénnych kostimulačných molekúl napriek ich schopnosti prezentovať antigény. Tento fenomén vedie k T bunečnej nereaktívnosti. (16) Opakovaná stimulácia T buniek s nezrelými dendritickými bunkami dokáže konvertovať tieto T bunky na T regulačné bunky. Nezrelé a semizrelé dendritické bunky sú tolerogénne v pokojnom stave a keď sú vystavené pro-zápalovým signálom, môžu sa stať imunogénne.
Indukované tolerogénne dendritické bunky.
Tol-DCs môžu byť indukované chemikáliami, patologickými podmienkami alebo molekulárnymi modifikáciami.
Niektoré druhy patogénom sú schopné uniesť imunitnú toleranciu hostiteľa a indukujú T regulačné bunky v ich okolí.
Nádory si vyvinuli spôsoby ako indukovať tol-DCs čo má za následok diferenciáciu a hromadenie T regulačných buniek v mieste nádoru.
Ako už je vyššie uvedené farmakologické substancie dokážu indukovať tol-DCs a zahŕňajú kortikosteroidy, rapamycin, cyklosporin, tacrolism a aspirin.
Genetickými manipuláciami sa dá dosiahnuť aby dendritické bunky začali vykazovať tolerogénny fenotyp. Medzi tieto manipulácie patrí vydeletovanie génu, génová down-regulácia alebo transgénna expresia proteínov a iné.

</doc>
<doc id="616259" url="https://sk.wikipedia.org/wiki?curid=616259" title="Etylizmus">
Etylizmus



</doc>
<doc id="616267" url="https://sk.wikipedia.org/wiki?curid=616267" title="Vojenský terminologický a výkladový slovník">
Vojenský terminologický a výkladový slovník

Vojenský terminologický a výkladový slovník je terminologický slovník obsahujúci základnú slovenskú terminológiu z oblasti vojnového a medzinárodného práva verejného, vojenskej vedy, vojenského školstva, vojenských zbraní a vojenskej techniky, ktorý má zároveň čiastočne charakter prekladového slovníka, nakoľko k jednotlivým heslám sú priradené ich ekvivalenty v angličtine.
Slovník zostavil autorský kolektív pod vedením pplk. vo výslužbe (v. v.) Dušana Valla. Anglické ekvivalenty k heslám preložila Anna Čekanová, jazykovú úpravu zabezpečila Emília Hnátová, dizajn obálky navrhol Ľubomír Zabadal a oponentúru diela vykonali plk. v. v. Mikuláš Rybár a plk. gšt. v zálohe Milan Kulich.
Ako základ pre slovnú zásobu slovníka slúžil Vallov "Krátky výkladový slovník vojenskej terminológie" vydaný Vojenskou a tlačovou agentúrou Ministerstva obrany Slovenskej republiky v roku 1997. K pokračovaniu v spracovávaní problematiky vojenskej terminológie do podoby rozšíreného terminologického slovníka pplk. D. Valla viedla skutočnosť, že po zániku Česko-Slovenska a vzniku samostatného Slovenska došlo v rezorte obrany k nárastu publikačnej aktivity spojenej s vydávaním rôznych predpisov, smerníc, vykonávacích pokynov a pod., v ktorých sa často objavovala nejednotnosť v obsahu používaných slov a slovných spojení. Ďalší problém predstavovalo preberanie nových výrazových prvkov od ozbrojených síl západných štátov, ktoré "„sa často prekladajú neodborne, povrchne, pričom nezohľadňujú už pomerne pevne stabilizovanú slovenskú vojenskú odbornú terminológiu“". Aktuálnosť týchto podnetov zvýraznili ambície Slovenska o vstup do Organizácie Severoatlantickej zmluvy (NATO).
Slovník obsahuje 255 strán a približne 4800 hesiel. Vydal ho Ing. Milan Kvasnica vo februári 2004, tlač a knihárske spracovanie zabezpečila Tlačiareň Iris v Bratislave. V pôvodnom náklade 500 kusov bola jeho cena 490 Sk.

</doc>
<doc id="616268" url="https://sk.wikipedia.org/wiki?curid=616268" title="Boğaziçi Köprüsü">
Boğaziçi Köprüsü



</doc>
<doc id="616274" url="https://sk.wikipedia.org/wiki?curid=616274" title="Deinomenes">
Deinomenes

Deinomenes alebo Deinomenés ("Deinomenes", iný prepis: "Deinomenés") môže byť:

</doc>
<doc id="616277" url="https://sk.wikipedia.org/wiki?curid=616277" title="Czarny Staw Polski">
Czarny Staw Polski

Czarny Staw Polski alebo Czarny Staw je pleso v poľskej časti Vysokých Tatier v Doline Pięciu Stawów Polskich. Z južnej strany ho ohraničujú Liptovské múry (na úseku od Hladkého štítu po Kotelnicu). Na severe ho ohraničuje morénový val. Hladina plesa je vo výške , má plochu , hĺbku . Pleso odvodňuje potok tečúci do Wielkého Stawu.
Potok vytvára početné ramená a mláky, kde rastie viacero druhov rastlín bahno a rašelinomilných rastlín.

</doc>
<doc id="616279" url="https://sk.wikipedia.org/wiki?curid=616279" title="CGCG 384-68">
CGCG 384-68



</doc>
<doc id="616280" url="https://sk.wikipedia.org/wiki?curid=616280" title="CGCG 482-25">
CGCG 482-25



</doc>
<doc id="616281" url="https://sk.wikipedia.org/wiki?curid=616281" title="Jožo Pročko">
Jožo Pročko



</doc>
<doc id="616283" url="https://sk.wikipedia.org/wiki?curid=616283" title="Przedni Staw Polski">
Przedni Staw Polski

Przedni Staw Polski alebo Przedni Staw je pleso v poľskej časti Vysokých Tatier. Nachádza sa vo východnej časti Doliny Pięciu Stawów. Hladina plesa je vo výške , má plochu a hĺbku . Lemujú ho juhovýchodné svahy Opaloneho Wierchu, od severu a východu ho ohraničujú kupolové balvany Wyżnej Kopy () a Niżnej Kopy ().
Pod Niżnou Kopou, nad jazerným brehom, v rokoch 19481953 bola postavená Chata PTTK v Doline Pięciu Stawów Polskich.
Vody z plesa pretekajú cez Mały Staw Polski do plesa Wielki Staw Polski, z ktorého vyteká potok Roztoka. Pleso bolo umelo zarybnené pstruhmi.

</doc>
<doc id="616285" url="https://sk.wikipedia.org/wiki?curid=616285" title="George Benson">
George Benson

George Benson (* 22. marec 1943, Pittsburgh, Pensylvánia, USA) je americký hudobník, gitarista a spevák-skladateľ. Svoju hudobnú kariéru začal, keď mal 21 rokov ako džezový gitarista. Používal techniku hry dopadom, ktorá je podobná technike gypsy jazzových gitaristov ako Django Reinhardt.
Jeho album "Breezin’" bol certifikovaný tromi platinovými platňami, pričom v roku 1976 obsadil 1. miesto v americkom rebríčku Billboard 200. Počas 80. rokov mal veľkú návštevnosť svojich koncertov, pričom stále jeho úspech pokračuje. Benson takisto obdržal hviezdu na Hollywoodskom chodníku slávy.

</doc>
<doc id="616290" url="https://sk.wikipedia.org/wiki?curid=616290" title="The White Stripes">
The White Stripes

The White Stripes bola americká rocková dvojica založená v roku 1997 v meste Detroit. Jej členmi boli Jack White (texty, spev, gitara, klavír, mandolína) a Meg White (bicie, spev). Potom, ako vydali niekoľko albumov a singlov sa v roku 2002 dostali do väčšieho povedomia verejnosti ako súčasť garage rock revival scény. Medzi ich kritikmi uznávané albumy patria "White Blood Cells" a "Elephant". Z druhého menovaného albumu bol vydaný singel „Seven Nation Army“ s jeho basovou linkou sa stal signature song. V roku 2011 sa dvojica rozišla potom, ako mala dlhú prestávku v nahrávaní a koncertovaní. Z ich troch posledných albumov každý vyhral cenu Grammy v kategórii Najlepší alternatívny album.

</doc>
<doc id="616292" url="https://sk.wikipedia.org/wiki?curid=616292" title="Rock ’n’ Roll Is King">
Rock ’n’ Roll Is King

„Rock ’n’ Roll Is King“ je skladba anglickej rockovej skupiny Electric Light Orchestra. Vydaná bola ako singel v roku 1983 z ich albumu "Secret Messages". S touto skladbou sa skupina po hudobnej stránke vrátila k svojím rockovým koreňom. Skladba tiež obsahuje husľové sólo, ktoré zahral Mik Kaminski.
V britskom rebríčku UK Singles Chart obsadil singel 13. miesto a 19. miesto v americkom rebríčku Billboard Hot 100.

</doc>
<doc id="616294" url="https://sk.wikipedia.org/wiki?curid=616294" title="Akcia K">
Akcia K

Akcia K (čes. ) môže byť:

</doc>
<doc id="616296" url="https://sk.wikipedia.org/wiki?curid=616296" title="Tatranské plesá">
Tatranské plesá



</doc>
<doc id="616298" url="https://sk.wikipedia.org/wiki?curid=616298" title="Staw">
Staw



</doc>
<doc id="616303" url="https://sk.wikipedia.org/wiki?curid=616303" title="Polymnéstos">
Polymnéstos

Polymnéstos ("Polymnéstos") môže byť:

</doc>
<doc id="616304" url="https://sk.wikipedia.org/wiki?curid=616304" title="Seven Nation Army">
Seven Nation Army

„Seven Nation Army“ (tiež štylizované ako „7 Nation Army“) je skladba americkej rockovej dvojice The White Stripes. Vydaná bola ako hlavný singel z ich štvrtého štúdiového albumu "Elephant" v marci 2003. Singel obsadil 1. miesto v americkom alternatívnom rebríčku Alternative Songs. Takisto vyhral cenu Grammy v kategórii Najlepšia rocková pieseň.
Skladba je známa svojím základným riffom, ktorý je hraný takmer počas celej skladby. Hoci tento zvuk znie ako by bol vytvorený basovou gitarou (nástroj, ktorý skupina predtým nikdy nepoužila), v skutočnosti ho vytvoril Jack White použitím gitary Kay Hollowbody z 50. rokov cez pedálový efekt DigiTech Whammy, ktorý znížil tón o oktávu. Kombinácia popularity skladby, jej známeho riffu a vzdorového textu viedla k tomu, že sa skladba stala signature song. Často je tiež skladba označovaná za jednu z najlepších skladieb 00. rokov, pričom je používaná na športových podujatiach a politických protestoch.
Zoznam skladieb.
7" singel obsahuje iba prvé dve skladby.

</doc>
<doc id="616305" url="https://sk.wikipedia.org/wiki?curid=616305" title="Annales">
Annales

Annales môže byť:

</doc>
<doc id="616308" url="https://sk.wikipedia.org/wiki?curid=616308" title="Slovenská florbalová extraliga mužov 2017/18">
Slovenská florbalová extraliga mužov 2017/18

Slovenská florbalová extraliga mužov v sezóne 2017/18 bol 17. ročník extraligy florbalistov, najvyššej florbalovej súťaže mužov na Slovensku, ktorú kontroluje Slovenský zväz florbalu (SZFB). Na začiatku začala súťaž s 12 družstvami, podobnej ako v predchádzajúcej sezóne, ale v januári 2018 sa z nej odhlásila FBC Skalica a v súťaži tak účinovalo iba 11 družstiev. Titul obhájilo družstvo Tsunami Záhorská Bystrica, ktoré vo finálovej sérii zvíťazilo nad FbO Florko Košice.
Systém súťaže.
Systém súťaže sa oproti predchádzajúcim ročníkom nezmenil. Po základnej časti, v ktorej odohral každý s každým zápasy jedenkrát doma a vonku, nasledovalo play-off ôsmich najvyššie umiestnených družstiev. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Nakoľko sa jedno družstvo behom sezóny odhlásilo, zo súťaže do 1. ligy nikto nezostúpil. Predposledné družstvo odohralo baráž s 2. tímom 1. ligy.
Účastníci.
Poznámka: Družstvo FBC Skalica sa počas sezóny v januári 2018 zo súťaže odhlásilo. Dôvodom odhlásenia boli finančné problémy spojené aj s udelením pokuty od ligovej komisie SZFb a následným odstúpením hlavného sponzora od klubu.
Baráž o extraligu.
V barážovej sérii sa družstvo zo Sabinova nedokázalo v extralige zachrániť a v nasledujúcej sezóne do nej postúpil prvoligový Snipers Bratislava.

</doc>
<doc id="616309" url="https://sk.wikipedia.org/wiki?curid=616309" title="Anexia (rozlišovacia stránka)">
Anexia (rozlišovacia stránka)

Anexia môže byť:

</doc>
<doc id="616310" url="https://sk.wikipedia.org/wiki?curid=616310" title="Anektovanie">
Anektovanie



</doc>
<doc id="616311" url="https://sk.wikipedia.org/wiki?curid=616311" title="Adnektovanie">
Adnektovanie



</doc>
<doc id="616312" url="https://sk.wikipedia.org/wiki?curid=616312" title="Annektovanie">
Annektovanie



</doc>
<doc id="616314" url="https://sk.wikipedia.org/wiki?curid=616314" title="Formula 2 v roku 2018">
Formula 2 v roku 2018

Sezóna 2018 Formuly 2 bola druhým ročníkom šampionátu FIA Formula 2. Šampionát prebiehal počas dvanástich závodných víkendov popri niektorých Veľkých cenách Formuly 1.
Víťazom šampionátu jazdcov sa stal George Russell s bodovým náskokom 68 bodov pred druhým Landom Norrisom. Šampionát tímov vyhral tím Carlin.

</doc>
<doc id="616316" url="https://sk.wikipedia.org/wiki?curid=616316" title="Ludger Oeing-Hanhoff">
Ludger Oeing-Hanhoff

Ludger Oeing-Hanhoff (* 22. december 1923, Marl† 6. máj 1986, Tübingen) bol nemecký filozof.
Životopis.
Ludger Oeing-Hanhoff študoval filozofiu, katolícku a protestantskú teológiu a klasickú filológiu na univerzitách v Münsteri, Tübingene, Fribourgu a Leuvene. V roku 1951 obhájil na univerzite v Münsteri dizertačnú prácu s názvom "Ens et unum convertuntur. Stellung und Gehalt des Grundsatzes in der Philosophie des heiligen Thomas von Aquin" a získal akademickú titul "Dr. phil".
Od roku 1956 pôsobil na univerzite v Münsteri ako odborný asistent profesora Otta Mosta (1904 – 1968). Zároveň bol členom münsterského interdisciplinárneho inštitútu "Collegium Philosophicum", ktoré v tom čase viedol Joachim Ritter (1903 – 1974).
V roku 1962 sa habilitoval v odbore "filozofia" na univerzite v Münsteri. Témou jeho habilitačnej práce bol "Descartes und der Fortschritt der Metaphysik" (Descartes a pokrok metafyziky). V roku 1966 bol vymenovaný za riadneho profesora filozofie.
V roku 1967 sa stal riadnym profesorom filozofie na univerzite v Gießene. Zaviedol nový systém štúdia filozofie, inicioval vznik interdisciplinárneho "Centra pre filozofiu a základy vedy" (Zentrum für Philosophie und Grundlagen der Wissenschaft).
Od roku 1974 pôsobil ako vedúci "Katedry filozofických základov teológie" (Lehrstuhl für philosophische Grundfragen der Theologie) na univerzite v Tübingene.
Oeing-Hanhoff bol spoluautorom "Historického slovníka filozofie" (Historisches Wörterbuch der Philosophie) a spoluvydavateľom odborného teologického časopisu "Theologische Quartalschrift" ako aj ročenky "Philosophisches Jahrbuch der Görresgesellschaft".
Ludger Oeing-Hanhoff sa svojím interdisciplinárnym prístupom usiloval súčasne obohatiť tak teológiu, ako aj filozofiu. K riešeniu jednotlivých odborných problémov vždy pristupoval majúc na zreteli komplexné dejiny filozofie, metodológiu, metafyziku a ďalšie filozofické traktáty, náboženskú filozofiu a v neposlednom rade aj teológiu v jej historických súvislostiach.
Ťažiskom jeho práce bola metafyzika a jej vzťah ku katolíckej teológii a vplyv na novovekú filozofiu. Nemožno tiež nespomenúť jeho snahu o filozofickú reflexiu trinitárnej štruktúry ľudskej bytosti ako obrazu Najsvätejšej Trojice.

</doc>
<doc id="616317" url="https://sk.wikipedia.org/wiki?curid=616317" title="Nagy Extra – Best of">
Nagy Extra – Best of



</doc>
<doc id="616319" url="https://sk.wikipedia.org/wiki?curid=616319" title="Samy Naceri">
Samy Naceri

Saïd „Samy“ Naceri (* 2. júl 1961, Paríž, Francúzsko) je francúzsky herec, známy predovšetkým vďaka hlavnej úlohe vo filmovej sérii "Taxi" a vo filme "Kódex".
Naceri bol ženatý s francúzskou herečkou Marie Guillard, s ktorou má syna Juliana (* 1995).

</doc>
<doc id="616320" url="https://sk.wikipedia.org/wiki?curid=616320" title="Pilot (rozlišovacia stránka)">
Pilot (rozlišovacia stránka)

Pilot môže byť:
PILOT je programovací jazyk, pozri PILOT (programovací jazyk) 

</doc>
<doc id="616328" url="https://sk.wikipedia.org/wiki?curid=616328" title="Autopilot">
Autopilot



</doc>
<doc id="616329" url="https://sk.wikipedia.org/wiki?curid=616329" title="Letecký pilot">
Letecký pilot



</doc>
<doc id="616330" url="https://sk.wikipedia.org/wiki?curid=616330" title="Automatický pilot">
Automatický pilot



</doc>
<doc id="616331" url="https://sk.wikipedia.org/wiki?curid=616331" title="Systém automatického riadenia lietadla">
Systém automatického riadenia lietadla



</doc>
<doc id="616332" url="https://sk.wikipedia.org/wiki?curid=616332" title="Vzdušný dopravný prostriedok">
Vzdušný dopravný prostriedok



</doc>
<doc id="616334" url="https://sk.wikipedia.org/wiki?curid=616334" title="Eropláň">
Eropláň



</doc>
<doc id="616339" url="https://sk.wikipedia.org/wiki?curid=616339" title="Aak (hudba)">
Aak (hudba)

Aak (výslovnosť IPA: [a.ak]; hangul: 아악, hanča: 雅樂, prepis: aak; doslova: „elegantná hudba“) je žáner kórejskej dvorskej hudby, ktorý sa vyvinul počas vlády dynastie Korjo (9381392) z importovanej čínskej dvorskej hudby jajüe, ktorá sa do Kórey dostala s darom 428 hudobných nástrojov, ktoré spolu s kostýmami a predmetmi na rituálny tanec i hudobníkmi kórejskému cisárovi Jedžongovi v roku 1116 venoval čínsky cisár Chuej-cung.

</doc>
<doc id="616340" url="https://sk.wikipedia.org/wiki?curid=616340" title="Automatické riadenie">
Automatické riadenie



</doc>
<doc id="616341" url="https://sk.wikipedia.org/wiki?curid=616341" title="Automatické riadenie lietadla">
Automatické riadenie lietadla



</doc>
<doc id="616350" url="https://sk.wikipedia.org/wiki?curid=616350" title="Vladimír List">
Vladimír List

Vladimír List (* 4. jún 1877, Praha† 27. máj 1971, Brno) bol český elektrotechnický inžinier a vysokoškolský pedagóg. Zaslúžil sa o elektrifikáciu Československa a o zavedenie československých technických noriem.
Život a dielo.
Vladimír List sa narodil v rodine pražského poštového úradníka. Vyštudoval akademické gymnázium. Zaujímala ho sociológia, ale tiež matematika, fyzika a deskriptívna geometria. Po maturite v roku 1895 začal študovať právo, kde však nebol spokojný s úrovňou štúdia. Prešiel preto na pražskú techniku najprv na odbor strojárenstvo, potom na elektrotechniku. Štúdium úspešne dokončil v roku 1899. Po absolvovaní vojenskej služby pokračoval v rokoch 19001901 v štúdiu na univerzite v belgickom Liège. Po návrate pracoval ako šéfkonštruktér v Křižíkových závodoch, kde sa podieľal na projekte hořínskej hydroelektrárne pri Mělníku, elektrickej dráhy Tábor–Bechyně a ďalších projektoch. V roku 1904 sa Vladimír List oženil s Helenou Gebauerovou, dcérou bohemistu Jana Gebauera.
V roku 1907 Vladimír List prijal ponuku stať sa profesorom na Českej vysokej škole technickej v Brne. Po svojom nástupe začal okrem výuky a písania skrípt tiež budovať nové laboratóriá. V roku 1909 tam založil Ústav konstruktivní elektrotechniky. V rokoch 1917 až 1918 bol rektorom Českej vysokej škole technickej v Brne a niekoľkokrát zastával funkciu dekana odboru strojníckeho a elektrotechnického inžinierstva (v obdobiach 19101911, 19191920 a 19391940). Na Českej vysokej škole technickej v Brne pôsobil ako profesor až do roku 1948, kedy bol na pokyn komunistickej strany penzionovaný.
Vladimír List aktívne pôsobil v oblasti elektrotechniky aj mimo rámec brnianskej vysokej školy. V roku 1910 sa podieľal na založení odborného časopisu "Elektrotechnický obzor". Spolu s Františkom Weyrom a Karlom Englišom vypracoval návrh zákona o elektrifikácii Moravy, ktorý bol predložený na schválenie v roku 1913, a osobne sa zasadzoval o vybudovanie chrbtovej siete vedení vysokého napätia. Pôsobnosť zákona, ktorý platil až do roku 1948, bola po vzniku Československa rozšírená na územie celého štátu. V roku 1919 bol zvolený za predsedu Elektrotechnického zväzu československého. Mal zásluhy na zjednotení elektrického napätia v nízko- i vysokonapäťovej elektrorozvodnej sieti na celom území Československa. Bol takisto spoluautorom prvého projektu pražského metra, ktorý spolu s Bohumilom Beladom vypracoval v roku 1926.
Významne sa podieľal na vytváraní a presadzovaní technických noriem, najprv v rámci Elektrotechnického zväzu československého, a od roku 1922 ttiež v Československej spoločnosti normalizačnej, ktorej predsedal. V roku 1926 presadil označovanie materiálov, ktoré zodpovedali normám a boli overené skúšobňou, logom ESČ, ktoré sa dodnes používa ako doklad bezpečnosti elektrotechnických zariadení. V rovnakom roku zastupoval Československo pri podpise zakladacej listiny Medzinárodnej normalizačnej federácie (ISA). V roku 1928 sa stal podpredsedom ISA a v rokoch 19321934 bol jej predsedom.
Vladimír List publikoval ako autor alebo spoluautor viacej než 600 odborných kníh, skrípt a článkov. Jeho publikácie "Normalisace" z roku 1930 významne ovplyvnila štandardizáciu súčiastok československých strojárenských a elektrotechnických výrobkov. V roku 1947 dostal čestný doktorát brnianskej techniky a v roku 1956 titul doktor vied (DrSc.). V roku 1967 mu bola udelená Zlatá medaila VUT. Za svoje zásluhy dostal tiež viacero zahraničných radov a vyznamenaní.

</doc>
<doc id="616356" url="https://sk.wikipedia.org/wiki?curid=616356" title="Pľuzgiernik lekársky">
Pľuzgiernik lekársky

Pľuzgiernik lekársky (názvy používané mimo taxonómie: španielska muška, kantarida, kantarída; lat. "Lytta vesicatoria", "Cantharis vesicatoria", "Meloë vesicatoria") je jedovatý chrobák patriaci do čeľade májkovitých.
Život.
Vyskytuje sa v teplejších oblastiach. U nás sa objavuje v prvej polovici júna. Dospelé jedince sa hromadne vyskytujú na listnatých stromoch, najmä na jaseňoch, na ktorých požierajú listy. Samice kladú vajíčka do blízkosti hniezd samotárskych včiel (otvor v zemi). Vyliahnuté larvy vylezú na kvitnúcu rastlinu a čakajú na príchod včely. Pomocou troch pazúrikov sa prichytia na včelu, ktorá ich zanesie do hniezda. Tam sa larvy pľuzgiernika živia včelími larvami a zásobami včelích potravín.
Veľkosť a vzhľad.
Celé telo aj s končatinami a tykadlami má kovovo-zelené. Hlavu má riedko ochlpenú a krovky lysé. Tykadlá sú článkované. Dosahuje dĺžku 12 – 21 mm. Už na diaľku sa prezrádza charakteristickým zápachom – „myšinou“.
Jedovatosť.
Telo chrobáka obsahuje prudký jed kantaridín, ktorý nebezpečne pôsobí na obličky. Jedovatá látka bola odhadnutá na približne 0,2 – 0,7 mg na chrobáka. Jed produkujú hlavne samce. Chrobák taktiež vylučuje jedovaté činidlo, ktoré vylučuje z kĺbov ako mliečnu kvapalinu. Kontakt s touto tekutinou spôsobuje vznik pľuzgierov.
Z chrobáka sa vyrábajú tri druhy drog. Najznámejšia je droga tvorená usušeným telom chrobáka, nazývaná kantarida, kantaridy, španielska muška či španielske mušky. Obsahuje okrem iného vyššie uvedený kantaridín a v minulosti sa používala aj ako známe afrodiziakum – pozri španielska muška.

</doc>
<doc id="616357" url="https://sk.wikipedia.org/wiki?curid=616357" title="Aab">
Aab

Aab môže byť priezvisko:
AaB môže byť:
AAB môže byť:

</doc>
<doc id="616362" url="https://sk.wikipedia.org/wiki?curid=616362" title="Ak">
Ak

Ak môže byť:
AK môže byť skratka výrazov:

</doc>
<doc id="616363" url="https://sk.wikipedia.org/wiki?curid=616363" title="AK">
AK



</doc>
<doc id="616369" url="https://sk.wikipedia.org/wiki?curid=616369" title="Volejbalová extraliga mužov 2017/18">
Volejbalová extraliga mužov 2017/18

Volejbalová extraliga mužov v sezóne 2017/18 bol 26. ročník extraligy volejbalistov, najvyššej volejbalovej súťaže mužov na Slovensku, ktorú kontroluje Slovenská volejbalová federácia (SVF). V extralige súťažilo 9 družstiev, rovnako ako v minulej sezóne. Družstvá VKP Bystrina SPU Nitra, TJ Spartak Myjava a VK KDS Šport Košice účinkovali zároveň aj v Stredoeurópskej lige. Titul získalo družstvo VK Prievidza, ktoré vo finálovej sérii zvíťazilo nad obhajcom prvenstvaVKP Bystrina SPU Nitra.
Systém súťaže.
Po odohraní základnej časti raz doma a vonku sa družstvá v 2. časti súťaže (nadstavbovej) rozdelili na 2 skupiny, o 1.4. a o 5.9. miesto. Družstvá si body zo základnej časti prenášali do nadstavbovej časti, v ktorej odohrali zápasy s každým družstvom raz doma a vonku. Družstvá na 1. až 8. mieste po nadstavbovej časti postúpili do štvrťfinálových zápasov play-off. Štvrťfinálové duely play-off sa hrali na 2 víťazné zápasy, semifinálové duely a duel o 3. miesto na 3 víťazné zápasy, duely o umiestnenie na 2 hrané zápasy a finálový duel na 4 víťazné zápasy. Zo súťaže priamo nevypadlo žiadne družstvo; družstvo na 9. mieste v nadstavbovej skupine odohralo prelínaciu súťaž s dvoma účastníkmi 1. ligy.
Účastníci.
Poznámka: VK Spartak UJS Komárno, ktoré skončilo v predchádzajúcej sezóne na 7. mieste, nepodalo prihlášku do extraligy, ale iba do 1. ligy. O chýbajúce miesto prejavil záujem klub VO AC UNIZA Žilina, ktorý ale nedoložil podklady pre zaradenie družstva do súťaže a jeho žiatosť bola preto zo strany SVF neakceptovaná. Klub však splnil požiadavky pre zaradenie družstva do 1. ligy, o ktorú napokon prejavil záujem.
Bodovanie.
Pre určenie víťaza a poradia družstiev sa posudzujú nasledovné kritériá:

</doc>
<doc id="616373" url="https://sk.wikipedia.org/wiki?curid=616373" title="Dohodový dub">
Dohodový dub

Dohodový dub (iné názvy: Dub dohody, Dub Malé dohody, Masarykův dub) je pamätný strom, ktorý rastie v lánskej obore. Je pamätný v historickom zmysle, ochrana v súlade so zákonom č. 114/1992 Sb. vyhlásena nebola (chránený je ako súčásť CHKO Křivoklátsko).
História a povesti.
Lánská obora sa 21. júla 1921 spolu so zámkom stala majetkom československého štátu. Keďže zámok slúžil ako letné sídlo prezidenta, bola obora využívaná aj k reprezentačným účelom pre zahraničných návštevníkov. Traduje sa, že pod starým dubom podpísal prezident Masaryk roku 1922 (uvádzané aj 1924 alebo 1925) Malú dohodu za prítomnosti rumunského kráľa Karola II. (ten sa však kráľom stal až v roku 1930) alebo juhoslovanského kráľa Alexandra.
Tomáš Garrigue Masaryk sa pri dube stretával aj s pátečníkami, medzi ktorých patrili napríklad Josef Čapek a Karel Čapek.
Ďalšie zaujímavosti.
Dohodovému dubu bol venovaný priestor v relácii Českej televízie "Paměť stromů", konkrétne v diely č. 8: "Stromy královské". V jeho blízkosti bola natočená aj "Rajská sonáta", sekvencia z filmu Markéta Lazarová (1966-1967).

</doc>
<doc id="616377" url="https://sk.wikipedia.org/wiki?curid=616377" title="Dub dohody">
Dub dohody



</doc>
<doc id="616378" url="https://sk.wikipedia.org/wiki?curid=616378" title="Dub Malé dohody">
Dub Malé dohody



</doc>
<doc id="616379" url="https://sk.wikipedia.org/wiki?curid=616379" title="Masarykův dub">
Masarykův dub



</doc>
<doc id="616386" url="https://sk.wikipedia.org/wiki?curid=616386" title="Eliášovský les">
Eliášovský les

Eliášovský les je územie európskeho významu v správe štátnej ochrany prírody Správa CHKO Dunajské luhy.
Nachádza sa v katastrálnom území obce Nový Život v okrese Dunajská Streda v Trnavskom kraji s rozlohou 30,640 ha s nadmorskou výškou od 119 do Územie bolo vyhlásené výnosom MŽP SR č.3/2004-5.1 v roku 2004 na rozlohe 32,25 ha, ktorým sa vydáva národný zoznam území európskeho významu.
Predmet ochrany.
Predmetom ochrany sú biotopy:
Predmetom ochrany sú tieto druhy:
Fauna.
Obojživelníky:
V dostupných zdrojoch je uvádzaný len jeden druh, skokan štíhly ("Rana dalmatina"). Vzhľadom na blízkosť rieky Malý Dunaj a rybníkov Rybáreň sv.Petra je možné predpokladať väčší počet druhov.
Vtáky:
Staršie lužné lesy rieky Malý Dunaj s veľkým podielom pôvodných druhov stromov poskytujú vhodné prostredie pre viaceré druhy ďatlov. Bol tu zistený najmenší druh ďateľ malý ("Dendrocopos minor"), ďateľ veľký ("Dendrocopos major"), žlna zelená ("Picus viridis"), žlna sivá ("Picus canus") a tesár čierny ("Dryocopus martius").

</doc>
<doc id="616390" url="https://sk.wikipedia.org/wiki?curid=616390" title="Rob Dougan">
Rob Dougan

Robert Don Hunter "Rob" Dougan (* 21. marec 1969, Sydney, Nový Južný Wales, Austrália) je austrálsky hudobný skladateľ, ktorý je známy miešaním hudobných žánrov, a to orchestrálnu hudbu s trip-hopom a bluesovými vokálmi. 
Najviac známym sa však stal vďaka svojmu prelomovému hitu „Clubbed to Death (Kurayamino Variation)“ z roku 1995, ktorý sa objavil vo filme "Matrix" (1999). Skladba bol v roku 2002 na jeho albume "Furious Angels". Takisto sa podieľal na verzii Clubbed to Death skladby „Porcelain“ od Mobyho alebo na remixe skladby „Numb“ od skupiny U2, ktorý niesol názov „Numb (Gimme Some More Dignity Mix)“.

</doc>
<doc id="616392" url="https://sk.wikipedia.org/wiki?curid=616392" title="Obrana štátu">
Obrana štátu

Obrana štátu je súhrn opatrení, ktorými štát zachováva mier, bezpečnosť, suverenitu, územnú celistvosť a nedotknuteľnosť svojich štátnych hraníc a svojho územia a plní záväzky, ktoré mu vyplývajú z medzinárodných zmlúv o spoločnej obrane proti napadnutiu ako a z ďalších medzinárodných zmlúv vojenskej povahy. Patrí k nej aj súhrn opatrení štátu na boj s terorizmom.

</doc>
<doc id="616393" url="https://sk.wikipedia.org/wiki?curid=616393" title="Augusta Ada Kingová">
Augusta Ada Kingová



</doc>
<doc id="616394" url="https://sk.wikipedia.org/wiki?curid=616394" title="Volejbalová extraliga žien 2017/18">
Volejbalová extraliga žien 2017/18

Volejbalová extraliga žien v sezóne 2017/18 bol 26. ročník extraligy volejbalistiek, najvyššej volejbalovej súťaže žien na Slovensku, ktorú kontroluje Slovenská volejbalová federácia (SVF). V extralige súťažilo 10 družstiev, rovnako ako v minulej sezóne. Titul získalo družstvo STRABAG VC FTVŠ UK Bratislava, ktoré vo finálovej sérii zvíťazilo nad obhajcom prvenstva z VK Slávia EU Bratislava.. Obaja finalisti účinkovali v tejto sezóne aj v Stredoeurópskej lige.
Systém súťaže.
Po odohraní základnej časti raz doma a vonku sa družstvá v 2. časti súťaže (nadstavbovej) rozdelili na 2 skupiny, o 1.4. a 5.10. miesto. Družstvá si body zo základnej časti prenášali do nadstavbovej časti, v ktorej odohrli zápasy s každým družstvom raz doma a vonku. Družstvá na 1. až 8. mieste po nadstavbovej časti postúpili do štvrťfinálových duelov play-off. Štvrťfinálové duely a duely o umiestnenie sa hrali na 2 víťazné zápasy a semifinále, finále a o duel o 3. miesto na 3 víťazné zápasy. Zo súťaže nevypadlo priamo žiadne družstvo, družstvá na 9. a 10. mieste odohrali prelínaciu súťaž s víťazmi regionálnych skupín 1. ligy.
Účastníci.
Poznámka: Družstvo BVK Bratislava nesie v tejto sezóne mediálny názov "STRABAG VC FTVŠ UK Bratislava".
Bodovanie.
Pre určenie víťaza a poradia družstiev sa posudzujú nasledovné kritériá:

</doc>
<doc id="616399" url="https://sk.wikipedia.org/wiki?curid=616399" title="Stollwerck">
Stollwerck

Stollwerck (výslovnosť "štolverk") je nemecká firma vyrábajúca cukrovinky, predovšetkým čokoládu.
História.
V roku 1839 začal v Kolíne miestny cukrár Franz Stollwerck vyrábať pastilky proti kašľu. V roku 1860 rozšíril prevádzku o spracovanie kakaa, ktoré sa stalo hlavným artiklom. Roku 1871 bola založená firma jeho piatich synov Gebrüder Stollwerck, ktorej sa podarilo preniknúť do väčšiny Európy. V Rakúsku-Uhorsku vyrábala aj obľúbené značky "Alpia" a "Alpenrose". Prenikla aj do Spojených štátov, kde otvorila závody v New Yorku a Stamforde.
Na vrchole slávy koncom 19. a začiatkom 20. storočia produkovala aj taký tovar, ako reklamné fonografy, filmové premietačky či predajné automaty. Dve svetové vojny, veľká hospodárska kríza i strata nemeckých kolónií viedli k postupnému úpadku podniku. V roku 1972 sa stal majiteľom Hans Imhoff, ktorému sa podarilo zvýšiť obrat, v deväťdesiatych rokoch otvoril filiálky v Maďarsku a Rusku, v roku 1993 založil v Kolíne nad Rýnom múzeum čokolády. Napriek tomu firma neudržala samostatnú existenciu a roku 2002 sa stala súčasťou koncernu Barry Callebaut, čo viedlo o.i. k uzavretiu pôvodnej kolínskej prevádzky.
Bratislavská továreň.
V roku 1896 založila spoločnosť továreň v Bratislave na Račianskej ceste. Bola najväčšou továrňou svojho druhu v Uhorsku – vyrábala čokoládové výrobky, kakao a cukrovinky. Zamestnávala 58 úradníkov a asi 400 až 900 robotníkov, prevažne žien. Vyrábalo sa tu najmä na export a to do západoeurópskych štátov a na Balkán. Do roku 1938 zaujímala taktiež významné miesto v česko-slovenskom čokoládovom priemysle. Dodnes sa zachovali niektoré objekty pôvodnej továrne. Továreň funguje dodnes, ako závod Figaro koncernu Mondelēz.
V populárnej kultúre.
Továreň Stollwerck vyrábala tiež cmúľacie cukríky. Pretože si na nich nejeden konzument vylámal zuby, vžilo sa ľudové porekadlo „"tvrdý ako štolverk"“. To sa neskôr začalo používať aj v prenesenom zmysle - napr. pre človeka nechápavého alebo opitého do bezvedomia.

</doc>
<doc id="616401" url="https://sk.wikipedia.org/wiki?curid=616401" title="Hevešská župa (Uhorsko)">
Hevešská župa (Uhorsko)

Hevešská župa resp. Hevešská stolica resp. Hevešský komitát (iný názov: Heveš; maď. "Heves vármegye", nem. "Komitat Hewesch", rum. "Comitatul Heves") bola župa resp. stolica resp. komitát v Uhorsku. Hlavným mestom bol Jáger. Súčasná Hevešská župa v Maďarsku je o niečo menšia a pozostáva z bývalej Hevešskej župy.
Okresy.
V roku 1910 sa Hevešská župa delila na 6 slúžnovských okresov:

</doc>
<doc id="616402" url="https://sk.wikipedia.org/wiki?curid=616402" title="Cymindis ornata">
Cymindis ornata

Cymindis ornata je druh bystrušiek z podčeľade "Harpalinae". Klasifikoval ho nemecko-ruský entmológ Gotthelf Fischer von Waldheim v roku 1823, ktorý ho objavil na Kryme.

</doc>
<doc id="616406" url="https://sk.wikipedia.org/wiki?curid=616406" title="AAB">
AAB



</doc>
<doc id="616407" url="https://sk.wikipedia.org/wiki?curid=616407" title="Majstrovstvá sveta vo futbale 1962 – Finále">
Majstrovstvá sveta vo futbale 1962 – Finále

Finále majstrovstiev sveta 1962 sa hralo 17. júna 1962 v Santiago de Chile, Československo v ňom prehralo s Brazíliou 1:3. Pre česko-slovenský futbal to bol najväčší úspech po roku 1945 a po 28 rokoch druhá strieborná medaila z MS. Základ tímu sa formoval pod vedením trénera Rudolfa Vytlačila, svoj potenciál naznačilo mužstvo už dva roky predtým ziskom bronzu z premiérového ročníka Pohára národov, neskór premenovaného na majstrovstvá Európy 1960. V 22-člennom kádri bolo desať slovenských futbalistov, v samotnom finálovom zápase nastúpili najlepší brankár šampionátu Viliam Schrojf, Ján Popluhár, Andrej Kvašňák a Adolf Scherer, jeden z najlepších strelcov turnaja, ktorý svojimi gólmi proti Maďarsku a Juhoslávii vystrieľal postup do finále. Trnavčania Jozef Adamec , v tom čase hráč Dukly Praha a Jozef Štibrányi odohrali všetky tri stretnutia základnej skupiny, Štibrányi rozhodol o senzačnom víťazstve nad Španielskom. Ďalšími Slovákmi v tíme boli brankár František Schmucker, obranca Jozef Bomba, záložník Titus Buberník a útočník Pavol Molnár.
Cesta do finále.
Brazília ako obhajca titulu z MS 1958 mala účasť na šampionáte zabezpečenú automaticky, mužstvo ČSR si postup vybojovalo v ťažkej kvalifikačnej skupine so súpermi z Britských ostrovov, Škótskom a Írskom, pri rovnosti bodov muselo odohrať s Škótskom rozhodujúci tretí zápas v Bruseli, v ktorom vyhralo po predĺžení 4:2.
Priebeh zápasu.
Obaja súperi sa stretli už v základnej skupine, ich vzájomný súboj sa skončil bezgólovou remízou. V tomto stretnutí sa zranil Pelé, ktorý v ďalšom priebehu šampionátu už do hry nezasiahol. Ďalšia brazílska hviezda Garrincha bol vylúčený v semifinálovom zápase s Čile, no napriek tomu nedostal trest od FIFA a vo finále mohol nastúpiť. V zostave Brazílie hralo osem hráčov so skúsenosťami z finálového zápasu spred štyroch rokov. V tíme Československa nastala oproti semifinále jedna zmena, zraneného obrancu Lálu nahradil Jiří Tichý. 
Československí reprezentanti začali aktívne, hneď v úvode zápasu vystrelil Andrej Kvašňák spoza šestnástky nad brvno brazílskej brány. V 6. minúte mieril Amarildo po prihrávke Garrinchu do žrde, o pár okamihov Zagallo centroval pred čs. bránu, Vavá nebezpečne hlavičkoval z asi 7 metrov, jeho pokus kryl Viliam Schrojf. V 15. minúte sa po Gilmarovom výkope dostal k lopte Ján Popluhár, odhlavičkoval Tichému, ten oblúčikom prihral Pospíchalovi, ktorý uličkou našiel Masopusta. Masopust hrajúci 50. medzištátny zápas vnikol do šestnástky a strelou popri vybiehajúcom Gilmarovi otvoril skóre. Z vedenia sa čs. hráči radovali len dve minúty, v 17. minúte Amarildo prebral po autovom vhadzovaní loptu, prešiel medzi tromi obrancami až takmer k bránkovej čiare a strelou z ťažkého uhla vyrovnal stav zápasu na 1:1. Dramatické chvíle sa naďalej odohrávali pred oboma bránami. Zagallovu strelu mieriacu do šibenice chytil skvelý Schrojf, z protiútoku sa pri Jelínkovej prudkej strele z hranice šestnástky vyznamenal Gilmar. Vzápätí Schrojf chytil Didiho delovku z priameho kopu zo vzdialenosti 20 metrov, na opačnej strane Schererovu strelu tečoval v poslednej chvíli Mauro. Kvašňák si nabehol na center Tichého a hlavičkoval tesne vedľa brány. 
V druhom polčase sa striedali šance na oboch stranách, najskôr Jelínek strelou k žrdi vystrašil Gilmara, potom Garrinchovu strelu spoza šestnástky zneškodnil Schrojf efektnou robinzonádou. V 68. minúte vysunul Zózimo Amarilda, ktorý prenikol k bránkovej čiare, kľučkou sa zbavil Tichého, odcentroval a voľný Zito vo výskoku hlavou zvýšil vedenie "kanárikov". Československé mužstvo sa snažilo vyrovnať, v 73. minúte Pospíchal po narážačke s Pluskalom vnikol do šestnástky, odcentroval na hlavu Scherera, k lopte sa dostal Jelínek, jeho strelu však zastavila ruka obrancu Djalmu Santosa, ale rozhodca Latyšev nepískal. V 78. minúte Djalma Santos poslal vysokú loptu pred bránu, Schrojf oslepený slnkom si nerozumel s Pluskalom, lopta mu vypadla z rúk a Vavá ju pohodlne doklepol do siete. Napriek finálovej prehre si československé mužstvo získalo za svoje výkony na turnaji celosvetové uznanie , strelec finálového gólu Josef Masopust získal na konci roka Zlatú loptu pre najlepšieho futbalistu Európy. 

</doc>
