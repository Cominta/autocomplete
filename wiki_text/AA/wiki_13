<doc id="7805" url="https://sk.wikipedia.org/wiki?curid=7805" title="Douglas Adams">
Douglas Adams

Douglas Noël Adams (* 11. marec 1952, Cambridge, Spojené kráľovstvo – † 11. máj 2001, Santa Barbara, Kalifornia, USA) bol anglický spisovateľ sci-fi.
Život.
Jeho rodičia sa rozišli, keď mal päť rokov. Matka bola zdravotná sestra a otec študent teológie. Matka ho vychovávala sama, a tak si už ako stredoškolák privyrábal ako ošetrovateľ v ústave pre duševne chorých, zametač kurínov aj ako asistent pri röntgene. Na strednej škole mal vynikajúce hodnotenie z angličtiny (neskôr slúžil profesorom ako vzorový príklad žiaka), čo mu dopomohlo k štipendiu na štúdiá anglickej literatúry v Cambridge.
Bol študentom – bohémom. Patril k hlavným aktérom divadelného diania na škole, ale bol aj dobrým a zábavným spoločníkom. Neil Gaiman, jeho spolupracovník a priateľ, si na spoločné študentské roky spomína ako na zbierku absurdných príhod a skúšku hraníc, kam až sa dá zájsť s provokatívnosťou v témach. Po jednom predstavení vysokoškolskej hry, ktorá sa hrala v divadelnom West Ende v Londýne, sa Adams stretol s Grahamom Chapmanom, členom Monty Pythonovcov. Časom sa s Pytónmi skamarátil a občas spolu aj pracovali. Aj keď Adams vystupoval len v jednej epizóde TV seriálu "Lietajúci cirkus Montyho Pythona", všeobecne bol považovaný za jedného z členov skupiny. 
Zomrel 11. mája 2001 na srdcový záchvat. Počas celého života mal rád rockovú hudbu a jeho dôvernými priateľmi boli členovia skupiny Pink Floyd. Na zádušnej omši po jeho pohrebe v roku 2001 zaspieval osobne David Gilmour skladbu „Wish You Were Here“.
Tvorba.
Jeho humorné fantasy si našlo veľký ohlas aj medzi ľuďmi, ktorí nie sú fanúšikmi fantasy a sci-fi. Veľkú popularitu si získal hlavne vďaka rozhlasovej hre stanice BBC "The Hitchhiker`s guide to galaxy". Túto hru neskôr zhrnul do knihy "The Hitchhiker`s guide to galaxy" (1979). Bol natočený aj vydarený rovnomenný seriál, v ktorom je ale zobrazený iba základný príbeh. V roku 2005 bol natočený aj rovnomenný film.
Adams ale za svoju najdôležitejšiu knihu nepovažoval Stopárovho sprievodcu, ale knihu o ochrane ohrozených druhov "Last Chance to see", na ktorú sa ale často zabúda.

</doc>
<doc id="7806" url="https://sk.wikipedia.org/wiki?curid=7806" title="11. marec">
11. marec



</doc>
<doc id="7809" url="https://sk.wikipedia.org/wiki?curid=7809" title="EČV">
EČV



</doc>
<doc id="7812" url="https://sk.wikipedia.org/wiki?curid=7812" title="Druhá česko-slovenská republika">
Druhá česko-slovenská republika

Druhá česko-slovenská republika (dobový oficiálny názov do 23. novembra 1938: Československá republika, skrátene Československo, skratka ČSR, od 23. novembra 1938 do 15. marca 1939: Česko-Slovenská republika, skrátene Česko-Slovensko, skratka Č-SR; neoficiálne aj pomníchovská republika) je označenie úseku dejín Česko-Slovenska od Mníchovskej dohody podpísanej 30. septembra 1938 (datovanej 29. septembra) po zánik Česko-Slovenska obsadením českých krajín vojskom nacistického Nemecka 15. marca 1939.
Ďalšími dôležitými medzníkmi sú 23. november 1938, kedy Slovenská krajina získala autonómiu, Podkarpatská Rus 16. decembra, a 14. marec 1939, kedy Snem Slovenskej krajiny vyhlásil vznik Slovenského štátu.
S dejinami druhej republiky sa spája prudké zvyšovanie napätia v Európe a udalosti, ktoré viedli k ochudobneniu a rozpadu Č-SR.
Príčiny vzniku.
Problém menšín v povojnovej Európe.
Po prvej svetovej vojne vzniklo na troskách Rakúsko-Uhorska, okrem iných, aj Česko-Slovensko — štát rozkladajúci sa na území Čiech, Moravy, časti Sliezska, Slovenska a Podkarpatskej Rusi. Hneď od začiatku mal nemalé problémy s národnostnými menšinami Nemcov, Maďarov a Poliakov, ktoré svoju existenciu v rámci Česko-Slovenska odmietali a vyvíjali snahy vymaniť sa z väzenia národov, ako bola ČSR v propagande (najmä nemeckej) hanlivo nazývaná (podobne Česi nazývali Rakúsko-Uhorsko väzením národov). Tieto problémy boli zapríčinené neutešujúcim usporiadaním, novovzniknutého štátu, zakladajúceho sa na základe vymyslenej existencie tzv. „československého národa,“ ako sa vtedy hovorievalo.
Po svetovom krachu ekonomiky v roku 1929 boli najviac zasiahnuté štáty Európy – hlavne tie s veľkým vývozom a teda aj Nemecko. Po tom, čo sa tam v roku 1933 Adolf Hitler dostal k moci, začal budovať svoju národnosocialistickú Tretiu ríšu. Nemecko postupne prestalo platiť reparácie, obsadilo demilitarizované Porýnie a začalo znovu budovať armádu, po vojne nútene obmedzenú len na 100 000 mužov.
Jedna z Hitlerových túžob bola vytvoriť veľký štát nemecky hovoriacich obyvateľov. Avšak táto stratégia narážala na problém – Nemci žili nielen v Nemecku, ale aj v Rakúsku, Poľsku, Juhoslávii či ČSR. So začlenením Rakúska (anschluss) do Ríše neboli väčšie ťažkosti; prebehlo za jasania väčšiny Rakúšanov a nečinného prizerania Francúzska a Veľkej Británie. U ostatných krajín so silnými nemeckými menšinami sa nedalo s takýmto priebehom počítať a bolo jasné, že dôjde ku konfliktu. Ako prvé bolo na rane práve Česko-Slovensko. Podmienky, za ktorých bol nový štát v roku 1918 založený a na ich základoch potom národnostne usporiadaný (idea nikdy neexistujúceho „československého národa“ bola len pokusom o maskovanie faktu, že podiel Čechov v novom štáte činil cca 47 % a počet Slovákov ďaleko menší ako Nemcov, tým že sa umelým súčtom Čechov a Slovákov vytvoril lepší percentuálny pomer, ktorý bol chápaný ako oprávnenie k presadzovaniu existencie národného štátu. Neuznaním slovenského národa sa jednak podarilo dočasne zahnať snahy o autonómne usporiadanie – keby totiž bola uznaná autonómia Slovenska, dalo sa očakávať, že nemecká a maďarská menšina by mali rovnaké ambície.) V skutočnosti mali Nemci v Česko-Slovensku rovnaké práva ako ostatní obyvatelia, mali svoje základné, stredné aj vysoké školy, kultúrne organizácie, knižnice, v oblastiach s minimálne 20 % menšinou bola jedným z úradných jazykov i nemčina atď.. Skutočným cieľom Hitlera v kontexte jeho dobyvateľskej politiky bolo rozbitie demokratickej ČSR a jej následná anexia Nemeckom.
Mníchovská dohoda.
Hitler sa obrátil na Česko-Slovensko s požiadavkou na odstúpenie Sudet Nemecku. Tam vtedy nielen žilo 3,5 milióna Nemcov, ale bolo tu aj množstvo priemyslu a moderný systém pohraničných opevnení. Väčšina miestnych tzv. sudetských Nemcov bola fascinovaná Hitlerom a nacizmom. Ich tlak sa prostredníctvom ich politickej strany SdP a jej predsedom Konradom Henleinom stupňoval a donútil česko-slovenskú vládu k ďalším ústupkom. Tá nakoniec 5. septembra 1938 prijala aj Karlovarský program, ktorý zasahoval v niektorých svojich bodoch do suverenity Česko-Slovenska. Nemci, ktorých skutočným cieľom neboli autonómne požiadavky, ale pripojenie tzv. Sudet k Nemecku, však vyvolali incident v Ostrave a situácia vygradovala 12. septembra sudetonemeckým pučom, ktorý však bol potlačený. Sudetonemecká strana (SdP) bola zakázaná a Henlein utiekol do Nemecka.
Medzitým hlavné západné mocnosti (Spojené kráľovstvo a Francúzsko) rokovali s Nemeckom o mierovom vyriešení situácie, pričom Hitler neustále vyhlasoval, že rozpúta vojnu, či mu nebude po vôli. Dôvod ich správania vychádza z politiky appeasementu, teda správanie, ktorého zmyslom je mier za každú cenu a ústupky požiadavkám agresora v snahe o jeho nasýtenie. Táto taktika viedla k Mníchovskej dohode – dohode Francúzska, Veľkej Británie, Talianska a Nemecka. Rozhodlo sa, že Česko-Slovensko musí odovzdať Sudety Nemecku a vyriešiť postavenie poľskej a maďarskej menšiny v Česko-Slovensku, a ak sa nepodriadi, ponesie vinu za následnú vojnu a jej dôsledky. Česko-slovenská vláda sa nakoniec v bezvýchodiskovej situácii podvolila nátlaku svojich doterajších spojencov a súhlasila s odstúpením územia. Po poľskom ultimáte z 30. septembra bola odstúpená aj veľká časť českého Tešínska. Prezident Edvard Beneš 5. októbra abdikoval a 22. októbra odletel do Británie (neskôr do USA). To bol koniec prvej republiky.
Česko-Slovensko.
október 1938.
Prvý október 1938 začal pre Česko-Slovensko potupne. Prvé nemecké jednotky začali obsadzovať česko-slovenské pohraničie. Začalo aj vysťahovanie českých obyvateľov z pohraničia, ktorí boli na mnohých miestach vyháňaní svojimi bývalými nemeckými susedmi i sudetonemeckými bojovníkmi. Časť obyvateľov odišla z dôvodov straty zamestnania sama (štátni úradníci, žandári, vojaci), časť musela opustiť svoje domovy násilím, časť odišla z kombinácie oboch predchádzajúcich dôvodov. Násilie v pohraničí pokračovalo, sudetonemecké jednotky Freikorpsu mnohokrát strieľali po českých občanoch i žandároch, ktorí zabezpečovali vypratanie. Náčelník sudetonemeckého Freikorpsu vo Vroclave vydal tajný rozkaz: "„Nič nezapaľovať... Korisť riadne odovzdať. Červených a Čechov na úteku zlikvidovať...“" Policajné riaditeľstvo v Moravskej Ostrave hlásilo o prepadoch Česko-Slovenska z poľského územia. Prostredníctvom rozhlasu sa ozvalo aj Maďarsko, ktoré požadovalo "„vyriešenie maďarskej otázky v Česko-Slovensku“". 1. októbra došlo i k tajnému prevezeniu pozostatkov Karla Hynka Máchu z Litoměřic do Prahy. 2. októbra 1938 odovzdal maďarský veľvyslanec v ČSR nótu zo žiadostí o oznámenie, kedy a kde je Česko-Slovensko ochotné začať rokovania. Poľské vojsko vstúpilo do Českého Těšína, nemecké vojsko obsadilo Šluknovský a Frýdlantský výbežok.
O deň neskôr prišiel na okupované územie neďaleko mesta Aš Adolf Hitler, sprevádzaný nemeckou nacistickou špičkou. Delegácie boli vítané davmi nadšených sudetských Nemcov. 5. októbra abdikoval na svoju funkciu prezident Edvard Beneš. Toho istého dňa prekročili hranice na južnom Slovensku jednotky maďarskej pohraničnej stráže a vyprovokovali incident s jednotkami Stráže obrany štátu. 6. októbra bola na Slovensku podpísaná tzv. Žilinská dohoda, ktorá vyhlásila autonómiu. V názve republiky sa začala používať pomlčka a štát sa nazýval "Česko-Slovensko". 8. októbra Hitler vydal smernicu Ribbentropovmu úradu podporovať autonómiu Slovenska a Podkarpatskej Rusi, ale zatiaľ vo zväzku ČSR. V českom pohraničí pokračovali násilnosti nemeckých ordnérov, bolo zabitých či zranených a neskôr odvlečených niekoľko príslušníkov Stráže obrany štátu, avšak britská misia, ktorá dohliadala na odovzdávanie českého pohraničia nacistickému Nemecku, proti týmto praktikám nezasiahla. 10. októbra 1938 obsadila nemecká armáda Petržalku a v Bratislave bola ustanovená Deutsche Partei. 11. októbra bola vyhlásená autonómia Podkarpatskej Rusi. 12. októbra bolo napadnuté predsunuté mužstvo Česko-slovenskej armády v Osekách na Prachaticku. Išlo o jeden z mnohých útokov, ktoré vykonávali Nemci na delimitačnej čiare v priebehu roka 1938, a ktorí sa pokúšali zabrať územie, ktoré im podľa Mníchovskej dohody nepatrilo. Útoky proti česko-slovenským pohraničným jednotkám zo strany Maďarska prebiehali aj na južnom Slovensku a na Podkarpatskej Rusi. Súčasne prebiehali rokovania medzi Česko-Slovenskom a Maďarskom o odstúpení oblastí s prevahou maďarského obyvateľstva Maďarsku. V obsadených Sudetoch pokračovali návštevy Adolfa Hitlera so súkmeňovcami. V piatok 28. októbra 1938 sa neuskutočnili oficiálne oslavy vzniku Československej republiky, ktoré už boli predtým zrušené. Došlo len k niekoľkým pietnym aktom pri hrobe Neznámeho vojaka či hrobe prezidenta T. G. Masaryka. 31. októbra 1938 bola henleinovcami prepadnutá Moravská Chrastová, kde žilo prevažne české obyvateľstvo. Česko-slovenské jednotky však vytlačili Nemcov späť, ale došlo k niekoľkým stratám na životoch, niekoľko Čechov bolo odvlečených.
Udalosti konca roka 1938.
Druhá republika s novým prezidentom Emilom Háchom, ktorý bol uvedený do funkcie 30. novembra 1938, bola len tieňom tej prvej – množstvo priemyslu, obranných opevnení, komunikácií spolu s 33 % plochy českých zemí bolo stratených. Navyše, bolo treba postarať sa o desaťtisíce utečencov z okupovaných území. Napríklad k 1. novembru 1938 bolo provizórne obývaných utečencami z pohraničia 6 000 železničných vagónov. Utečenci nemali často prácu, ich majetky zostali v zabranom pohraničí. Štát začal kopírovať taliansky fašistický model. Bola vytvorená Strana národnej jednoty, kde sa pod vedením agrárnikov zjednotili občianske strany a časť národných socialistov. Ako legálna opozícia pôsobila Národná strana práce zložená zo sociálnych demokratov a ľavého krídla národných socialistov. Nový premiér Rudolf Beran bol vždy silne pravicovo orientovaný (oproti ostatným agrárnikom) a skeptický k liberalizmu a demokracii. Komunistická strana bola rozpustená, hoci jej členovia zostali v parlamente. Bola zavedená tvrdá cenzúra. Bol vydaný splnomocňujúci zákon, ktorý zmocňoval vládu, aby vládla bez parlamentu. Program Strany národnej jednoty bol inšpirovaný korporativistickým programom talianskych fašistov a boli vydané aj antisemitské dekréty. „Záruky“, ku ktorým sa zaviazal v Mníchovskej dohode Adolf Hitler, zostali iba na papieri. Stále dochádzalo k pohraničným incidentom, mnohí česko-slovenskí príslušníci ozbrojených síl zostali po únose na nemecké územie „nezvestní“. Nenastalo dohodnuté prepustenie časti Čechov, zajatých pred 1. októbrom 1938 v čase Mníchovskej krízy. Z nemeckého koncentračného tábora v Dachau sa podarilo prepašovať do Česko-Slovenska správu o 16 000 väzňoch, medzi ktorými je 42 zavlečených Čechov. Nemecko pokračovalo v diktáte pri stanovovaní ďalších zábor českého územia, a to aj v prípadoch, že išlo o obce s prevahou českého živlu.
Dňa 2. novembra bolo zavŕšené aj rokovanie o odstúpení južných častí Slovenska a Podkarpatskej Rusi horthyovskému Maďarsku (Prvá viedenská arbitráž). Na okupovanej časti Slovenska i Podkarpatskej Rusi (premenovanej v novembri 1938 na Karpatskú Ukrajinu) došlo pod nátlakom Maďarov k nútenému odchodu slovenského a rusínskeho obyvateľstva. Ani po následnom zábore odstúpeného územia nenastal na novej česko-slovensko-maďarskej hranici pokoj, maďarské silové zložky ďalej pokračovali v útokoch na príslušníkov Stráže obrany štátu. Štát bol v závere roka nútený riešiť neutešenú situáciu utečencov z pohraničia, ktorí nemali stále strechu nad hlavou ani zamestnanie. Napríklad 25. novembra vydala česko-slovenská vláda nariadenie, aby okresné úrady podľa možností umiestňovali poľnohospodárskych utečencov s ich rodinami a hospodárskym inventárom v poľnohospodárskych závodoch nad 50 ha výmery. Na pomoc utečencom boli organizované aj verejné zbierky, peniaze došli aj od organizácií a cirkví zo zahraničia. Do konca roka 1938 sa podarilo česko-slovenským úradom z veľkej časti vyriešiť ako problém utečencov, tak aj problémy výroby, zásobovania, školstva či peňažníctvo. V odtrhnutých Sudetoch sa české obyvateľstvo dostalo do pozície národnostnej menšiny bez akýchkoľvek práv. Boli zrušené všetky české politické strany a spolky, ich majetok bol zabavený, v úradnom styku bol zakázaný český jazyk, česky sa nesmelo hovoriť ani na verejnosti a v dopravných prostriedkoch. Česi nesmeli vykonávať zamestnanie v ktorejkoľvek inštitúcii štátnej správy. Boli zrušené všetky české noviny, bola zakázaná tlač českých kníh, do kín nesmel prísť žiadny český film, bolo zrušené české vysielanie v rozhlase. Zakázané boli aj české divadelné ochotnícke predstavenia, futbalové zápasy, tanečné zábavy, púte, verejná procesia i kázanie a bohoslužby v češtine. Nemeckí nacisti rozpútali v pohraničí aj hon na Židov, čo vyvrcholilo v novembri 1938 Krištáľovou nocou.
január – marec 1939.
Začiatok roka 1939 bol v znamení zvýšeného nátlaku na Česko-Slovensko ako zo strany nacistického Nemecka, tak zo strany Maďarska. 12. januára dostali vybrané jednotky Wehrmachtu tajnú smernicu o pohotovosti v nasadení v Česku. Na novej hranici na južnom Slovensku a Podkarpatskej Rusi prebiehali stupňujúce sa incidenty Maďarov, ktorí strieľali na česko-slovenské pohraničné jednotky a vnikali na česko-slovenské územie. 21. januára 1939 navštívil Berlín česko-slovenský minister zahraničných vecí František Chvalkovský, ktorý prišiel rokovať o vzájomných vzťahoch a nemeckých zárukách pre Česko-Slovensko. Oficiálna návšteva, ktorá sa konala v duchu konania pána s nevoľníkom, však dopadla veľmi nepriaznivo. Chvalkovský bol skritizovaný ako od Joachima Ribbentropa, tak aj od Hitlera, ktorý mu nadiktoval, akým smerom sa má ďalšia česko-slovenská politika uberať. Začiatkom roka 1939 prebiehali rokovania Hitlera s maďarskými a slovenskými predstaviteľmi, ktorá smerovala k úplnému rozbitiu česko-slovenského štátu. 12. februára navštívil Nemecko slovenský politík Tuka, ktorý "„odovzdával osud slovenského národa do Hitlerovej starostlivosti“". Nátlak Nemecka pokračoval aj naďalej vo všetkých oblastiach. Česko-Slovensko bolo, napr. donútené povoliť nemeckým občanom používať vlajočky s hákovým krížom či Čechom naopak zakázať používať niektoré symboly prvej republiky. Boli zabavované letáky, ktoré mohli Nemcov „podráždiť“. Česko-slovenské ministerstvo obrany bolo donútené povoliť Nemcom vydať niektoré plány česko-slovenských zbraní. Zle dopadol pokus česko-slovenských politikov vyhlásiť neutralitu, ktorú Hitler z pozície sily „zatrhol“. Nemecko tiež od Česko-Slovenska vyžadovalo, aby vydalo alikvotný podiel česko-slovenského zlata a devíz, ktorý pripadal na krytie obeživa v Sudetoch. Česko-slovenská strana súhlasila za podmienok, že Nemecko prevezme aj alikvotnú časť česko-slovenského štátneho dlhu, čo Nemci odmietli. Pod obrovským nátlakom nakoniec boli nútení zástupcovia Národnej banky česko-slovenskej podpísať zmluvu s nemeckou Ríšskou bankou, podľa ktorej ČSR uvoľňuje 481 miliónov korún, z toho 465,8 v zlate a zvyšok v devízach, pre krytie obeživa v ulúpenom pohraničí.
Začiatkom marca 1939 dostala česko-slovenská vláda prvé informácie o tom, že nacisti obsadia zvyšok Česka a účastníci Mníchovskej dohody Spojené kráľovstvo, Francúzsko a Taliansko proti tomu nič nepodniknú. Na Moravskom Slovácku sa uskutočnila akcia slovenských fašistov pre pripojenie tejto oblasti k Slovensku. Na samotnom Slovensku došlo k protičeskej kampani, situácia došla tak ďaleko, že česko-slovenská vláda vyhlásila na Slovensku výnimočný stav a v noci z 9. na 10. marca prevzala v tejto časti republiky moc armáda. Vedúci separatistickí politici Tuka, Mach a Černák boli zatknutí, zásah si nevyžiadal žiadne námietky zo zahraničia. 11. marca 1939 dal nemecký minister propagandy Joseph Goebbels pokyn ríšskej tlači k vystupňovaniu protičeskej propagandy. V Prahe i Bratislave prebiehali horúčkovité rokovania o vyriešení krízy zostavením novej autonómnej vlády Slovenska. V Prahe vyprovokovali pražskí Nemci krčmovú bitku, ktorá skončila policajným zásahom. O deň neskôr sa 80 nemeckých študentov snažilo vykrikovaním "Heil Hitler" vyvolať ďalšiu bitku. Dňa 13. marca zaútočila skupina asi 600 Nemcov na četnícku stanicu v Stonařove a došlo k lynčovaniu četníkov. V ten istý deň sa uskutočnil pochod asi 6 000 brnianskych Nemcov smerom k Pohořeliciam, kde na nových česko-slovenských hraniciach zapálili českú colnicu a rozohnali jej osadenstvo. Česko-slovenskí zástupcovia z Viedne oznámili, že sa k česko-slovenským hraniciam blížia jednotky Wehrmachtu. K najzásadnejšej udalosti tohto dňa však došlo v Berlíne, kam odletel slovenský predák Jozef Tiso. Toho postavil Hitler pred hotovú vec – buď vyhlási samostatný Slovenský štát, ktorého hranice bude Nemecko garantovať, alebo bude Slovensko okupované Maďarmi. Tiso predložil ihneď túto Hitlerovu požiadavku Slovenskému snemu, ktorý ju nasledujúci deň 14. marca krátko po 12. hodine schválil. Na Podkarpatskej Rusi sa toho istého dňa uskutočnil pokus bojovníkov Karpatskej Siče o puč, ktorý bol česko-slovenskými vojenskými jednotkami potlačený. Do Prahy však dorazilo ultimátum z Budapešti, ktoré požadovalo pripojenie zvyšku Podkarpatskej Rusi k Maďarsku. Predseda chustskej vlády Vološin síce telegrafoval Hitlerovi, aby prinútil maďarskú vládu dodržiavať uznesenia viedenskej arbitráže, ale márne. Česko-slovenské vojská dostali rozkaz na stiahnutie z Podkarpatskej Rusi, pričom zvádzali s maďarskými jednotkami tuhé ústupové boje. Časť česko-slovenských vojsk bola nútená ustúpiť na územie Rumunska a Poľska. Najväčšie boje medzi jednotkami Karpatskej Siče, dobrovoľníkmi z radov obyvateľstva čerstvo vyhlásenej Karpatskej Ukrajiny a maďarskými Honvédmi sa uskutočnili na Krásnom Poli pri Chuste.
Koniec druhej republiky.
Dňa 14. marca 1939 o 16 hodine odišiel prezident Emil Hácha zvláštnym vlakom z Prahy do Berlína. O hodinu neskôr odštartovalo z pražského letiska Ruzyně lietadlo s plk. F. Moravcom a desiatimi spravodajskými dôstojníkmi druhého oddelenia Hlavného štábu česko-slovenskej armády, ktorí odvážali najdôležitejšie veci z tajného archívu. O 19:30 hod. telefonoval prednosta poštového úradu v Moravskej Ostrave, že miestne policajné riaditeľstvá, radnicu, stanicu a ďalšie dôležité budovy obsadili Nemci. Krátko na to začala posádka kasární v Místku boj, pri ktorom došlo v radoch nemeckých vojsk k stratám. Na rozkaz najvyššieho velenia však musela byť paľba zastavená. Na Václavskom námestí v Prahe vyprovokovali nemeckí študenti bitku s českými obyvateľmi. Krátko po polnoci na 15. marec začínajú brnianski Nemci preberať v meste moc. Postupne obsadili radnicu, policajné riaditeľstvo, zemský úrad a ďalšie budovy. 15. marca o 1:15 hod. vstúpil prezident Hácha a minister zahraničia Chvalkovský do novej budovy ríšskeho kancelára. Po prívetivom úvodnom slove Háchu začal Hitlerov monológ, pri ktorom oznámil, že vydal vojsku rozkaz obsadiť české krajiny a pripojiť ich k Nemeckej ríši. V stále útočnejšom tóne sa Hitler vyhrážal rozbitím krajiny, bombardovaním miest, likvidáciou obyvateľstva. Krátko po druhej hodine určil Hitler prestávku, pri ktorej Hácha volal do Prahy, aby zvolal ministerskú radu. Hitler sa však vyhrážal aj po prestávke, ale Hácha odolával až do doby, keď ho stihol srdcový záchvat. Aj potom sa snažil konať, ale nakoniec bol zrútený. Pred 4 hodinou ráno podpísali Hácha a Chvalkovský „vyhlásenie nemeckej a česko-slovenskej vlády“, kde sa okrem iného hovorí: "„Česko-slovenský prezident vyhlásil, že... kladie osud českého národa a krajiny s plnou dôverou do rúk vodcu Nemeckej ríše.“"
Medzitým v Prahe došlo k zasadnutiu vlády, kde bol vydaný rozkaz všetkým armádnym zborom neklásť akýkoľvek odpor. O 4:30 hod. začal pražský rozhlas vysielať rozkaz o chystanom vstupe nemeckých vojsk, o 6:00 hod. ráno na území Čiech a Moravy. 15. marca v skorých ranných hodinách začala nemecká armáda obsadzovať oklieštený zvyšok Česka. V nevľúdnom dni bola prijatá nevľúdne zaťatými päsťami českým obyvateľstvom. Tam, kde žila silná nemecká menšina, boli nemecké okupačné jednotky vítané svojimi súkmeňovcami. Na nárožiach ulíc sa objavila vyhláška "„Rozkaz pre Obyvateľov“" o prevzatí výkonnej moci na územie obsadené Wehrmachtom. O 19:15 hod. prišiel na Pražský hrad Hitler, hradnú stráž vystriedali esesáci. Zvláštny vlak s Emilom Háchom sa vrátil do Prahy až o 19:30 hod. s úmyselným oneskorením. Vo štvrtok 16. marca vydal Hitler na Pražskom hrade Výnos o zriadení Protektorátu Čechy a Morava. Česko-slovenská vláda bola premenovaná v nezmenenom zložení na vládu protektorátnu. Druhá republika skončila de iure.
Nemecké okupačné jednotky.
Na okupácii sa podieľali nasledovné nemecké jednotky, ktoré podliehali vrchnému veliteľovi pozemných vojsk (OKH) generálplukovníkom Walterom von Brauchitschom:

</doc>
<doc id="7815" url="https://sk.wikipedia.org/wiki?curid=7815" title="Malá Dohoda">
Malá Dohoda



</doc>
<doc id="7817" url="https://sk.wikipedia.org/wiki?curid=7817" title="Scapula">
Scapula



</doc>
<doc id="7821" url="https://sk.wikipedia.org/wiki?curid=7821" title="Ray Bradbury">
Ray Bradbury

Raymond Douglas Bradbury (* 22. august 1920, Waukegan, Illinois, USA – † 5. jún 2012, Los Angeles, Kalifornia, USA) bol americký spisovateľ sci-fi a fantasy.
V roku 1939 vydal štyri čísla vlastného fanzinu Futuria Fantazia. Prvá publikovaná poviedka "Hollerbochen's Dilemna" mu vyšla v amatérskom fanzine Imagination! v roku 1938. Jeho prvá predaná poviedka bola "Pendulum", ktorú napísal spolu s Henry Hassom. Najčastejšie spolupracoval s fanzinom Weird tales, kde v rokoch 19411948 publikoval celkom 25 poviedok.
Jeho najslávnejším dielom sú "The Martian Chronicles" (v roku 1950 The Silver locus, po slovensky "Marťanské kroniky"). Kniha rozoberá vzájomné postavenie – ignoranciu ľudí a mimozemšťanov, ale hlavne o neschopnosť ľudí učiť sa z vlastných chýb.
Nemenej slávnym dielom je 451 stupňov Fahrenheita (v roku 1951 The Fireman) – pohľad na spoločnosť, kde zločinom je vlastniť a čítať knihy. Román sfilmoval francúzsky režisér Francois Truffaut.
Ocenenia.
Jeden asteroid je pomenovaný na jeho počesť "(9766) Bradbury", ako aj kráter na mesiaci sa volá „Dandelion Crater“ (pomenovaný podľa románu, "Dandelion Wine" – Púpavové víno).
17. novembra 2004 Bradburymu udelili za prítomnosti prezidenta George W. Busha National Medal of Arts.
Takisto získal "World Fantasy Award" za životné dielo, "Stoker Award" za životné dielo, "SFWA Grand Master", "SF Hall of Fame Living Inductee" a First Fandom Award. 

</doc>
<doc id="7824" url="https://sk.wikipedia.org/wiki?curid=7824" title="Lopatka">
Lopatka

Lopatka (lat. "scapula") patrí medzi kosti hornej končatiny. Je to plochá kosť, trojuholníkovitého tvaru. Je uložená na chrbte, medzi hrudnými svalmi v úrovni 2. až 7. rebra. Tvorí kĺb s ramennou kosťou. S kľúčnou kosťou vytvára pletenec hornej končatiny.
Anatómia.
Lopatka má horný, vnútorný a vonkajší okraj. Horný okraj ("margo superior scapulae") je tenký. Na povrchu má zárez ("incisura scapulae"), ktorý je doplnený väzom ("ligamentum transversum scapulae superius") na otvor. Cez tento otvor prechádza nadlopatkový nerv ("nervus suprascapularis"). Horný okraj prechádza do zobákovitého výbežku (zobák, "processus coracoideus"). Vnútorný okraj ("margo medialis scapulae") je dlhší a hrubší, obrátený smerom k chrbtici a dobre hmatný. Vonkajší okraj ("margo lateralis scapulae") je najhrubší, obrátený k podpažiu.
Tieto okraje zvierajú tri uhly. Horný ("angulus superior") a dolný uhol ("angulus inferior"). Tretí, vonkajší uhol ("angulus lateralis") je oddelený od ostatnej kosti miernym zúžením – tzv. krčkom lopatky ("collum scapulae"). Okraj má na svojom povrchu kĺbovú jamku ("cavitas glenoidalis"), pre spojenie s hlavicou ramennej kosti. V hornej časti krčku, nad kĺbovou jamkou je nadkĺbový hrbolček ("tuberculum supraglenoidale"), na ktorom začína dlhá hlava dvojhlavého svalu ramena ("musculus biceps brachii"). Pod kĺbovou jamkou je podkĺbový hrbolček ("tuberculum infraglenoidale"), na ktorom začína dlhá hlava trojhlavého svalu ramena ("musculus triceps brachii").
Lopatka má prednú a zadnú plochu. Predná plocha ("facies costalis") je mierne vyhĺbená a upína sa tu začiatok podlopatkového svalu ("musculus subscapularis"). Zadná plocha ("facies dorsalis") je rozdelená hrebeňom ("spina scapulae") na dve časti. Menšia časť nad hrebeňom je nadhrebeňová jama ("fossa supraspinata") a väčšia je podhrebeňová jama ("fossa infraspinata"). Hrebeň lopatky preklenuje zadnú časť od vnútorného okraja k vonkajšiemu uhlu. Tu prechádza do výbežku – tzv. nadplecok alebo nadpažok ("acromion"), ktorý má kĺbovú plôšku ("facies articularis acromii") pre spojenie s kľúčnou kosťou.
Funkcia.
Lopatka sa môže vo svojom svalovom závese dobre pohybovať. Môže sa vytočiť k chrbtici – retrakcia, vytočiť sa ramenným kĺbom dopredu – protrakcia, klesať a dvíhať sa – depresia a elevácia a mierne sa otáčať dolným uhlom navonok a späť – rotácia. Do strednej polohy, z ktorej sa dajú robiť všetky pohyby lopatky, je uvedená, položením dlane na zátylok.
Spojenie lopatky a kľúčnej kosti je pomerne pevné. Niekedy sa tu nachádza kĺbny disk. Pohyby tohoto kĺbu doplňujú pohyby v kĺbe kľúčno – hrudnom. Tieto pohyby sú dobre hmatné.
Pohyby ramenného kĺbu sú opísané samostatne.

</doc>
<doc id="7832" url="https://sk.wikipedia.org/wiki?curid=7832" title="Kostra dolnej končatiny">
Kostra dolnej končatiny

Kosti dolnej končatiny (lat. "ossa membri inferioris") sa delia na

</doc>
<doc id="7833" url="https://sk.wikipedia.org/wiki?curid=7833" title="John Wyndham">
John Wyndham

John Wyndham (* 10. júl, 1903, Knowle, Spojené kráľovstvo † 11. marec, 1969, Londýn, Spojené kráľovstvo) bol pseudonym, ktorý najčastejšie používal postapokalypticky orientovaný britský spisovateľ sci-fi John Wyndham Parkes Lucas Beynon Harris.
Úvod.
Svoje prvé práce podpisoval rôznymi kombináciami svojho mena ako John Benyon alebo Lucas Parkes. V jednom prípade, "The Outward Urge", použil dve mená „John Wyndham“ a „Lucas Parkes“, predstierajúc dvoch spoluautorov.
Jeho kniha "The Day of the Triffids" položila základ žánru britskej vedeckej fantastiky zvanom „postkatastrofický (cosy catastrophe)“: žáner v ktorom všetci zahynú okrem skupinky ľudí, ktorí sa snažia z trosiek civilizácie zachrániť čo sa dá. To bola aj jeho najznámejšia kniha, ktorá zaviedla slovo „triffid“ do anglického jazyka..
Kniha "The Midwich Cuckoos" opisuje malú dedinu, ktorej obyvatelia upadnú na 24 hodín do bezvedomia a dedina je vytrhnutá z okolitého sveta. Všetky ženy v plodnom veku sú zrazu tehotné a porodia deti so zlatými očami a telepatickými schopnosťami. Bolo to aj sfilmované ako "Village of the Damned" (1960), so scenárom, ktorý doslova kopíruje knihu (čo je pre vedecko-fantastický film veľmi nezvyčajné. Film sa dočkal aj farebného prepracovania od Johna Carpentera, v hlavnej úlohe s Christopherom Reevesom 4o bola jedna z jeho posledných úloh než po autonehode ochrnul. Existuje aj niekoľko nahrávok pre rádiá od BBC, najaktuálnejšia z roku 2003. Wyndham začal práce aj na pokračovaní, "Midwich Main", ktoré ale po niekoľkých kapitolách prerušil a nikdy nedokončil.
Román "The Chrysalids", tiež známy ako "Re-Birth", zobrazuje spoločnosť v Novej Zemi (Newfoundland), niekoľko storočí po atómovej vojne, ktorá je posadnutá odstránením každého geneticky poškodeného dieťaťa. Sleduje príbeh malej skupiny, ktorá používa svoje telepatické schopnosti, aby ostala utajená a ťažkosti pri jej odhalení. Kniha bola začiatkom 80-tych rokov uvedená ako rozhlasová hra na BBC Radio 4.
Životopis.
John Wyndham Parkes Lucas Beynon Harris sa narodil v obci Knowle neďaleko Birminghamu, Anglicko. Do svojich ôsmich rokov žil v Edgbastone. Vtedy sa jeho rodičia George Beynon Harris a Gertrude Parkes, rozdelili a on a jeho brat, spisovateľ Vivian Beynon Harris, nemali odvtedy stály domov.
Navštevoval niekoľko internátnych škôl, z ktorých najdlhšie pobudol v Bedales (1918-1921), ktorú opustil ako 18 ročný.
Nehľadiac na to, jeho brat Vivian hovoril: „Mal nádherné detstvo a tínedžerské roky.“
Po škole chvíľku študoval farmárčenie, potom zmenil názor na štúdium na Oxfordskej Universite a vyskúšal niekoľko zamestnaní. V roku 1925 si začal zarábať písaním. Počas 30-tych rokov napísal množstvo poviedok hlavne pre americké časopisy. Okrem vedecko-fantastických poviedok písal aj detektívne príbehy.
Medzi 1940 a 1943 rokom pracoval ako civilný zamestnanec pre britskú vládu, mal na starosti cenzúru. Potom narukoval do armády, kde sa ako Corporal Cipher Operator v Royal Signal Corps zúčastnil na vylodení v Normandii.
V roku 1963 sa oženil s Grace Wilsonovou. Spolu žili v Petersfielde, Hampshire, neďaleko od Bedalskej školy.
 "Jizzle" (v češtine „Žizel“), ...
 "Světy na výměnu" (World to Barter), "Pýchavková hrozba" (The Puff-ball Menace), "Neviditelná stvůra" (Invisible Monster), "Meteorit" (Meteor), "Žizel" (Jizzle), "Rudé svinstvo" (The Red Stuff), "A zdi se zhroutily" (And the Walls Came Tumbling Down), "Pawleyho poučné projížďky" (Pawley's Peepholes), "Kolo" (The Wheel), "Síla přežít" (Survival), "Pitomá Marťanka" (Dumb Martian), "Podfuk" (Confidence Trick) 
Dielo.
Po česky.
Veľa jeho poviedok vyšlo v českých alebo slovenských zbierkach: "Vlak do pekla" (1976, 1983, 1992), "Pozemšťané a mimozemšťané" (1981), "Hledání budoucího času" (1985), "Stratený robot" (1986), "Navštivte planetu Zemi" (1987)

</doc>
<doc id="7835" url="https://sk.wikipedia.org/wiki?curid=7835" title="10. júl">
10. júl



</doc>
<doc id="7837" url="https://sk.wikipedia.org/wiki?curid=7837" title="Jabĺčko">
Jabĺčko

"Jabĺčko môže byť aj malé jablko, pozri jablko."
Jabĺčko alebo patela (lat. "patella") je najväčšia sezamská kosť patriaca medzi kosti dolnej končatiny človeka. Je súčasťou úponovej šľachy štvorhlavého stehenného svalu. Proximálne je zaoblená v "basis patellae", distálne vybieha do hrotu – "apex patellae".
Rozoznávame na nej dve plochy

</doc>
<doc id="7838" url="https://sk.wikipedia.org/wiki?curid=7838" title="Potápačský dýchací prístroj">
Potápačský dýchací prístroj

Nezávislý potápačský dýchací prístroj (tiež pľúcna automatika) je zariadenie, ktoré dodáva potápačovi dýchací plyn potrebný pre život počas pobytu pod vodou, nezávisle od ďalších technických prostriedkov.
V angličtine sa používa termín "SCUBA", ktorý je skratkou názvu "Self-Contained Underwater Breathing Apparatus".
Rozdelenie.
Moderné nezávislé potápačské dýchacie prístroje sa rozdeľujú na dva typy:
Základné súčasti.
Obidva typy prístrojov sa vo všeobecnosti skladajú z troch základných súčastí:
Bežne používané komerčné potápačské vybavenie používané na rekreačné potápanie je integrovaného typu, takže okrem týchto základných súčastí bývajú k potápačskému dýchaciemu výstroju pripojené aj iné súčasti potápačského výstroja. Je to však len pripojenie fyzické a nemá funkčný súvis so samotným dýchacím prístrojom.
Prístroje s otvoreným okruhom.
Prístroje s konštantným prietokom.
Prístroje s konštantným prietokom sú historickým typom dýchacieho prístroja bez nádychového regulátora. Dýchací plyn v nich voľne prúdil z tlakovej fľaše a potápač sa nadychoval z unikajúceho prúdu plynu. Nevýhodou tohto typu bolo, že dýchací plyn sa míňal bez ohľadu na skutočnú potrebu.
Pokusy o zostrojenie takéhoto prístroja na vojenské a priemyselné účely existovali už pred rokom 1939. Išlo napríklad o japonský patent zaregistrovaný v roku 1918 vo Veľkej Británii s názvom "Ohgushi's Peerless Respirator", ktorý bol otestovaný v hĺbke 99 m.
Ďalším príkladom je prístroj, ktorý zostrojil v roku 1925 Yves Le Prieur, ktorý sa považuje za vynálezcu nezávislého potápačského dýchacieho prístroja. Dodávka dýchacieho plynu na tomto prístroji už nebola nepretržitá, ale regulovala sa pri každom nádychu ručným otváraním a zatváraním príslušného ventilu.
Prístroje s nádychovým ventilom.
Charakteristikou týchto prístrojov je, že dodávajú dýchací plyn v závislosti od potreby potápača. Nádychový ventil začne prepúšťať plyn až v okamihu, keď sa potápač začne nadychovať, a po ukončení nádychu sa uzatvorí aj prívod dýchacieho plynu.
Až do 80-tych rokov sa takéto prístroje nazývali "akvalungy", podľa patentu s názvom Aqua-lung, ktorý zostrojili Jacques-Yves Cousteau a Emile Gagnan.
Prístroje bez stredotlakovej hadice.
Pôvodné prístroje s nádychovým ventilom neboli vybavené tým, čo sa dnes nazýva stredotlaková hadica. Regulátor tlaku, ktorý znižuje vysoký tlak plynu v potápačskej fľaši na dýchateľný tlak bol jednostupňový alebo trojstupňový (každý stupeň postupne znižoval tlak dýchacieho plynu uloženého v tlakovej fľaši), uložený bol vo veľkej schránke diskového tvaru pripevnenej na ventil tlakovej fľaše na chrbte potápača. Hrubou ohybnou hadicou potom prúdil dýchací plyn s tlakom vhodným na dýchanie k náustku, a vydychovaný plyn prúdil od náustku podobnou hadicou naspäť k regulátoru na chrbte potápača, kde unikal do okolitého prostredia.
Nádychový aj výdychový ventil museli byť umiestnené v na tom istom mieste (v tej istej hĺbke), aby sa zabránilo tlakovému rozdielu, ktorý by mohol zapríčiniť ťažkosti pri vdychovaní, alebo naopak nekontrolovaný únik dýchacieho plynu (tzv. "free-flow"). Vďaka dvom nápadným hadiciam sa tieto prístroje nazývajú aj dvojhadicové (angl. "twin-hose").
Dvojstupňové potápačské dýchacie prístroje.
Moderný potápačský dýchací prístroj (automatika) je z technického hľadiska dvojstupňovou kombináciou regulátora konštantného tlaku (prvý stupeň) a regulátora variabilného tlaku s dýchacím ventilom (druhý stupeň).
Prístroje so zatvoreným okruhom.
Sem sa zaraďujú:
Označujú sa anglickým slovom "rebreather", čo sa dá voľne preložiť ako "prístroj na opakované dýchanie".

</doc>
<doc id="7839" url="https://sk.wikipedia.org/wiki?curid=7839" title="Kostra človeka">
Kostra človeka

Kostra človeka (lat. "humana osseus" alebo "sceletum") je tvorená navzájom spojenými kosťami. Kostra dáva telu pevnosť a vnútornú oporu. Chráni vnútorné orgány a určuje tvar a rozmery tela.
Kostru tvorí osová kostra a kostra končatín.
Kosti (lat. "ossa") majú dve funkcie
Kostru človeka rozdeľujeme na niekoľko častí:

</doc>
<doc id="7842" url="https://sk.wikipedia.org/wiki?curid=7842" title="Lebka">
Lebka

Lebka () je súčasť kostry stavovcov, ktorá predovšetkým chráni mozog. Je vytvorená z množstva lebečných kostí a je pohyblivo naviazaná na chrbticu.
Zvyčajne na nej rozoznávame časť tvárovú a mozgovú (mozgovňu). Tvárová časť obsahuje vyústenia zmyslových orgánov a ústnu dutinu. Dutá mozgová časť chráni mozog.
Lebka človeka.
Lebka patrí medzi kosti človeka, je kostrou hlavy.
Lebka sa skladá z 28 samostatných kostí, ktoré sú spojené navzájom švami (lat. "suturae"), sánka (lat. "mandibula") je pripojená k lebke pomocou 2 čeľustných kĺbov (lat. "articulatio temporomandibularis" = spánkovosánkový kĺb). Ku kostre hlavy patrí ešte jazylka (lat. "os hyoideum"), ktorá však nie je s lebkou kĺbovo, prípadne syndezmoticky (švami) spojená, preto sa neradí medzi kosti lebky.
Lebka sa delí na tvárovú a mozgovú časť (mozgovňa) a tak sú delené aj kosti, ktoré ju tvoria:
Vo vnútri lebky je lebečná dutina (lat. "cavum cranii").
Existujú aj iné delenia, napríklad na lebkovú klenbu (), lebkovú spodinu () a kosti tváre.

</doc>
<doc id="7843" url="https://sk.wikipedia.org/wiki?curid=7843" title="Kosti trupu">
Kosti trupu

Kosti trupu (lat. "ossa trunci") nazývané aj osová kostra človeka, sa delia na:
Stavce tvoria chrbticu. 
Rebrá, hrudná kosť a hrudné stavce tvoria kostru hrudníka.

</doc>
<doc id="7844" url="https://sk.wikipedia.org/wiki?curid=7844" title="Ramenná kosť">
Ramenná kosť

Ramenná kosť (lat. "humerus") patrí medzi kosti hornej končatiny človeka.
Ramenná kosť je typickou dlhou kosťou, rozlišujeme na nej telo a dva konce, proximálny a distálny.

</doc>
<doc id="7850" url="https://sk.wikipedia.org/wiki?curid=7850" title="Orson Scott Card">
Orson Scott Card

Orson Scott Card (* 24. august 1951, Richland, Washington, USA) je americký produktívny spisovateľ rôznych žánrov s množstvom bestselerov.
Životopis.
Narodil sa v Richlande v štáte Washington; vyrastal v Kalifornii, Arizone a Utahu; pôsobil v mormonskej misii v Brazílii.
Skončil Universitu Brigham Young a University of Utah, teraz žije v Greensboro v štáte Severná Karolína. On a jeho žena Kristine majú päť detí: Geoffrey, Emily Janice, Charlie Ben, Zina Margaret a Erin Louisa. Deti majú mená po spisovateľoch Chaucerovi, Emily a Emily Dickinsonovej, Charlesovi Dickensovi, Margaret Mitchellovej, a Louise May Alcottovej.
Počas 80tych rokov napísal množstvo technických článkov a stĺpčekov najmä pre "Compute!'s Gazette" a "Ahoy!", dva časopisy o domácich počítačoch Commodore.
Je tiež aktívny ako politický prispievateľ a hovorca. Krátko po útokoch z 11. septembra Card začal písať týždenný stĺpček „War Watch“ (neskoršie premenovaný na „World Watch“) pre "Rhino Times" v Greensboro, ktoré sú uchované na Cardovej internetovej stránke. Hoci je demokrat, ústne podporil Georga W. Busha vo vojne proti teroru, invázie do Afganistanu a Iraku.
Prehľad.
Debutoval sci-fi románom "Hot Sleep" a zbierkou "Capitol". Neskôr pridal fantasy poviedku "Songmaster". Známy je predovšetkým sériou románov "Ender's Game" (v češtine „Enderova hra“), ktoré sa stali najpopulárnejšími sci-fi románmi od svojho vydania v roku 1985. Obidve "Ender's Game" a pokračovanie "Speaker for the Dead" (v češtine „Mluvčí za mrtvé“) získali ceny Hugo a Nebula, čo sa v dvoch po sebe nasledujúcich rokoch podarilo iba Cardovi.
Napísal niekoľko románov zo súčasnosti, ako "Lost Boys", "Treasure Box" a fantasy román "Enchantment". Iné práce dokumentujú jeho univerzálnosť ako prepis filmu Jamesa Camerona "The Abyss", alternatívna história "The Tales of Alvin Maker" (v češtine „Příběhy Alvina Tvůrce“) a "Pastwatch", a "Robota" v spolupráci s Doughom Chiangom (Hviezdne vojny).
V jeho tvorbe dominuje detailný opis postáv a morálnych hodnôt. Ako hovorí „Staráme sa o morálne hodnoty, vznešenosť, slušnosť, šťastie, dobrotu— hodnoty skutočného sveta, ktoré však môžu byť vo svojej čistote zobrazené len v knihách.“
Niektoré z jeho románov, napríklad "Stone Tables" o živote proroka Mojžiša; trilógia "Women of Genesis"; zbierka poviedok "The Folk Of The Fringe"; a román "Saints" o mormónoch, sa zaoberajú náboženskou tématikou. V iných prácach je vplyv jeho mormonskej viery menej badateľný. Série "Homecoming" (v češtine „Návrat domů“) a "Alvin Maker" (v češtine „Alvin tvůrce“) čiastočne odrážajú Knihu mormónov a život zakladateľa mormónskej cirkvi Josepha Smitha.
 "Eumenidy v záchodě ve třetím patre" (Eumenides in the Fourth Floor Lavatory), "Odchod" (Quietus), "Hluboké dýchaní" (Deep Breathing Exercices), "Farma tlouštíků" (Fat Farm), "Zavírání víka času" (Closing the Timelid), "Dálniční hry" (Freeway Games), "Hrobka písní" (A Sepulchre of Songs), "Největší zábrana" (Prior Restraint), "Objevenec a král skečů" (The Changed Man and the King of Words), "Vzpomínky mé hlavy" (Memories of My Head), "Ztracení chlapci" (Lost Boys)

</doc>
<doc id="7851" url="https://sk.wikipedia.org/wiki?curid=7851" title="24. august">
24. august



</doc>
<doc id="7858" url="https://sk.wikipedia.org/wiki?curid=7858" title="Vedecká fantastika">
Vedecká fantastika

Vedecká fantastika alebo science-fiction (iné názvy pozri nižšie) je žáner umeleckoliterárnych (najmä prozaických) alebo audiovizuálnych diel, v ktorých sa obraz sveta, spravidla premietnutý do budúcnosti, opiera o znalosti súčasnej vedy a techniky a o predpoklady jej vývoja.
Názvy.
Slovenské názvy tohto žánru sú (v hranatých zátvorkách je uvedená výslovnosť): vedecká fantastika, science-fiction [sajens fikšn, sájnsfikšn; staršie: sájens fikšn alebo sájensfikšn], nespisovne (ale vo vzťahu k angličtine – porovnaj nižšie – vlastne správnejšie) alebo staršie "science fiction", skrátene sci-fi [scifi alebo sájfaj], skrátene SF, nepresne resp. staršie fantastika.
Vyššie uvedené názvy (najmä tie, ktoré sú anglického pôvodu) sa niekedy, najmä staršie, používajú v užšom zmysle len na označenie literárneho alebo dramatického žánru alebo len na označenie prozaického literárneho žánru. Synonymami sú potom aj názvy vedecko-fantastická literatúra (prípadne "vedeckofantastická literatúra" – pozri nižšie), sci-fi literatúra, SF literatúra a nepresne alebo staršie fantastická literatúra. Prídavné meno vedecko-fantastický (napríklad vo výraze vedecko-fantastická literatúra) sa má podľa kodifikačných príručiek písať so spojovníkom, čiže sa v zmysle textovej časti Pravidiel slovenského pravopisu chápe vo význame „vedecký a fantastický“; niektoré odborné texty však toto prídavné meno píšu bez spojovníka, t. j. v tvare vedeckofantastický (napr. vedeckofantastická literatúra), čo sa dá chápať buď ako pravopisná chyba, alebo tak, že daný autor v zmysle textovej časti Pravidiel slovenského pravopisu chápe prídavné meno v zmysle „týkajúci sa vedeckej fantastiky“.
Anglické názvy tohto žánru sú: "science fiction" [saiəns fikš(ə)n] (len pri použití vo funkcii prídavného mena sa toto slovo píše so spojovníkom, teda "science-fiction", zatiaľ čo v slovenčine – porovnaj vyššie – sa spojovník má písať vždy), "sci-fi" [saifai], "SF" [esef]).
Literatúra.
Prvá vedeckofantastická literatúra vznikla v 19. storočí (Mary Shelleyová, Arthur Conan Doyle, Jules Verne, H. G. Wells, John Jacob Astor IV), rozkvet prišiel až v 20. storočí (Karel Čapek). Po II. svetovej vojne – Isaac Asimov, Arthur C. Clarke a mnohí ďalší.
Film.
"Hlavný článok:" "Vedecko-fantastický film"
60. roky.
V 60. rokoch 20. storočia vznikol seriál Pán času (originálny názov: Doctor Who), tesne nasledovaný seriálom Star Trek (1966), ktorý režíroval Gene Roddenberry. Star Trek mal veľký úspech, ktorý motivoval jeho režiséra nakrútiť ďalší seriál. Nakoniec vzniklo šesť seriálov a desať filmov na tému Star Trek. Posledný seriál "Star Trek: Enterprise" bol dokončený v roku 2005.
70. roky.
Medzi filmy, ktoré najviac ovplyvnili filmový žáner sci-fi sa zaraďuje film Georga Lucasa: "Hviezdne vojny" (1977). Táto sága sa dočkala v roku 2019 už deviateho pokračovania s názvom Star Wars: Epizóda IX- Vzostup Skywalkera.
Do dejín vedecko-fantastického filmu sa zapísala aj séria filmov nesúca prívlastok Votrelec, ktorej prvú časť z roku 1979 režíroval Ridley Scott.
80. roky.
Ďalším míľnikom v tejto oblasti bol film Blade Runner (1982), takisto od Ridleyho Scotta. Tento film je dodnes jedným z najkultovejších.
90. roky.
Vedecko fantastické filmy 20. storočia uzatvára prvý diel filmu Matrix. Zatiaľ jeden z najúspešnejších filmov svojho žánru vôbec.
21. storočie.
Kapitolu 21. storočia otvára počítačom robený film (Final Fantasy: Spirits Within). Ide o prvý celovečerný film kompletne robený pomocou CGI. Projekt však nebol veľmi úspešný, keďže sa štúdiu Square Pictures vrátilo iba 30 miliónov dolárov z investovaných 137 miliónov dolárov. Film režíroval Hironobu Sakaguchi, zakladateľ jednej z najúspešnejších RPG hier vôbec: Final Fantasy.
Sci-fi seriály.
Asi najznámejším sci-fi seriálom je svet Star Treku, ďalšími známymi TV seriálmi sú Babylon 5, Battlestar Galactica, Stargate SG-1, Červený Trpaslík či komediálna animovaná Futurama. Medzi sci-fi seriály patrí aj celkovo najstarší nepretržite vysielajúci sa seriál Doctor Who, ktorý oslávil 50 rokov vysielania v roku 2014.

</doc>
<doc id="7860" url="https://sk.wikipedia.org/wiki?curid=7860" title="David Gerrold">
David Gerrold

David Gerrold (* 24. január 1944, Chicago, Illinois, USA), vlastným menom Jerrold Freedman, je americký spisovateľ sci-fi.
Životopis.
Gerrold začal svoju spisovateľskú kariéru ako študent v roku 1967 tým, že sa mu podarilo predať nevyžiadaný scenár pre jednu epizódu televízneho seriálu "Star Trek". Tento scenár bol sfilmovaný ako epizóda „The Trouble with Tribbles“, ktorá sa stala jednou z najpopulárnejších epizód seriálu a bol nominovaný na cenu Hugo.
Pokračoval v písaní televíznych scenárov (najmä pre vedecko-fantastické seriály ako "Land of the Lost", "Babylon 5", "Sliders" a "The Twilight Zone") a vedecko-fantastických románov, z ktorých najznámejšie sú "The Man Who Folded Himself" (1973), o mužovi, ktorý použil stroj času k zamoreniu celej histórie svojimi duplikátmi a "When H.A.R.L.I.E. Was One" (1972), príbeh o vzťahu umelej inteligencie so svojimi stvoriteľmi. Tento román bol nominovaný na prestížne ocenenia Hugo a Nebula. Prerobené vydanie so zapracovanými najnovšími poznatkami o počítačoch nazvané "When H.A.R.L.I.E. Was One, Release 2.0" bolo publikované v roku 1988.
Gerrold napísal knihu o fenoméne Star Trek ("The World of Star Trek") a spolupracoval na vytvorení televízneho seriálu "Star Trek: The Next Generation". Je zodpovedný za preformovanie postavy prvého dôstojníka na výkonného dôstojníka a veliteľa „zásahovej jednotky“, ako aj za mnohé ďalšie zmeny v tomto seriáli. Scenár, ktorý napísal pre jednu z epizód, do ktorého zahrnul narážku na AIDS a zobrazenie homosexuálneho páru v posádke bol odmietnutý. Neskôr sa k nemu vrátil v románe "Blood and Fire".
Je autorom série "War Against the Chtorr" (v češtine „Válka s Chtorr“) o invázii hrozných mimozemšťanov na Zem: "A Matter for Men" (v češtine "Věc pro lidi") (1983), "A Day for Damnation" (v češtine "Den na prokletí") (1985), "A Rage for Revenge" (v češtine "Zlost tiší pomsta") (1989) a "A Season for Slaughter" (v češtine "Čas pro jatka") (1993). V roku 2004 začal písať piaty diel ("A Method For Madness") a zmluvu má podpísanú aj na šiesty ("A Time For Treason") a siedmy ("A Case For Courage").
Takisto napísal knihu "Worlds of Wonder: How to Write Science Fiction &amp; Fantasy". Vydaná bola v roku 2001.

</doc>
<doc id="7861" url="https://sk.wikipedia.org/wiki?curid=7861" title="1944">
1944



</doc>
<doc id="7862" url="https://sk.wikipedia.org/wiki?curid=7862" title="1945">
1945



</doc>
<doc id="7863" url="https://sk.wikipedia.org/wiki?curid=7863" title="2. september">
2. september

Začiatok nového školského roka.

</doc>
<doc id="7864" url="https://sk.wikipedia.org/wiki?curid=7864" title="Alfred Bester">
Alfred Bester

Alfred Bester (* 18. december 1913, New York, USA – † 30. september 1987, Doylestown, Pensylvánia) bol americký spisovateľ sci-fi, ktorý v roku 1953 získal prvého Huga za román "Zničený muž" ().
Životopis.
Narodil sa v New Yorku. Vyštudoval prírodné vedy a dejiny umenia. V roku 1935 získal titul bakalár umenia na University of Pennsylvania. Oženil sa v roku 1936 s Rolly Goulko. Zomrel osamelý 30. septembra 1987. Všetko zanechal barmanovi, ktorý bol veľmi prekvapený, lebo si naňho ani nepamätal.
Kariéra.
Svoju prvú poviedku „The Broken Axiom“ mu vydali v "Thrilling Wonder Stories" v apríli 1939 potom, ako vyhrala amatérsku poviedkovú súťaž. Keďže táto súťaž bola známa, hneď sa mu otvorili dvere k dôležitým ľuďom v oblasti vedeckej fantastiky. Pokračoval v písaní poviedok, ktoré vychádzali najmä v "Astounding Science Fiction" a v roku 1942 začal písať do DC Comics komiksy "Superman", "Green Lantern" a iné. Po štyroch rokoch v komiksovom priemysle obrátil pozornosť na rozhlasové hry. Písal pre "The Shadow" a "Charlie Chan".
Jeho poviedky vyšli súhrne v zbierkach "Starburst" (1958) a "The Dark Side of the Earth" (1964). Poviedky ako „The Men Who Murdered Mohammed“ (o neúspešnom pokuse zmeniť históriu pomocou cestovania v čase) potvrdili jeho reputáciu, ale najväčšie ocenenie sa mu dostalo za jeho dva romány "The Demolished Man" (v slovenčine „Zničený muž“) a "The Stars My Destination" (tiež známy ako "Tiger! Tiger!") (v češtine „Hvězdy můj osud“). 
"The Stars, My Destination" (v češtine „Hvězdy, můj osud“) čerpal z novinového výstrižku, ktorý Bester našiel, o námorníkovi na gumenom člne zo stroskotanej lode z druhej svetovej vojny, ktorý sa celé dni plavil po Pacifiku. Prechádzajúce lode si mysleli, že je to návnada pre lode dostať sa na dostrel torpéd skrytej ponorky. Z toho vznikol príbeh o Gully Foyle hľadajúcom pomstu za to, že ho neprávom obvinili a nechali opusteného: je to sci-fi prerozprávanie známeho príbehu Alexandra Dumasa st. "Gróf Monte Christo" s pridaním teleportácie. Kniha bola označená ako predchodca kyberpunku. Známym citátom z nej je: „Milióny na obranu, ale ani cent na prežitie.“
"The Demolished Man" (v slovenčine „Zničený muž“) je kriminálny príbeh v spoločnosti, kde telepatia je relatívne bežná. Hlavný dej sa sústreďuje okolo hrdinu, ktorý sa rozhodne spáchať zločin, čo je v telepatickej spoločnosti, kde si vyšetrovateľ môže prečítať myšlienky podozrivých, neobyčajne ťažké. Tento román je venovaný H. L. Gold z vydavateľstva Galaxy, ktorý obidva romány vydal a zároveň pomohol užitočnými pripomienkami k ich napísaniu. Pôvodne chcel Bester román pomenovať "Demolition!", ale Gold ho od toho odhovoril.
Pozoruhodná je dôkladnosť s akou čitateľom predkladá model spoločnosti od základu zmenej zavedením zvoleného fantastického prvku (teleportácia, telepatia). 
Bester prestal písať pre "Astounding" keď sa jeho vydavateľ, John Campbell, stal posadnutý scientologickou cirkvou L. Ron Hubbarda. Vtedy našiel v H. L. Goldovi vydavateľa a priateľa zároveň.
V 50tych až 70tych rokoch pôsobil ako vedúci literárneho oddelenia časopisu "Holiday". Po zastavení činnosti začiatkom 70. rokov sa Bester vrátil k písaniu. Napísal ešte mnoho poviedok a niekoľko románov, avšak už nie s takým úspechom, ako jeho predchádzajúce práce.
Rozhlasová adaptácia románu "The Stars My Destination" (v češtine „Hvězdy můj osud“) bola vysielaná na BBC Radio 4 v roku 1991.
V 50tych rokoch Bester napísal jeden román, "Who He?" tiež známy ako "The Rat Race", v ktorom sa hosť televíznej súťaže zobudí z alkoholického opojenia a zistí, že niekto kompletne zničil jeho život.
Známe poviedky:
Produkcia prvého Supermana hľadala scenáristu a medzi inými padlo meno Alfred Bester. Bester chcel v celom príbehu vyzdvihnúť Clarka Kenta ako skutočného hrdinu, kde Superman je iba „jeho zbraň“. Bester bol zničený, keď sa produkcia rozhodla miesto neznámeho spisovateľa najať Maria Puza, autora "The Godfather" (v slovenčine „Krstný otec“).

</doc>
<doc id="7867" url="https://sk.wikipedia.org/wiki?curid=7867" title="Planéty">
Planéty



</doc>
<doc id="7869" url="https://sk.wikipedia.org/wiki?curid=7869" title="Robert A. Heinlein">
Robert A. Heinlein

Robert Anson Heinlein (* 7. júl 1907, Butler, Missouri, USA – † 8. máj 1988, Carmel-by-the-Sea, Kalifornia) bol americký spisovateľ, jeden z najvýznamnejších predstaviteľov vedeckej fantastiky. Objavil nové témy, nové techniky a prístupy. Bol to prvý spisovateľ sci-fi, ktorému na konci 40. rokov vyšli pravé vedecko-fantastické príbehy vo všeobecných časopisoch, a bol autorom prvého vedecko-fantastického románového bestselleru v 60. rokoch. Hlavné témy jeho diel boli spoločenské: radikálny individualizmus, slobodná vôľa, náboženstvo, vzťah medzi fyzickou a emocionálnou láskou a špekulácie o vzťahu rodiny a neortodoxnej spoločnosti.
Život.
Narodil sa v mestečku Butler v štáte Missouri, ale detstvo strávil v Kansas City v štáte Missouri. Jeho zážitky a zázemie z tohto obdobia ovplyvnili jeho neskoršie diela, hoci mnohokrát opustil tieto hodnoty a porušil spoločenské správanie v tvorbe aj v osobnom živote.
Po skončení strednej školy navštevoval Námornú akadémiu v Annapolise v štáte Maryland, ktorú absolvoval v roku 1929. Slúžil ako dôstojník v americkom námorníctve až do roku 1934, keď bol zo zdravotných dôvodov prepustený z armády (tuberkulóza). Počas dlhej hospitalizácie prehodnotil svoj život, čo neskôr zakomponoval do románu "Stranger In a Strange Land" (v češtine „Cizinec v cizí zemi“). Vojenská služba mala druhý najväčší vplyv na jeho tvorbu. Po celý život si ctil lojálnosť, vodcovstvo a iné hodnoty spojené s armádou.
Po svojom prepustení z armády niekoľko týždňov navštevoval kurzy matematiky a fyziky na Kalifornskej univerzite v Los Angeles, ktoré prerušil kvôli chorobe alebo kvôli ambíciám vstúpiť do politiky. Pracoval v rôznych zamestnaniach vrátane obchodu s nehnuteľnosťami a bane na striebro. Začiatkom 30. rokov bol Heinlein aktívny v socialistickom hnutí Uptona Sinclaira EPIC. Keď v roku 1934 Sinclaira nominovala Demokratická strana na miesto guvernéra Kalifornie, Heinlein aktívne pracoval v kampani za zvolenie (ktorá bola neúspešná). Heinlein sám kandidoval do kalifornského snemu a takisto neuspel (nanešťastie presne v tom období boli noviny plné aktivít Konrada Henleina v Sudetách). Po neúspechu v kampani Heinleinovi ostala iba malá penzia z armády, a tak sa vrhol na písanie, aby splatil svoje dlhy. V roku 1939 mu v "Astounding Magazine" vydali prvú poviedku „Life-Line“. Plánoval prestať s písaním hneď ako splatí hypotéku, ale chcel aj nové auto, výlet do New Yorku a niekoľko ďalších vecí. Povedal vtedy Johnovi Campbellovi, vydavateľovi "Astounding", že plánuje skončiť. Uzavrel dohodu, že pošle pár poviedok, ktoré mal a skončí, keď ich Campbell odmietne. Po odmietnutí poviedok Heinlein skončil a začal sa zle cítiť. Začal byť nervózny, stratil chuť do jedla, schudol a trpel nespavosťou. Myslel si, že sa po tretíkrát prejavila tuberkulóza. Campbell sa čiastočne zaujímal o Heinleina, a keď sa dozvedel o jeho problémoch, povedal, že sa ešte raz pozrie na tie príbehy. Urobil tak a požiadal o malé úpravy. Keď Heinlein vykonal tie úpravy, hneď sa cítil lepšie.
Heinlein sa rýchlo stal známym ako hlavný predstaviteľ nového smeru v „spoločenskej“ vedeckej fantastike. Ako vôbec prvý začal vzájomne prepájať svoje poviedky a romány do konzistentného celku a vytvoril tak „históriu budúcnosti“ (tabuľku ktorej Campbell vydal v máji 1941). Neskôr tento spôsob použili mnohí ďalší autori.
Počas druhej svetovej vojny slúžil v námorníctve ako letecký inžinier, kde naverboval mladého Isaaca Asimova a L. Sprague de Campa pre leteckú továreň námorníctva. Po skončení vojny začal prehodnocovať svoju kariéru. Bombardovanie miest Hirošima a Nagasaki a začiatok studenej vojny spôsobili, že začal písať na politické témy a chcel sa dostať na lepšie platený trh. Publikoval štyri významné články pre "Saturday Evening Post", počnúc s „The Green Hills of Earth“ vo februári 1947, čo z neho urobilo prvého vedecko-fantastického spisovateľa, ktorému vydali články v prestížnom časopise. Bol autorom "Destination Moon", filmu, pre ktorý napísal príbeh, scenár a vymyslel množstvo efektov, a ktorý získal Oskara za špeciálne efekty..
Heinleinove romány pre mládež boli možno to najdôležitejšie, čo kedy urobil. Vychovali vedecky a sociálne uvedomelých dospelých. Vo týchto románoch písal o aktuálnych problémoch, ale jeho "Starship Troopers" (v češtine „Hvězdná pěchota“) z roku 1959 bola označená Scribnerom ako príliš kontroverzná a celkom odmietnutá. Heinlein sa cítil oslobodený od obmedzení písania pre dospievajúcich, začal písať „svoje vlastné veci a po svojom“ a prišiel so sériou kníh, ktoré posúvali hranice vedeckej fantastiky vrátane "Stranger in a Strange Land" (1961) (v češtine „Cizinec v cizí zemi“), čo je jeho najznámejšie dielo a "The Moon Is a Harsh Mistress" (1966) (v češtine „Měsíc je drsná milenka“), ktoré mnohí označujú za jeho najlepší román.
Začiatkom 70. rokov sa Heinlein stal obeťou série chorôb spôsobených vyčerpávajúcou prácou. Desaťročie začal so životu nebezpečným zápalom pobrušnice, z ktorého sa dostal po viac ako dvoch rokoch. Ale len čo bol schopný písať, začal svoj technicky najnáročnejší román "Time Enough for Love" (1973). V polovici 70. rokov napísal dva dobre hodnotené články pre Encyklopédiu Britannicu (o Paulovi Diracovi a antihmote a o chemických procesoch v krvi). On a jeho žena Virginia prechodili celú krajinu aby zreorganizovali krvné banky v USA. V roku 1976 sa po tretíkrát zúčastnil ako čestný hosť na svetovom kongrese vedeckej fantastiky v Kansas City. Jeho zdravie sa však znova ozvalo a v roku 1978 mu ako jednému z prvých voperovali bypass. Bol pozvaný pred výbor amerického Senátu, aby predstavil svoje presvedčenie, že výdobytky kozmického výskumu možno využiť pre chorých a starých ľudí.
V 80. rokoch Heinlein ešte napísal päť románov, až napokon zomrel v spánku 8. mája 1988, keď triedil poznámky k šiestemu románu "World As Myth".
Heinleinov obchodný život pokračoval aj v nasledujúcom desaťročí po jeho smrti: Niekoľko jeho diel bolo vydaných až po jeho smrti vrátane výberu listov, ktoré vydala jeho žena, Virginia, jeho kniha o praktickej politike napísaná v roku 1946, cestopis o jeho prvej ceste okolo sveta z roku 1954 a dva prepracované romány. V roku 2004 bol vydaný jeho prvý román "For Us, The Living", ktorý odhalil, koľko svojej sociálnej a životnej filozofie mal počas dní svojej politickej kariéry. Jeho zápisky z roku 1958 sa do románovej podoby pokúša zostaviť Spider Robinson.
Práca.
Obdobie 1939 – 1960 (začiatky).
Heinleinov prvý román bol "For Us, The Living: A Comedy of Customs", napísaný v roku 1939, ale ďalších 64 rokov nevydaný, až kým sa kópia rukopisu neobjavila v garáži Michaela Huntera, ktorý bol ako študent poverený niečo napísať o Heinleinovi. Tento román je čosi viac ako prehliadka Heinleinových teórií o spoločnosti, je zaujímavý ako okno do jeho radikálnych myšlienok o človekovi ako spoločenskom zvierati, vrátane úvah o voľnej láske. Zdá sa, že Heinlein mal prinajmenšom v úmysle žiť podľa týchto ideálov, hoci aj v 30. rokoch, a mal mimomanželský vzťah so svojou neskoršou druhou manželkou Leslyn. (Bol aj prívržencom nudizmu; nudizmus a tajomstvá tela veľmi často rozoberá vo svojich dielach. Keď vrcholila studená vojna, vybudoval si atómový kryt pod svojim domom, taký aký je spomenutý v "Farnham's Freehold".)
Po románe "For Us, The Living," začal písať romány a poviedky zasadené do konzistentného celku "histórie budúcnosti", doplnenú časovou osou s významnými politickými, kultúrnymi a technologickými zmenami. Veľká časť jeho práce v období od 1939 to 1961 bola zameraná na mládež. Niektoré z románov tohto typu sú "Have Space Suit—Will Travel", "Farmer in the Sky," a "The Rolling Stones". Mnohé z nich boli vydané ako seriál pod inými názvami, napr., "Farmer in the Sky" bol vydaný ako seriál „Satellite Scout“ v skautskom "Boy's Life". Existujú špekulácie, že jeho posadnutosť svojím súkromím bola aspoň sčasti dôsledkom zjavného rozporu medzi jeho nekonvenčným súkromným životom a jeho kariérou ako autora kníh pre mládež, ale v románe "For Us, The Living" explicitne vysvetľuje politickú dôležitosť, ktorú Henlein zásadne prikladal súkromiu.
Heinlein pôvodne napísal svoju prvú knihu pre mládež, "Rocket Ship Galileo" pre jedného veľkého vydavateľa, ktorý ho požiadal o knihu pre chlapcov. Vydavateľ ju však potom odmietol so slovami, že 'cesta na Mesiac je nezmysel'. Vzal rukopis k Scribnerovi, ktorý ho kúpil – a tým odštartoval každoročné predvianočné vydávanie Heinleinovej knihy. Táto dohoda trvala dvanásť rokov, kým vydavateľ (ktorý nenávidel sci-fi) neodmietol jeden rukopis, ktorý Heinlein potom zobral oproti cez ulicu a neskôr s ním získal Huga. Veľa čitateľov asi nechápe, že niektoré z Heinleinových čiastočne klišé nápadov, ako cesta na mesiac v "Rocket Ship Galileo", boli v tom čase prekvapujúce a v podstate spoluvytvárali samotné klišé. Iný dobrý príklad z tohto obdobia je román "The Puppet Masters" (v češtine „Vládci loutek“), ktorý zavádza myšlienku mimozemšťanov, ktorí prevezmú kontrolu nad ľudským telom, ako v románe "Invasion of the Body Snatchers".
Romány, ktoré napísal pre mladé publikum boli fascinujúcou zmesou mládežníckych tém a tém pre dospelých. Veľa problémov, ktoré podchytil vo svojich knihách, malo niečo spoločné s problémami dospievania. Jeho hlavný hrdinovia sú zväčša mimoriadne inteligentní teenageri, ktorí si hľadajú cestu do sveta dospelých, ktorý vidia okolo seba. Na povrchu sú to jednoduché príbehy plné dobrodružstva, hrdinských činov a vysporadúvania sa s hlúpymi učiteľmi a žiarlivými rovesníkmi.
Heinlein sa však voči svojim vydavateľom (a iným spisovateľom) otvorene vyjadroval, že mladí čitatelia sú oveľa sofistikovanejší a schopní zvládnuť komplexné a zložité témy ako si veľa ľudí uvedomovalo. Preto aj jeho mládežnícke príbehy mali taký stupeň zrelosti, ktorý ich robil čitateľnými aj pre dospelých. Napríklad jeho posledným „mládežníckym“ románom bol "Starship Troopers" (v češtine „Hvězdná pechota“), ktorý je pokladaný za jedno z jeho najkontroverznejších diel. Tento román bol napísaný ako odozva na jednostranné zastavenie nukleárnych skúšok. Aj v takej na prvý pohľad nevinnej knihe, akou je "Red Planet", zobrazuje zopár veľmi podvratných tém, vrátane revolúcie mladých študentov, ktorej predlohou je americká revolúcia; jeho vydavateľ žiadal podstatné zmeny tém tejto knihy, najmä použitia zbraní dospievajúcimi či zmätenej sexuality postavy Marťana.
Obdobie 1961 – 1973 (vrchol tvorby).
Od roku 1961 ("Stranger in a Strange Land") do roku 1973 ("Time Enough for Love") Heinlein napísal svoje najcharakteristickejšie a dokonale vyvinuté romány. Jeho tvorba z tohto obdobia rozvinula pre neho najdôležitejšie témy ako individualizmus, boj za slobodu jednotlivca, fyzická a emocionálna láska. 
Jasný nesúlad medzi týmito románmi a predchádzajúcou tvorbou možno do určitej miery pripísať jeho vlastnému presvedčeniu, ktoré bolo pravdepodobne správne, že čitatelia a vydavatelia 50. rokov neboli ešte pripravení na niektoré jeho radikálnejšie myšlienky. Román "Stranger in a Strange Land" (v čestine „Cizinec v cizí zemi“) poslal vydavateľovi dlho potom, ako ho napísal, a témy voľnej lásky a radikálneho individualizmu sú nápadne zastúpené v jeho dlho nevydanom prvom románe "For Us, the Living". Tvrdenie, že sa Charles Manson inšpiroval románom "Stranger in a Strange Land", sa zdá byť mestskou rozprávkou: Hoci niektorí z Mansonových nasledovateľov knihu čítali, samotný Manson neskôr povedal, že on ju nečítal. Pravdou ale je, že iné osoby vytvorili kvázi-náboženskú organizáciu nazvanú Church Of All Worlds podľa náboženstva založeného hlavnými postavami z tohto románu, ale Heinlein, pokiaľ je známe, s tým nemal nič spoločné.
Obdobie 1980 – 1987 (posledné diela).
Po sedemročnom boji s rôznymi chorobami napísal Heinlein niekoľko románov v období od roku 1980 ("The Number of the Beast") do roku 1987 ("To Sail Beyond the Sunset"). Tieto romány boli čitateľmi prijaté rozporuplne. Mnoho z nich tvrdí, že nedosahujú kvalitu skorších diel. Knihy sa ale predávali dobre a získali množstvo ocenení. Čitatelia tvrdia, že tí, ktorí ich kritizujú, nerozumejú ich irónii a sebavedomej parodizácii vedeckej fantastiky či literatúry vôbec.
Niektoré s týchto kníh, ako napríklad "The Number of the Beast" (v češtine „Číslo Bestie“) a "The Cat Who Walks Through Walls" (v češtine „Kočka, která prochází zdí“), začínajú ako pevne stavané dobrodružné príbehy, ale ku koncu sa vyvinú do filozofických fantázií. Je vecou názoru, či to demonštruje nedostatok zručnosti alebo či vedomú snahu rozšíriť hranice vedeckej fantastiky do akéhosi magického realizmu, pokračujúc pritom v procese literárneho objavovania, ktorý Henlein začal v "Stranger in a Strange Land".
Tendencia uberať sa smerom k autorovej sebareflexii, ktorá začala v "Stranger in a Strange Land" a pokračovala v "Time Enough For Love", je ešte zrejmejšia v románoch ako "The Cat Who Walks Through Walls", v ktorej hlavný hrdina, vojenský veterán-invalid, ktorý sa stal spisovateľom, objavuje lásku k žene, ktorá sa, ako všetky Heinleinove silné postavy, až nápadne podobá na jeho ženu Giny. Sebaparodujúci prvok týchto kníh bráni brať ich až príliš vážne, ale nemusí vyvolať želaný efekt u čitateľov, ktorí nepoznajú Heinleinove predchádzajúce romány.
Myšlienky a témy.
Heinleinova filozofia.
Tak ako u iných autorov aj u Heinleina je len málo zreteľný rozdiel medzi témami prezentovanými v dielach a filozofickými názormi, ktoré presadzoval.
V jeho knihe "To Sail Beyond the Sunset", Henlein necháva hlavnú postavu, Maureen, tvrdiť, že hlavnou úlohou metafyzikov je klásť otázky: Prečo sme tu ? Kam pôjdeme po smrti ?…, a že "človek nesmie na tie otázky odpovedať". Klásť otázky je vecou metafyzikov, hľadať odpovede však nie, pretože v okamihu, keď človek na ne odpovie, presúva sa do oblasti viery.
Maureen neuvádza na to dôvod; jednoducho poznamenáva, že takéto otázky sú „krásne“, ale niet k nim odpovedí. Z toho, zdá sa, vyplýva toto: Pretože (podľa Heinleina) deduktívne myslenie je striktne tautologické (čiže nikdy nevedie k záverom, ktoré sme nepredpokladali už vo východiskových tézach) a pretože induktívne myslenie vždy podlieha pochybnostiam, jediný spoľahlivý zdroj „odpovedí“ na takéto otázky je priama skúsenosť – ktorú však nemáme.
Maureenin syn/milenec Lazarus Long uviedol v diele "Time Enough For Love" (v češtine „Dost času na lásku“) súvisiacu poznámku. Aby sme mohli odpovedať na „veľké otázky“ o univerze, Lazarus na jednom mieste tvrdí, že by bolo nevyhnutné stáť mimo univerza. (Nie je celkom jasné prečo, ale Lazarus to tak každopádne tvrdí. Platí tu síce zvyčajné varovanie, že sa nemajú omylom považovať názory postavy za názory autora, ale tento názor, zdá sa, zapadá do Heinleinových vlastných názorov, tak ako ich vyjadril v literatúre faktu a v rôznych interview.)
V 30. a 40. rokoch sa Heinlein podrobne zaujímal o Všeobecnú sémantiku Alfreda Korzybskiho a navštevoval množstvo seminárov na túto tému. Zdá sa, že jeho názory na epistemológiu pramenia z tohto záujmu. Jeho fiktívne postavy (prinajmenšom niektoré z nich) naďalej vyjadrujú Korzybského názory až do úplného konca jeho spisovateľskej kariéry.
Heinleinova politika.
Môže sa zdať, že Heinleinove písanie divoko osciluje naprieč celým politickým spektrom. Jeho prvý román, "For Us, The Living", z väčšej časti pozostáva z obhajovania systému spoločenského úveru (social credit) a raná poviedka „Misfit“ je o podobnej organizácií ako Rooseveltove Civilian Conservation Corps prenesenej do vesmíru. "Stranger in a Strange Land" (v češtine „Cizinec v cizí zemi“) bol pojatý do kultúry hippies, "Glory Road" môžeme čítať ako protivojnové dielo, kým na druhej strane román "Starship Troopers" (v češtine „Hvězdná pechota“) je považovaný za propagáciu armády, "To Sail Beyond the Sunset", vydaný za Reagana, je pravicový s napríklad sympaticky vykreslenou hlavnou postavou, ktorá hovorí o ilegálnych prisťahovalcoch ako o „wetbacks“ (čo je americký výraz pre ilegálnych mexických robotníkov, ktorý preplávali Rio Grande). V inom príklade iná sympatická postava hovorí o homosexuáloch ako o „the poor in-betweeners“ (doslova „chudáci stojaci medzi (pohlaviami)“), povrchná poznámka, ktorá dokázala rozohniť aj Heinleinovho známeho obdivovateľa Spidera Robinsona.
Existujú však aj smery Heinleinových politických názorov, ktoré ostávajú pozoruhodne nemenné. Bol silne oddaný liberálnej myšlienke o slobode jednotlivca, čo najjasnejšie vyjadril v románe "The Moon Is a Harsh Mistress" (v češtine „Měsíc je drsná milenka“), ktorý mnohí považujú za jeho najlepší. Jeho prvé romány pre mládež obsahujú prekvapujúco silné protiautoritárske posolstvo, ako napríklad v jeho prvom vydanom románe "Rocket Ship Galileo", kde sa skupina chlapcov na protest proti rozsudku odpáli v rakete. V románe "The Moon Is a Harsh Mistress" je nespravodlivá vláda na Mesiaci označovaná jednoducho ako „Authority“ (čiže autorita, úrad, poverený orgán), čo vedie k jasnej interpretácii knihy ako parabola na zlo „autorít“ vo všeobecnosti a nie iba v tomto konkrétnom prípade.
V rozpore s "Kresťanskou pravicou" je Heinlein proti akémukoľvek zásahu náboženstva do štátu a patrične sa obul do organizovaného náboženstva v románoch "Job, A Comedy of Justice" (v češtine „Job: komedie spravedlnosti“) a s troškou jemnosti a rozporuplnosti v "Stranger in a Strange Land" (v češtine „Cizinec v cizí zemi“). Jeho „história budúcnosti“ zahŕňa obdobie nazvané Medzivládie, v ktorom sa náboženský fanatik stáva prezidentom Spojených štátov. Pozitívne zobrazovanie armády ("Between Planets", "Red Planet") väčšinou zdôrazňuje individuálne činy dobrovoľníkov v duchu Minutemanov (dobrovoľníkov v americkej vojne o nezávislosť), kým armáda ako predlžená ruka vlády je zobrazená s dávkou skepsy ("Time Enough for Love" (v češtine „Dost času na lásku“) a "Glory Road").
Heinlein vyrastal v období rasovej segregácie a písal v čase najväčšieho rozmachu hnutia za občianske práva (civil rights movement). V jeho niektorých prácach hrali rasy dôležitú úlohu. Najnápadnejší príklad je román "Farnham's Freehold", kde poslal bielu rodinu do budúcnosti, v ktorej sú bieli otrokmi afrických pánov. Heinlein si vychutnal útok na možné rasové predsudky svojich čitateľov vykreslením silných, sympatických hrdinov, aby neskôr odhalil, že mali africký pôvod, napr. v románoch "The Cat Who Walks Through Walls" (v češtine „Kočka, která prochází zdí“), "Tunnel in the Sky" (v češtine „Tunel do nebes“), a prekvapujúco aj v niektorých častiach románu "Friday". (Odkaz na "Tunnel in the Sky" je trochu rozporuplný, ale aspoň jeden asistent, ktorý má prednášky o tejto knihe spomínal, že niektorí študenti sa stále pýtajú: „Je čierny?“;"The Cat Who Walks Through Walls" bola vydaná s ilustráciou na prvej strane, ktorá zobrazuje hlavného hrdinu ako „bieleho“ hoci je v knihe jasne napísané, že je afrického pôvodu a to isté platí aj o paperbackovom vydaní v "Friday"). "The Moon is a Harsh Mistress" (v češtine „Měsíc je drsná milenka“) obsahuje incident, v ktorom hlavný hrdina navštívi juh Spojených štátov a je okamžite zatknutý za „zlý rasový pôvod“, a v "Podkayne of Mars" sú spomenuté rasové predsudky proti postave pre jej tmavú kožu. V kontexte vedeckej fantastiky pred rokom 1960 je zastúpenie „čiernych“ postáv pozoruhodne novátorské, vo vedeckej fantastike tohto obdobia sa zelená vyskytovala častejšie ako hnedá. Ázijske civilizácie sú v jeho dielach občas zobrazované v negatívnom svetle, ako napríklad v románe z roku 1949 "Sixth Column", ktorom sa Američania bránia invázii pomocou žiarenia, ktoré zabíja iba ľudí s „ázijskou krvou“; tento prvok Heinleinovi nanútil vydavateľ a Heinlein bol neskoršie trochu na rozpakoch ohľadne príbehu. "Tunnel in the Sky" (v češtine „Tunel do nebes“) a "Farmer in the Sky" obsahujú negatívne zobrazenie preľudnenia v Ázii. "Double Star" (v češtine „Dvojník“), "Red Planet" a "Stranger in a Strange Land" (v čestine „Cizinec v cizí zemi“) sa zaoberajú témami tolerancie a pochopenia medzi ľudmi a marťanmi.
Napriek tomu, že sa predpokladalo, že pavúčí nepriatelia z románu "Starship Troopers" (v češtine „Hvězdná pěchota“) mali predstavovať Čínu, Heinlein napísal knihu ako odpoveď na jednostranné zastavenie jadrových skúšok zo strany Spojených štátov, takže je pravdepodobnejšie, že reprezentovali komunizmus. Niekoľko príbehov ako „Jerry Was a Man,“ „The Star Beast“ a „Red Planet“ sa zaoberá myšlienkou nehumanoidných bytostí, ktoré sú neprávom pokladané za podradnejšie ako ľudia, čo možno chápať ako narážku na rasizmus vnútri ľudskej spoločnosti. Problémom pri chápaní mimozemšťanov ako umeleckých predstaviteľov rás moderného človeka je u Heinlein skutočnosť, že mimozemšťania vo všeobecnosti zaberajú úplné iný mentálny svet než ľudia. Napríklad v románe "Methuselah’s Children" (v češtine „Metuzalemovy děti“) máme dve mimozemské rasy: Jockairovia sú vnímajúce domáce zvieratá slúžiace druhej, božskej rase. V jeho prvých románoch pre mládež, sú Marťania a Venušania zobrazení ako staré a múdre rasy, ktoré sa len zriedka „uráčia“ zamiešať do záležitostí ľudí.
Napriek Heinleinovej práci pre hnutia End Poverty in California a Social Credit (Spoločenský úver) v mladosti, bol po celý život presvedčeným antikomunistom. Aj keď je ťažké pre čitateľov, ktorí prežili studenú vojnu, zmieriť sa s tým, v politickom živote 30. rokov nebol rozpor, keď bol niekto socialistom a fanatickým antikomunistom. George Orwell mal podobný názor, čoho dôkazom je "Animal Farm". Jeho náučné texty zahŕňajú aj úžasnú antikomunistickú polemiku vydanú pod názvom „Who are the heirs of Patrick Henry?“, a články ako „'Pravda' Means 'Truth'“, „Inside Intourist“ a cestopisný článok zo svojej cesty po ZSSR spolu s radami pre západných čitateľov ako sa vyhnúť dohľadu úradmi pri takomto výlete.
Mnoho z Heinleinových príbehov explicitne podáva pohľad na históriu porovnateľný s Marxom: spoločenské štruktúry sú určované materialistickým prostredím. Heinleina ale azda možno lepšie porovnať s Turnerovou „frontier thesis“ (tézou pohraničnej oblasti). V "Red Planet" Doktor MacRae vytvára súvis medzi pokusmi o obmedzenie práva nosiť zbraň a zvýšením hustoty osídlenia Marsu. (Táto diskusia bola na žiadosť vydavateľa „vystrihnutá“ z originálnej verzie.) V románe "Farmer in the Sky" preľudnenie na Zemi zapríčinilo hlad, ale emigrácia na Ganymedes zabezpečila prežitie druhu – Heinlein na konci knihy vložil do úst jednej zo svojich postáv poučenie, v ktorom vysvetľuje, že matematická logika malthuzianizmu môže viesť jedine k pohrome pre domovskú planétu. V poddeji románu "Time Enough for Love" (v češtine „Dost času na lásku“) sa vyskytujú požiadavky farmárov na banku Lazarusa Longa, ktoré Henlein vykresľuje ako neodvratný sklon pionierskej spoločnosti vyvinúť sa v ľudnatejšiu (a teda aj dekadentnejšiu a menej slobodnú) spoločnosť. Táto epizóda je zaujímavým príkladom Henleinovho sklonu vidieť dejiny (na rozdiel od Marxa) ako cyklické a nie progresívne. Iným dobrým príkladom je "The Moon is a Harsh Mistress" (v češtine „Měsíc je drsná milenka“), v ktorom revolúcia zosadila vládu, ale nová vláda hneď skĺzla do nevyhnutnej snahy vydať zákony obmedzujúce osobný život.
Zápas o sebaurčenie.
Téma vzbury proti skorumpovaným, podlým utlačovateľom je obsiahnutá vo viacerých Heinleinových románoch:
Vypracovanie sa z vlastných síl („self-making“).
Touto témou sa zaoberajú knihy "Time Enough for Love" (v češtine „Dost času na lásku“), "The Number of the Beast" (v češtine „Číslo Bestie“) a "To Sail Beyond the Sunset".
Autor nás privedie k zamysleniu sa nad tým, aké by bolo ľudstvo, keby by sme formovali naše zvyky podľa našich potrieb (a nie naopak)?, ako by sa naša ľudskosť prejavila, keby sme sa nevyvíjali pod vplyvom kultúry, zväzujúcej ľudskú dušu? Boli by sme individuality. Mali by sme „selfmade“ (čiže „z vlastných síl vypracované“) duše.
Iné opakujúce sa témy, ktoré spájajú jednotlivé Heinleinove diela, sú dôstojnosť jednotlivca, hodnota osobnej slobody a zároveň zodpovednosti, pozitívna sila nezávislosti, veda ako oslobodzujúci faktor, zhubnosť byrokracie, brutalita podnikového sveta, pokrytectvo organizovaného náboženstva, objektívna hodnota Korzybského všeobecnej sémantiky a subjektívna hodnota mysticizmu.
Ocenenia.
Popri mnohých iných oceneniach bol prvým, kto získal cenu Grand Master Nebula od Science Fiction Writers of America (spoločnosti amerických spisovateľov sci-fi). Je aj jediným spisovateľom, ktorý získal sedem cien Hugo: štyri počas svojho života – "Double Star" (v češtine „Dvojník“) (1956), "Starship Troopers" (v češtine „Hvězdná pechota“) (1959), "Stranger in a Strange Land" (v češtine „Cizinec v cizí zemi“)(1961) a "The Moon is a Harsh Mistress" (v češtine „Měsíc je drsná milenka“) (1966) – a tri po smrti v roku 2001 za diela publikované v roku 1950: Najlepší román, "Farmer in the Sky", Najlepšia novela, "The Man Who Sold the Moon", a Najlepší film, "Destination Moon".

</doc>
<doc id="7871" url="https://sk.wikipedia.org/wiki?curid=7871" title="Malá Fatra">
Malá Fatra

Malá Fatra je jadrové pohorie na severe Slovenska v Žilinskom kraji. Je súčasťou krajinného celku Fatransko-tatranskej oblasti, ktorá je súčasťou Vnútorných Západných Karpát. Po Vysokých, Nízkych Tatrách a Oravských Beskydách je štvrtým najvyšším pohorím s bohatou a pomerne zachovalou západokarpatskou prírodou. Významnú časť pohoria v krivánskej časti Malej Fatry zaberá Národný park Malá Fatra.
Členenie Malej Fatry.
Malá Fatra patrí do Fatransko-tatranskej oblasti Západných Karpát. Pôdorys pohoria Malá Fatra predstavuje nepravidelnú elipsu (poetickejšie „krídla motýľa“) s celkovou vzdušnou dĺžkou a najväčšou šírkou . Charakteristickým znakom je hlavný hrebeň, ktorý sa kľukatí a vytvára rázsochy oddeľujúce hlboké doliny. Geomorfologický charakter pohoria sa dotváral hlavne v postglaciálnej ére.
V mieste nazývanom Strečniansky priesmyk je pohorie rozdelené riekou Váh na dva geomorfologické podcelky: 
Vymedzenie.
Severozápadný okraj pohoria lemuje Žilinská kotlina, severným smerom pokračuje horská krajina Kysuckou vrchovinou a východne sa rozkladá Oravská vrchovina. Nasleduje hlboké údolie Oravy a Váhu s Kraľovianskym meandrom, ktorý oddeľuje Malú Fatru od Veľkej. Následne sa krajina otvára do rozsiahlej Turčianskej kotliny, ktorá pohorie vymedzuje východným smerom, južná časť potom susedí s pohorím Žiar. V najjužnejšej časti krátkym úsekom susedí Hornonitrianska kotlina a posledným susediacim celkom sú na západe ležiace Strážovské vrchy.
Geologická stavba.
Malá Fatra je súčasťou vrásovo-príkrovovej stavby fatransko-tatranského pásma jadrových pohorí Západných Karpát. Jej kryštalinické jadro tatrika je tvorené hlbinnými vyvrelinami mladšieho paleozoika (karbónu) granodioritmi a tonalitmi. Tie boli po svojom umiestnení a utuhnutí rýchlo vyzdvihnuté, takže už v perme a spodnom triase na nich sedimentovali pieskovce a kremence.
Na granitoidnom jadre Malej Fatry leží sedimentárny obal (jednotka Malej Fatry). Je dobre vyvinutá hlavne v severnej časti pohoria. Buduje oblasť západne od Párnice, oblasť Veľkého a Malého Kriváňa a zasahuje až do Strečna. Za samostatný celok bola v minulosti považovaná kozolská jednotka (niektorými zaraďovaná do infratatrika). Novšie výskumy preukázali, že je normálnou obalovou sekvenciou tatrika, s horninami permu a nazvyčajným vývojom karpatského keupra, v podloží dvoch šupín fatrika. Sedimentárny sled zliechovskej jednotky krížňanského príkrovu siaha až do strednej kriedy a má v tejto oblasti svoje typové oblasti. V málo odolných horninách vznikol členitý reliéf s charakteristickými bralami, tiesňavami a skalnými vežami (napríklad komplex Rozsutcov, Boboty, Sokolie, Vrátna dolina, Tiesňavy). Výraznými krajinotvornými prvkami sú bralné partie, z krasových foriem sú zastúpené škrapy, závrty, priepasti, kaňony, jaskyne, krasové pramene.
Vrcholy Malej Fatry.
Vrcholy Malej Fatry sú sústredené predovšetkým na hlavnom hrebeni Krivánskej a Lúčanskej Malej Fatry. Menšia časť nižších vrcholov je na kratších bočných hrebeňoch (Sokolie, Boboty...).
Jaskyne Malej Fatry.
V Malej Fatre sa nachádza viacero jaskýň. Všetky sú verejnosti neprístupné. Najdlhšia je Jaskyňa nad vyvieračkou, ktorá je dlhá a je z časti zaplavená. V súčasnosti je zdrojom pitnej vody pre obec Terchová. Zaujímavá je aj Belská vyvieračka, ktorá zásobuje pitnou vodou obec Belá a okolie. Priemerná výdatnosť tohto prameňa je 200 litrov za sekundu. Pokusom s farbou bol v tejto vyvieračke dokázaný podzemný hydrologický systém s najväčším výškovým rozpätím na Slovensku (od cca 1 600 do ).
Vodstvo.
Celé územie Malej Fatry patrí do povodia Váhu. Toky majú charakter bystrín, horských riek a potokov s prudkým spádom. Hlboký potok vytvoril pôsobivé útvary a vodopády v Jánošíkových dierach.
Západný okraj pohoria lemujú rieky Varínka a Rajčianka, z východu obteká pohorie rieka Váh, ktorá delí Malú Fatru na dve časti a vytvára Prírodnú pamiatku Domašínsky meander. Zo severu tečie rieka Orava, ktorá ústi do Váhu pri obci Kraľovany. Za sútokom týchto riek Váh vytvára pôsobivý a chránený Kraľoviansky meander. Ďalej pozdĺž toku Váhu je umiestnená umelá priehrada Krpeľany s umelým kanálom, ktorá využíva silu toku na výrobu elektrickej energie. V dedinke Rieka (časť Šútova) a Nezbudská Lúčka, sa nachádzajú zatopené kameňolomy.
V okolí pohoria sa nachádza niekoľko minerálnych prameňov napr. pri obci Nezbudská Lúčka, Poluvsie, Žaškov, Kamenná Poruba, Rajecká Lesná a hlavne v kúpeľnom meste Rajecké Teplice. Priamo v pohorí v Slovianskej doline je prameň s názvom Smradľavá voda.
Vodopády.
V oblastiach vápenatých hornín vznikli vodopády. Najväčší a najkrajší je Šútovský vodopád. Ďalšie sa nachádzajú v doline Stohového potoka, v oblasti Jánošíkových dier a nad osadou Biela (vodopád Padacia na východ od Malého Rozsutca).
Fauna a flóra Malej Fatry.
Pohorie je husto zalesnené iba s výnimkou hrebeňov. V prirodzenej postupnosti sú zachovalé všetky lesné vegetačné stupne, od bukovo dubového, smrekového, jedľového až po kosodrevinový. Stupne dopĺňajú skalné spoločenstvá, vysokohorské lúky (hole), mokrade a prameniská. Na území Malej Fatry bolo zistených 26 typov biotopov, 6 druhov rastlín a 29 druhov živočíchov európskeho významu.
Fauna.
Fauna Malej Fatry je veľmi pestrá. Niektoré druhy patria medzi ohrozené a na Slovensku raritné. 
Flóra.
Geologické podložie, členitý reliéf a veľké rozpätie nadmorských výšok podmienili pestrosť rastlinstva. Z fytogeografického členenia patrí do oblasti západokarpatskej flóry. Asi 83 % územia zaberajú lesy, prevažne zmiešané s prevahou listnatých drevín, najmä buk lesný. Charakteristický znak tohto pohoria je jeho subalpínsky stupeň, hlavne v Krivánskej časti, kde typické hole boli vytvorené ľudskou činnosťou počas valašskej kolonizácie v 16. a 17. storočí v spolupráci s pôsobením prírodných faktorov. Na území Malej Fatry bolo doteraz zistených viac ako 900 druhov vyšších rastlín. Z toho je 22 druhov západokarpatských endemitov, 14 karpatských endemitov, 15 karpatských subendemitov a 4 vlastné endemity Malej Fatry, alchemilka Sojákova, alchemilka panenská, očianka stopkatá a jarabina Margittaiho. Svahy vrcholov v pásme kosodreviny sú porastené kríkmi čučoriedky obyčajnej, napriek tomu, že sa nachádza v národnom parku jej častý nelegálny zber je viditeľný na ustupujúcom výskyte. Rastie tu aj 169 rastlín, ktoré sú ohrozené (67 kriticky).
Na vápencoch a dolomitoch možno nájsť viaceré zákonom chránené druhy, ako je poniklec prostredný, astra alpínska, horec Clusiov, dryádka osemlupienková, stračonôžka tatranská, žltohlav európsky ("Trollius europaeus") a ďalšie.
Na území rastú aj mäsožravé rastliny najčastejšie tučnica obyčajná ("Pinguicula vulgaris"), tučnica alpínska ("Pinguicula alpina") a z rosičiek rosička okrúhlolistá ("Drosera rotundifolia") a zriedkavo aj rosička anglická ("Drosera anglica").
Pralesy.
Na území pohoria bolo identifikovaných 8 pralesných lokalít: Skalnatá, Slačiny, Kľak, Stoh, Šramková, Šútovská dolina, Stratenec a Chleb s celkovou výmerou 570 ha.
Zaujímavosti.
V Malej Fatre je viacero prírodných zaujímavostí. Zo všetkých treba spomenúť napríklad Kryštálovú jaskyňu v Malom Rozsutci, Mojžišove pramene, Domašínsky meander, Lipnerovu rizňu a Jánošíkove diery.
Malofatranské naj:
Neďaleko Chaty Vrátna sa nachádza symbolický cintorín z roku 1998, ktorý je venovaný obetiam nešťastí v horách. Je na ňom nápis "„Mŕtvym na pamiatku, živým pre výstrahu.“"
Turistický ruch.
V roku 1859, ako prví, propagovali turistiku významný geológ Dionýz Štúr a trenčiansky lekár Dr. Karol Brančík. Uverejňovali v tlači články o svojich výstupoch. Od roku 1880 začal Uhorský karpatský spolok organizovať výlety a v roku 1895 bol značkovaný hlavný hrebeň.
Oblasť Malej Fatry je obľúbenou letnou aj zimnou turistickou lokalitou. Najznámejšou turistickou oblasťou je Vrátna dolina. Z ďalších známych stredísk predovšetkým zimnej turistiky treba spomenúť tieto: Lučivná, Valčianska dolina, Rajecká Lesná, Fačkovské sedlo, Martinské hole, Pod Jedľovinou a iné. Okolie ponúka aj možnosti pre cykloturistiku a hustú sieť cyklistických trás. V obciach Nižné Kamence, Varín, Rajecké Teplice sa nachádza Autokemping. V obci Strečno funguje tradícia plavby plťou po Váhu, atrakciou je rozhľadňa s výhľadom na 4 hrady. V Štefanovej sa nachádza náučný chodník Náučný chodník Štefanová, jeho trasa je totožná so žltou turistickou trasou Nové Diery – Podžiar – Štefanová. V Terchovej sa nachádza relaxačno informačné centrum s možnosťou kúpania.
Viacero turistických zaujímavostí ponúkajú aj mestá Žilina, Martin, kúpeľné mesto Rajecké Teplice a obec Terchová, ktorá je centrom kultúry a turistického ruchu.
Hrebeňovka Malej Fatry.
Snáď najatraktívnejším turistickým zážitkom v Malej Fatre je prechod vrcholového hrebeňa. Táto niekoľkodenná túra patrí svojim charakterom, v ktorom sa striedajú lúčne (hôľne), skalné, kosodrevinové či lesné partie k najkrajším hrebeňovkám na Slovensku.
Hrebeňovka sa v princípe delí na dve samostatné časti: hrebeň Lúčanskej a Krivánskej Malej Fatry.
Hrebeň Lúčanskej Malej Fatry.
Hrebeň Lúčanskej Malej Fatry sa zvykne prechádzať z Fačkovského sedla (). Prvým vrcholom je Reváň (), cez ktorý sa pokračuje na charakteristický skalnatý Kľak (), ktorý je výborným vyhliadkovým bodom. Pod ním sa nachádza Kľacký vodopád. Hrebeň pokračuje cez Ostrú skalu (), Vrícke sedlo () na skalnatý vrchol Skalky (). Odtiaľ popod kótu Janková () mierne do Sedla pod Úplazom (), ktoré je križovatkou turistických trás. Nad sedlom je vrchol Úplaz () a pod ním obľúbené bivakovacie Sedlo pod Hnilickou Kýčerou () s prameňom pitnej vody a križovatkou značkovaných turistických trás. 
Strmým výstupom chodník pokračuje na vrchol Hnilickej Kýčery (), ktorá je výborným vyhliadkovým bodom. Z vrcholu sa hrebeň tiahne prevažne lesom cez sedlo Majbíková (), Kopu (), Hornú lúku () na Veterné (). Tu sa začína najatraktívnejšia lúčnatá časť hrebeňa so stálymi výhľadmi. Ďalším vrcholom je najvyšší bod hrebeňa, podľa ktorého dostalo pohorie meno – Veľká lúka (). Táto časť býva často po dažďoch rozmočená, pretože sa tu nachádzajú rašeliniská. Z Veľkej lúky sa pokračuje na Krížavu (), na ktorej sa nachádzajú viaceré vysielače. Kótou Zázrivá () hrebeň pokračuje na Minčol (), pod ktorým sú pamätníky na prudké boje počas 2. svetovej vojny. Od kóty Úplaz () sa chodník vracia do lesa a klesá cez sedlo Javorina () do obce Strečno.
Hrebeň Krivánskej časti Malej Fatry.
Hlavný hrebeň Krivánskej Malej Fatry sa začína v obci Nezbudská Lúčka pri Váhu a pokračuje po červenej turistickej značke okolo zrúcanín Starhradu cez bukový a zmiešaný les smerom k chate pod Suchým a následne na vrchol Suchý (). Odtiaľ hrebeň pokračuje cez skalnaté chodníky a hustý porast kosodreviny na sedlo Vráta (), Stratenec (), potom cez sedlo Priehyb () hôľným terénom na Malý Kriváň (), druhý najvyšší vrchol Malej Fatry. Sedlom Bublen () a vrcholom Pekelníka () je Malý Kriváň oddelený od najvyššieho vrcholu horstva, ktorým je Veľký Kriváň (). Pri Snilovskom sedle () s hornou stanicou lanovky je zvýšený počet turistov. Hrebeň sa ďalej tiahne na Chleb (), Hromové (), Steny, Poludňový grúň () do Stohového sedla (). Odtiaľ pokračuje na výrazný vrchol Stohu () a cez sedlo Medziholie () na najvýraznejší vrchol – Veľký Rozsutec (). Hrebeň klesá do sedla Medzirozsutce (), odkiaľ červená turistická značka hrebeňa veľmi strmo klesá do obce Zázrivá.
Lyžiarske strediská.
Oblasť Malej Fatry patrí k obľúbeným lyžiarskym destináciám. 
Najznámejšia je v tomto smere Vrátna dolina. Nachádzajú sa v nej strediská Paseky so štvorsedačkovou lanovkou, Poludňový grúň, oblasť Kriváňa s modernou kabínkovou lanovkou na Snilovské sedlo, svah Oštiepková mulda – možnosť lyžovania do neskorej jari, Príslop a iné.
Aj ďalšie malofatranské oblasti sú zaujímavé a viaceré sa postupne stávajú dôležitými centrami miestneho turistického ruchu. Patria k nim napríklad tieto: Lučivná, Havrania, Valča (Snowland Valčianska dolina), Rajecká Lesná, Fačkovské sedlo, Martinské hole, a Pod Jedľovinou.
Malofatranské turistické chaty a horské hotely.
V Malej Fatre je možnosť ubytovania a stravovania vo viacerých horských chatách a hoteloch. V okolitých obciach je veľké množstvo privátov. Viaceré horské chaty boli počas druhej svetovej vojny vypálené. V roku 1985 vyhorela populárna chata pod Rozsutcom (v sedle Medziholie) a už nikdy nebola obnovená.
Hrady.
V oblasti Malej Fatry a jej blízkom okolí sa nachádza viacero hradov, zámkov a kaštieľov, z ktorých sú niektoré zrúcaniny a niektoré sú premenené na múzeá. Priamo v Malej Fatre sa nachádza iba Strečniansky hrad, Starhrad a Kuneradský zámok. Strečnianske hrady boli postavené aby strážili dôležitú trasu cez Strečniansky priesmyk. Ďalšie hrady v okolí sú: Oravský hrad, Lietavský hrad, Budatínsky hrad a Znievsky hrad.
Obyvateľstvo.
Obyvateľstvo tvoria takmer výlučne Slováci. Najväčšou osadou, ktorá sa nachádza priamo v pohorí je Štefanová vo Vrátnej doline. Ďalšie osady sú Frankovci, Biela (Zázrivá), Jánošíkovo a iné. Hory sú obývanie riedko, hlavne na samotách. V 15. až 16. storočí obývali severnú časť pastierske rodiny Valachov. Ich potomkovia sú dnes už asimilovaní s väčšinovým obyvateľstvom. Pre dediny Terchová a Zázrivá sú typické početné lazy, ktoré sú roztrúsené po ich katastrálnom území. V Terchovej sa nachádza až 68 osád.
Folklór.
Relatívna odľahlosť regiónu umožnila vytvoriť niektoré špecifické druhy obliekania, tanca a hudby. Zachovalé sú aj prvky ľudovej architektúry, napríklad pastierske obydlia. 
V oblasti Malej Fatry je viacero rázovitých obcí, ktoré sú známe svojim jedinečným folklórom. Najznámejšou dedinou v tomto smere je Terchová, v ktorej sa každoročne koná veľký medzinárodný folklórny festival Jánošíkove dni. Festival sa uskutočňuje aj priamo vo Vrátnej doline, napr. Konský vozový sprievod z Terchovej do Vrátnej. V obci Terchová sa nachádza aj expozícia Považského múzea – "Jánošík a Terchová". Obec Zázrivá je známa výrobou syrových korbáčikov a ľudovými tradíciami. Osobitnú zmienku si zaslúžia veľké drevené vyrezávané pohyblivé betlehemy – Slovenský betlehem v obci Rajecká Lesná a betlehem v kostole sv. Cyrila a Metoda v Terchovej. Neďaleko Martina sa nachádza Múzeum slovenskej dediny. V obci Trnové pri Žiline sa nachádza najzápadnejší drevený kostolík na Slovensku Kostol svätého Juraja.
Chránené územia v Malej Fatre.
Krivánska Malá Fatra má zákonnú ochranu od roku 1967 ako "Chránená krajinná oblasť Malá Fatra" a v roku 1988 bol na tomto území vyhlásený Národný park Malá Fatra. Hranice Národného parku sú takmer totožné s územím európskeho významu Natura 2000. Najcennejšie plochy územia sú chránené ako národné prírodné rezervácie a prírodné rezervácie s 5. stupňom ochrany. Pre ochranu vtáctva sa na území Malej Fatry vytvorilo "Chránené vtáčie územie Malá Fatra", ktoré je štvrté najväčšie CHVÚ () na Slovensku. Celkovo sa v Malej Fatre nachádza 16 národných prírodných rezervácií, 9 prírodných rezervácií, 5 prírodných pamiatok a 2 chránené areály.
Negatívne vplyvy.
Malá Fatra patrí medzi často navštevované turistické lokality. S tým súvisia aj negatívne vplyvy na prostredie. Práve rekreačné aktivity a výstavba s nimi súvisiacich stavieb najviac zaťažujú životné prostredie v okolí. Záťažou je aj nelegálny zber a to najmä čučoriedok a húb. V Lúčanskej Fatre sa v častiach vrchov Polom a Dubníky nachádzajú veľké povrchové lomy, kde prebieha ťažba vápenca. V pohorí sa nachádzajú aj ďalšie menšie povrchové lomy alebo riečne ložiská štrku. Na územie pôsobí aj výstavba diaľnice D1 v úseku Dubná Skala – Turany, ktorá cez pohorie prechádza tunelom Višňové. Ľudským zásahom bolo ohrozené aj Šujské rašelinisko.
Meraním povrchových vôd bol zistený obsah síranov (od 13,9 mg l(-1) Biela do 43,6 mg l(-1) Istebnianka). Výsledky naznačujú vplyv diaľkového prenosu znečistenia z Poľska a Česka a z lokálneho priemyslu (Kovohuty Istebné).
Invázne rastliny.
Ekologicky stabilné územia sú voči šíreniu inváznych rastlín odolnejšie. Lokálne sa tieto rastliny šíria v okolí lesných ciest a chodníkov. Pozdĺž lesnej cesty na chatu pod Kľačianskou Magurou, rastie zlatobyľ kanadská ("Solidago canadensis"); v doline Mnišia je to netýkavka malokvetá ("Impatiens parviflora"); hviezdnik ročný ("Stenactis annua") sa nachádza v závere doliny Hoskora. Ďalším spôsobom šírenia je ľudskou výsadbou, napr. v okolí chatovej osady Jarolím sa šíri telekia ozdobná ("Telekia speciosa"), agát biely ("Robinia pseudoacacia") aj boľševník obrovský ("Heracleum mantegazzianum"). Záhradníckou činnosťou sa rozširuje aj sumach pálkový ("Rhus typhina") Kŕmením lesnej zveri sa v lokalite PR Paráč rozšírila ambrózia palinolistá ("Ambrosia artemisiifolia"). Pohánkovec japonský ("Fallopia japonica") spôsobuje problémy v osade Štefanová v ústí Sučianskej doliny. Pri chate pod Suchým bol vysadený náprstník červený ("Digitalis purpurea"), ktorý sa lesnou cestou šíri v okolí. O likvidáciu inváznych rastlín sa stará Správa Národného parku Malá Fatra, vlastníci pozemkov aj dobrovoľníci.
Doprava.
Strečniansky priesmyk je frekventovaná dopravná tepna, ktorá spája dve najväčšie mestá severozápadného Slovenska, Žilinu a Martin. Prechádza ním cesta I/18 a Železničná trať Žilina – Košice, ktorá je v tomto úseku vedená čiastočne tunelmi. O niečo južnejšie vedie naprieč masívom tunel Višňové, ktorým prechádza diaľnica D1.

</doc>
<doc id="7872" url="https://sk.wikipedia.org/wiki?curid=7872" title="Zuberec">
Zuberec

Zuberec (, ) je obec na Slovensku v okrese Tvrdošín, v regióne Orava. 
Polohopis.
Rozkladá sa v Studenej doline, na pomedzí Západných Tatier a Skorušinských vrchov, na sútoku Bôrovej vody a Studeného potoka. Obec leží na ceste II/584 z Podbiela do Liptovského Mikuláša a je vzdialená južne od Tvrdošína, severne od Liptovského Mikuláša a juhozápadne od poľsko-slovenského hraničného priechodu Suchá Hora - Chochołów. 
V Spálenej a Roháčskej doline sa nachádza významné lyžiarske stredisko Zverovka – Spálená, v blízkosti obce aj turisticky atraktívne Múzeum oravskej dediny.
Meno.
Meno Zuberec pochádza od slova Zubor (Zubor lesný), zvieraťa ktoré žilo na území Slovenska.
Dejiny.
Najstaršie zmienky o osade „Zwberczyc“ pochádzajú z roku 1593, kedy tu stálo 5 sedliackych domov. V náročných podmienkach budované sídlo však ešte v roku 1598 nebolo dobudované, no už v roku 1604, po vyplienení počas Bočkajovho povstania, Zuberec zanikol. Opätovné osídlenie šoltýskej obce sa spomína až v roku 1609 a o 15 rokov neskôr žilo v Zuberci už 12 rodín a približne 60 ľudí.
V nepokojnom období 17. storočia za kuruckých bojov bola obec opakovane pustošená, najväčšie škody však spôsobili vojaci poľského kráľa Jána Sobieskeho v roku 1683. Osadníci zničenú obec postupne obnovovali a v roku 1715 žilo v Zuberci už 30 gazdov a spolu asi 150 ľudí. Často sa však vyskytovali neúrodné roky, ktoré decimovali obyvateľstvo a vyháňalo ich do úrodnejších regiónov. Mnohí chodili na sezónne poľnohospodárske práce do iných stolíc. Popri rozvoju remesiel miestni pálili vápno a tkali súkno. Koncom 18. storočia tu žilo 129 poddanských rodín, v roku 1870 mala obec 182 domov a 1 007 obyvateľov.
Napriek drsným podmienkam sa populácia Zuberca zvyšovala a pokým tu v roku 1961 žilo 1 061 ľudí, v roku 1980 ich bolo 1 415 a v roku 1991 už 1 654. Zuberec sa stal obľúbenou rekreačnou oblasťou a bolo tu vybudovaných viac ako 70 chát. 
Erb obce.
V erbe obce je pred psom utekajúci srnec (roháč) v zelenom poli silueta Roháčov s vychádzajúcim slnkom.
Pamiatky a múzeum.
Kostol sv. Vendelína.
Povolenie na výstavbu kostola udelil biskup Ján Vojtaššák 8. novembra 1927. Bol postavený podľa návrhu významného architekta Milana Michala Harminca. Základný kameň bol položený 6. októbra 1929 . Výstavba kostola prebiehala medzi rokmi 1930-1932. Kostol bol vysvätený v roku 1933, keď ho vysvätil Andrej Hlinka. Kríž pred kostolom pochádza z roku 1834. Sídli na Hlavnej ulici 366, umiestnený je medzi Hlavnou ulicou a Roháčsku ulicu. V kostole v roku 2007 boli uložené relikvie sv. Vendelína. Pri tejto príležitosti veriaci prestavali svätyňu a kostol vysvätil biskup František Tondra . V Zuberci pôsobilo viacero kňazov Od 1. júla 1951 Edmund Peter Bárdoš, správca farnosti Habovka, pod ktorú patril aj Zuberec. Medzi rokmi 1993-1997 František Reguly, správca farnosti Habovka. Spolu s Edmundom Petrom Bárdošom sa zasadzovali aby Zuberec bol samostatnou farnosťou . Od roku 1998 do roku 1999 Pavol Slotka. Od roku 1999 Vladimír Klein . Od 1. septembra 2008 do roku 2014 Marián Dopater . Od roku 2014 Vladimír Bolibruch .
Iné pamiatky.
Na území obce je postavených 14 historických krížov.
Občianska vybavenosť.
V Zuberci pôsobí Kongregácia Milosrdných sestier Svätého kríža. 7. januára 1990 zahájili činnosť na žiadosť správcu farnosti . 
Turizmus.
Turistika.
Výhodná poloha v blízkosti Západných Tatier a Skorušinských vrchov predurčuje obec ako východiskové miesto turistov. Vyhľadávaná je najmä Roháčska dolina so širokými možnosťami letnej i zimnej rekreácie.
Lyžiarske strediská.
V osade Zverovka:

</doc>
<doc id="7873" url="https://sk.wikipedia.org/wiki?curid=7873" title="Párnica">
Párnica

Párnica je obec na Slovensku v okrese Dolný Kubín. Obec sa nachádza na križovatke ciest, kde z cesty Kraľovany - Dolný Kubín odbočuje cesta Párnica - Zázrivá - Terchová - Žilina. 
Dejiny.
S názvom Párnica sa prvýkrát stretávame pri popise chotára Istebné. V archívnych dokumentoch z roku 1382 sa spomína, že hranice chotára končili niekde pri potôčiku "Parnicza" (dnes Zázrivka). S najväčšou pravdepodobnosťou vtedy obec Párnica ešte neexistovala. Pôvod názvu bol odvodený údajne od prameňa teplej vody tzv. teplice, alebo parnice ktorý sa nachádza za obcou smerom na sever.
Ani počas zimných mesiacov voda nezamŕzala a neustále sa z nej parilo. V sedemdesiatych rokoch 20. storočia tu hydrológovia uskutočnili prieskumný vrt.
Prvá písomná zmienka o existencii Párnice pochádza z roku 1420. V priebehu druhej polovice 15. storočia a začiatkom 16. storočia Párnica zaznamenávala priaznivý rozvoj. Zložitým obdobím v dejinách tejto obce bola druhá polovica 17. storočia. Počet obyvateľov sa v priebehu 18. a 19. storočí neustále menil. 
V 18. storočí žilo na 19 raliach 876 obyvateľov a o 30 rokov neskôr iba 685. V roku 1918 bolo v Párnici evidovaných okolo 1091 obyvateľov. Ich hlavným zdrojom obživy bolo poľnohospodárstvo spojené s chovom dobytka a oviec. Časť z nich sa venovala ťažbe dreva. Obyvateľstvo Párnice tvorili predovšetkým sedliaci.
Okrem poľnohospodárstva sa venovali aj remeslám. Rozšírené bolo najmä kolárstvo, stolárstvo a rezbárstvo, ženy sa venovali šitiu a vyšívaniu. V roku 1930 žilo v 219 domoch 1104 ľudí. V 30. rokoch 20. storočí sa v Párnici rozmáhali socialistické myšlienky, ktoré boli najmä odrazom zlej hospodárskej situácie.
Počas druhej svetovej vojny sa stala útočiskom partizánskeho odboja.
Šport.
Párnica je obec s dobrým usmiestnením na rieke Orava. Práve pri Párnici je známy úsek pre milovníkov vodných športov, napríklad raftingu.

</doc>
<doc id="7875" url="https://sk.wikipedia.org/wiki?curid=7875" title="Telefón">
Telefón

Telefón (z gréckeho "tele" = vzdialený a "fon" = hlas) je telekomunikačné zariadenie, ktoré prenáša hovor prostredníctvom elektrických signálov. Existujú ale aj telefóny založené na neelektrických princípoch.
Dejiny.
Zvyčajne sa vynález telefónu prisudzuje vynálezcovi menom Alexander Graham Bell. Jeho prvý telefón bol zostrojený v Bostone (USA) v roku 1876. Podľa novších údajov vynašiel telefón taliansky vynálezca Antonio Meucci už v roku 1849. Jeho prvenstvo v júni 2002 potvrdil napríklad Kongres Spojených štátov (Rezolúcia 269). Podľa ďalších zdrojov vynašiel telefón aj Philip Reis v roku 1860, ale jeho vynález pracoval na princípe dotyku veľmi jemného kontaktu. Vysielač (mikrofón) bol vyrobený z pivného vedra a tvarom pripomínal ľudské ucho. Prijímač (reproduktor) bol vyrobený zo šijacej ihlice a krabice od cigár. Preto telefón mohol skutočne prenášať ľudský hlas, ale veľmi skreslene a muselo sa do neho hovoriť správnou hlasitosťou, aby kontakt pracoval správne.
O právo prvenstva na jednotlivé časti vynálezu sa viedlo veľa súdnych sporov. Najmä spoločnosť Bell Telephone sa snažila chrániť svoje patenty. Výsledkom boli ale viac-menej ďalšie nejasnosti. Vec komplikuje aj to, že vynálezcovia predvádzali svoje objavy novinárom a priemyselníkom, namiesto publikácie vo vedeckých časopisoch.
Treba poznamenať, že súčasný telefón nemá jedného vynálezcu, ale je to výsledok postupného vylepšovania a vynálezov množstva ľudí.
Telefón na inom ako elektrickom princípe.
Ak budeme za telefón považovať každé zariadenie schopné preniesť hlas na veľkú vzdialenosť, sú dejiny telefónu oveľa staršie. Prvé telefóny potom boli čisto mechanickým zariadením.
Najobvyklejším bol trúbkový telefón. Prvý známy opis je zrejme z roku 968, podľa neho čínsky vynálezca Kung-Foo-Whing využil rúry na hovor na diaľku. Trúbkové telefóny sa dočkali veľkého rozšírenia v lodnej doprave, kde umožnili relatívne spoľahlivé zvukové spojenie oddelených častí lode.
Ďalším, ale viac-menej krátkodobým typom telefónu, je lankový telefón. Je tvorený dvoma membránami, spojenými napnutým lanom, niťou alebo strunou. Chvenie jednej membrány sa strunou prenáša na druhú membránu. Tento telefón si môžete vyrobiť z dvoch plastových téglikov, keď ich dná prepojíte niekoľkometrovou niťou.
Elektrické telefóny.
Antonio Meucci.
V súčasnosti sa za vynálezcu telefónu považuje Antonio Meucci. Jeho telefón bol prvýkrát predvedený v New Yorku v roku 1860 a správa o ňom bola publikovaná v miestnej taliansky písanej tlači.
V princípe išlo o elektromagnetický mikrofón/slúchadlo. Zvuk rozkmital membránu s permanentným magnetom v cievke, ktorá previedla pohyb na elektrický prúd. Ten potom bol prenesený drôtom do rovnakého zariadenia, ktoré ho premenilo naspäť na zvuk. Výhodou tohto systému bola vysoká vernosť prenášaného zvuku, nevýhodou naopak nízka hlasitosť a malý dosah.
Telefonovanie.
Ak sa účastník rozhodne niekomu zavolať, musí najskôr prostredníctvom voľby účastníckeho čísla nadiktovať uzlu siete, ku ktorému je pripojený účastníckym vedením, svoju požiadavku. Uzol voľbu analyzuje a pokúsi sa vytvoriť spoj k volanému účastníkovi. Ak nájde voľnú cestu, u volaného účastníka začne zvoniť telefón. Ak je volaný účastník doma a prihlási sa, hovor môže začať. Ak uzol voľnú cestu nenájde, alebo ak je volaný účastník obsadený, volajúci počuje v telefóne obsadzovací tón a musí voľbu opakovať.
Ako hovoríme, vznikajú akustické vlny, ktoré, sa v telefóne menia na elektrické signály. Tieto sa prenášajú po vybudovanom telefónnom kanáli k volanému účastníkovi a po ceste sú v dôsledku rôznych rušivých vplyvov viac alebo menej skresľované. Preto sa signál, prichádzajúci k volanému účastníkovi, líši od signálu, ktorý generuje volajúci. Elektrický signál sa spätne premení na akustické vlny, ktoré ľudské ucho vníma ako reč. Technický systém, zabezpečujúci telefónnu službu je skonštruovaný tak, aby umožňoval prenos čo najväčšieho počtu volaní aj za cenu mierneho zhoršenia kvality hovoru.
Systém zaručuje telefonujúcim uspokojivú zrozumiteľnosť, ale v žiadnom prípade nie kvalitu komunikácie tvárou v tvár. To sa prejaví napríklad tým, že hlas známeho človeka nám cez telefón znie ináč, ako pri priamom rozhovore – chýba mu zafarbenie, charakteristické pre každého jednotlivca. Vzhľadom na to, že príjemcom správ je pri telefonovaní človek, dokáže si ich napriek menšiemu či väčšiemu skresleniu vo väčšine prípadov správne vyhodnotiť. Rovnako sa človek dokáže na základe jeho predchádzajúcich skúseností vyrovnať i s rôznymi neštandardnými situáciami, akými sú, napríklad „hluché vedenie“, chybná voľba a podobne.
Teória komunikácie.
Telefón je podľa Marshalla McLuhana chladné médium, nízkodefiničné, pretože ucho dostáva len skromné množstvo informácií.

</doc>
<doc id="7876" url="https://sk.wikipedia.org/wiki?curid=7876" title="1954">
1954



</doc>
<doc id="7877" url="https://sk.wikipedia.org/wiki?curid=7877" title="Hmlovina (astronómia)">
Hmlovina (astronómia)

Hmlovina (po lat. "nebula" - „hmla“) je viditeľný medzihviezdny oblak plynu a prachu. Pôvodne sa názov hmlovina používal ako všeobecné pomenovanie rozľahlého astronomického objektu, zahŕňajúce galaxie mimo Mliečnej cesty (niektoré príklady starého používania tohto pomenovania ostali dodnes; napríklad galaxii Androméda sa niekedy hovorí "hmlovina Androméda").
Hmloviny mávajú obrovské rozmery, až stovky svetelných rokov v priemere a môžu sa v nich nachádzať hviezdy aj hviezdokopy. Napriek majestátnemu vzhľadu je hmota hmlovín nesmierne riedka. Takú nízku hustotu, akú má typická hmlovina nedokážeme napodobniť ani v pozemských laboratóriách. 
Z takzvaných hviezdotvorných hmlovín môžu gravitačným kolapsom vznikať hviezdy. Po svojom zániku sa časť hmoty hviezdy stáva opäť hmlovinou. Aj počas svojho života hviezdy veľmi ovplyvňujú hmloviny: obohacujú ich hmotu o častice hviezdneho vetra, alebo naopak spôsobujú ich pomalé vyparovanie v dôsledku fotónovej erózie. 
V Mliečnej ceste je charakteristická koncentrácia hmlovín v blízkosti galaktického rovníka a len málo ich nájdeme pri galaktických póloch.
Typológia.
Hmloviny môžu byť roztriedené podľa toho, akým spôsobom svietia:
HII oblasti sú rodiská hviezd. Tie sa tvoria, keď sa veľmi rozptýlené oblaky molekúl začnú rútiť vplyvom ich vlastnej gravitácie, často aj pod vplyvom neďalekého výbuchu supernovy. Oblak sa zrúti a rozpadne, tvoriac niekedy až stovky hviezd. Novovytvorené hviezdy ionizujú okolitý plyn, čím vytvoria emisnú hmlovinu.
Iné hmloviny sa tvoria pri zániku hviezd. Z hviezdy, ktorá absolvuje premenu na bieleho trpaslíka, sa odtrhne jej vonkajšia vrstva, z ktorej sa vytvorí planetárna hmlovina. Novy a supernovy môžu tiež vytvoriť hmlovinu známu ako "pozostatok novy", resp. "pozostatok supernovy".
Chemické zloženie.
Najzastúpenejším chemickým prvkom v celom vesmíre je vodík. Je preto zrejmé, že vodík je tiež najbežnejším prvkom vo hviezdach a teda aj v hmlovinách, ktoré sú s hviezdami vývojovo zviazané. Napriek tomu, že vodík je najľahší chemický prvok, hmotnostne tvorí až 70 % hmlovín. Ďalších 28 % potom pripadá na hélium, druhý najrozšírenejší (a tiež druhý najľahší) prvok v medzihviezdnom prostredí a len 2 % na ostatné prvky.
Nakoľko hmota hmlovín je veľmi riedka a je priamo vystavená kozmickému žiareniu, jej atómy sú často excitované, prípadne až jeden či viackrát ionizované. Vznik molekúl preto nie je taký bežný. Najrozšírenejšou molekulou v hmlovinách je molekulárny vodík (H2), v ktorom je však viazaných maximálne 10 % atómov vodíka hmloviny. Energiu k vzniku molekulárneho vodíka dáva atómom vodíka ultrafialové žiarenie, ktoré ich ale tiež štiepi na jednotlivé atómy.
V medzihviezdnom prostredí však bolo k roku 2002 nájdených viac než 140 rôznych druhov molekúl. Veľké percento pripadá na organické zlúčeniny, čiže zlúčeniny uhlíka.

</doc>
<doc id="7878" url="https://sk.wikipedia.org/wiki?curid=7878" title="Yves Le Prieur">
Yves Le Prieur

Yves Paul Gaston Le Prieur (* 23. marec 1885, Lorient, Francúzsko – † 1. jún 1963, Nice,) bol korvetný kapitán francúzskeho námorného loďstva a vynálezca. Považuje sa za zakladateľa moderného prístrojového potápania. Okrem toho má „na svedomí“ mnohé ďalšie vynálezy, z ktorých väčšina bola pôvodne určená na vojenské účely.

</doc>
<doc id="7880" url="https://sk.wikipedia.org/wiki?curid=7880" title="2. jún">
2. jún



</doc>
<doc id="7881" url="https://sk.wikipedia.org/wiki?curid=7881" title="20. november">
20. november



</doc>
<doc id="7882" url="https://sk.wikipedia.org/wiki?curid=7882" title="1885">
1885



</doc>
<doc id="7887" url="https://sk.wikipedia.org/wiki?curid=7887" title="Nova (astronómia)">
Nova (astronómia)

Nova je obrovská jadrová explózia zapríčinená prírastkom vodíka na povrchu hviezdy kategórie biely trpaslík.
Keď sa v blízkosti bieleho trpaslíka nachádza iná hviezda, často sa stáva, že ako táto hviezda starne a expanduje na červeného obra, jej vonkajšia atmosféra je odčerpávaná gravitačnou silou bieleho trpaslíka. Zachytené plyny sú zložené prevažne z vodíka a hélia, dvoch základných zložiek hmoty vesmíru. Plyny sú na povrchu bieleho trpaslíka zhustené jeho obrovskou gravitáciou. Počas nasávania ďalšieho materiálu sú tieto plyny stláčané a zahrievané na obrovské teploty. Nakoniec sa tlak a teplota vnútri vodíkovej vrstvy zvýšia natoľko, že spustia jadrovú reakciu, ktorá náhle premení veľké množstvo vodíka na hélium a iné, ťažšie prvky.
Obrovské množstvo energie, ktoré sa pri tomto procese uvoľní, vyvrhne ostávajúce plyny preč z povrchu bieleho trpaslíka a vytvorí tak extrémne jasnú, avšak krátkotrvajúcu explóziu svetla. Toto jasné svetlo, ktoré existuje len zopár dní, dalo vzniknúť názvu "nova", čo po latinsky znamená "nová"; starovekí astronómovia videli tento úkaz na nočnej oblohe tam, kde predtým nebola žiadna hviezda a verili, že na tom mieste vznikla „nová hviezda“. 
Biely trpaslík môže potenciálne vytvoriť viacero nov, pokiaľ vodík z hviezdy pokračuje v hromadení sa na jeho povrchu. Príkladom je RS Ophiuchi, ktorá zažiarila päťkrát (v rokoch 1898, 1933, 1958, 1967, a 1985). Tento proces pokračuje, dokým biely trpaslík nedosiahne Chandrasekharovu medzu (1,44-násobok hmotnosti Slnka). Po jej prekročení dôjde k zapáleniu termonukleárnej syntézy, ktorá má za následok rozmetanie bieleho trpaslíka. Túto udalosť pozorujeme ako supernovu typu Ia. Vo všeobecnosti však supernova zahŕňa odlišné procesy a tiež oveľa väčšie energie a nemala by byť zamienaná za bežné novy.
Príležitostne je nova natoľko jasná, že je viditeľná aj voľným okom. Posledným príkladom bola Nova Cygni 1975 (V1500). Táto nova sa zjavila 29. augusta 1975 v súhvezdí Labuť a dosiahla jasnosť 2 magnitúd.

</doc>
<doc id="7889" url="https://sk.wikipedia.org/wiki?curid=7889" title="Vretenná kosť">
Vretenná kosť

Vretenná kosť alebo rádius (lat. "radius") patrí medzi kosti hornej končatiny človeka.
Vretenná kosť je uložená v predlaktí, na jeho palcovej strane. Je to dlhá kosť, rozlišujeme na nej telo a dva konce, proximálny a distálny.

</doc>
<doc id="7891" url="https://sk.wikipedia.org/wiki?curid=7891" title="Lakťová kosť">
Lakťová kosť

Lakťová kosť (lat. "ulna") patrí medzi kosti hornej končatiny človeka.
Lakťová kosť je typická dlhá kosť, uložená je na malíčkovej strane predlaktia. Skladá sa z tela a dvoch koncov, proximálneho a distálneho...

</doc>
<doc id="7892" url="https://sk.wikipedia.org/wiki?curid=7892" title="Záprstná kosť">
Záprstná kosť

Záprstná kosť () patrí medzi kosti hornej končatiny človeka.
Záprstné kosti tvoria súčasť ruky, je ich päť a označujeme ich číslom I až V, pričom číslovanie sa začína od palcovej záprstnej kosti.
Rozlišujeme na nich:
Priestory medzi záprstnými kosťami sa označujú "spatia interossea metacarpea".

</doc>
<doc id="7894" url="https://sk.wikipedia.org/wiki?curid=7894" title="Slavoj Strnad Klatovský">
Slavoj Strnad Klatovský



</doc>
<doc id="7899" url="https://sk.wikipedia.org/wiki?curid=7899" title="Oortov mrak komét">
Oortov mrak komét

Oortov mrak komét je predpokladaná sférická oblasť ľadových objektov, kometárnych jadier, ktorá sa pravdepodobne nachádza na okraji slnečnej sústavy za Kuiperovým pásom, približne 50 000 až 100 000 AU od Slnka. Je možné, že je to pozostatok prapôvodnej slnečnej hmloviny.
Svoj názov nesie po holandskom astronómovi Janovi Oortovi, ktorý hypotézu o jeho existencii prvýkrát zverejnil v roku 1950. Existencia Oortovho mraku komét doteraz nie je potvrdená, pretože jeho objekty sú pre veľkú vzdialenosť a z toho vyplývajúcu malú jasnosť súčasnými prístrojmi nepozorovateľné. Za nepriamy dôkaz jeho existencie považujú astronómovia dlhoperiodické kométy.
Oortov mrak je pravdepodobne zdrojom kometárnych jadier, ktoré vďaka gravitácii okolitých hviezd občas zmenia svoju dráhu na dráhu s perihéliom bližším k Slnku. Vtedy sa začnú zahrievať a vyparovať, vytvorí sa im koma a často aj chvost. Tieto kométy sú väčšinou dlhoperiodické alebo sú neperiodické, čiže preletia okolo Slnka iba raz. Ich sklon dráhy k rovine ekliptiky je rôzne veľký. Okrem dráhy sa kométy s pôvodom v Oortovom mraku odlišujú od iných komét pravdepodobne aj tým, že nakoľko sa nikdy predtým ešte nedostali do blízkosti Slnka, majú veľké zásoby prchavých látok a sú teda spravidla jasnejšie ako periodické kométy. Za hlavné zložky telies Oortovho mraku sa považuje vodný ľad, amoniak a metán.
Prvá a zatiaľ jediná planétka pochádzajúca z Oortovho mraku je pravdepodobne Sedna. Jej dráha je menšia než vnútorný polomer Oortovho mraku, ale to môže byť dôsledok gravitačného pôsobenia hviezdy, ktorá kedysi preletela v blízkosti nášho Slnka.
Vznik.
Za predchodcov telies Oortovho mraku sa považujú malé telesá v pôvodnom protoplanetárnom disku, ktoré neboli spotrebované pri tvorbe planét. Po sformovaní plynných obrov začalo dochádzať k ich rozptyľovaniu. Gravitačné pôsobenie Jupitera a Saturna predlžovalo veľké polosi dráh malých telies, pričom bežne dochádzalo k ich úniku do medzihviezdneho priestoru. Iný osud mali telesá obiehajúce v blízkosti Uránu a Neptúna, pretože zmena ich dráh nebola až taká výrazná. Pod ich gravitačným vplyvom sa afélium malých ľadových telies posunulo do vzdialenosti rádovo desiatky tisíc astronomických jednotiek. Tu na ne už začali pôsobiť príťažlivé sily extrasolárnych telies, tzv. galaktické slapy. Pod ich vplyvom došlo k nárastu vzdialenosti perihélia a telesá sa dostali do pomerne stabilnej oblasti, ktorú dnes nazývame Oortov mrak. Ich stabilita však nie je absolútna a občas sa poruší, následkom čoho sa telesá Oortovho mraku môžu dostávať do vnútornejších častí slnečnej sústavy.
Štruktúra.
Predpokladá sa, že Oortov mrak tvoria dve výrazné štruktúry: 
Porušenie rovnováhy.
Telesá obiehajúce vo veľkých vzdialenostiach okolo Slnka by mali byť na svojich dráhach pomerne stabilné. Dôkazom, že táto stabilita sa občas naruší, sú práve dlhoperiodické kométy. Existuje niekoľko teórií, prečo boli obežné dráhy týchto komét zmenené a kométy sa tak dostali do vnútorných častí slnečnej sústavy, kde sme ich mohli pozorovať. Obežné dráhy komét môžu byť narušené preletom nejakých blízkych hviezd, ktorých gravitácia má silné účinky na dynamiku Oortovho mraku. Priemerne každých 36 miliónov rokov by sa mala k Slnku priblížiť na vzdialenosť zhruba 10 000 AU nejaká hviezda, ktorá tým vypudí spŕšku komét dovnútra ale aj von zo slnečnej sústavy. Na základe údajov o vzdialenosti a pohybe hviezd zo sondy HIPPARCOS J. García-Sáchnez vypočítal, že za 1,36 milióna rokov sa k Slnku priblíži malá hviezda Gliese 710. Jej minimálna vzdialenosť od Slnka bude jeden svetelný rok a bude sa teda nachádzať vo vnútri Oortovho mraku. Tým vyvolá veľmi silné gravitačné poruchy, v dôsledku ktorých sa prítok komét do vnútorných častí slnečnej sústavy takmer o štvrtinu zvýši a stúpne tiež riziko zrážky kométy so Zemou. 
Ďalšími kandidátmi na narušenie stability obežných dráh komét sú veľké planéty. Ich gravitácia je však príliš malá a vzdialenosti od telies Oortovho mraku sú príliš veľké, aby dokázali kométy z mraku prvotne vypudiť, hoci po priblížení k Slnku už môžu mať na ich obežné dráhy významný vplyv. Existuje aj teória o doteraz neobjavenej hmotnej planéte či dokonca hviezde s menom Nemesis, ktorá by v aféliu svojej dráhy vypudila kométy do vnútorných častí slnečnej sústavy.
Do úvahy prichádzajú aj galaktické slapy, čiže gravitačné pôsobenie disku a jadra našej Galaxie na objekty Oortovho mraku. Vzdialenosť slnečnej sústavy od jadra a roviny disku galaxie sa totiž mení a v závislosti od toho sa mení aj intenzita slapového pôsobenia týchto štruktúr. Ďalšou teóriou je zrážka slnečnej sústavy s molekulárnymi mrakmi, čo by malo na kometárne jadrá podobný vplyv ako priblíženie hviezdy.

</doc>
<doc id="7905" url="https://sk.wikipedia.org/wiki?curid=7905" title="Ibn Músá al-Chvárismí">
Ibn Músá al-Chvárismí



</doc>
<doc id="7908" url="https://sk.wikipedia.org/wiki?curid=7908" title="Al-Ma’mún">
Al-Ma’mún

Al-Ma’mún () alebo Abú Džafár al-Ma’mún ibn Hárún ar-Rašíd alebo Abd Alláh al-Ma’mún ibn Hárún ar-Rašíd (* 786, Bagdad – † 833) bol siedmy kalif dynastie Abbásovcov.
Al-Ma’mún sa narodil v septembri 786 v Bagdade ako syn legendárneho kalifa Hárúna ar-Rašída a perzskej matky.
Kalif Hárún ar-Rašíd nariadil, aby sa po jeho smrti stal kalifom starší syn Al-Amín a Al-Ma’mún mal byť guvernérom Chorasánu a východného Iránu. Po Al-Amínovej smrti mal nastúpiť na trón jeho brat. Kalif Al-Amín však obišiel svojho brata a nariadil, že nástupcom sa má stať jeho syn Musa. To viedlo ku konfliktu medzi bratmi, Al-Ma’mún napadol Bagdad vojskom pod vedením generála Táhira ibn Husajna a víťazil. Po uzurpácii kalifskeho trónu vládol nejaký čas z mesta Merv v Chorasáne, neskôr však bol nútený vrátiť sa do Bagdadu.
Táhir ibn al-Husajn bol za svoje zásluhy vymenovaný za guvernéra Chorasánu, jeho politická moc však nebezpečne vzrastala, napriek Al-Ma’múnovým snahám o centralizáciu moci. Táhirovci založili dynastiu ktorá formálne podliehala chalífátu, ale v skutočnosti ovládala Chorasán a priľahlé územia v rokoch 821873.
Za vlády Al-Ma’múna dosiahol kalifát Abbásovcov svoj kultúrny vrchol. V roku 832 založil Al-Ma’mún v Bagdade inštitúciu zvanú "Dom múdrosti" ("Bajt al-hikma"), v ktorej vznikali preklady gréckych diel z oblasti filozofie, medicíny a prírodných vied. Najmä preklady filozofických diel prispeli k výkladu Koránu.
V roku 832 dal otvoriť (vybúrať do nej otvor) Cheopsovu pyramídu v Gíze.
Následníkom Al-Ma’múna sa stal jeho brat Al-Mu’tasim.

</doc>
<doc id="7909" url="https://sk.wikipedia.org/wiki?curid=7909" title="SI">
SI

SI (z fr. "Système International (d'Unités)") je skratka pre Medzinárodnú sústavu jednotiek.
Medzinárodná sústava jednotiek zoskupuje najpoužívanejšie fyzikálne jednotky. Medzinárodne garantuje definície jednotiek a uchovanie etalónov Medzinárodný úrad pre miery a váhy v Sèvres vo Francúzsku. Na Slovensku je to Slovenský metrologický ústav. Jednotky, ktoré je možné na Slovensku používať, vrátane jednotiek SI, sú definované Vyhláškou Úradu pre normalizáciu, metrológiu a skúšobníctvo SR č. 173/2018 Z. z. o zákonných meracích jednotkách.
Základné jednotky.
Základných jednotiek je sedem: sekunda, meter, kilogram, ampér, kelvin, mól a kandela. Definície týchto jednotiek sa postupom času menili, ich posledná aktualizácia prebehla v roku 2019.
Odvodené jednotky.
Odvodené jednotky sa tvoria kombináciou základných jednotiek, kvôli dĺžke a zložitosti sa niektoré z nich označujú novým názvom. Medzi tieto patria napríklad coulomb, kilogram na meter kubický, meter štvorcový, meter kubický, meter za sekundu, newton, ohm, pascal, volt, watt, henry, farad, joule, weber, Ampér závit na meter, siemens, hertz, sievert a iné.
Predpony.
Predpony slúžia na vyjadrenie násobkov alebo častí základných a odvodených jednotiek a na Slovensku sú rovnako definované vyhláškou č. 173/2018 Z. z.
Predpony ronna (R), quetta (Q), ronto (r) a quecto (q) boli schválené na 27. zasadnutí Generálnej konferencie pre váhy a miery (CGPM) vo Versailles 15.18. novembra 2022 a v slovenskej legislatíve nateraz (november 2022) nie sú zapracované.
Vedľajšie jednotky.
Vedľajšie jednotky sú jednotky, ktoré úplne nezapadajú do sústavy SI, ale sú povolené pre svoju všeobecnú rozšírenosť a užitočnosť: hodina, minúta, stupeň Celzia, liter a ďalšie.

</doc>
<doc id="7916" url="https://sk.wikipedia.org/wiki?curid=7916" title="Frederik Pohl">
Frederik Pohl

Frederik Pohl (* 26. november, 1919, New York – † 2. september, 2013, Palatine, Illinois) bol americký spisovateľ a vydavateľ vedecko-fantastickej literatúry. V ranej dospelosti žil v New Yorku. Bol členom Futuriánov. 
Bol priateľom a spolupracovníkom C.M. Kornblutha, s ktorým napísal množstvo poviedok a niekoľko románov, vrátane dystopickej satiry o svete riadenom reklamnými agentúrami, "The Space Merchants" (v češtine „Obchodníci s vesmírem“). Ako dodatok k románu "The Space Merchants", napísal množstvo krátkych príbehov pozoruhodných pre ich satirický pohľad na konzumnú spoločnosť a reklamu v 50-tych a 60-tych rokoch: "The Wizard of Pung's Corner", kde sa nablýskaný, prekomplikovaný vojenský stroj ukáže nepoužiteľný proti farmárom s puškami a "The Tunnel Under the World", kde je celá spoločnosť v zajatí reklamných výskumníkov (tento jednoriadkový sumár skrýva niekoľko dejových zvratov). 
V 70-tych rokoch sa vrátil späť ako spisovateľ s románmi "Heechee" série a románom "Man Plus". S románom "Gateway" (v češtine „Gateway“), prvý zo série "Heechee", získal v roku 1978 cenu Hugo, kým s románom "Man Plus" (v češtine „Man Plus“) získal cenu Nebula v roku 1976. Ďalším úspešným románom bol "Jem" z roku 1980. 
Od roku 1959 do roku 1969 bol Pohl šéfredaktor časopisu "Galaxy" a jeho sesterského časopisu "If", vyhrajúc cenu Hugo za "If" tri roky po sebe.
Bibliografia.
Iné.
V roku 1978 vydal autobiografiu "The Way the Future Was".
Frederik Pohl získal štyrikrát cenu Hugo. Nepísal iba vedeckú fantastiku, ale aj články pre "Playboy" a "Family Circle". Napísal aj niekoľko náučných kníh, z ktorých posledná je "Chasing Science: Science as Spectator Sport" 2000.

</doc>
<doc id="7917" url="https://sk.wikipedia.org/wiki?curid=7917" title="26. november">
26. november



</doc>
<doc id="7918" url="https://sk.wikipedia.org/wiki?curid=7918" title="Asteroid">
Asteroid

Asteroid môže byť:

</doc>
<doc id="7921" url="https://sk.wikipedia.org/wiki?curid=7921" title="Táhirovci (Perzia)">
Táhirovci (Perzia)

Táhirovci (aj Tahérovci, Tahírovci) bola dynastia, ktorá vládla pod patronátom Abbásovcov v Chorasáne v severovýchodnej Perzii v rokoch 821873/875. 
Zakladateľom dynastie bol Táhir ibn al-Husajn. K moci sa dostal po tom, čo bol za svoje zásluhy v podpore kalifátu abbásovským kalifom Al-Ma’múnom vymenovaný za guvernéra Chorasánu. Táhir krátko po svojom ustanovení za správcu zomrel a moci sa ujal jeho syn Talha. Táhirovci si tak v Perzii vytvorili dedičné panstvo s centrom v Níšápúre. Najväčší rozsah dosiahla ich ríša za vlády Abdulláha a Táhira II., ktorí krajinu rozšírili až po Indiu. Ovládal taktiež významné perzské mestá Rajj, Fárs, Kirmán, či Esfahán. Abdulláhov druhý syn Muhammad sa v roku 851 zase stal "sáhibom aš-šurta" (správcom) Bagdadu. Za vlády Táhira III. však táhirovské panstvo podľahlo Saffárovcom, ktorí v roku 873 pripojili Chorasán k svojej vlastnej ríši vo východnej Perzii. Niektorí členovia rodiny ešte v nasledujúcich rokoch slúžili ako úradníci a správcovia v abbásovskom Iraku, avšak dynastia postupne upadla do zabudnutia.
Vládcovia Tahírovskej dynastie

</doc>
<doc id="7922" url="https://sk.wikipedia.org/wiki?curid=7922" title="Al-Mu’tasim">
Al-Mu’tasim

Al-Mu'tasim (), celým menom Abú Ishák Muhammad al-Mu’tasim Billáh ibn Hárún ar-Rašíd (* 794 – † 5. január 842) bol ôsmy kalif dynastie Abbásovcov. Na trón nastúpil po svojom nevlastnom bratovi Al-Ma’múnovi.
Al-Mu’tasim bol syn Hárúna ar-Rašída a tureckej háremovej otrokyne. Ešte pred nástupom na trón sa zúčastnil na potlačení povstania v Egypte a vo vojne proti Byzantskej ríši v rokoch 831832. Kalifom sa stal v roku 833.
Jeho vláda je poznačená obmedzovaním iránskeho vplyvu v armáde a verejnej správe. Najmä v armáde sa mu to podarilo za pomoci tureckých vojenských otrokov – "mamlúkov".
V roku 836 sa al-Mu’tasim presťahoval do mesta Samarra, aby znížil napätie medzi obyvateľmi Bagdadu a svojimi tureckými vojakmi. To však dostalo jeho samého i jeho nástupcov do závislosti na tureckých jednotkách. Al-Mu’tasim je posledný z chalífov, ktorí vykonávali absolutistickú moc ešte osobne.
Za vlády Al-Mu’tasima naďalej vzrastala moc dynastie Táhirovcov vo výchoperzskej provincii Chorasán. Táhirovci sa stali guvernérmi Samarkandu, Farghany a Herátu. Na rozdiel od ostatných provincií kalifátu Abbásovcov, ktoré boli pod prísnou kontrolou Bagdadu a Samarry, Táhirovské provincie boli oslobodené od platenia poplatkov a od politického dohľadu. Rastúca nezávislosť Táhirovcov významne prispela k úpadku moci Abbásovcov na východe ríše.
Následníkom Al-Mu’tasima sa stal jeho syn Al-Wátik.

</doc>
<doc id="7923" url="https://sk.wikipedia.org/wiki?curid=7923" title="Abbásovci">
Abbásovci

Abbásovci () boli druhá dynastia arabských kalifov. Prevzali vládu nad Arabskou ríšou z rúk rodu Umajjovcov a vládli v období rokov 750 – 1258.
Rozloha: 11 100 000 km2 v roku 800. Abbásovských kalifov z Bagdadu uznávali skoro všetci sunnitskí moslimovia.
Abbásovská revolúcia.
Abbásovskí kalifovia oficiálne odvodzovali svoj pôvod – a teda aj nárok na trón – od Mohamedovho strýka "Abbás ibn Abd al-Muttalíba" (565653). Vďaka tomuto pôvodu sa považovali za právoplatných dedičov Proroka, na rozdiel od Umajjovcov. Umajjovci boli potomkovia Umajju a neboli členmi Muhammadovho kmeňa Kurajšovcov.
Vďaka tejto skutočnosti sa Abbásovci dostali na trón za podpory moslimského hnutia, ktoré vystupovalo proti Umajjovcom. Umajjovci, ktorých považovali za príliš svetských, predstavovali skôr starú Mekkskú aristokraciu.
Abbásovcov významne podporovali perzskí moslimovia, ktorých Arabi považovali za druhotriednych občanov. Preto sa dynastická zmena od Umajjovcov k Abbásovcom niekedy nazýva aj "Abbásovská revolúcia".
Za vlády umajjovského kalifa Marwana II. došlo k otvorenému vystúpeniu imáma Ibrahíma (iným menom "Abú Muslim"), potomka zo štvrtej generácie po Abbásovi. Imám Ibrahím dosiahol s podporou perzskej provincie Chorasán značné úspechy, ale v roku 747 bol zajatý a zomrel vo väzení. Povstanie ďalej viedol jeho brat Abdallah, známy pod menom "Abú al-Abbás as-Saffáh" (alebo len "as-Saffáh"), ktorý v roku 750 Umajjovcov porazil a bol vyhlásený za chalífu.
Jediný umajjovský princ unikol do španielskej Andalúzie, kde v roku 756 založil pod menom Abdarrahmán I. Córdobský emirát. Hoci tým bolo Španielsko pre Abbásovcov stratené, už v roku 751 dokázali ubrániť novonadobudnuté územie Transoxanie proti Číne.
Dejiny.
História novej dynastie je poznačená stálym rozvojom a rozkvetom luxusu a umenia. Druhý kalif al-Mansúr preniesol sídlo ríše do Bagdadu a úspešne odrazil nájazdy z Malej Ázie. Vláda kalifov Harúna ar-Rašída (786809) a al-Ma’múna (813833) bola obdobím najväčšieho rozvoja Arabskej ríše. Bagdad sa stal centrom obchodu, došlo k rozpadu kmeňovej spoločnosti Arabov a k zrovnoprávneniu ostatných moslimov s nimi. Ríša sa rozdelila na provincie, na ktorých čele stál emir.
Od začiatku 10. storočia dochádza k postupnému úpadku, kalifát zaniká v roku 945 a moc preberajú Bújovci. Abbásovci zostávajú už iba duchovní vodcovia. Kalifát definitívne zanikol v roku 1258 po dobytí Bagdadu Mongolmi.

</doc>
<doc id="7929" url="https://sk.wikipedia.org/wiki?curid=7929" title="Kalif">
Kalif

Kalif [podľa PSP] alebo chalífa (arab. ) [v niektorých odborných textoch], doslova "následník Proroka", je titul, ktorý používali moslimskí vládcovia.
Prvý kalif.
Sunniti a šiiti sa rozchádzajú v názore na to, kto bol prvý kalif islamu. Podľa sunnitskej tradície bol prvým kalifom Abú Bakr as-Siddík, svokor Proroka Mohameda, ktorý bol zvolený za vodcu v roku 632.
Podľa šiitskej tradície sa mal prvým kalifom stať Mohamedov bratranec a zať Alí ibn Abí Tálib, pretože bol pokrvným príbuzným Proroka.
Kalifské dynastie.
Medzi dôležité kalifské dynastie patria:

</doc>
<doc id="7931" url="https://sk.wikipedia.org/wiki?curid=7931" title="Omar">
Omar



</doc>
<doc id="7947" url="https://sk.wikipedia.org/wiki?curid=7947" title="Brhlovce">
Brhlovce

Brhlovce sú obec ležiaca v Nitrianskom kraji v okrese Levice.
Polohopis.
Brhlovce ležia v Ipeľskej pahorkatine v doline riečky Búr, v nadmorskej výške okolo . Nachádzajú sa vzdušnou čiarou približne východne od Levíc. Obcou vedie cesta III/1593, ktorá sa severným smerom v Žemberovciach pripája na cestu I/51, juhozápadným smerom vedie cesta do Čankova, kde križuje cestu II/564.
Časti obce.
Šurda, Dolina, Kamenný Chotár
Vodné toky.
Obcou preteká riečka Búr.
Dejiny.
Vznik súčasnej obce sa datuje rokom 1952, kedy sa zlúčili Horné a Dolné Brhlovce. Najstaršou písomnou zmienkou je správa o osade Horné Brhlovce z roku 1245, ktorú vlastnili zemani z Brhloviec. V roku 1506 sú vlastníkmi Kálnayovci a v 16. storočí sa spomína aj vznik Dolných Brhloviec. Pri sčítaní v roku 1828 mali Horné Brhlovce 25 domov a 155 obyvateľov, Dolné už 27 domov a 167 obyvateľov. Počas požiaru v roku 1917 vyhorel kaštieľ a zničených bolo aj 13 domov. Obyvatelia obce sa živili najmä poľnohospodárstom, tkáčstvom, košikárstvom a do roku 1963 aj ťažbou tufu.
Kultúra a zaujímavosti.
Múzeá.
Vysunutá expozícia Tekovského múzea v Leviciach a Obecné múzeum.
Pomníky.
V obci je pomník obetiam druhej svetovej vojny.

</doc>
<doc id="7949" url="https://sk.wikipedia.org/wiki?curid=7949" title="Web">
Web

Web môže byť:

</doc>
<doc id="7950" url="https://sk.wikipedia.org/wiki?curid=7950" title="WWW">
WWW



</doc>
<doc id="7957" url="https://sk.wikipedia.org/wiki?curid=7957" title="Robert Silverberg">
Robert Silverberg

Robert Silverberg (* 15. január 1935, Brooklyn, New York) je americký spisovateľ známy predovšetkým vedecko-fantastickou tvorbou. Je to mnohonásobný držiteľ cien Hugo a Nebula.
Život.
Silverberg, od malička dychtivý čitateľ, začal posielať poviedky do vedecko-fantastických časopisov už ako mladý tínedžer. Navštevoval Kolumbijskú univerzitu, kde v roku 1956 získal titul A.B. z anglickej literatúry. Počas štúdia pokračoval v písaní vedeckej fantastiky. Jeho prvý vydaný román, kniha pre mládež "Revolt on Alpha C" sa objavila v roku 1955 a hneď nasledujúci rok získal svojho prvého Huga za najlepšieho nováčika. Počas nasledujúcich štyroch rokov, podľa jeho vlastných výpočtov, napísal milión slov ročne je rôzne časopisy a a Ace Doubles. V roku 1959, po kolapse trhu s vedeckou fantastikou, Silverberg preorientoval svoju tvorbu do iných oblastí: od starostlivo preskúmanej histórie až po ľahké porno pre "Nightstand Books".
V polovici 60-tych rokov, keď vedecko-fantastickí autori začali mať väčšie literárne ambície, Frederik Pohl, v tej dobe šéfredaktor troch vedecko-fantastických časopisov, ponúkol Silverbergovi voľnú ruku pri písaní pre jeho časopisy. To Silverberga inšpirovalo, aby sa vrátil k písaniu, kládol väčší dôraz na hĺbku postáv a ich sociálne zázemie a použil prvky modernej literatúry, ktorú študoval na univerzite.
Knihy z tohto obdobia vysoko prevyšujú jeho prvé práce. Azda prvou prácou „nového“ Silverberga bol román postavený na poviedkach vydaných v časopise "Galaxy" s názvom "To Open the Sky", v ktorej nové náboženstvo pomôže ľuďom na ceste ku hviezdam. Nasledoval román "Downward to the Earth", možno prvá postkoloniálna sci-fi kniha, kniha pod vplyvom Josepha Conrada, ktorej sa správca terraformovania (prispôsobenia prostredia zemským podmienkam) mimozemského sveta po skončení vracia späť. Iné, kritikmi aj čitateľmi dobré prijaté, práce z tohto obdobia sú romány "To Live Again", v ktorom sa môže zachovať osobnosť mŕtveho človeka; "The World Inside", pohľad na preľudnenú budúcnosť; a "Dying Inside", príbeh telepata, ktorý stratí svoje schopnosti.
Silverberg bol po vysoko produktívnych rokoch unavený, mal problémy so štítnou žľazou a navyše mu vyhorel dom. V roku 1972 sa presťahoval z rodného New Yorku na Západné pobrežie Spojených štátov a v roku 1975 ohlásil koniec spisovateľskej kariéry. Vrátil sa v roku 1980, ako inak, s "Lord Valentine's Castle", s panoramatickým dobrodružstvom na cudzej planéte, ktoré sa stalo základom série, ktorú píše dodnes.
Ocenenia.
V roku 1969 bola jeho "Nightwings" ocenená cenou Hugo ako najlepšia novela. V roku 1970 získal Nebulu za poviedku "Passengers" a ďalšie v nasledujúcom roku za román "A Time of Changes" a poviedku "Good News from the Vatican" a ďalšiu v roku 1975 za novelu "Born with the Dead". V roku 1970 bol čestným hosťom na Svetovom kongrese vedeckej fantastiky.

</doc>
<doc id="7958" url="https://sk.wikipedia.org/wiki?curid=7958" title="1935">
1935



</doc>
<doc id="7959" url="https://sk.wikipedia.org/wiki?curid=7959" title="World Wide Web">
World Wide Web

World Wide Web alebo web alebo Web alebo WWW (angl.= celosvetová sieť; "world" = svetový, "-wide" = celo-, "web" = sieť) je distribuovaný hypertextový internetový informačný systém, ktorý umožňuje univerzálny prístup k širokému univerzu dokumentov, ktoré obsahujú odkazy na iné miestne alebo vzdialené dokumenty.
Je to oficiálne (nesprávne laické pomenovanie len "internet") označenie tej časti internetu, kde sa informácie nachádzajú vo forme webových stránok (v pôvodnej definícii nazývané ako dokumenty). Každý dokument má svoju špecifickú adresu – URL, vďaka ktorej môže byť nájdený a zobrazený v programoch nazývaných webový prehliadač. Webové stránky môžu obsahovať hypertextové odkazy. Vďaka týmto odkazom, sú dokumenty navzájom poprepájané a vytvárajú "sieť".
História World Wide Webu.
World Wide Web vyvinul v rokoch 1989 – 1990 Timothy Berners-Lee a Robert Cailliau v Európskom laboratóriu pre časticovú fyziku CERN v Ženeve. Spolupráca vedcov vyžadovala spoločné využívanie dát. Tim Berners-Lee, inšpirovaný víziou Memexu a neskôr systémom Xanadu, sa rozhodol vytvoriť hypertextový systém, ktorý by bol integrálnou súčasťou internetu. 12. marca 1989 predložil návrh na vytvorenie takéhoto informačného systému. V októbri 1990 začal prácu na prvom klientovi, ktorý by umožnil vytváranie, editovanie a prezeranie web-stránok. Aby bol klientský program čo najjednoduchší a nezávislý od platformy, vyvinul jazyk HTML ako podmnožinu komplikovaného jazyka SGML. Ďalej vytvoril HyperText Transfer Protocol (HTTP) ako súbor pravidiel, ktoré mali využívať počítače komunikujúce v sieti internet využívajúce hypertextové prepojenia nezávisle od ich umiestnenia. Pre tento účel navrhol "Universal Document Identifier (UDI)," ktorý sa neskôr nazýval Universal Resource Locator (URL) ako štandard, ktorý umožnil prideliť dokumentom v celom internete jedinečnú adresu. Už v v polovici novembra 1989 uskutočnil prvú úspešnú komunikáciu medzi klientom a serverom HTTP. V decembri 1990 boli vytvorené základy World Wide Web (názov bol názvom pre html editor, ktorý vytvoril Tim na svojom počítači Next).
Okolo roku 2000 World Wide Web spojila viac ako miliardu webových stránok na svete. Fenomén internetu zaznamenal veľký rozmach najmä po zavedení tejto služby, ktorú vytvoril anglický počítačový expert Timothy Berners-Lee. Je atraktívna pre používateľov najmä poskytovaním možnosti „preskakovať“ z jedného dokumentu alebo obrazového, prípadne zvukového súboru na druhý, a to veľmi jednoducho, klikaním na jednotlivé linky.
Ako pracuje web.
Prehliadanie web stránky na internete obyčajne začína buď napísaním URL stránky do internetového prehliadača alebo kliknutím na hypertextový odkaz. Internetový prehliadač potom vyšle sériu komunikačných správ, nakoniec stiahne stránku a zobrazí ju.
Najprv je meno servera z URL preložené na IP adresu pomocou celosvetovej internetovej databázy známych serverov – DNS. Táto IP adresa je potrebná na nadviazanie spojenia a posielanie paketov na server.
Potom internetový prehliadač požiada o prostriedok poslaním HTTP požiadavky na webový server na konkrétnu IP adresu. V prípade typickej webovej stránky je HTML text stránky vyžiadaný prvý a spracovaný okamžite internetovým prehliadačom, ktorý potom vyšle ďalšie požiadavky na stiahnutie obrázkov a ďalších súborov potrebných pre zobrazenie stránky. Štatistiky merajúce popularitu webových stránok sú obyčajne založené na počte zobrazení stránky alebo na počte požiadaviek na server. Tieto štatistiky sa obvykle analyzujú, interpretujú a slúžia na zlepšenie samotného webu.
Keď máme stiahnutý obsah stránky z webového servera, internetový prehliadač vykreslí stránku na obrazovku počítača tak ako je definovaná HTML, CSS a inými webovými jazykmi. Všetky obrázky a ďalšie prostriedky sú spojené aby vytvorili webovú stránku tak, ako ju vidí používateľ.
Väčšina internetových stránok obsahuje hypertextové odkazy na ďalšie súvisiace stránky, dokumenty, zdrojové kódy, definície a iné webové prostriedky. Ako kolekcia užitočných, súvisiacich informácií pospájaných cez hypertextové odkazy vznikla prezývka „web“ of information – sieť informácií.

</doc>
<doc id="7971" url="https://sk.wikipedia.org/wiki?curid=7971" title="Móhandás Gándhí">
Móhandás Gándhí



</doc>
<doc id="7973" url="https://sk.wikipedia.org/wiki?curid=7973" title="Gautama Buddha">
Gautama Buddha



</doc>
<doc id="7979" url="https://sk.wikipedia.org/wiki?curid=7979" title="Streda nad Bodrogom">
Streda nad Bodrogom

Streda nad Bodrogom () je obec na juhovýchodnom Slovensku. V obci sa nachádza kostol z 13.storocia. Na mieste malého stredovekého hradu bol postavený okolo roku 1700 kaštieľ.
Polohopis.
Obec leží v najjužnejšej časti Východoslovenskej nížiny a Trebišovského okresu, ako aj oblasti Medzibodrožie v regióne Zemplín.
Symboly obce.
Erb obce: V červenom štíte z vrcholu nekonečného uzla vyrastá strieborný ďatelinový kríž. Podkladom pre tento erb bola obecná pečať pochádzajúca z 18. stor. Odtlačok nedatovaného typária je uložený v zbierke mestských a obecných pečatí v Krajinskom archíve v Budapešti.
Vlajka obce pozostáva z troch pozdĺžnych pruhov vo farbách bielej 3/7, červenej 1/7 a žltej 3/7. Vlajka má pomer strán 2:3 a je ukončená tromi cípmi t. j. dvomi zástrihmi, siahajúcimi do tretiny jej listu.
Na pečati s kruhopisom BODROK SZERDA HELY je ako znamenie vyobrazený nekonečný uzol a na ňom latinský kríž. Nekonečný uzol je v obecnej a mestskej heraldike pomerne ojedinelý symbol znamenajúci nekonečnosť, stálosť, kontinuitu a pod.
Obyvateľstvo.
Podrobnejšia štruktúra v roku 2002:
Počet obyvateľov:
Doprava.
Najnižšie položená železničná stanica ŽSR (ČSD) – železničná stanica Streda nad Bodrogom (), rozchod .
Šport.
Futbalový klub TJ ŠM Streda nad Bodrogom,
Obecný stolnotenisový klub

</doc>
<doc id="7981" url="https://sk.wikipedia.org/wiki?curid=7981" title="Hildegarda z Bingen">
Hildegarda z Bingen



</doc>
<doc id="7985" url="https://sk.wikipedia.org/wiki?curid=7985" title="Muhammad">
Muhammad

Muhammad môže byť:

</doc>
<doc id="7988" url="https://sk.wikipedia.org/wiki?curid=7988" title="Bodrog">
Bodrog

Bodrog je rieka na východe Slovenska a severovýchode Maďarska.
Tok rieky.
Bodrog v súčasnosti vzniká sútokom riek Ondavy a Latorice pri Zemplíne. Je pravým prítokom rieky Tisa. Hranicu s Maďarskom prekračuje blízko obcí Klin nad Bodrogom a Borša. Rieka Bodrog je jedinou východoslovenskou vodnou cestou (je splavná väčšími loďami, podľa vodného stavu dosahuje hĺbku min. ).
Pri obciach Streda nad Bodrogom a Viničky pretínajú rieku dva železničné a jeden cestný most. V mieste kde rieka opúšťa Slovensko je najnižšie položené miesto Slovenska 
Dejiny.
V minulosti pred vystavením hrádzí v 19. storočí vtekalo do Východoslovenskej nížiny päť riek Latorica, Uh, Laborec, Ondava a Topľa v tvare roztvorenej dlane, a vytvárali obrovské močarisko až po Tisu

</doc>
<doc id="7990" url="https://sk.wikipedia.org/wiki?curid=7990" title="J. R. R. Tolkien">
J. R. R. Tolkien

John Ronald Reuel Tolkien CBE FRSL (* 3. január 1892, Bloemfontein, Južná Afrika – † 2. september 1973, Bournemouth, Spojené kráľovstvo) bol anglický spisovateľ, autor knihy "The Hobbit" (v slovenčine „Hobit“) a jej pokračovania "The Lord of the Rings" (v slovenčine „Pán prsteňov“), jeho najznámejšieho diela.
Bol významným jazykovedcom, znalcom anglosaštiny (starej angličtiny) a starej nórčiny. Na Univerzite v Oxforde pôsobil v rokoch 19251945 ako profesor anglosaštiny, v rokoch 19451959 potom ako profesor anglického jazyka a literatúry. Spolu s najbližším priateľom C. S. Lewisom sa schádzal v literárnom diskusnom klube Inklings (doslova „Atramentovci“).
Tolkienovo dielo zahŕňa aj množstvo kníh z pozostalosti o histórii fiktívneho sveta Stredozeme, v ktorej sa "Hobit" a "Pán prsteňov" odohrávajú. Pre neutíchajúcu popularitu a vplyv jeho diel je Tolkien považovaný za otca modernej high fantasy. Ostatné Tolkienove publikované fantasy diela sú rozprávky a príbehy, ktoré pôvodne rozprával svojim deťom a netýkajú sa Stredozeme.
Životopis.
Tolkien sa narodil v Bloemfonteine, hlavnom meste Oranžského slobodného štátu (dnes časti Juhoafrickej republiky), Arthurovi Tolkienovi, riaditeľovi miestnej bankovej pobočky a jeho žene Mabel Tolkienovej (rodenej Suffieldovej).
Tolkienova rodina pochádzala zo Saska, ale žila v Anglicku už od 18. storočia. Priezvisko "Tolkien" je poangličtenou verziou "Tollkiehn" (t. j. nemecky "tollkühn", „šialene smelý“). Meno profesora Rashbolda v "The Notion Club Papers" (príbeh z IX. zväzku "The History of Middle-earth") je vtipnou narážkou na túto skutočnosť, lebo v angličtine má ten istý význam. Tolkien mal iba jedného súrodenca, brata Hilary Arthur Reuel Tolkiena, ktorý sa narodil 17. februára 1894.
Keď mal tri roky, odcestoval do Anglicka spolu s matkou, ktorá si nemohla zvyknúť na africké podnebie. Najskôr bývali u príbuzných na farme Bag End vo Worcestershire, čo bolo pravdepodobne inšpiráciou pre názov Dno vreca v jeho knihách. Otec však v tom istom roku zomrel v Južnej Afrike na krvácanie do mozgu. Strata živiteľa rodiny prinútila Tolkienovu matku krátko žiť u svojich rodičov v Birminghame, v roku 1896 sa presťahovali do dediny Sarehole, neskôr do Worcestershire village (teraz časti Birminghamu). Spolu s bratom trávil hodiny skúmaním starého vodného mlynu v Sarehole a močiaru v Moseley. Zážitky z detstva boli neskôr zdrojom inšpirácie pre scenérie v jeho knihách.
Mabel učila svojich dvoch synov a J. R. R. bol dychtivým žiakom. Získal rozsiahle vedomosti v botanike, ale najobľúbenejšími hodinami boli lekcie o jazykoch. Matka ho preto veľmi skoro naučila základom latinčiny. Keď mal štyri roky, vedel čítať a hneď nato aj písať. Krátko navštevoval Školu svätého Filipa, absolvoval Školu kráľa Edwarda v Birminghame a Exeterskú Fakultu v Oxforde.
Po manželovej smrti sa Mabel stále viac upierala ku kresťanstvu. V roku 1900 jeho matka spolu so sestrou konvertovala na katolicizmus, napriek búrlivým protestom jej prevažne baptistickej rodiny. Rodina preto odmietla naďalej vdove a jej synom poskytovať finančnú pomoc. V roku 1904, keď mal Tolkien 12 rokov, zomrela jeho matka ako tridsaťštyriročná na cukrovku. Martýrium, ktoré podstúpila pre svoju vieru, pociťoval po zvyšok života ako záväzok s hlbokým vplyvom na vlastnú vieru. Tolkienov zápal pre vieru možno doložiť listami C. S. Lewisovi počas jeho obrátenia na kresťanstvo, v ktorých vyjadril svoje kresťanské hodnoty.
Ako sirotu ho vychovával otec Francis Xavier Morgan z birminghamského Oratória vo štvrti Edgbaston. Tunajšej architektúre dominovala vysoká budova známa ako "Perrott's Folly" a blízko nej stojaca neskoršia Viktoriánska veža, časť edgbastonskej vodárne, ktoré pravdepodobne ovplyvnili predstavy rôznych temných veží v jeho prácach.
Keď mal 16, zamiloval sa do Edith Brattovej (neskôr sa stala predlohou pre postavu Lúthien) a napriek mnohým prekážkam sa s ňou v roku 1916 oženil. Po celý zvyšok života ostala jeho jedinou láskou.
Na začiatku Prvej svetovej vojny narukoval do Britskej armády k Lancashirským strelcom (Lancashiree Fusiliers), kde slúžil ako nadporučík. Mnoho spolubojovníkov ako aj blízkych priateľov padlo v bojoch ako napr. bitka pri Somme. On sám bol nakoniec prepustený po tom, ako strávil väčšinu roka 1917 v nemocnici, pretože trpel zákopovou horúčkou. Domov sa vrátil s nechuťou k vojne.
Počas uzdravovania začal pracovať na "The Book of Lost Tales", sérii rozprávkových príbehov založených na milovanej mytológii a folklóre.
Po vojne Tolkien pracoval najskôr v Oxforde na Novoanglickom slovníku (Oxford English Dictionary). V roku 1920 sa presťahoval do Leedsu, kde na katedre angličtiny miestnej univerzity získal titul profesora anglosaského jazyka (1924), ale v roku 1925 sa vrátil naspäť do Oxfordu. V roku 1945 sa na Mertonskej fakulte v Oxforde stal profesorom anglického jazyka a literatúry, kde zostal až do svojho odchodu do dôchodku v roku 1959.
Tolkien a Edith mali 4 deti, ktoré sa im narodili v medzivojnovom období:
 John Francis Reuel (17. november 1917),
 Michael Hilary Reuel (október 1920),
 Christopher Reuel (1924),
 Priscilla Anne Reuel (1929).
Edith zomrela v novembri roku 1971. Tolkien bol z jej smrti zdrvený a o necelé dva roky umrel tiež. Na náhrobku v Oxforde na cintoríne Wolvercote, pod ktorým je pochovaný on aj jeho žena, sú pri ich menách vytesané aj mená Beren a Lúthien na počesť jedného z najväčších príbehov lásky v Stredozemi.
Tolkienov životopis vyšiel v knižnom vydaní v dvoch spracovaniach, a to "J.R.R. Tolkien – A Biography" od Humphreyho Carpentera z roku 1977 a "J.R.R. Tolkien: The Man who created The Lord of the Rings" od Michaela Corena z roku 2001.
Dielo.
Tolkien rád vymýšľal fantastické príbehy pre zábavu svojich detí. Každé Vianoce pre nich napísal listy typickým roztraseným písmom Santa Clausa a zostavil tak sériu krátkych príbehov – neskôr zozbieranú a publikovanú ako "The Father Christmas Letters".
Tolkien nikdy neočakával, že jeho vymyslené príbehy budú zaujímať viac než iba úzku skupinu ľudí. Zhruba v období narodenia svojho posledného dieťaťa začal písať knihu dnes známu ako "The Hobbit", ale pôvodne napísal iba pre svoje deti. Na naliehanie bývalého študenta publikoval túto knihu v roku 1937) (v slovenčine vyšla pod názvom "Hobit"). Kniha rozpráva o dobrodružstvách Bilba Bublíka, ktorý patrí do Tolkienom vymyslenej rasy hobitov. Hobiti boli malí, domácky založení ľudkovia bez sklonov k dobrodružstvu. Bilba však jeho priateľ, čarodejník Gandalf, presvedčil, aby sa pridal k výprave trpaslíkov, ktorí išli oslobodiť svoje bývalé kráľovstvo z pazúrov draka Smauga. Aj keď bola určená deťom, kniha si získala aj dospelých čitateľov a stala sa takou populárnou, že nakladateľ, firma Allen &amp; Unwin, požiadal Tolkiena o napísanie pokračovania. To ho inšpirovalo k vytvoreniu jeho najznámejšieho diela, ktorým sa stal výpravný trojdielny román "The Lord of the Rings" (195455) (v slovenčine "Pán prsteňov"). Tolkien na jeho napísanie potreboval takmer 10 rokov, počas ktorých bol neustále povzbudzovaný v klube Inklings, najviac však svojím najbližším priateľom C. S. Lewisom, autorom kníh o "Narnii". Pán prsteňov nadväzuje na Bilbove dobrodružstvá, ako hlavná postava v ňom však vystupuje Bilbov adoptívny syn Frodo. Bilbo, v ktorom prvá výprava prebudila lásku k cestovaniu, odchádza na staré kolená opäť na cesty a Frodovi necháva všetok svoj majetok vrátane čarodejníckeho Prsteňa, ktorý našiel v knihe Hobit. Frodo sa však od Gandalfa dozvedá, že tento Prsteň je najnebezpečnejším predmetom v Stredozemi. Frodo s postupne sa rozširujúcou skupinou priateľov sa teda vyberú na nebezpečnú výpravu do temnej ríše Mordor, v ktorej je jediné miesto, kde možno Prsteň zničiť.
V 60. rokoch sa "Pán prsteňov" stal veľmi populárny najmä medzi študentmi a od tej doby ho nezmenšujúci sa okruh jeho obdivovateľov radí medzi najpopulárnejšie romány 20. storočia, a to ako podľa odhadovaného počtu priaznivcov, tak aj podľa počtu predaných výtlačkov. "Pán prsteňov" bol čitateľmi na britskom TV kanáli 4 a reťazcom kníhkupectiev firmy Waterstone zvolený za najvýznamnejšiu knihu 20. storočia. V roku 1999 zákazníci internetového kníhkupectva Amazon.com v hlasovaní vybrali "Pána prsteňov" ako najvýznamnejšiu knihu tisícročia.
Keď začínal písať prvú kapitolu "Pána prsteňov", myslel si, že bude rozprávať rozprávky pre deti podobne ako v "Hobitovi", ale časom príbeh stále temnel a stával sa vážnejším. Aj keď je "Pán prsteňov" pokračovaním "Hobita", obracia sa skôr na staršie publikum, na pozadí hlavného deja rozohráva úryvky ďalších príbehov a vykresľuje tak fascinujúcu atmosféru neodhalených tajomstiev starobylej histórie sveta Stredozeme. Mytológia tohto sveta je ďalej rozvinutá v knihe "The Silmarillion" (v slovenčine "Silmarillion") a mnohých ďalších, ktoré z pozostalosti vydal syn Christopher. Tolkien výrazne ovplyvnil žáner fantasy, ktorého obľuba po úspechu "Pána prsteňov" významne stúpla.
Tolkien bol profesionálnym lingvistom a jazyky a mytológie, ktoré študoval, priamo ovplyvňovali jeho tvorbu. Napríklad mená trpaslíkov v "Hobitovi" boli prevzaté zo severskej mytológie z básne Voluspa, časti eposu Edda. Naproti tomu niektoré zápletky (napr. zlodej, ktorý ukradne pohár z dračieho pokladu) prevzal zo staroanglickej epickej básne Beowulf. Tolkien bol uznávaným znalcom Beowulfa a publikoval na túto tému niekoľko vedeckých prác. Skôr nepublikovaný preklad Beowulfa od Tolkiena zostavil Michael Drout.
Tolkien pracoval na histórii Stredozeme až do svojej smrti. Jeho syn Christopher Tolkien s pomocou spisovateľa fantasy Guya Gavriela Kaya usporiadal niektoré materiály do ucelenej podoby a vydal ich ako "The Silmarillion" (1977). Christopher Tolkien v ďalších rokoch pokračoval vo vydávaní materiálu použitého pri vytváraní Stredozeme. Diela z pozostalosti ako "The History of Middle-earth" (doslova „História Stredozeme“) alebo "Unfinished Tales" (doslova „Nedokončené príbehy“) obsahujú nedokončené, opustené, alternatívne alebo odporujúce si verzie príbehov, pretože Tolkien pracoval na svojej mytológii desaťročia a neustále jednotlivé príbehy prepisoval, upravoval a rozvíjal. Iba "Silmarillion" sa pokúša udržať naozajstnú konzistenciu s "Pánom prsteňov" a to iba vďaka rozsiahlym úpravám Christophera Tolkien – aj keď on sám tvrdí, že tam ešte veľa nezrovnalostí ostalo. (Dokonca ani "Hobit" nie je celkom v súlade s "Pánom prsteňov", aj keď pri druhom vydaní (1951) bola jedna kapitola podstatne zmenená).
Knižnica Marquetteho univerzity v Milwaukee (Wisconsin, USA) uchováva veľa Tolkienových pôvodných rukopisov, poznámok a listov; iné pôvodné materiály zostávajú v Oxfordskej Bodleiho knižnici. Marquetteho univerzita vlastní rukopisy a korektúry "Pána prsteňov", "Hobita", rukopisy mnohých „nižších“ kníh ako "Farmer Giles of Ham" a materiály od Tolkienových obdivovateľov, zatiaľ čo Bodleiho knižnica má materiály k "Silmarillionu" a Tolkienove vedecké práce.
Dňa 17. apríla 2007 vychádza v Anglicku nikdy nevydaný román „Húrinove deti“ (The Children Of Húrin, HarperCollins 2007). Dej tejto knihy sa odohráva v Stredozemi dávno pred románom Hobit. Román mohol vyjsť opäť vďaka práci Tolkienovho syna Christophera. Tolkien pracoval na Húrinových deťoch približne rovnako dlho ako na „The Silmarillion“ a predstavuje jeden z troch veľkých príbehov o Stredozemi, na ktorých Tolkienovi záležalo najviac. Na Slovensku román vychádza deň po anglickej premiére, teda 18. apríla 2007 (Slovart 2007).
Jazyky.
Filológia, štúdium jazykov, bola Tolkienova prvá univerzitná láska a jeho zaujatie jazykovedou ho inšpirovalo k vytvoreniu takmer 15 umelých jazykov (najznámejšie z nich sú dva elfie jazyky v Pánovi prsteňov: quenijčina a sindarčina). Neskôr prepracoval celú kozmogóniu a históriu Stredozeme ako pozadie pre vývoj týchto jazykov.
Okrem hlbokej znalosti anglosaštiny (starej angličtiny) a starej nórčiny Tolkien hovoril s rôznou mierou plynulosti viac ako tuctom európskych jazykov, počínajúc waleštinou, galčinou, románskymi jazykmi ako francúzštinou, španielčinou a taliančinou rovnako aj ostatnými germánskymi jazykmi (ranými formami nemčiny a holandčiny ako napríklad starou saštinou) a baltskými a slovanskými jazykmi (litovčinou a ruštinou). Vo svojej osobnej korešpondencii sa zmienil, že zvuk fínskeho jazyka znel jeho ušiam najľubozvučnejšie a stal sa inšpiráciou pre quenijčinu, najdôležitejší z ním vytvorených jazykov.
Popularita jeho kníh mala malý, ale trvalý dopad na použitie anglického jazyka vo fantasy literatúre, evidentné je najmä používanie neštandardných foriem slov 'elf' a 'trpaslík' (štandardné tvary "elfs" a "dwarfs" boli vytlačené jeho "elves" a "dwarves").

</doc>
<doc id="7992" url="https://sk.wikipedia.org/wiki?curid=7992" title="Región (tradičný, Slovensko)">
Región (tradičný, Slovensko)

Región je „oblasť s výskytom javu alebo súboru javov v charakteristickej, preň vlastnej skladbe“.
Ide iba o neoficiálne a takmer nedefinovateľné útvary (presne vymedzené sú iba regióny cestovného ruchu, ktoré sú s nimi sčasti zhodné).
Typické tradičné regióny Slovenska.
Bývalé uhorské župy.
Bývalé uhorské župy, ktorých celé územie dnes leží na Slovensku:
Iné uhorské župy na Slovensku:
Pôvod názvov.
Ich názvy majú len v ojedinelých prípadoch (ak vôbec) vzťah k úradnému členeniu Slovenska. Názvy a hranice môžu byť naviazané na:

</doc>
<doc id="7996" url="https://sk.wikipedia.org/wiki?curid=7996" title="Transliterácia">
Transliterácia

Transliterácia (iné názvy: odborný/vedecký prepis, odborná/vedecká transkripcia, zriedkavo prepísmenkovanie) má niekoľko podobných (ale odlišných) definícií:
Charakteristika.
Transliterácia je teda primárne orientovaná na vizuálnu stránku pôvodného textu, kým transkripcia (v užšom zmysle) je orientovaná na výslovnosť (zvukovú) stránku pôvodného textu (o porovnaní transliterácie a transkripcie pozri aj transkripcia (jazykoveda)). Transliterácia môže zachytávať (a často zachytáva) aj fonetickú hodnotu (výslovnosť) pôvodnej grafémy, ale len do tej miery, aby sa tým neohrozil jej primárny cieľ - poskytnúť primárne informáciu o tom, aké jednotlivé grafémy obsahuje pôvodný text.
Na Slovensku sa najčastejšie sa stretávame s transliteráciou do latinského písma.

</doc>
<doc id="8000" url="https://sk.wikipedia.org/wiki?curid=8000" title="11. január">
11. január



</doc>
<doc id="8003" url="https://sk.wikipedia.org/wiki?curid=8003" title="NATO">
NATO



</doc>
<doc id="8005" url="https://sk.wikipedia.org/wiki?curid=8005" title="Organizácia severoatlantickej zmluvy">
Organizácia severoatlantickej zmluvy



</doc>
<doc id="8009" url="https://sk.wikipedia.org/wiki?curid=8009" title="Združenie euroskeptikov EUnie.sk">
Združenie euroskeptikov EUnie.sk

Združenie euroskeptikov EUnie.sk je občianske združenie založené s cieľom zabrániť schváleniu európskej ústavy na Slovensku.

</doc>
<doc id="8010" url="https://sk.wikipedia.org/wiki?curid=8010" title="Rondel (občianske združenie)">
Rondel (občianske združenie)

RONDEL je slovenské občianske združenie zamerané na záchranu hradov a príjemné trávenie voľného času, gotický šerm. 

</doc>
<doc id="8011" url="https://sk.wikipedia.org/wiki?curid=8011" title="Združenie kresťanských spoločenstiev mládeže">
Združenie kresťanských spoločenstiev mládeže

Združenie kresťanských spoločenstiev mládeže je občianske združenie zamerané na formovanie mladých kresťansky zameraných ľudí.
Organizované podujatia.
Okrem aktivít nasmerovaných na skupinky mladých ľudí ZKSM organizuje aj rôzne celoslovenské podujatia:

</doc>
<doc id="8013" url="https://sk.wikipedia.org/wiki?curid=8013" title="Friedrich Veľký">
Friedrich Veľký



</doc>
<doc id="8015" url="https://sk.wikipedia.org/wiki?curid=8015" title="Potápačský výstroj">
Potápačský výstroj

Potápačský výstroj je súhrn technického vybavenia, ktoré sa používa pri potápaní.
ABC.
Ako "ABC" sa označujú tri základné súčasti výstroja, s ktorými sa potápač pri výcviku učí narábať ako s prvými:

</doc>
<doc id="8017" url="https://sk.wikipedia.org/wiki?curid=8017" title="Zoznam panovníkov Uhorska">
Zoznam panovníkov Uhorska

Toto je zoznam panovníkov Uhorského kráľovstva, ktorý zahŕňa aj uhorské kniežatá a veľkokniežatá. Uhorské kniežatstvo bolo založené niekedy medzi rokmi 895 a 896 prišli do tejto oblasti pod vedením Arpáda, ktorého si sedem maďarských vojvodov v roku 890 zvolilo za svojho panovníka. Kniežatstvo bol kmeňový zväz zjednocujúci pôvodne kočovný ľud Maďarov, ktorí postupne prešli z polo kočovného spôsobu života na usadlý život. V čele nestál samotný knieža, ale vo forme diarchie sa o moc delili dvaja muži, t.j. "kende" či "kündü" (t.j. sakrálny kráľ či knieža) s "gyula" (vojvodcom). Zjednocovací proces Uhorska dokončil uhorský vládca Štefan I., z rodu Arpádovcov (predtým maďarské knieža Nitrianska), ktorý sa z popudu pápeža roku 1000/1001 stal prvým uhorským kráľom. V roku 1102 bola vytvorená chorvátsko-uhorská personálna únia, ktorá pretrvala až do zániku Uhorska (uhorskí králi však neboli ani len formálne korunovaní oddelene ako králi Chorvátska). Dynastia Arpádovcov vládla v Uhorsku od roku 895 až do roku 1301. Od roku 1526 do svojho zániku bolo Uhorsko integrálnou a trvalou časťou habsburskej monarchie, čiže rakúskej monarchie. Jeho vládcami boli panovníci Rakúska, ktorí boli formálne korunovaní aj za uhorských kráľov. Do roku 1867 bolo politicky aj hospodársky riadené z Viedne, hoci formálne malo aj vlastné inštitúcie. Približne od roku 1541 do konca 17. storočia bolo Uhorsko územne obmedzené na dnešné Slovensko, Burgenland a západné Chorvátsko a menšie priľahlé oblasti a nazývalo sa Kráľovské Uhorsko. V rokoch 18041867 bolo Uhorsko zároveň časťou Rakúskeho cisárstva, v rokoch 18671918 bolo zároveň súčasťou Rakúsko-Uhorska a v rokoch 18491867 bolo zároveň (rakúskou) korunnou krajinou. Uhorské kráľovstvo existovalo až do roku 1918, keď sa Karol IV. vzdal účasti na štátnych záležitostiach, ale nerezignoval.
Uhorské kniežatá.
"Poznámka:" Všetky uhorské kniežatá a dátumy pred Gejzom sú historicky sporné. V skutočnosti tiež existovali viacerí náčelníci jednotlivých kmeňov. Najskôr od Gejzu možno hovoriť o Uhorskom kniežatstve.

</doc>
<doc id="8021" url="https://sk.wikipedia.org/wiki?curid=8021" title="George Orwell">
George Orwell

Eric Arthur Blair (* 25. jún 1903, Motihari, India – † 21. január 1950, Londýn, Spojené kráľovstvo), známy pod literárnym pseudonymom George Orwell, bol britský novinár a spisovateľ.
Vo svojich dielach sa zaoberal totalitárnymi a autoritárskymi režimami. Je autorom viacerých neologizmov, napríklad „veľký brat“, „newspeak“. 
Životopis.
Detstvo.
Narodil sa 25. júna 1903 v Motihari (India) v rodine koloniálneho úradníka Richarda, ktorý pracoval v štátnych službách pre Odbor s opiátmi, a matky Idy. Jeho rodina patrila do typickej strednej vrstvy. Eric mal 2 sestry – staršiu Marjorie a mladšiu Avril. Matka sa s ním a s jeho sestrami presťahovala do Oxfordshiru v Anglicku. Svojho otca videl opäť až v roku 1907, a aj to iba na pár mesiacov.
Podľa rieky Orwell, ktorá tam preteká, si zvolil svoj pseudonym.
Štúdium.
Keď mal šesť rokov, rodičia ho poslali do malej anglickej školy v Henley, túto školu navštevovala aj jeho sestra. Učitelia ho odporučili do St. Cyprian's School v Eastbourne, Sussex. Eric získal štipendium, čím zabezpečil, že jeho rodičia boli schopní platiť mu zvyšné školné. Neskôr vyštudoval prestížnu súkromnú strednú školu Eton College.
Po škole v rokoch 1922 až 1927 slúžil v Indickej imperiálnej polícii v Barme (dnes Mjanmarsko).
Život v Anglicku.
V roku 1927 odišiel späť do Anglicka a začal sa živiť ako novinár a esejista. Spočiatku žil ako tulák v najchudobnejších vrstvách Paríža a Londýna. Intenzívne politické a sociálne nepokoje, ktoré sužovali Európu, zmenili Orwella na vášnivého socialistu, odporcu fašizmu, zástancu rovnosti a na spisovateľa.
Už v 30. rokoch napísal niekoľko románov. "A Clergyman's Daughter", "Keep the Aspidistra Flying", "Coming Up for Air"," Road to Wigan Pier". V týchto knihách opisuje trápenie tých najspodnejších spoločenských vrstiev.
Španielska občianska vojna.
Čoskoro po vypuknutí španielskej občianskej vojny sa do vojny zapojil ako dobrovoľník, bojoval za republikánsku stranu v légiách POUM (Partido Obrero de Unificacion Marxista – sesterská protistalinistická strana nezávislej Labouristickej strany založenej v roku 1935, jej členom sa stal v roku 1938). K tejto strane sa pripojila i jedna trockistická skupina a disidenti z PCE. Vo vojne bojoval ako pešiak.
Prežil nadšenie z fungujúceho španielskeho socialistického štátu, no čoskoro pocítil znechutenie i z intríg a z fanatizmu jednotlivých zložiek ľavice. Stalinisti podporovaní Sovietskym zväzom porazili anarchistov aj POUM a týmto zásahom ukončili revolúciu.
20. mája 1937 Orwella postrelil do krku fašistický ostreľovač (blízko Huesca), preto musel predčasne opustiť front. Keďže boli spolu s manželkou Eileen zatknutí za členstvo v „Trotskyit“, v júni 1937 opustili Španielsko. Neskôr boli prenasledovaní políciou, ktorá zatýkala všetkých členov POUM. Týmto úsekom svojho života sa George Orwell zaoberá v diele "Hold Katalánsku" a v eseji "Wounded by a Fascist Sniper".
Druhá svetová vojna.
Už v roku 1938 ochorel na tuberkulózu.
Počas vojny bol pevne presvedčený, že jestvujúci kapitalistický systém nemá šancu prežiť. Navrhol a obhajoval rozsiahle zoštátnenie majetku, obmedzenie výsad bohatých, obmedzenie maximálnych príjmov, slobodu kolóniám, úplne však odmietal stalinistický socializmus.
Orwell písal články do "The New English Weekly" až do roku 1940. Počas 2. svetovej vojny sa stal členom domobrany a v roku 1941 začal pracovať v BBC. Tu pracoval na programoch o Indii a Východnej Ázii. Po finančne príťažlivej ponuke prijal miesto v Tribune ako literárny spravodajca. Písal do pravidelnej rubriky „As I Please“.
V roku 1944 Orwell dokončil svoju antistalinistickú alegóriu "Zvieracia farma", ktorá patrí k jeho najznámejším dielam. Dielo bolo publikované nasledujúci rok s veľkým úspechom. Po tejto knihe sa Orwell konečne ocitol finančne zabezpečený. Od roku 1945 sa stal vojnovým korešpondentom a neskôr pravidelne prispieval do Manchester Evening News. Bol blízkym priateľom vydavateľa a majiteľa Davida Astora. Orwellove myšlienky ho silno ovplyvňovali a tým menili smerovanie novín.
Do bojov druhej svetovej vojny sa nezapojil pre pretrvávajúcu tuberkulózu.
Pred smrťou.
Po smrti prvej manželky sa presťahoval na škótsky ostrov Jura a tu napísal jedno zo svojich najvýznamnejších diel "1984", ktoré rovnako ako "Zvieracia farma" kritizuje totalitný systém. V tomto diele poukázal na to, že totalitárny systém je schopný postupne sa byrokratizovať a ovládnuť civilizáciu.
Len niekoľko mesiacov po svadbe so svojou druhou ženou, 21. januára 1950, zomrel v Londýne na tuberkulózu.
Diela.
Eseje.
Orwellove eseje sa týkajú nielen politiky, literatúry či kultúry, ale komentujú aj život svojej doby v celej jeho pestrosti. Najväčšia časť jeho esejí pochádza z obdobia vojny. Všeobecne sa považuje za najlepšieho anglického esejistu vôbec. Kompletná zbierka jeho esejí vyšla v štyroch zväzkoch "Collected Essays, Journalism, and Letters".

</doc>
<doc id="8022" url="https://sk.wikipedia.org/wiki?curid=8022" title="Mošonská župa (Uhorsko)">
Mošonská župa (Uhorsko)

Mošonská župa resp. Mošonská stolica resp. Mošonský komitát (namiesto slova Mošonská/-ý môže byť staršie slovo Mošoňská/-ý; iné názvy: Mošon, staršie: Mošoň; maď. "Moson(y) vármegye"/"Moson(y)", nem. "Komitat Wieselburg" alebo "Wieselburger Gespanschaft") bola župa resp. stolica resp. komitát v Uhorsku.
Mošon či Mošoň (maď. Moson(y)) je aj meno mesta, ktoré je dnes súčasťou mesta Mosonmagyaróvár v Maďarsku.
Geografia.
Mošonská župa ležala v severozápadnej časti dnešného Maďarska a v severnej časti rakúskej spolkovej krajiny Burgenland. Na Slovensku bola súčasťou Mošonskej župy:
Rozloha župy bola v roku 1910 2 013 km².
Centrum.
Centrom stolice bolo mesto Mošon, neskôr sa centrum Mošona presunulo do Magyaróvaru. Tieto dve mestá boli roku 1939 spojené do mesta Mosonmagyaróvar.
Dejiny.
Mošonský komitát vznikol ako jeden z prvých v Uhorsku.
V roku 1918/1919 sa stali súčasťou Česko-Slovenska malé časti župy na ľavom brehu Dunaja a v roku 1923 definitívne aj časť obce Kittsee a časť Jaroviec na pravom brehu Dunaja (oboje dnes súčasť Petržalky). Časti Mošonskej župy v Česko-Slovensku na ľavom brehu Dunaja sa stali spolu s Ostrihomskou župou súčasťou Komárňanskej župy; v roku 1923 sa tieto časti Mošonskej župy stali súčasťou Bratislavskej župy (tzv. veľžupy, ktorých bolo na Slovensku 6).
Východná časť župy ostala súčasťou Maďarska a bola včlenená do župy "Győr-Moson-Pozsony (Ráb-Mošon-Bratislava)", a západná časť (prevažne Neziderský okres) sa stal súčasťou novovytvorenej rakúskej spolkovej krajiny Burgenland.
Po 2. svetovej vojne (1947) sa súčasťou Česko-Slovenska stali aj obce Jarovce (resp. jej zvyšok - porov. vyššie), Čunovo (vtedy prevažne obývané Chorvátmi) a Rusovce. V Maďarsku bola župa "Győr-Moson-Pozsony" spojená so "Šopronskou župou" do župy "Győr-Sopron (Ráb-Šopron)", ktorá bola roku 1990 premenovaná na župu Rábsko-mošonsko-šopronská "Győr-Moson-Sopron".
Na Slovensku sú dnes obce Jarovce, Rusovce a Čunovo súčasťou okresu Bratislava V. a Bratislavského kraja.
Okresy.
Na začiatku 20. storočia bola Mošonská župa rozdelená na tieto slúžnovské okresy:
Na území Mošonskej župy sa nenachádzalo ani jedno slobodné kráľovské mesto (neskôr municipiálne) či mesto so zriadeným magistrátom.

</doc>
<doc id="8023" url="https://sk.wikipedia.org/wiki?curid=8023" title="1950">
1950



</doc>
<doc id="8028" url="https://sk.wikipedia.org/wiki?curid=8028" title="1892">
1892



</doc>
<doc id="8032" url="https://sk.wikipedia.org/wiki?curid=8032" title="12. január">
12. január



</doc>
<doc id="8034" url="https://sk.wikipedia.org/wiki?curid=8034" title="Martin Luther">
Martin Luther

Martin Luther (historicky aj Lüder, Luder, Loder, Ludher, Lotter, Lutter alebo Lauther) (* 10. november 1483, Eisleben, Svätá rímska ríša – † 18. február 1546, Eisleben) bol nemecký teológ, rímskokatolícky kňaz, univerzitný profesor, augustiniánsky mních, cirkevný reformátor, zakladateľ luteránstva, autor množstva duchovných, politických, pedagogických spisov, cirkevných piesní a prekladov.
Život.
Narodil sa ako prvý alebo druhý syn (pravdepodobne ako jedno z deviatich detí baníka). Vyrastal v chudobných pomeroch spojených s tvrdou výchovou. Jeho otec sa postupne vypracoval na úspešného podnikateľa, čo mu umožnilo financovať synove štúdiá.
V rokoch 1501 – 1505 študoval na univerzite v Erfurte filozofiu. Po získaní titulu magistra sa zapísal na štúdium práv, keď sa však 2. júla 1505 vracal z rodného mestečka do Erfurtu, pred bránami mesta ho zastihla silná víchrica s bleskami. Ocitol sa v nebezpečenstve smrti. Jeho priateľ po zásahu bleskom zomrel. V náhlivom rozhodnutí urobil sľub sv. Anne, že keď sa mu podarí vyhnúť sa blesku, stane sa mníchom. Po pätnástich dňoch sľub dodržal. Toto málo uvážené rozhodnutie bolo citeľné počas celého jeho života. Proti vôli otca vstúpil do rehole augustiniánov. Aj keď bol vzorným mníchom, pobyt v kláštore v ňom od začiatku vyvolával pochybnosti o možnosti spasenia z vlastnej moci. V roku 1507 bol vysvätený za katolíckeho kňaza.
Po vysviacke prestúpil v roku 1508 na univerzitu vo Wittenbergu, kde s krátkymi prestávkami – 1511 cestoval vo veci svojho rádu do Ríma – prednášal filozofiu, neskôr aj teológiu. V roku 1512 sa stal doktorom teológie a získal doživotnú biblickú profesúru a od roku 1513 začal vo Wittenbergu kazateľskú činnosť. V tomto období Luther prekonal svoje pochybnosti a počas štúdia Písma dospel k poznaniu, že Božia milosť platí pre každého, kto ju vierou prijme.
Skúsenosti s rozporom medzi svojím svedomím, vychádzajúcim zo štúdia Biblie, oficiálnym učením vtedajšej cirkvi a jej praxou viedli Luthera vo Wittenbergu 31. októbra 1517 k uverejneniu 95 téz, určených pre akademickú diskusiu, ktoré najmä kriticky reagovali na prax udeľovania odpustkov. Lutherov spor o odpustky sa stal predmetom širokého záujmu. Len vďaka priazni, ktorú mu preukázal jeho zemepán – saské knieža Fridrich Múdry, nestihol Luthera podobný osud ako Jána Husa. Unikol pápežskej kliatbe i cisárskemu odsúdeniu (Pápež Lev X. vydal v roku 1515 bulu o predaji odpustkov pre stavbu svätopeterského chrámu v Ríme). Tézy, ktoré sa bez vedomia Luthera rýchlo rozšírili, vyvolali kvôli vtedajšej všeobecnej nespokojnosti s cirkvou veľký ohlas. Oficiálne miesta spočiatku reagujú na obvinenie Luthera z kacírstva dominikánmi veľmi zdržanlivo, Luther je totiž chránencom saského kurfirsta Fridricha Múdreho. Namiesto toho, aby šiel do Ríma, kam ho predvolali, presadil kurfirst, aby Luthera vypočul kardinál Kajetán v Augsburgu (1518). Ten Lutherovi pohrozil kliatbou. Aby sa Luther vyhol hroziacemu zatknutiu, utiekol v noci z 20. na 21. októbra 1518 z Augsburgu.
V roku 1519 sa zúčastnil rozpravy s Eckom v Lipsku, v ktorej popiera neomylnosť pápeža a koncilov. 1. februára 1520 pápež vymenúva komisiu na prípravu buly, ktorá má zakročiť proti Lutherovi. Pápež Lev X. ju podpisuje 15. júna 1520. Jej názov je "Exsurge Domine" a oficiálne v nej Lutherovi hrozí kliatbou. Bula obsahuje 41 bodov opisujúcich Lutherove "omyly" a ten ich má podľa každého jedného bodu odvolať do 60 dní. Luther však vydáva nové reformačné spisy, v ktorých svoje názory ďalej obhajuje. Rok 1520 je pre Lutherovu literárnu činnosť mimoriadne plodný. Uverejňuje 30 spisov, medzi nimi najhlavnejšie: Reč o dobrých skutkoch; Kresťanskej šľachte nemeckého národa; O náprave kresťanského stavu; O babylonskom zajatí cirkvi; O slobode kresťana. Keď na ich verejné pálenie odpovedá spálením pápežskej buly, pápež Lev X. nariaďuje novou bulou "Decet Romanum Pontificet" z 3. januára 1521 Lutherovu exkomunikáciu. Keďže reformátor svoje tézy neodvoláva ani na nemeckom Ríšskom sneme vo Wormse (17. – 18. apríla 1521), cisár Karol V. vydáva 26. mája 1521 tzv. Wormský edikt, ktorým potvrdzuje kliatbu zo strany Ríma. Luther je označený za kacíra zakazujú sa jeho spisy. Lutherov ochranca Frederik Múdry ešte pred samotným vydaním ediktu dal Luthera uniesť na hrad Wartburg, kde v azyle reformátor prebýval od 4. mája 1521 až do 1. marca 1522. V utajení sa predstavoval ako rytier a pod pseudonymom Jorg Junker sa intenzívne venoval prekladu Nového zákona do nemčiny.
Lutherove myšlienky sa medzitým lavínovito šírili a stretávali sa v celej krajine s búrlivým prijatím. Od radikálnych prejavov priaznivcov nového učenia sa Luther od začiatku ostro dištancoval. V roku 1522 sa vrátil do Wittenbergu, aby zastavil obrazoborectvo. Kázal o otázkach učenia, o omši, celibáte, obrazoch, spovedi. Jeho kázne pôsobili upokojujúco, no bol stále pod hrozbou wormského ediktu. Keď sa v roku 1525 sedliaci v mene jeho evanjelia vzbúrili postavil sa proti nim a súhlasil s krvavým potlačením vzbury zo strany kniežat, ktorých vyzýva: „Milované kniežatá, osloboďte nás, pomôžte nám, majte zmilovanie nad týmto úbohým ľudom, prebodnite, udrite, zabite pokiaľ môžete… Anarchista nie je hodný vysvetľovania, pretože ich neprijíma. Tvrdou rukou musíte odpovedať týmto ľuďom!“.
Dňa 13. júna 1525 sa oženil s bývalou mníškou Katarínou von Bora. V roku 1528 sa zúčastnil návštev na farnostiach v saskom kurfirstve pri ktorých sa presvedčil o ich duchovne zaostalom stave. Marburské náboženské rozhovory v roku 1529, na ktorých diskutoval okrem iného s Ulrichom Zwinglim s cieľom vytvoriť teologickú jednotu evanjelickej strany proti katolíkom, stroskotali.
So svojím spolupracovníkom Philippom Melanchthonom kládol Martin Luther základy inštitucializovanej novej evanjelickej cirkvi (Melanchthonove Augsburské vyznanie z roku 1530). Preklad Nového zákona dokončil za spolupráce iných wittenberských teológov v roku 1534. Vo zvyšnom období svojho života sa venoval podpore novovznikajúcej inštitúcie, riešeniu cirkevnopolitických a praktických teologických otázok a v neposlednom rade vydával celý rad ostrých polemických spisov. Pred svojou smrťou trpel prepracovanosťou. Zomrel v Eislebene 18. februára 1546.
Teologická pozícia.
Luther sa spočiatku neusiloval o založenie novej cirkvi, aj keď neskôr sa tak stalo, ale o reformu vtedajšej cirkvi na základe týchto princípov:
Z nich vyplývajú aj negatívne stanoviská k otázkam pelagianizmu, modlitbe k svätým, povinnému celibátu, učeniu o očistci, neomylnosti cirkevných inštitúcií atď.
Protestantský pesimizmus.
Po páde Adama sa všetci ľudia rodia v hriechu. Človek je celkom skazený hriechom, skazený vo svojich mocnostiach: rozum nevie viac rozpoznať čo by ho spasilo (hoci vie rozlíšiť pravdu) a vôľa je úplne neschopná sama konať dobro. Popiera slobodnú vôľu človeka, tvrdí, že je úplne neschopná uskutočniť spravodlivosť (v Duchu Svätom), čiže priviesť k spáse. 
Aj katolícka náuka potvrdzuje neschopnosť človeka žiť bez spáchania hriechu bez Božej milosti a usmerniť seba samého k Bohu, ale tiež učí, že ľudská prirodzenosť nie je úplne skazená, len ranená (rozlišuje medzi dedičným hriechom a náklonnosťou k zlému ako ranou po dedičnom hriechu). Človek zostáva schopný v slobode sa rozhodnúť k poslušnosti voči milosti, alebo ju odmietnuť. A dobrými skutkami môže získať zásluhy, ktoré spojené s Kristovými zásluhami mu dávajú spásu. Katolícka a evanjelická náuka sa rozlišuje v náuke o milosti, ale ešte viac v náuke o skutkoch.
Spása skrze vieru bez skutkov.
Často sa použilo práve toto vyjadrenie ako zhrnutie evanjelickej náuky. Nie je tomu tak, pretože názory reformácie sa ohľadom tohto bodu menili. Niekedy boli dobré skutky predstavované ako podklad viery, inokedy, že sú jej následkom (pozícia Augsburgského vyznania). Reformácia často učila, že skutok v sebe nie je ani dobrý, ani zlý, že jeho hodnota závisí od viery, kto ho koná (toto je zmysel známeho vyjadrenia „Smelo hreš“). Evidentne, toto vyjadrenie interpretované voľným svedomím by určite viedlo k hriechu. Základom tohto vyjadrenia je presvedčenie, že v porovnaní s veľkosťou hriechu sú naše zásluhy irelevantné. Všetko čo robíme je vlastne hriechom. Spravodlivý či hriešnik, medzi nimi nie je rozdiel, lebo obaja sú otrokmi, keďže nemajú slobodnú vôľu.
Pelagiánska heréza podceňovala úlohu milosti, reformácia ju preceňuje. Ale ako ju získať, keď všetko to čo človek robí je zbytočné? Pre reformáciu sa milosť a spása nezískavajú. Boh ju dopraje a udelí alebo odoprie podľa pohnútok, ktoré človeku unikajú: je to náuka predurčenia, z ktorého Luther, na rozdiel od Kalvína, neurobil základný pilier svojho učenia. Luther napriek tomu hovoril: „Myšlienka predestinácie je neuhasiteľný oheň, čím viac sa nad tým trápiš, tým viac si zúfaš!“.
Ospravedlnenie.
Človek je ospravedlnený nie preto, že by sa zmenil vnútorne na ontologickej rovine, ale preto, že Boh ho prikryje akoby plášťom odpustenia. Hriech aj po Božom „odpustení“ ďalej pretrváva, ale je prikrytý a človeku sa len nezapočítava. Ontologicky sa nič nemení – človek bol a je stále hriešny (učenie o "simul iustus et peccator" (lat.) – zároveň hriešny a ospravedlnený). Viera u Luthera je dôverou v Boha, istota, že on môže odpustiť hriechy, určitý druh úplného odovzdania sa do Božích rúk, presvedčenie, že vďaka jednoduchému faktu vlastniť túto vieru je zaistená spása.
Náuka o spáse skrze milosť sa stala prvé a základné tvrdenie reformácie, dokonca dôležitejšie ako autorita Sv. Písma. Pre Luthera, ktorého trápila úzkosť a strach ohľadom spásy, nakoľko videl v Bohu neúprosného sudcu, ktorý neodpúšťa vinu a omyl, to bolo vyslobodenie.
Antisemitizmus.
Martin Luther mal silne antisemitské názory. Vo svojom diele "O židoch a ich klamstvách" navrhoval urobiť so židmi nasledovné:
K jeho odkazu sa hlásili antisemiti v NSDAP (Nacionálno-socialistická nemecká robotnícka strana), t. j. nacistická strana v Nemecku a 10. novembra 1938 na Lutherove narodeniny v Nemecku NSDAP počas takzvanej Krištáľovej noci skutočne podpálila tisíce synagóg a odviedla desaťtisíce Židov na nútené práce do koncentračných táborov.
Od Lutherových antisemitských názorov sa luteránska cirkev neskôr dôrazne dištancovala.
Dielo.
Luther bol veľmi plodný spisovateľ, celkové vydanie jeho spisov obsahuje viac ako 100 zväzkov. Nasleduje stručný výber:
Spisy.
"slovenské názvy prác vznikli doslovným prekladom"
Piesne.
"slovenské názvy prác vznikli doslovným prekladom; podrobný zoznam Lutherových početných piesní je v nemeckej wikipédii"

</doc>
<doc id="8035" url="https://sk.wikipedia.org/wiki?curid=8035" title="13. január">
13. január



</doc>
<doc id="8036" url="https://sk.wikipedia.org/wiki?curid=8036" title="18. február">
18. február



</doc>
<doc id="8039" url="https://sk.wikipedia.org/wiki?curid=8039" title="Harlem Globetrotters">
Harlem Globetrotters

Harlem Globetrotters sú komický basketbalový tím, ktorý spája fyzickú zdatnosť a vtip, aby vytvoril jednu z najznámejších športových značiek na svete. Založil ho Abe Saperstein v roku 1927 v Spojených štátoch amerických. Počas mnohých rokov svojej existencie precestovali viac ako 100 krajín, usporadúvajúc exhibičné zápasy, najčastejšie proti zúfalým protivníkom, ako napríklad Washington Generals (do roku 1995) a New York Nationals (od roku 1995 až do súčasnosti) a odohrajúc viac ako 20 000 zápasov. 
Harlem Globetrotters začínali v Lige černošských amerických légií (eng Negro American Legion League) ako „Giles Post“ a v roku 1927 sa z nich stali profesionáli pod názvom „Savoy Big Five“. V tom istom roku tím kúpil Abe Saperstein a premenoval ho na Harlem Globetrotters podľa najznámejšej zo všetkých černošských štvrtí. Až do 30. rokov boli serióznym súťažným tímom, avšak pozvoľna do svojej hry pridávali komické scénky, až sa stali známejšími kvôli zábave než kvôli športu. Ich scénky často obsahujú neuveriteľne koordinované a zručné vedenie jednej alebo viacerých lôpt, ako napríklad prihrávanie alebo žonglovanie s loptami medzi hráčmi, balansovanie a točenie lôpt na končekoch prstov a netradičné alebo náročné strely. 
Medzi hráčmi, ktorí patrili do tímu, sú bývalé hviezdy NBA Wilt Chamberlain a Reece 'Goose' Tatum, ako aj Meadowlark Lemon. Ďalší populárny člen tímu bol v 70. a 80. rokoch Fred „Curly“ Neal, ktorý bol najlepším driblérom svojej éry v histórii tímu, a ktorý bol okamžite rozoznateľný vďaka svojej vyholenej plešatej hlave. 
Tím bol pravdepodobne na vrchole svojej popularity v 70. a 80. rokoch 20. storočia. V tej dobe účinkoval ako špeciálna atrakcia v početných televíznych seriáloch, zahŕňajúc animované seriály, ako napr. "Harlem Globetrotters" a "Super Globetrotters" a tiež hraný seriál "Harlem Globetrotters Popcorn Machine". Tiež sa objavili v niekoľkých epizódach Scooby-Doo. V nedávnych rokoch sa objavili v animovanej šou Futurama. 
Pretože prakticky všetci jeho hráči boli černosi a kvôli vtipkovaniu v mnohých svojich scénkach, vyslúžili si aj trochu kritiky. V posledných rokoch sa však zdá, že ich popularita sa vrátila, najmä v roku 2002, keď boli uvedení do Basketbalovej siene slávy. 
Ich charakteristickou pesničkou je "Sweet Georgia Brown".
27. októbra 2004 zavítali Harlem Globetrotters opäť na Slovensko. V Bratislavskej športovej hale na Pasienkoch odohrali exhibičný zápas proti tímu New York Nationals, ktorý, ako inak, vyhrali. Na Slovensko sa vrátili po druhýkrát, pričom svoj prvý zápas tu odohrali proti tímu Kareema Abdula Jaabara, v ktorom si zahral aj slovenský basketbalista Stanislav Kropilák.
V roku 2011 prišli opäť na Slovensko a v športovej hale v Leviciach odohrali exhibičný zápas proti Washington Generals a samozrejme zvíťazili.
Za pozornosť stojí aj pripravovaný zápas proti víťazovi olympijských hier v Aténach z roku 2004, tímu Argentíny.

</doc>
<doc id="8044" url="https://sk.wikipedia.org/wiki?curid=8044" title="Alcatraz">
Alcatraz

Alcatraz ("alcatraz" – po španielsky vták sula biela) je ostrov nachádzajúci sa v strede Sanfranciského zálivu v Kalifornii. Kedysi bol používaný ako vojenský trestný tábor a neskôr ako väzenie s najvyšším strážením. Dnes je ostrov historický areál a múzeum.
Na ostrove sa nachádza dnes už opustené väzenie, najstarší fungujúci maják na západnom pobreží Spojených štátov, staré vojenské opevnenia a prírodné zaujímavosti, akými sú napríklad jazierka v pobrežných skalách, kolónia morských vtákov a jedinečné výhľady na pobrežie.
História.
Alcatraz bol v rokoch 1850 – 1933 vojenskou pevnosťou. 12. októbra 1933 Poriadkové kasárne Spojených štátov (United States Disciplinary Barracks) na ostrove nadobudlo ministerstvo spravodlivosti USA. Ostrov sa stal federálnym väzením 1. januára 1934. Počas 29 rokov, kedy bolo v prevádzke, tu zadržiavali takých známych kriminálnikov, akými boli Al Capone a Robert Franklin Stroud, prezývaný "Birdman of Alcatraz" (= vtáčí muž Alcatrazu). Väznicu zatvorili 21. marca 1963, pretože jej prevádzkovanie bolo oveľa drahšie ako prevádzkovanie iných väzníc tej doby. Bolo ľahšie postaviť nové, tradičné väzenie na súši ako platiť údržbu a podporu, ktorú väzenie Alcatraz potrebovalo.
V priebehu dvadsaťdeväťročnej prevádzky väznica nezaznamenala žiaden oficiálny úspešný pokus o útek. Všetky pokusy boli buď neúspešné alebo skončili tragicky, pričom utečencov zastrelili, alebo sa utopili v ľadových vodách zálivu San Francisco. Traja utečenci, Frank Morris a bratia John a Clarence Anglin, zmizli zo svojich ciel 11. júna 1962. Tento pokus, spopularizovaný vo filme "Escape from Alcatraz" (Útek z Alcatrazu) bol najzložitejším pokusom, aký bol kedy vymyslený. Hoci sa našlo len zopár dôkazov, že pri ňom zahynuli, oficiálne sú evidovaní ako „nezvestní a pravdepodobne utopení“. Je veľmi pravdepodobné, že pri pokuse o útek skutočne zomreli, pretože sa po všetkých tých rokoch nenašiel nik, kto by tvrdil, že je jeden z nich, alebo že aspoň utečencov videl. 
V roku 1969 sa skupina domorodých Američanov (Indiánov) pokúsila získať územie späť, tvrdiac, že federálna dohoda z roku 1868 dovoľovala domorodým Američanom používať všetky federálne územia, ktoré vláda aktívne nepoužívala. Po skoro dvojročnom obývaní ich však vláda donútila odísť.
Ostrov je známy aj pod názvom "The Rock" (skala). Film s rovnakým názvom Skala natočil v roku 1996 Michael Bay so Seanom Connerym, Nicolasom Cageom a Edom Harrisom v hlavných úlohách.

</doc>
<doc id="8051" url="https://sk.wikipedia.org/wiki?curid=8051" title="Astronomická jednotka">
Astronomická jednotka

Astronomická jednotka (au, AU z , UA z ) je jednotka dĺžky, približne rovná priemernej vzdialenosti medzi Zemou a Slnkom. V roku 2012 IAU vydala rezolúciu B2, ktorej odporučila používanie skratky au miesto AU (na základe rezolúcie B2 ešte z roku 2009) a jej hodnota sa spresnila (tolerancia 3 m bola zrušená). Jej presná hodnota je:
1 au = 
V sústave jednotiek SI je na prvom mieste značka UA, ale vzhľadom na to, že na všetkých podujatiach Medzinárodnej astronomickej únie sa rokuje takmer výlučne v angličtine a v angličtine sa publikuje aj väčšina astronomických prác, v ktorých sa astronomická jednotka označuje au alebo AU, značka UA sa okrem Francúzska takmer nikde nepoužíva. Na Slovensku sa označenie au schválené Terminologickou komisiou Slovenskej astronomickej spoločnosti pri SAV v roku 2016. Odvtedy sa používa v neperiodických publikáciách vydanými Slovenskou ústrednou hvezdárňou. V časopise Kozmos sa označenie au používa od č. 3/2020.
Určenie hodnoty.
Obežná dráha Zeme nie je kružnica, ale elipsa; pôvodne bola AU definovaná ako dĺžka veľkej polosi tejto obežnej dráhy. Pre väčšiu presnosť Medzinárodná astronomická únia v roku 1976 definovala AU ako vzdialenosť od Slnka, pri ktorej častica zanedbateľnej hmotnosti bude mať na pokojovej obežnej dráhe periódu 365,2568983 dní (Gaussov rok). Ešte presnejšie, je to vzdialenosť, pri ktorej je heliocentrická gravitačná konštanta rovná (0.017 202 098 95)² AU³/d².
V tom istom čase, keď bola AU predstavená, bola jej skutočná hodnota veľmi slabo známa, ale vzdialenosti planét v tvare AU mohli byť určené z heliocentrickej geometrie (Keplerove zákony pohybov planét). Hodnotu AU prvýkrát odhadli Jean Richer a Giovanni Domenico Cassini v roku 1672. Meraním paralaxy planéty Mars z dvoch rôznych miest na Zemi prišli k číslu okolo 140 miliónov kilometrov. Prvé dobré meranie vzdialenosti medzi Zemou a Slnkom urobil Eratosthenes okolo roku 200 pred Kr. štúdiom zatmení Mesiaca, jeho výsledok bol 804 000 000 štadiónov. Keď použijeme bežný štadión, preložené to znamená približne 148 740 000 000 metrov. O niečo presnejší odhad sa dá získať pozorovaním prechodu Venuše cez slnečný disk. Túto metódu navrhol Edmund Halley a bola použitá pri prechode Venuše pozorovanom v rokoch 1761 a 1769 a potom znova v rokoch 1874 a 1882. Ďalšia metóda zahŕňala zistenie konštanty odchýlenia svetla () a Simon Newcomb jej dodal veľkú váhu, keď odvodil jeho široko akceptovanú hodnotu 8,80 pre slnečnú paralaxu (čo je blízko modernej hodnote 8,794148). Objavenie planétky 433 Eros a jeho prechod blízko Zeme v rokoch 1900 – 1901 umožnilo značné zlepšenie v meraní paralaxy. Nedávno boli zhotovené veľmi precízne merania radarom a telemetriou z vesmírnych sond.
Zatiaľ čo hodnota astronomickej jednotky je dnes známa s veľkou presnosťou, hodnota hmotnosti Slnka nie je, kvôli neistote ohľadom hodnoty gravitačnej konštanty. Pretože gravitačná konštanta je známa len na 5 alebo 6 platných číslic zatiaľ čo pozície planét sú známe na 11 až 12 číslic, výpočty v nebeskej mechanike sa typicky vykonávajú so slnečnými hmotnosťami a astronomickými jednotkami namiesto používania kilogramov a kilometrov. Tento prístup robí všetky výsledky závislé od gravitačnej konštanty. Prevod na jednotky sústavy SI by ich od gravitačnej konštanty oddelil, ale za cenu zavedenia ďalšej neistoty priradením špecifickej hodnoty k tejto neznámej konštante.
Je známe, že hmotnosť Slnka sa veľmi pozvoľna zmenšuje, a preto obežná doba telesa v danej vzdialenosti sa zväčšuje. To znamená, že AU sa predlžuje asi o 1,5 centimetra ročne. V roku 2009 bola IAU určená jej hodnota s toleranciou ± 3 m. V roku 2012 bola určená jej presná hodnota.
Vzdialenosti planét od Slnka.
Pozn.: uvedené vzdialenosti sú dĺžkami hlavných polosí obežných dráh planét.
Niektoré vzdialenosti iných vesmírnych telies.
Poznámka: Treba vziať do úvahy, že vzdialenosti jednotlivých telies sa v čase menia kvôli ich neustálemu pohybu.

</doc>
<doc id="8052" url="https://sk.wikipedia.org/wiki?curid=8052" title="Gaussov rok">
Gaussov rok

Gaussov rok je definovaný ako 365,2568983 dní.
Zmienenú hodnotu vo svojich štúdiách dynamiky Slnečnej sústavy zaviedol Carl Friedrich Gauss ako dĺžku hviezdneho roku. 
Častica zanedbateľnej hmotnosti, ktorá obehne teleso hmotnosti jedného Slnka počas takejto doby, má podľa definície dĺžku hlavnej svojej obežnej dráhy rovnú 1 astronomickej jednotke. Hodnota je odvodená z Tretieho Keplerovho zákona, ako
formula_1
kde "k" je Gaussova gravitačná konštanta.

</doc>
<doc id="8054" url="https://sk.wikipedia.org/wiki?curid=8054" title="Duracell">
Duracell

Duracell je popredný výrobca alkalických batérií. Duracell zaviedol mnoho dnešných známych druhov batérií, vrátane AA v 1960 a AAA v 1962. V roku 1996 sa zlúčil s firmou Gillette.

</doc>
<doc id="8056" url="https://sk.wikipedia.org/wiki?curid=8056" title="Článok AAA">
Článok AAA

Článok AAA (iné názvy: monočlánok AAA, batéria AAA, hovorovo baterka AAA, [nabíjateľný aj:] akumulátor AAA, mikroceruzkový (mono)článok, mikroceruzková batéria, hovorovo mikroceruzková baterka; jazykovo nevhodne: mikrotužkový (mono)článok, mikrotužková batéria, mikrotužková baterka, ďalšie pozri v článku ceruzková batéria) je galvanický článok (baterka) štandardizovaných rozmerov - dlhý 44,5 mm s priemerom 10,5 mm a váži okolo 11,5 gramu.
Predstavuje menšiu alternatívu k populárnym článkom AA.
Alternatívne značenie.
Články rozmeru AAA sa zvyknú označovať aj ako LR03 (IEC), 24A (ANSI/NEDA), R03, MN2400, AM4, UM4 alebo HP16.
Druhy článkov rozmeru AAA.
V rozmere "AAA" sa vyrába ten istý sortiment článkov ako v rozmere AA: 
Použitie.
Napriek menšej kapacite ako majú články AA je ich cena porovnateľná, takže rozhodujúcim parametrom sú len rozmery a hmotnosť. Najčastejšie sa používajú v malých elektronických zariadeniach ako sú diaľkové ovládače alebo digitálne fotoaparáty či rôzne prehrávače.

</doc>
<doc id="8059" url="https://sk.wikipedia.org/wiki?curid=8059" title="Cyril (prvé meno)">
Cyril (prvé meno)

Cyril je mužské krstné meno gréckeho pôvodu (originálna forma: Κύριλλος), odvodené zo slova "κυριος" ("Kyrios") – „pán“. Meniny na Slovensku má 5. júla, keďže v tento deň sa na Slovensku slávi sviatok svätých Cyrila a Metoda, slovanských vierozvestov.

</doc>
<doc id="8060" url="https://sk.wikipedia.org/wiki?curid=8060" title="Článok AA">
Článok AA

Článok AA (iné názvy: monočlánok AA, batéria AA, [nabíjateľný aj:] akumulátor AA, ceruzkový (mono)článok, ceruzková batéria, hovorovo ceruzková baterka; jazykovo nevhodne: tužkový (mono)článok, tužková batéria, tužková baterka) je galvanický článok (batéria) štandardizovaných rozmerov - dĺžky 50 mm (max 50.1 mm) a priemeru 14,2 mm (13.5 - 14.5 mm). Hmotnosť článku je 23 - 31g, podľa jeho druhu. 
Alternatívne značenie.
Články rozmeru AA sa zvyknú označovať aj ako LR6 (IEC), 15A (ANSI/NEDA), R6, MN1500, AM3, UM3, HP7 alebo Mignon.
Druhy článkov rozmeru AA.
V rozmere "AA" sa vyrába niekoľko druhov článkov: 
Použitie.
Používajú sa v elektronických zariadeniach, kde sa nekladie dôraz na miniatúrne rozmery (tam sú preferované AAA). Príklady použitia sú prenosné elektrické spotrebiče, hračky a pod.

</doc>
<doc id="8061" url="https://sk.wikipedia.org/wiki?curid=8061" title="Luther">
Luther

Luther môže byť:

</doc>
<doc id="8064" url="https://sk.wikipedia.org/wiki?curid=8064" title="Historické župy na Slovensku">
Historické župy na Slovensku

Tento článok sa zaoberá vývojom komitátov, stolíc a žúp na území Slovenska.
Moderné názvoslovie.
V slovenskej historiografii existuje dvojitá terminológia ohľadom tejto problematiky:
Prechod od komitátov k stoliciam prebehol v každej župe v inom čase.
Členenie žúp.
Jednotlivé stolice (župy) sa na Slovensku od 15. stor. do roku 1922 (s prestávkami v druhej polovici 19. stor.) ďalej členili na tzv. slúžnovské okresy (zvyčajne štyri).
Dejiny žúp na území Slovenska.
Komitáty (10. – 13./14. stor.).
"Pozri aj:Komitát"
Komitáty v Uhorsku 
začali vznikať postupne pravdepodobne od konca 10. storočia za vlády Gejzu a/alebo prvého uhorského kráľa – Štefana I. (1000 – 1038). 
Na Slovensku okolo roku 1000 pravdepodobne už existovali tieto komitáty:
Ďalšie komitáty vznikali približne takto:
Okrem toho ešte existovalo množstvo malých tzv. pohraničných komitátov, ktorých úlohou bolo chrániť hranice (na Slovensku napr. Hlohovec). Zanikli spolu so vznikom stolíc.
Stolice (13./14. storočie – 1849).
"Pozri aj:stolica "
V 13. storočí postupne moc kráľov upadla a kráľovské komitáty sa postupne začali meniť na šľachtické stolice. Premena komitátov na stolice prebiehala na Slovensku takto:
Hranice stolíc sa ustálili v 15. storočí. Na Slovensku existovalo od 14. stor. do roku 1802 (s výnimkou 1785 – 1790) týchto 21 stolíc:
V r. 1802 bol Malohont definitívne (pretým v r. 1786 – 1790 počas tzv. jozefínskych reforiem cisára Jozefa II.) odčlenený od Hontianskej stolice (od ktorej ho však delilo územie Novohradskej stolice) a zlúčený spolu s Gemerskou stolicou do Gemersko-Malohontskej stolice.
Okrem stolíc mali v Uhorsku špeciálny štatút aj niektoré mestá či provincie. Na Slovensku to boli v novoveku najmä:
Jozefínska reforma (1785 – 1790).
Hranice stolíc a ich funkcia boli značne zmenení v rámci tzv. jozefínskych reforiem v roku 1785 (zmena šlachtických stolíc na moderné štátne stolice), no už roku 1790 uhorská šľachta Viedeň donútila k návratu k systému spred roka 1785.
Župy (1849 – 1945).
"Pozri aj: Župa (Uhorsko po roku 1849)"
Prvé provizórium (1849 – 1850).
Boli zachované hranice bývalých stolíc
Druhé, tzv. Geringerovo, provizórium (13. 9. 1850 – 18. 1. 1853).
Na Slovensku sa Nitrianska župa nahradila Hornonitrianskou a Dolnonitrianskou župou a spojila sa Abovská a Turnianska župa. K Dolnonitrianskej župe pribudli ešte Bánovský slúžnovský okres od Trenčianskej stolice a Osliansky slúžnovský okres od Tekova. Časti Komárňanskej, Ostrihomskej a Rábskej župy na ľavom brehu Dunaja boli spojené do Komárňanskej župy (aj spolu s komárňanským predmostím na pravom brehu Dunaja).
Vznikli teda tieto župy na území Slovenska:
Tzv. definitívum (1853 – 1860).
Oravská a Turčianska župa boli spojené do Oravsko-tučianskej župy. Inak došlo len k malým zmenám.
Prechodné obdobie (1860 – 1867).
Postupný návrat k stavu z roku 1848.
Zmodernizované staré stolice (1867 – 1918).
Hranice žúp boli opäť zmenené na stav z r. 1848, aj keď drobné zmeny v priebehu hraníc zostali zachované.
Pôvodný počet slúžnovských okresov v každej župe (4) sa upravil podľa potrieb každej župy a ich hranice sa stanovili tak, aby sa čo najviac stali rýchlo dostupnými obyvateľom v ich rozsahu.
Na území Slovenska bolo po roku 1882 "11" celých žúp (Bratislavská, Nitrianska, Tekovská, Trenčianska, Turčianska, Oravská, Liptovská, Zvolenská, Spišská, Gemersko-malohontská., Šarišská), väčšia časť "6" žúp (Komárňanská, Hontianska, Novohradská, Abovsko-turnianska, Zemplínska a Užská) a iba niekoľko obcí troch žúp (Ostrihomská, Rábska, Mošonská). 
Nasledujúca tabuľka ukazuje župy na území Slovenska v rokoch 1884 – 1918:
Od konca 19. storočia navyše v Uhorsku existovali municipiálne mestá, ktoré boli viac-menej na úrovni žúp. Na Slovensku to boli tieto štyri mestá: 
Česko-Slovensko (1918 – 1922).
Po vzniku Česko-Slovenska župy na území Slovenska a Podkarpatskej Rusi zostali v nezmenenom tvare a z veľkej časti s nezmenenými funkciami. Výnimku tvorili župy na južnom Slovensku – Rábska, Ostrihomská s Komárňanská – ktoré boli zlúčené do Komárňanskej župy, pretože z veľkej časti ležali v Maďarsku a župa Užská na východe, ktorej slovenská časť bola roku 1919 spojená so Zemplínskou župou (zvyšok Užskej župy ostal v Podkarpatskej Rusi). V súvislosti s hraničným sporom s Poľskom došlo aj k menším úpravám hraníc Oravy a Spiša.
Župné usporiadanie však bolo v novovzniknutom Česko-Slovensku len dočasným riešením. Župy mali značne potlačené svoje samosprávne funkcie a všetka moc bola sústredená do rúk vládou menovaného župana.
Na Slovensku v tomto období existovali tieto župy:
Česko-Slovensko – veľžupy (1923 – 1928).
Rozdelenie územia Slovenska bolo 01.01.1923 opäť zreorganizované, pôvodné župy zanikli a vzniklo šesť nových žúp (neoficiálne nazývaných veľžupy): 
V Česku mali byť župy pôvodne tiež zavedené, ale nakoniec neboli, lebo by vo viacerých mali prevahu Nemci. V Podkarpatskej Rusi existovali až do roku 1928 pôvodné uhorské župy, čiže tzv. veľžupy boli v Česko- Slovensku zavedené čisto len na území Slovenska.
Česko-Slovensko (1928 – 1939 a 1945 – 1949).
V r. 1928 župné usporiadanie Slovenska a Podkarpatskej Rusi definitívne zaniklo a bolo nahradené krajinským usporiadaním (po česky "zemské zřízení"), pričom Slovensko tvorilo jednotnú "Slovenskú krajinu". Toto zriadenie na Slovensku zaniklo roku 1939, ale bolo nakrátko obnovené po vojne v rokoch 1945-(31.1.)1949.
Slovensko (1940 – 1945).
V okyptenej prvej Slovenskej republike boli od 1. januára 1940 znovu vytvorené župy s upravenými hranicami, a to tieto:

</doc>
<doc id="8067" url="https://sk.wikipedia.org/wiki?curid=8067" title="16. január">
16. január



</doc>
<doc id="8069" url="https://sk.wikipedia.org/wiki?curid=8069" title="Kosatka dravá">
Kosatka dravá

Kosatka dravá ("Orcinus orca"), v angličtine známa ako "killer whale" čiže "veľryba zabijak", je najväčším členom čeľade delfínovité. Možno ju nájsť vo všetkých svetových oceánoch. Je všestranným dravcom, požiera ryby, korytnačky, vtáky, tulene, žraloky a tiež iné malé a mladé veľryby. To stavia kosatku na vrchol morského potravového reťazca. Názov "veľryba zabijak" odráža jej povesť veľkolepého a obávaného morského cicavca ako bola opísaná už v Prírodopise Plínia Staršieho. Dnes už vieme, že kosatka nie je ani veľryba (iba v najširšom zmysle, čiže príslušník radu "Cetacea"), ani nebezpečná pre človeka; vo voľnej prírode nebol nikdy zaznamenaný žiadny nevyprovokovaný útok kosatky na človeka, výnimočne sa však vyskytli prípady, keď zajatá kosatka napadla obsluhu morského parku.
Pomenovanie.
Od 60. rokov 20. storočia v anglicky hovoriacich krajinách popularita vedeckého názvu "orca" ako označenia druhu neustále rastie a dnes už je populárnejší ako tradičné meno "killer whale" (veľryba zabijak), aj keď tradičný názov je verejnosťou stále široko používaný.
Existuje niekoľko dôvodov pre zmenu názvu. Predovšetkým je slovo "veľryba" mätúce v názve delfínovitého druhu. Po druhé je názov "orca" zvyčajný vo viacerých európskych jazykoch (v slovenčine však nie, slovo "kosatka" bolo prebraté do vedeckého názvoslovia z ruštiny) a medzinárodná spolupráca pri výskume druhov vytvára významný tlak na zjednotenie mien. Navyše slovo "zabijak" často vyvoláva chybný dojem, že tvor zabíja ľudí. Túto reputáciu je možné napraviť iba presadením iného mena.
Všeobecne sa predpokladá, že „veľryba zabijak“ ("killer whale") je zlým prekladom mena z 18. storočia, ktoré zvieraťu dali španielski námorníci, a ktorý mal byť správnejšie preložený ako "zabijak veľrýb" ("whale-killer"). Skutočnosť, že pôvodné meno bolo iba zlým prekladom, tiež podporila snahu o zmenu mena.
Stále je tu však ešte veľké množstvo ľudí, ktorí dávajú prednosť pôvodnému názvu poukazujúc na fakt, že kosatky naozaj zabíjajú veľa zvierat, vrátane iných veľrýb. Zástancovia pôvodného názvu argumentujú tým, že zabíjanie v názve sa nevyskytuje iba španielskych námorníkov. Latinský názov "orca" môže byť naozaj odvodený od mena boha podsvetia -- "Orcus". Kmene Haida v Britskej Kolumbii nazývajú zviera "skana" (zabíjajúci démon). Japonci ich nazývajú "šači" (鯱), ktorého kandži znak kombinuje radikály pre rybu (魚) a tigra (虎).
Taxonómia.
Synonymá sú:
Evolúcia.
Pozri článok kosatka.
Telesné vlastnosti.
Zvieratá sú charakteristicky kontrastne sfarbené, s čiernym chrbtom, bielou hruďou a bokmi a bielou škvrnou nad a medzi očami. Majú ťažké a mohutné telo s veľkou chrbtovou plutvou. Samce dosahujú dĺžku a hmotnosť presahujúcu 6 ton; samice sú menšie, dosahujú dĺžku a hmotnosť 5 ton. Mláďatá pri narodení vážia a sú dlhé. Chrbtová plutva je vysoká asi , u samcov vyššia a vzpriamenejšia ako u samíc.
Veľké samce kosatky sú veľmi výrazné a len ťažko si ich možno popliesť s nejakým iným morským tvorom. V teplejších vodách je možné pomýliť si samice a mláďata videné z väčšej vzdialenosti s rôznymi inými druhmi, napr. kosatkovec čierny ("Pseudorca crassidens") alebo delfín sivý ("Grampus griseus").
Väčšina historických údajov o kosatkách bola získaná z dlhoročných skúseností obyvateľov pobrežia Britskej Kolumbie a Washingtonu a pozorovaním zajatých veľrýb. Komplexnosť štúdií a zaznamenaná zložitá spoločenská štruktúra skupín v populácii nasvedčuje tomu, že informácie sú detailné a presné; aj keď premenlivé skupiny a skupiny v iných oceánoch môžu mať celkom odlišné vlastnosti. Samice prvýkrát otehotnejú vo veku 15 rokov. Od tej doby prechádzajú periódami polyestrických cyklov s necyklickými obdobiami dlhými tri, resp. šesť mesiacov. Dĺžka tehotenstva je 15 až 18 mesiacov. Matky rodia jedno mláďa približne každých päť rokov. V analyzovaných stabilných skupinách nastáva pôrod v ktoromkoľvek ročnom období, k najobľúbenejším mesiacom ale patria zimné. Úmrtnosť novonarodených mláďat je veľmi vysoká. Podľa jedného prieskumu takmer polovica mláďat nedosiahne veku šesť mesiacov. Mláďatá vyžadujú dvojročnú starostlivosť, pevnú potravu však prijímajú už vo veku dvanásť mesiacov. Matky ich kŕmia až do veku 40 mesiacov, čo znamená, že v priebehu života vychovajú 5 mláďat. Samice sa obvykle dožívajú 50 rokov, vo výnimočných prípadoch však môžu dosiahnuť 80 až 90 rokov. Samce začínajú byť sexuálne aktívni vo veku 15 rokov a priemerne sa dožívajú 30, výnimočne až 50 rokov.
Rozšírenie.
Kosatka je na svete druhým najrozšírenejším cicavcom, hneď po človeku. Možno ju nájsť vo všetkých oceánoch a vo väčšine morí, vrátane – pre veľryby netypického – Stredozemného mora a Arabského mora. Uprednostňujú ale nižšie teploty a polárne regióny. Občas sa síce potápajú do veľkých hĺbok, všeobecne dávajú ale prednosť pobrežným oblastiam pred pelagiálnym prostredím.
Kosatky sú relatívne veľmi početné v oblasti severovýchodného Pacifiku, kde Kanada prechádza do Aljašky, pri pobreží Islandu a pri pobreží severného Nórska. Pravidelne sú pozorované vo vodách Antarktídy pri polárnom ľadovci a má sa za to, že sa vydávajú pod ľadový príkrov a prežívajú dýchajúc vo vzduchových bublinách podobne ako beluha. Naproti tomu v Arktíde sú kosatky v zime, keď nenavštevujú polárny ľadovec, vídané len zriedka. Tieto vody prebúdzajú ich záujem iba v lete.
Informácie z oblastí vzdialenejších od pobrežia a z tropických vôd sú viac-menej strohé. Dlhodobé, aj keď nie časté pozorovania naznačujú, že kosatky môžu prežiť v takmer všetkých teplotných pásmach. Neexistuje žiadny odhad celkovej svetovej populácie. Lokálne odhady sú 70 – 80 000 v Antarktíde, 8 000 v tropických vodách Tichého oceánu (napriek tomu, že tropickým vodám nedávajú kosatky prednosť, rozloha tejto oblasti 19 miliónov kilometrov štvorcových znamená, že tam musia byť tisíce veľrýb), až 2 000 pri Japonsku, 1 500 v chladnejšom severovýchodnom Pacifiku a 1 500 pri Nórsku. Keď pridáme veľmi hrubé odhady nesledovaných území, celková populácia môže byť asi 100 000 jedincov.
Spoločenské vzťahy.
Kosatky majú zložitý systém spoločenských skupín. Základnou skupinou je "materská línia", skladajúca sa z jednej samice (matky rodu) a jej potomkov. Synovia a dcéry matky rodu vytvárajú časť tejto línie rovnako ako synovia a dcéry ich dcér (synovia a dcéry ich synov sa pripájajú k materskej línii svojich matiek) a vytvárajú tak rodinný strom. Keďže samice môžu žiť až 90 rokov, nie je neobvyklý život štyroch alebo dokonca piatich generácií v jednej línii. Skupiny založené na materských líniách sú veľmi stabilné počas mnohých rokov. Jednotlivci sa oddeľujú od týchto svojich skupín iba na niekoľko hodín s cieľom páriť sa alebo zháňať potravu. Nebolo zaznamenané žiadne trvalé oddelenie jedinca z jeho materskej línie. Priemerná veľkosť materskej línie zaznamenaná v severovýchodnom Pacifiku bola 9 zvierat.
Materské línie majú tendenciu združovať sa s niekoľkými inými materskými líniami, s ktorými vytvárajú "stádo" skladajúce sa v priemere z 18 zvierat. Členovia stáda zdieľajú rovnaký dialekt (pozri nasledujúci odsek o piesňach) a skladajú sa z blízko príbuzných častí materských línií. Na rozdiel od materských línií sa stáda, s cieľom zháňať potravu, v priebehu dní alebo týždňov rozpadajú a zase spájajú. Najväčšie zaznamenané stádo malo 49 zvierat.
Ďalšou úrovňou skupiny je "klan". Klan sa skladá zo stád, ktoré majú podobný dialekt. Príbuzenstvo medzi stádami sa opäť javí ako genealogické, väčšinou obsahujú časti rodín so spoločným predkom na materskej strane. Rôzne klany môžu zaberať rovnaké geografické územie a preto bolo často zaznamenané, že stáda z rôznych klanov cestujú spoločne. Vo chvíli, keď sa miestne stáda združujú do klanu sa pred premiešaním jednotlivci vítajú sformovaním dvoch paralelných línií.
Konečné štádium združovania, aj keď skôr náhodné a ľuďmi zavedené, na rozdiel od predchádzajúcich prirodzených skupín, sa nazýva "komunita" a je veľmi nejasne definovaná ako skupina klanov, u ktorých bolo pozorované pravidelné miešanie sa. Komunity sa nevytvárajú na základe zreteľných rodinných alebo vokálnych väzieb.
V severovýchodnom Pacifiku boli identifikované tieto tri komunity:
Treba poznamenať, že táto hierarchia je platná iba pre miestne skupiny. Dočasné, cicavcov loviace skupiny sú zvyčajne menšie, pretože aj keď sú tiež založené na materských líniách, samce sú omnoho viac ochotní rozdeliť sa a žiť samostatným životom. Dočasné skupiny sú aj napriek tomu spojené voľnejšou väzbou založenou na ich dialekte.
Denná aktivita kosatiek je zvyčajne rozdelená do štyroch aktivít – lov, cestovanie, odpočinok a spoločenský život. Vo vzájomnom kontakte prejavujú kosatky veľkú mieru entuziazmu, predvádzajú širokú škálu dvíhania sa a výskokov nad vodu, pozorovacích skokov, úderov chvosta do vody a státie na hlave. Vo všetkých samčích skupinách sa jednotliví členovia často dotýkajú stoporenými penismi. Nie je známe, či sú tieto dotyky časťou hry alebo vyjadrením dominancie.
Potrava.
Zoznam druhov, ktorými sa kosatky živia, je extrémne široký. Jednotlivé populácie prejavujú tendencie ku špecializácii na určitý typ potravy a ignorujú ostatné možné druhy koristi. Napríklad určité časti populácie v Nórsku a Grónsku sa špecializujú na slede a sledujú každý rok ich jesennú migračnú cestu k nórskemu pobrežiu. Iné populácie v oblasti lovia tulene. Kosatky sú jedinými cicavcami s takou potravnou rôznorodosťou medzi jednotlivcami žijúcimi na rovnakom území.
Kosatka je jediným členom radu veľrýb pravidelne sa živiacim inými veľrybami. Pozorovaním bolo zrátaných 22 druhov, ktoré kosatky lovia; jednak skúmaním obsahu žalúdka, pozorovaním zranení na telách iných veľrýb či priamym pozorovaním ich lovu. Stáda kosatiek často dostanú omnoho väčšie veľryby také ako sú vráskavec myšok, vráskavec malý, vráskavec sejval, vráskavec sivý, alebo dokonca mláďatá vráskavca obrovského. Skupina kosatiek premôže mladého vráskavca obrovského tým, že ho spolu s jeho matkou prenasledujú až ich unavia. Alebo sa kosatky rozhodnú oddeliť pár a obklopiť mladú veľrybu, poprípade zabrániť je v návrate na povrch mora a v nadýchnutí. Len čo sa veľryba utopí, kosatkám už nič nebráni nasýtiť sa jej mäsom.
Taktiež bol zaznamenaný jeden prípad pravdepodobného kanibalizmu kosatiek. V štúdii V. I. Shevenka z teplých oblastí južného Pacifiku v roku 1975 je zaznamenaný prípad dvoch samcov kosatky, ktorých žalúdok obsahoval zvyšky inej kosatky. Z 30 zajatých a preskúmaných kosatiek mali pri tomto pozorovaní 11 z nich prázdne žalúdky. Neobvyklé veľké percento, ktoré naznačuje, že kosatky boli prinútené ku kanibalizmu nedostatkom potravy.
Vo väčšine prípadov sa kosatky živia tridsiatimi druhmi rýb, väčšinou lososmi, sleďmi, tuniakmi, lososmi "Oncorhynchus tshawytscha" a lososmi "Oncorhynchus kisutch". Žraloky veľrybie ("Rhincodon typus"), žraloky dlhoplutvé ("Carcharhinus longimanus"), a príležitostne dokonca žraloky biele lovia pre ich výživovo hodnotnú pečeň. Existuje aj domnienka, že týchto žralokov odstraňujú ako potravnú konkurenciu. Polárne populácie lovia aj iné morské cicavce, vrátane väčšiny druhov tuleňov a uškatcov. Menej často sa stávajú obeťou aj mrože a vydry morské. Korisťou sa stáva aj sedem druhov vtákov, vrátane všetkých druhov tučniakov a morských vtákov ako kormoránov. Hlavonožce, ako napríklad chobotnice a široké spektrum kalmárov, sú taktiež ich cieľom.
Pri zabíjaní sú kosatky veľmi vynaliezavé a hravé. Občas si medzi sebou pohadzujú tulene, čím ich omráčia a zabijú. Zatiaľ čo lososy sú obvykle lovené jednotlivcom alebo malou skupinkou, slede sú často chytané technikou kolotočového kŕmenia. To znamená, že kosatka nadženie slede do tesnej gule vypúšťaním výbuchov bublín alebo šľahmi svojich bočných plutiev. Potom zasiahne guľu plným úderom svojho chvosta, čím omráči alebo usmrtí 10 – 15 sleďov a okamžite ich skonzumuje. Technika kolotočového kŕmenia bola potvrdená iba v nórskej populácií kosatiek a u niektorých oceánskych druhov delfínov. Uškatce zabíjajú údermi hlavou alebo tým, že ich zasiahnu a omráčia úderom chvosta.
V rôznych populáciách na svete možno nájsť viac špecializovaných techník lovu. V Patagónii sa kosatky živia mláďatami uškatcov "Otaria byronia" a nosáčov ("Mirounga sp."), naháňajú ich na pláže, často aj za cenu vlastného dočasného uviaznutia. Kosatky predvádzajú pozorovacie skoky a lokalizujú tak tulene, ktoré odpočívajú na ľadových kryhách. Potom vytvoria vlnu, ktorá sa prevalí cez kryhu a prinúti tulene skočiť do vody, kde na nich čaká druhá kosatka.
V priemere kosatka zožerie potravy denne. Vďaka ohromnej rozmanitosti potravy a tomu, že nemajú žiadnych iných nepriateľov okrem človeka, možno povedať, že kosatka je takmer na vrchole potravinového reťazca.
Spev.
Podobne ako iní delfíny sú kosatky veľmi spevavé zvieratá. Vydávajú rôzne druhy cvakania a pískania na komunikáciu a echolokáciu. Typy vytváraných zvukov sa veľmi odlišujú v závislosti na momentálnej aktivite. Počas odpočinku sú podľa očakávania omnoho tichšie, vydávajú iba náhodné volania veľmi sa odlišujúce od tých, ktoré je možné počuť, keď sa zapájajú do aktívnejšej činnosti.
Stále stáda kosatiek majú väčšie sklony ku spevu ako nestále skupiny. Vedci sa domnievajú, že pre to existujú dva hlavné dôvody: Prvý, usadené kosatky zostávajú v rovnakých sociálnych skupinách omnoho dlhšie, takže vytvoria omnoho komplikovanejšie sociálne vzťahy, ktoré sa odrážajú v častejšej komunikácii. Nezávislé kosatky spolu zostávajú iba chvíľu (zvyčajná perióda sú hodiny alebo dni) a preto komunikujú menej.
Druhým dôvodom je, že kosatky v nestálych skupinách sa živia morskými cicavcami omnoho častejšie ako kosatky žijúce v stálych stádach, ktoré sa živia predovšetkým rybami. Kosatky loviace cicavce musia byť prirodzene omnoho tichšie, aby zmenšili pravdepodobnosť odhalenia. Z tohto dôvodu väčšinou používa loviaca kosatka pre echolokáciu iba jednoduché cvaknutie (nazývané šifrované cvaknutie) oproti dlhému reťazcu cvaknutí pozorovanému u iných druhov.
Stále stáda používajú miestne dialekty. Každé stádo má svoje piesne alebo série jednotlivých písknutí a cvaknutí, ktoré stále opakuje. Zdá sa, že každý člen stáda pozná všetky jeho piesne, takže je nemožné po hlase identifikovať jediné zviera, iba dialektickú skupinu. Jedna pieseň môže byť známa iba jednej skupine alebo je zdieľaná medzi niekoľkými skupinami. Stupeň podobnosti piesní medzi dvoma skupinami sa všeobecne javí byť funkciou ich genealogickej blízkosti skôr ako geografickej. Dve skupiny s rovnakými predkami, ale rozrastajúce sa do veľkých vzdialeností majú veľmi podobné piesne. Predpokladá sa, že piesne prechádzajú z matky na dieťa počas obdobia kojenia.
Kosatky v histórii.
Aj keď boli vedecky popísané ako druh až v roku 1758, kosatky sú ľuďom známe už od praveku. Púštna kultúra Nazca vytvorila na planine Nazca, predstavujúcu kosatku niekedy medzi rokmi 200 pred Kr. a 600 po Kr.
Prvý popis kosatky je v Prírodopise Plínia Staršieho (napísaný asi 50 pred Kr.). Navodil v ňom dojem nepremožiteľnosti všetko konzumujúcej kosatky. Keď Plínius na vlastné oči videl zmasakrovanie veľryby uviaznutej v prístave blízko Ríma, napísal: "Sú to nepriatelia [ostatných veľrýb]... do ktorých narážajú a prerážajú ich ako baranidlá vojnových lodí." O ich vzhľade nezanechal žiaden bližší popis, videl iba obrovskú masu krutých tiel so zubami.
Pôvodní obyvatelia v severozápadnom Pacifiku ako napríklad kmene Tlingit, Haida, a Tsimshian pripisujú kosatke význačné miesto v ich náboženstve a umení.
Kosatka a moderný človek.
Lov.
Po tom, čo boli počty väčších druhov veľrýb príliš zredukované sa aj kosatky stali v polovici 20. storočia predmetom komerčného lovu. Komerčný lov kosatiek bol náhle prerušený v roku 1981, keď vstúpilo do platnosti moratórium na všetok lov veľrýb. Napriek tomu že z taxonomického hľadiska je kosatka skôr delfín ako veľryba, je dosť veľká na to, aby sa ocitla pod dohľadom Medzinárodnej veľrybárskej komisie ("International Whaling Commission").
Najväčším lovcom kosatiek bolo Nórsko, ktoré lovilo v rozmedzí rokov 1938 až 1981 priemerne 56 zvierat ročne. Japonsko spotrebovalo od roku 1946 do roku 1981 priemerne 43 zvierat. (Údaje z vojnového obdobia nie sú k dispozícii alebo sú oveľa menšie). Sovietsky zväz každoročne ulovil v Antarktíde niekoľko málo zvierat s extrémnou výnimkou sezóny v roku 1980, keď ich ulovil 916.
Dnes nevykazuje žiadna krajina významný lov. Japonci obvykle dostanú niekoľko jedincov každý rok ako súčasť ich kontroverzného programu vedeckého výskumu. Podobne nízku úroveň stáleho rybolovu udržiavajú Indonézia a Grónsko. Rovnako ako sú lovené pre mäso, sú kosatky zabíjané aj preto, že konkurujú rybárom. V 50-tych rokoch 20. storočia letectvo Spojených štátov na žiadosť islandskej vlády použilo bomby a ostreľovačov na vybitie kosatiek v islandských vodách, pretože konkurovali ľuďom pri love rýb. Operácia bola chápaná ako veľký úspech rybárov a islandskej vlády. Napriek tomu mnoho ľudí nebolo presvedčených o tom, že kosatky sú zodpovedné za pokles rybích stavov. Vinu pripisovali nadmernému lovu zo strany ľudí. Táto diskusia viedla k obnoveniu výskumu stavov rýb v Severnom Atlantiku, ktorý dosiaľ nedal za pravdu ani jednej strane tohto sporu.
Kosatka sa tiež zabíja len zo strachu z jej povesti. Dosiaľ nebol žiaden človek v prírode úmyselne napadnutý kosatkou (vyskytlo sa síce jedno napadnutie surfera, ktorého si kosatka asi poplietla s tuleňom, ale po odhalení svojho omylu postihnutého bez vážnejšieho zranenia pustila). Námorníci na Aljaške aj tak príležitostne strieľajú po zvieratách z obavy o svoje životy. Strach sa v posledných rokoch podarilo dosť rozptýliť, vďaka lepším informáciám o tomto druhu vrátane predstavení kosatiek v morských akváriách a iných atrakciách.
Útok na lode.
Isté riziko môžu kosatky predstavovať pre malé jachty, ktoré by si mohli spliesť s niektorou z veľrýb, ktorými sa živia (najmä v noci a ak je jachta natretá rovnakou farbou, akú má koža beluhy morskej), aj keď ide o ojedinelý jav. Pre ľahké drevené jachty to však môže mať katastrofálne následky, lebo môžu byť vážne poškodené hneď prvým útokom a začnú sa potápať skôr, než kosatky zistia svoj omyl.
Najznámejším prípadom "úspešného" útoku kosatky na loď je potopenie jachty "Lucette" (19 ton, dĺžka 50 metrov) skoro ráno 15. júna 1972, 200 námorných míľ západne od Galapág. Na loď zaútočilo asi dvadsaťčlenné stádo. Aj keď hneď potom, čo zistili svoj omyl, útok skončili, bolo už neskoro. Jeden z celkovo troch útokov bol vedený proti olovenému provu lode, ktorý samozrejme vydržal (jeden člen posádky uvidel kosatku s ťažkým poranením hlavy, čo bol asi následok tohto útoku), ale drevená obšívka lode tvorená štvorcentimetrovými borovicovými doskami nevydržala. Loď sa potopila v priebehu 5 minút, ale posádka ju ešte stihla opustiť v záchranných člnoch a po 38 dňoch ju zachránila japonská rybárska loď "Toka Maru II" asi 400 míľ severoseverozápadne od miesta stroskotania.
Zajatie.
Inteligencia kosatiek, schopnosť tréningu, dobrá povesť, hravosť v zajatí a ich majestátna veľkosť spravila predstavenia s nimi veľmi populárne. Prvé zajatie kosatky a jej predstavenie sa uskutočnilo vo Vancouveri v roku 1964. Počas 15 rokov bolo sa na tento účel odchytilo z Tichého oceánu asi šesťdesiat alebo sedemdesiat jedincov. Na konci 70-tych rokov 20. storočia a v prvej polovici 80-tych rokov sa kosatky obvykle chytali v islandských vodách (50 za 5 rokov do roku 1985). Od tej doby začali byť kosatky úspešne odchovávane v zajatí a odchyt v prírode sa vyskytuje ojedinelo. U kosatiek v zajatí sa môžu vyvinúť patologické zmeny ako zrútenie chrbtovej plutvy, ktoré postihuje asi 60 – 90 % chovaných samcov.
V zajatí boli zaznamenané prípady kosatiek napádajúcich ľudí. V roku 1991 zabila skupina kosatiek vo vodnom parku "Sealand of Victoria" (kde nebolo zamestnancom dovolené vstupovať do vody ku kosatkám) trénerku Keltie Byrne. Zvieratá asi nevedeli, že človek nevydrží dlho pod vodou. V roku 1999 jedna z týchto kosatiek údajne zabila turistu, ktorý sa v noci vkradol do bazénu. (Uvažuje sa však tiež, že turista mohol byť obeťou podchladenia). Na konci júla 2004 kosatka počas predstavenia parku SeaWorld v Texase strčila svojho trénera, ktorý sa o ňu staral už 10 rokov, pod vodu a tlačila ho proti okraju nádrže; trénera sa podarilo zachrániť z dosahu zvieraťa až po niekoľkých minútach.
Jeden z najznámejších prípadov agresie kosatky sa odohral v auguste 1989, keď počas predstavenia jedna samica, Kandu V (ktorá sa do tej doby pokladala za dominantnú samicu) udrela inú, Corky II, ktorá bola dovezená z Marineworldu v Kalifornii asi mesiac pred incidentom. Podľa svedectva počulo celé publikum hlasný mľaskavý zvuk. Aj keď sa tréneri najprv snažili pokračovať v predstavení, ukázalo sa, že Kandu V utrpela zranenie tepny blízko svojich čeľustí, z ktorého sa začala valiť krv. Predstavenie ukončili a po 45 minútach krvácania zomrela. Odporcovia týchto predstavení chápali takéto incidenty ako potvrdenie svojej kritiky.
SeaWorld pokračoval v praxi chovania kosatiek odchytených v prírode a stal sa terčom kritiky nadácie na ochranu zvierat v prirodzenom prostredí Born Free Foundation, predovšetkým kvôli pretrvávajúcemu zajatiu kosatky Corky, ktorú sa nadácia snaží vrátiť k jej rodine do stáda "A5" v Britskej Kolumbii v Kanade .
Film a kultúra.
Na konci 70. rokov 20. storočia hrali kosatky vo fiktívnych príbehoch úlohu hltavých predátorov. Najextrémnejším príkladom je film "Orca", ktorý sa stretol iba so slabým záujmom verejnosti a ktorý rozpráva príbeh kosatky vydávajúcej sa na cestu zúrivej pomsty po tom, čo jej druha zabili ľudia (ide o zrejmý pokus kopírovať úspech filmu "Čeľuste").
Pokračujúci výskum zvieraťa a jeho popularita v akváriách priniesli dramatické vylepšenie jeho obrazu na verejnosti. Teraz je kosatka chápaná predovšetkým ako rešpektovaný predátor, ktorý však pre ľudí predstavuje iba veľmi malú hrozbu, čo pripomína zmenu pohľadu na vlka.
Film "Zachráňte Willyho" ("Free Willy!", 1993) sa zameral na otázku oslobodenia kosatiek v zajatí. Kosatka hrajúca vo filme, Keiko, bola pôvodne odchytená vo vodách Islandu. Po príprave na návrat do voľnej prírody v akváriu v Newporte v Oregone ("Oregon Coast Aquarium") ju premiestnili do severných vôd, jej pôvodného životného priestoru, napriek tomu neprestala byť závislá na ľuďoch až do svojej smrti v decembri 2003.
Ohrozenie životného prostredia.
Ropná škvrna z tankera "Exxon Valdez" mala určitý nepriaznivý efekt na aljašskú populáciu. Jedno stádo škvrna zachytila a aj keď jeho členovia ihneď plávali do čistých vôd, jedenásť z nich (asi polovica) zomrelo v nasledujúcich dňoch a týždňoch. Škvrna dlhodobo znížila množstvo dostupnej potravy (lososy) a bola preto zodpovedná za zníženie lokálnej populácie. V decembri 2004 vedci z North Gulf Oceanic Society publikovali správu, že stádo zvané AT1 sa zmenšilo na sedem členov, pretože sa v ňom kvôli škvrne úplne zastavilo rozmnožovanie. Predpokladá sa, že populácia úplne vymrie .
Podobne ako iné zvieratá na vysokých úrovniach potravinového reťazca sú kosatky citlivé na otravu nahromadením polychlórovaných bifenylov (PCB) v telách. Vyšetrenie zvierat pri washingtonskom pobreží viedlo k zisteniu, že úroveň PCB v telách týchto kosatiek je vyššia než u tuleňa obyčajného v Európe, u ktorého však už boli zaznamenané známky chorôb zapríčinených touto chemikáliou. 
Zistilo sa, že PCB ovplyvňuje schopnosť rozmnožovania, imunitný systém a zvyšuje úmrtnosť. Ohrozená je polovica populácie, hlavne kosatky živiace sa väčšou korisťou.
Iný druh nebezpečenstva od ľudí, ktorému musia kosatky čeliť je spôsobený rozsiahlym pozorovaním veľrýb. Niektoré prieskumy v ňom vidia príčinu zmien v ich chovaní. Silný hluk lodí spôsobuje u niektorých stád kosatiek zmeny frekvencií ich piesní a volaní.

</doc>
<doc id="8072" url="https://sk.wikipedia.org/wiki?curid=8072" title="Galaxia">
Galaxia

Galaxia (- s malým g; iné názvy: (veľká) hviezdna sústava, okrem našej galaxie aj mimogalaktická hmlovina, anagalaktická hmlovina, umelecky aj mliečna cesta) je hviezdna sústava zložená z hviezd, hmlovín, hviezdokôp, medzihviezdnej hmoty a tmavej hmoty.
Slovo "galaxia" bolo odvodené z gréckeho názvu našej vlastnej GalaxieMliečna cesta "Κύκλος γαλακτικός" (Κyklos galaktikos).
Hviezdy sa takmer vždy nachádzajú v skupinách, nazývaných galaxie, spolu s plynmi, medzihviezdnym prachom a "tmavou hmotou"; asi 1020 % hmotnosti galaxie tvoria hviezdy, plyny a prach. Galaxie držia pokope pôsobením gravitačnej príťažlivosti a jednotlivé galaktické zložky obiehajú spoločný stred. Existuje niekoľko dôkazov, že vo väčšine galaxií sa nachádzajú superhmotné čierne diery. Galaxie vznikajú z protogalaxií.
Typy galaxií.
Galaxie existujú v troch základných typoch: eliptické, špirálové a nepravidelné. Trochu rozsiahlejší popis typov galaxií poskytuje Hubblova schéma. Naša vlastná galaxiaGalaxia (s veľkým G) alebo nepresne Mliečna cestaje rozsiahla špirálová galaxia s priemerom 100 000 svetelných rokov a šírkou 25000 svetelných rokov. Obsahuje viac ako 150 miliárd hviezd a jej celková hmotnosť dosahuje zhruba hmotnosť bilióna Sĺnk (1 bilión = 1 000 000 000 000). 
V špirálových galaxiách sú špirálové ramená približne tvaru logaritmickej špirály. Teoreticky sa dá ukázať, že tento vzor vznikol narušením jednotne rotujúcej hviezdnej hmoty.
Tak ako hviezdy, aj špirálové ramená rotujú okolo stredu, avšak robia tak s konštantnou uhlovou rýchlosťou. To znamená, že hviezdy vstupujú a vystupujú do/z špirálových ramien. Predpokladá sa, že špirálové ramená sú oblasti s vysokou hustotou alebo s vlnami hustoty. Keď sa hviezda pohybuje smerom do ramena, spomalí sa a tým ešte zvýši hustotu; toto je podobné "vlne" spomalení, ktorá sa pohybuje pozdĺž diaľnice preplnenej vozidlami.
Nový typ galaxie, ultra kompaktná trpasličia galaxia, objavil v roku 2003 Dr Michael Drinkwater z Univerzity v Queenslande.Aj kvazary a blazary patria medzi galaxie.
Štruktúry na väčšej škále.
Priestor medzi galaxiami je relatívne prázdny, s výnimkou medzigalaktických oblakov,plynu a tmavej hmoty. 
Len niekoľko galaxií existuje osamotene; tieto sú známe ako "poľné galaxie". Väčšina galaxií je gravitačne spojená s množstvom iných galaxií. Štruktúry, obsahujúce do 50 galaxií, sa nazývajú "galaktické skupiny". Väčšie štruktúry, obsahujúce tisícky galaxií natlačených do relatívne malej oblasti sa nazývajú galaktické hviezdokopy (klastre). Superklastre sú gigantické množiny obsahujúce desiatky tisíc galaxií, usporiadaných v klastroch, skupinách a niekedy aj osamotene. 
Naša galaxia je členom Lokálnej skupiny a spolu s galaxiou Androméda jej dominuje; celkovo obsahuje Lokálna skupina asi 30 galaxií v priestore širokom 1 megaparsek. Lokálna skupina je časťou Lokálneho superklusteru, tiež známeho pod názvom Virgo Superkluster.
Dejiny.
V roku 1610 použil Galileo Galilei ďalekohľad na štúdium svetlého pásu nočnej oblohy známeho ako Mliečna cesta a objavil, že pozostával z obrovského počtu matných hviezd. V roku 1755 sa Immanuel Kant vo svojej úvahe, vychádzajúc zo skoršej práce Thomasa Wrighta, (správne) domnieval, že galaxia by mohla byť rotujúce teleso obrovského počtu hviezd, držaných pokope gravitačnými silami, podobne ako Slnečná sústava, avšak oveľa väčšieho rozsahu. Výsledný hviezdny disk by bol z nášho pohľadu z jeho vnútra videný ako pás na nebi. Kant sa tiež domnieval, že niektoré z hmlovín, viditeľných na nočnej oblohe, by mohli byť samostatné galaxie. 
Ku koncu 18. storočia zostavil Charles Messier katalóg, obsahujúci 110 najjasnejších hmlovín a hviezdokôp, neskôr nasledovaný katalógom 5000 hmlovín, zhromaždený Williamom Herschelom. V roku 1845 skonštruoval William Parsons nový ďalekohľad, pomocou ktorého bol schopný rozlišovať medzi eliptickými a špirálovitými hmlovinami. Tiež sa mu v niektorých hmlovinách podarilo rozpoznať individuálne bodové zdroje, čím potvrdil Kantovu skoršiu domnienku. Napriek tomu neboli hmloviny všeobecne uznané ako vzdialené samostatné galaxie, až pokým záležitosť nevyriešil Edwin Powell Hubble na začiatku 20. rokov 20. storočia, použitím nového ďalekohľadu. Bol schopný rozlíšiť vonkajšie časti niektorých špirálovitých hmlovín ako množiny samostatných hviezd a tiež umožnil odhadnutie vzdialeností k hmlovinám: boli príliš ďaleko na to, aby boli súčasťou Mliečnej cesty. V roku 1936 vytvoril klasifikačný systém pre galaxie, ktorý sa používa dodnes, tzv. Hubblova schéma. 
Prvý pokus opísať tvar Mliečnej cesty a pozíciu Slnka v nej uskutočnil William Herschel v roku 1785 dôkladným spočítaním počtu hviezd v rôznych oblastiach oblohy. Použitím prepracovaného prístupu dospel Jacobus Kapteyn v roku 1920 k obrázku malej (priemer 15 kiloparsekov) elipsoidnej galaxie so Slnkom blízko stredu. Iná metóda, ktorú použil Harlow Shapley, založená na katalogizovaní guľových hviezdokôp, viedla k úplne odlišnému obrázku: plochý disk s priemerom 70kpc a Slnkom ďaleko od stredu. Obe analýzy zlyhali na nebratí do úvahy absorpcie svetla medzihviezdnym prachom. Súčasný obrázok našej galaxie sa objavil, až keď v roku 1930 Robert Julius Trumpler vyčíslil tento jav študovaním otvorených hviezdokôp. 
V roku 1944 predpovedal Hendrik van de Hulst mikrovlnné žiarenie vlnovej dĺžky 21 centimetrov, pochádzajúce z medzihviezdneho atómového vodíkového plynu. Toto žiarenie bolo pozorované v roku 1951 a umožnilo a umožňuje oveľa vylepšené štúdium Galaxie, keďže nie je ovplyvnené pohlcovaním prachu, tým pádom sa Dopplerov jav dá použiť na zmapovanie pohybu plynu v Galaxii. Tieto pozorovania viedli k postulátu (požiadavka) rotujúcej pruhovej štruktúry v strede Galaxie. S použitím vylepšených ďalekohľadov bolo tiež možné sledovať vodíkový plyn aj v iných galaxiách. V 70. rokov 20. storočia si vedci uvedomili, že všetka viditeľná hmota galaxií (z hviezd a plynu) patrične nezodpovedá rýchlosti rotujúceho plynu, čo ich viedlo k postulátu temnej hmoty. 
V roku 2004 bola objavená galaxia Abell 1835 IR1916, ktorá sa stala najvzdialenejšou galaxiou pozorovanou človekom. 
V roku 2000 bola objavená tmavá galaxia VIRGOHI21 (jej tmavosť bola verifikovaná a zverejnená až v súčasnosti (2005)).
Obývateľnosť.
Súčasné výskumy tvrdia, že väčšina známeho vesmíru je nevhodná pre existenciu komplexného života (tzv. „mŕtve zóny“). Miesta, kde je život možný, sa nazývajú galaktická obývateľná zóna. Najpodstatnejšia pre ňu je jej vzdialenosť od centra galaxie. 
Keď sa táto vzdialenosť zväčšuje:
Takže obývateľné planéty nemôžu vzniknúť príliš ďaleko od centra galaxie (niet ich z čoho vytvoriť), ale ani príliš blízko (ničivé rádioaktívne žiarenie a veľká pravdepodobnosť zrážky alebo narušenia dráhy). Čiže galaktická obývateľná zóna má približne tvar kruhu a zvnútra i zvonku je obklopená neobývateľnými zónami. 

</doc>
<doc id="8074" url="https://sk.wikipedia.org/wiki?curid=8074" title="Eliptická galaxia">
Eliptická galaxia

Eliptická galaxia je typ galaxie v Hubblovej schéme, charakterizovaný nasledovnými fyzikálnymi vlastnosťami:
Tento tradičný portrét vylíčil eliptické galaxie ako galaxie, v ktorých sa po počiatočnej explózii skončil proces tvorenia hviezd a ktoré svietia len svojimi starnúcimi hviezdami. Nepredpokladala sa žiadna významná evolúcia.
Nedávne pozorovania objavili vo vnútri niekoľkých eliptických galaxií popri iných štruktúrach mladé modré hviezdokopy, čo sa dá vysvetliť zlučovaním galaxií. Podľa novej predstavy (stále celkom pokusnej) je eliptická galaxia výsledkom dlhého procesu, pri ktorom sa niekoľko menších galaxií ľubovoľného typu zrazilo a zlúčilo do jednej väčšej. 
Tento proces zlučovania môže v niektorých prípadoch pokračovať až do súčasnosti a nie je limitovaný len na gigantické eliptické galaxie. Napríklad naša vlastná Mliečna cesta práve teraz „trávi“ niekoľko malých galaxií.

</doc>
<doc id="8076" url="https://sk.wikipedia.org/wiki?curid=8076" title="Združenie slovenských spotrebiteľov">
Združenie slovenských spotrebiteľov

Združenie slovenských spotrebiteľov je dobrovoľné združenie fyzických a právnických osôb založené na ochranu spotrebiteľa.

</doc>
<doc id="8077" url="https://sk.wikipedia.org/wiki?curid=8077" title="Slovenské hemofilické združenie">
Slovenské hemofilické združenie

Slovenské hemofilické združenie je občianske združenie so sídlom v Bratislave zamerané na zlepšenie liečby a životných podmienok ľudí s vrodeným krvácavým ochorením..
Ciele združenia.
Združenie: 

</doc>
<doc id="8078" url="https://sk.wikipedia.org/wiki?curid=8078" title="Veľryby">
Veľryby

Veľryby môžu byť:
Veľryba môže byť:

</doc>
<doc id="8082" url="https://sk.wikipedia.org/wiki?curid=8082" title="Ortopantomogram">
Ortopantomogram

Ortopantomogram (skr. OPG) je röntgenový záznam hornej a dolnej čeľuste. Na ortopantomograme je vidieť kosti hornej čeľuste, nosovú a prinosové dutiny, sánku, čeľustný kĺb, všetky zuby, aj neprerezané. Zhotovuje sa na ortopantomografe - röntgenovom prístroji.

</doc>
<doc id="8083" url="https://sk.wikipedia.org/wiki?curid=8083" title="SLAX">
SLAX

SLAX je (live CD) distribúcia Linuxu od českého autora Tomáša Matějíčka založená na distribúcii Slackware.
Nie je nutné ju inštalovať na disk. Môže byť spustená z CD-ROM mechaniky alebo USB flash disku. 
Vďaka tomu, že veľkosť celej distribúcie nepresahuje 200 MB (vojde sa na 8cm CD), môže byť SLAX celý nakopírovaný do pamäte (bootovací parameter copy2ram), čo uvoľní mechaniku pre ďalšie použitie.
USB Booting.
Táto distribúcia sa dá nainštalovať na USB kľúč a následne z neho nabootovať na PC. Pre staršie počítače sa dá stiahnuť CD ktoré len nabootujete a ono si samo nájde USB Kľúč a bootne ho...
Moduly.
Distribúcia je rozšíriteľná pomocou modulov. Vďaka tejto vlastnosti sa môže SLAX doplniť softvér, ktorý v základnej výbave chýba. V súčasnej dobe je k dispozícii viac ako sto modulov s hrami, systémovými a vývojovými nástrojmi, multimediálnymi aplikáciami, sieťovými nástrojmi, atď.
Linux-live.
Okrem stiahnutia iso obrazov je možné stiahnuť aj skripty, ktoré môžu byť použité na vytvorenie vlastného live CD. Linux-live skripty umožňujú vytvoriť živú distribúciu z akékoľvek inej distribúcie Linuxu. Autorom týchto skriptov, rovnako ako autorom SLAXu, je Tomáš Matějíček.
Webconfig.
Webconfig je vlastnosť SLAXu, ktorá umožňuje uložiť nastavenia spusteného SLAXu priamo na serveri projektu a pri nasledujúcom spustení ich načítať. 

</doc>
<doc id="8089" url="https://sk.wikipedia.org/wiki?curid=8089" title="Špirálová galaxia">
Špirálová galaxia

Špirálová galaxia alebo špirálová hmlovina je typ galaxie v Hubblovej schéme, charakterizovaný nasledovnými fyzikálnymi vlastnosťami:
Špirálovité galaxie boli pomenované podla svetlých ramien vnútri disku, ktoré sa tiahnu zhruba logaritmicky z vypukliny. V týchto ramenách sa tvoria nové hviezdy. Hoci sú niekedy ťažko rozoznateľné, napr. vo vločkovitých špirálach, sú to ramená, ktoré odlišujú špirálovité galaxie od ich šošovkových náprotivkov, ktoré majú diskovú štruktúru, ale žiadnu evidentnú špirálu.
Disky špirálovitých galaxií majú tendenciu byť obklopené veľkými svetelnými kruhmi, tvorenými hviezdami Populácie II, z ktorých je mnoho sústredených do guľových hviezdokôp obiehajúcich stred galaxie.
Naša Galaxia, Mliečna cesta, je špirálová galaxia, klasifikovaná ako Sbc (prípadne SBb, čiže špirálová s priečkou) podľa Hubbleovej postupnosti.
Pôvod špirálovitej štruktúry.
Prvým priekopníkom štúdií vytvárania špirálovitých ramien bol Bertil Lindblad. Uvedomil si, že myšlienka hviezd usporiadaných permanentne v špirálovitom tvare bola neudržatelná kvôli „ohybovej dileme“ (angl. winding dilemma). Keďže rýchlosť rotácie galaktického disku sa mení v závislosti od vzdialenosti od stredu galaxie, lúčovité rameno (idúce od stredu po okraj ako v kolese) by sa pôsobením rotácie rýchlo zakrivilo. Po niekoľkých otočeniach galaxie by sa rameno zakrivilo natoľko, že by omotalo galaxiu ešte pevnejšie. Toto však odporuje vykonaným pozorovaniam.
Prvú akceptovateľnú teóriu vymysleli C. C. Lin a Frank Shu v roku 1964. Navrhli, aby špirálovité ramená boli prejavom špirálovitých vĺn hustoty. Domnievali sa, že hviezdy sa pohybujú po mierne eliptických obežných dráhach "a" že orientácie týchto obežných dráh sú vo vzájomnom vzťahu, to znamená, že elipsy sa plynule odlišujú v sklone so vzrastajúcou vzdialenosťou od stredu galaxie. Toto je znázornené na obrázku. Je jasné, že eliptické obežné dráhy sú v niektorých oblastiach tesne vedľa seba a vytvárajú tak "efekt" ramien. Z toho dôvodu neostávajú hviezdy na tom mieste, na ktorom ich vidíme, navždy, ale posúvajú sa z ramena do ramena tým, ako sa pohybujú po svojich obežných dráhach.

</doc>
<doc id="8092" url="https://sk.wikipedia.org/wiki?curid=8092" title="Sodík">
Sodík

Sodík () je chemický prvok v Periodickej tabuľke prvkov, ktorý má chemickú značku Na a protónové číslo 11. Sodík je najbežnejším prvkom z radu alkalických kovov, výdatne zastúpený v zemskej kôre, morskej vode aj v živých organizmoch.
Je to mäkký, ľahký, striebornolesklý kov, ktorý rýchlo reaguje s kyslíkom aj vodou, preto sa s ním v prírode stretávame iba vo forme zlúčenín. Reakcia sodíka s vodou je natoľko exotermická, že unikajúci vodík reakčným teplom zvyčajne samovoľne explozívne vzplanie. 
Elementárny kovový sodík možno dlhodobo skladovať, napr. prekrytý vrstvou alifatických uhľovodíkov, ako petrolej alebo nafta, s ktorými nereaguje.
Soli sodíka intenzívne farbia plameň na žlto.
História.
Sodík bol dlho známy iba ako súčasť zlúčenín. Izoloval ho až v roku 1807 sir Humphry Davy pomocou elektrolýzy hydroxidu sodného, ktorý ho aj hneď pomenoval "sodium" ako zložku sódy, odkiaľ pochádza aj dnešný slovenský názov. V stredovekej Európe sa zlúčenina sodíka s latinským názvom "sodanum" používala ako liek proti bolestiam hlavy. Značka sodíka, Na, vznikla z novolatinského pomenovania pre obyčajnú zlúčeninu sodíka zvanú "natrium", čo vzniklo z gréckeho "nítron", v prírode sa vyskytujúcej soli, zmesi dekahydrátu uhličitanu sodného a hydrogenuhličitanu sodného. Grécky "nítron" pochádza z egyptského slova "neter", ktoré označuje rastlinný popol.
Výskyt v prírode.
Vďaka svojej veľkej reaktivite sa v prírode stretávame iba so zlúčeninami sodíka. Vo všetkých svojich zlúčeninách sa vyskytuje iba s mocenstvom Na+.
Sodík je pomerne bohato zastúpený na Zemi aj vo vesmíre. Predpokladá sa, že zemská kôra obsahuje 2,42,6 % sodíka. Morská voda obsahuje sodík ako hlavný katión v koncentrácii približne 10,5 g Na/l. Vo vesmíre sa predpokladá výskyt 1 sodíkového atómu na približne 800 000 atómov vodíka.
Vzhľadom na vysokú rozpustnosť väčšiny zlúčenín sodíka došlo v priebehu geologických premien zemskej kôry k vyplaveniu značnej časti sodíka z povrchových vrstiev pevninskej zemskej kôry do vôd oceánov. Všeobecne je práve chlorid sodný (NaCl) považovaný za základnú zložku morskej soli, aj keď sa v morskej vode stretávame prakticky so všetkými prvkami Mendelejevovej periodickej tabuľky prvkov. Morská voda obsahuje 2,7 % chloridu sodného. Kaspické a Mŕtve more obsahujú až 10 % NaCl. Odparením pravekých morí vznikli ložiská kamennej soli, ktorá je základom výroby ostatných sodných solí. Najväčšie ložiská sú v Poľsku pri "Bochni" a "Vieličke", v Rumunsku pri "Slaníku", v Rakúsku v "Soľnej komore" pri Salzburgu, v Rusku pri Astrachanských jazerách. Na Slovensku sú ložiská kamennej soli pri Prešove, kde sa získava soľanka, ktorá sa odparuje v Solivare pri Prešove.
Značný obsah sodíkových iónov nachádzame tiež vo všetkých podzemných minerálnych vodách, ktoré sa dostali do dlhodobého kontaktu s horninami a sodíkové ióny sa do nich vyluhovali.
Z minerálov, obsiahnutých v zemskej kôre, je najznámejšia kamenná soľ, chemicky chlorid sodný. Ložiská tohto minerálu majú pôvod vo vyschnutých jazerách a moriach minulých geologických období.
Sodík patrí medzi biogénne prvky a nachádza sa vo všetkých bunkách rastlinných aj živočíšnych tkanív. Príkladom minerálov biogénneho pôvodu je čilský liadok, chemicky dusičnan sodný (NaNO3).
Výroba a využitie.
Kovový sodík sa priemyselne vyrába elektrolýzou roztaveného chloridu sodného. Materiálom katódy je zvyčajne železo, anóda je grafitová. Ďalším produktom tejto elektrolýzy je plynný chlór, ktorý sa používa na chemickú syntézu. V prípade elektrolýzy vodného roztoku NaCl slúži ako katóda ortuť, produktom je amalgám sodíka. Táto látka sa rozkladá vodou za vzniku hydroxidu sodného a plynného vodíka, prípadne sa používa ako redukčné činidlo, napr. v organickej syntéze.
Roztavený kovový sodík sa často uplatňuje v jadrovej energetike ako látka odvádzajúca teplo vznikajúce atómovým rozpadom uránu v primárnom okruhu jadrového reaktora. Dôvodom je na jednej strane pomerne nízka teplota topenia sodíka, ale predovšetkým fakt, že sodík pri styku s vysoko energetickými neutrónmi alebo gama lúčmi nepodlieha rádioaktívnej premene na nebezpečné beta a gama žiariče s dlhým polčasom rozpadu.
Elementárny sodík je mimoriadne silné redukčné činidlo a býva preto využívaný v množstve organických syntetických reakcií.
Elektrickým výbojom v prostredí sodíkových výparov pri tlaku niekoľkých torrov vzniká veľmi intenzívne svetelné vyžarovanie. Tento jav nachádza uplatnenie pri výrobe sodíkových výbojok, s ktorými sa môžeme prakticky stretnúť v pouličných svietidlách.
Zlúčeniny.
V chemických zlúčeninách sa sodík vyskytuje iba s mocnosťou NaI. Medzi zlúčeniny zásadného významu patria nasledujúce chemické látky:
 2Na + O2 → Na2O2
 NaCl + H2O + NH3 + CO2 → NaHCO3 + NH4Cl
 2NaHCO3 → Na2CO3 + CO2 + H2O
Reakcia je endergonická a reakcia sa používa tiež v hasiacich prístrojoch.
Reakcie sodíka.
2 Na + 2 H2O → 2 NaOH + H2
2 Na + 2 C2H5OH → 2 C2H5ONa + H2
Na2O2 + 2 Na → 2 Na2O
2 NaNO3 + 6 Na → 4 Na2O + N2
4 Na + O2 → 2 Na2O

</doc>
<doc id="8093" url="https://sk.wikipedia.org/wiki?curid=8093" title="Centaurus (súhvezdie)">
Centaurus (súhvezdie)

Centaurus (lat. "Centaurus", skratka "Cen", v minulosti známy aj ako Kentaur alebo Kentaurus) je jasné súhvezdie na južnej oblohe. Bolo jedným zo 48 súhvezdí zaznamenaných Ptolemaiom a počíta sa tiež medzi 88 moderných súhvezdí. Toto južné súhvezdie je jedno z najväčších na oblohe. Je známe tým, že sa v ňom nachádza naša po Slnku najbližšia hviezda. Ďalším známym objektom Centaura je najväčšia guľová hviezdokopa v našej Galaxii, Omega Centauri.
Pred 2500 rokmi mohli ešte Gréci vidieť na jar v súhvezdí Centaura aj súhvezdie Južný kríž, ktorý je do neho vkliesnený z juhu. V Ptolemaiových časoch (2. stor.) patril Južný kríž ku Centaurovi, ale neskôr bol vyčlenený ako osobitné súhvezdie. V dôsledku precesie sa niektoré z hviezd južnej oblohy stávajú pre nás neviditeľné, iné naopak vychádzajú nad náš obzor. Zhruba pred 7000 rokmi bol v našej zemepisnej šírke viditeľný celý Kentaurus aj s Južným krížom.
Pozoruhodné prvky.
Hviezdy.
Obsahuje Proximu Centauri, hviezdu typu červený trpaslík, ktorá je najbližšia známa hviezda (okrem Slnka) k Zemi. Je od nás vzdialená 4,22 svetelných rokov. Voľným okom je však neviditeľná, lebo dosahuje iba jedenástu magnitúdu. Okolo tejto hviezdy obiehajú aj najbližšie známe exoplanéty k slnečnej sústave. Súhvezdie taktiež obsahuje Alfu Centauri zvanú aj Rigil Kentauri, dvojhviezdu, ku ktorej je Proxima Centauri pravdepodobne pripojená gravitačnou silou. Alfa Centauri je už voľným okom viditeľná, predstavuje tretiu najjasnejšiu hviezdu nočnej oblohy a najjasnejšiu hviezdu Centaura. Jej hlavná zložka, Alfa Centauri A, sa veľmi podobá Slnku.
Beta Centauri má názov Agena alebo Hadar (Hadar a gana = „koleno“). Je to jedenásta najjasnejšia hviezda na oblohe. V zemepisných šírkach Slovenska zostáva stále pod obzorom. Spojnica hviezd Alfa Centauri a Agena pomáha hľadať súhvezdie Južný kríž.
Théta Centauri sa nazýva Menkent, čiže „rameno kentaura“. Je to oranžový obor a jedna z mála hviezd súhvezdia Centaurus, ktorú máme možnosť vidieť aj z našich zemepisných šírok, hoci len veľmi nízko nad obzorom. Je to najvrchnejšia hviezda základného obrazca.
R Centauri je premenná hviezda typu Mira Ceti a leží hneď nad spojnicou hviezd alfa a beta. Centaurus X-3 je röntgenová dvojhviezda. Za zmienku stojí aj hviezda BPM 37093. Odhaduje sa, že je to zdegenerovaná hviezda, obsahujúca kryštalický uhlík. 
V roku 185 zasiahlo Zem svetlo zo vzdialenej supernovy, ktoré bolo pozorované z územia Číny. Bola viditeľná až 20 mesiacov a dosiahla najväčšiu jasnosť až -8 mag.
Pozoruhodné objekty na oblohe.
Súhvezdím prechádza aj časť Mliečnej cesty a je veľmi bohaté na zaujímavé objekty. Predovšetkým je to nádherná guľová hviezdokopa, ktorá má nezvyčajné označenie – Omega Centauri, akoby to bola hviezda. So svojou jasnosťou 3,6 magnitúd je najjasnejšia guľová hviezdokopa na oblohe, ale zo zemepisných šírok strednej Európy je neviditeľná. Okolo stredu tejto obrovskej hviezdokopy obieha asi 10 miliónov hviezd.
Hviezdokopa IC 2948 leží okolo hviezdy lambda Centauri a obklopuje ju hmlovina IV 2944. Otvorená hviezdokopa je aj NGC 5460 s celkovou jasnosťou 6,3 mag.
IC 2944 je červená emisná hmlovina s intenzívnou tvorbou hviezd. V hmlovine sa nachádzajú husté chuchvalce prachu a plynu nazývané Thackerove globuly alebo Bokove globuly.
Jedným z objektov v súhvezdí Centaurus, nachádzajúci sa ďaleko od slnečnej sústavy, je Bumerangová hmlovina (po angl. Boomerang nebula), ktorá je najchladnejším miestom, ktoré veda pozná (1 kelvin, −272 °C).
Ďalším objektom v súhvezdí Kentaura je galaxia Centaurus A. Ako rádiový zdroj patrí medzi najvýkonnejšie známe mimogalaktické zdroje vo vesmíre. Má jasnosť 7,2 mag, čím je najjasnejšou galaxiou mimo našej Miestnej skupiny. Ďalej je výnimočná a známa najmä tmavým pruhom medzihviezdnej absorbujúcej hmoty, ktorá jej na snímkach dáva charakteristický vzhľad. 
Aj ďalšia veľká eliptická galaxia, NGC 4696, má v jadre takisto aktívnu supermasívnu čiernu dieru.
NGC 4622 je nazývaná aj spätná galaxia, pretože rotuje opačným smerom, ako astronómovia očakávali. NGC 4945 je zase úzka skosená špirálová galaxia. Abell 3574 je kopa galaxií vzdialená asi 200 miliónov ly od nás. Patrí k nej aj na plyn bohatá eliptická galaxia NGC 5291.
História a mytológia.
O tomto súhvezdí sa zmienili Eudoxus (4. stor. pred Kr.) a Aratus (3. stor. pred Kr.). Ptolemaios v ňom zaznamenal 37 hviezd. Podľa gréckej mytológie je toto súhvezdie Cheirón alebo Chiron, čo bol múdry kentaur (napoly človek, napoly kôň), známy ako učiteľ Jásona (vodca argonautov) a učiteľ Herkula (poloboh). O Chironovi sa tiež hovorilo, že on rozdelil oblohu na súhvezdia. Pre svoju múdrosť sa dostal na nebo. Je znázorňovaný, ako nesie Vlka, aby ho obetoval na Oltári. Na oblohe je aj kentaurus zlej povesti – Strelec. Menom kentaura Chirona je takisto pomenovaná planétka, ktorá obieha za dráhou Jupitera. Neskôr bolo objavených niekoľko ďalších jej podobných planétok. Nakoľko majú vlastnosti komét aj asteroidov, boli pomenované Kentauri, pretože sú napoly kométy, napoly planétky, tak ako boli kentauri napoly ľudia a napoly kone.
Poloha.
Centaurus je pomerne veľké a nápadné súhvezdie. Patrí spolu s Južným krížom k najkrajším súhvezdiam južnej oblohy. Z územia Slovenska bohužiaľ môžeme pozorovať len jeho najsevernejšiu časť. Ani na tom najrovinatejšom obzore neuvidíme viac ako jednu tretinu. Celé je viditeľné len južne od 25. rovnobežky. V našich zemepisných šírkach nevychádza nad obzor ani dvojica hviezd Rigil Kent a Hadar, ani Omega Centauri, ani nijaká časť Mliečnej cesty v tomto súhvezdí. Súhvezdie je jarné, ale možno ho sledovať len od marca do mája.

</doc>
<doc id="8099" url="https://sk.wikipedia.org/wiki?curid=8099" title="Percento">
Percento

Percento je stotina z celku. Je to spôsob ako vyjadriť časť celku (čiže zlomok) pomocou celého čísla. Zápis napr. „45 %“ ("45 percent") je v skutočnosti iba skratka pre zlomok 45/100, tzn. desatinné číslo 0,45. Názov pochádza z "per cento", znamenajúceho "(pripadajúci) na sto".
Označenie.
Znak „%“ je štylizovaný symbol dvoch núl, v pôvodnej podobe (asi roku 1425) bol využitý podobný symbol (iba s vodorovnou čiarkou namiesto šikmej) pre skrátenie zápisu "P cento"; písmeno "P" neskôr vypadlo a používal sa samostatný symbol s vodorovnou čiarkou (asi roku 1650).
Medzi číselným údajom a znakom % sa v zásade píše medzera (napr. nárast o 12 % = nárast o 12 percent). Podľa výkladu normy STN 01 6910 a vyjadrenia jazykovej poradne SME to platí aj vtedy, ak znak % znamená prídavné meno (napr. 12 % roztok = 12-percentný roztok); podľa knihy "Slovenčina bez chýb" sa však v takomto prípade medzera nepíše (napr. 12% roztok = 12-percentný roztok). V češtine sa prípadoch, kde znak % označuje prídavné meno, medzera nepíše..
Hmotnostné vs. objemové percento.
Pri meraní koncentrácie liehu sa používajú dva druhy percentuálneho vyjadrenia:
Niekedy sa na spresnenie používajú anglické skratky vyjadrujúce, či ide o hmotnostné alebo objemové percento kvapaliny:
Pri uvádzaní koncentrácie roztokov v chémii sa používa tiež
Nedorozumenia.
Mnohým ľuďom robí použitie percent problémy, či už z ich nepochopenia, alebo z dôvodu nedostatkov v základoch aritmetiky. Medzi najčastejšie chyby patria:
Zmeny hodnôt v percentách, percentuálne body.
Ak sa má vyjadriť zmena nejakej hodnoty uvedenej v percentách, je potrebné zreteľne rozlíšiť, či túto zmenu vyjadrujeme v percentách vzťahujúcich sa na "pôvodnú základnú hodnotu" alebo v percentách vzťahujúcich sa na "percentuálnu hodnotu". Napr. ak v situácií, keď úroková sadzba je 20 %, niekto povie, že „úroková sadzba sa zvýši o desať percent“, môže to znamenať dve odlišné veci:
Tieto významy sú evidentne celkom iné a je potrebné ich dôsledne rozlišovať. Matematicky a jazykovo správny je však len prvý význam; ak sa má vyjadriť druhý význam, používa sa správne termín "zvýšenie o... percentuálnych bodov", čiže „úroky sa zvýšia o desať percentuálnych bodov“ (nie percent). Bohužiaľ sa však tento termín takmer nikdy nepoužíva v situáciách, v ktorých by sa mal (a chybne sa pri takýchto vetách predpokladá druhý význam), čo vedie k niektorým mätúcim (či skôr chybným) vyjadreniam. Medzi ekonomickými teoretikmi sa niekedy hovorí, že rozlišovanie percent a percentuálnych bodov je prvým faktom, ktorý každý ekonóm musí ovládať.
Základná hodnota.
Pri počítaní s percentami je potrebné vždy mať na pamäti, o percentá z akého základu ide (podobne ako pri práci so zlomkami je potrebné vedieť ako čitateľa tak aj menovateľa týchto zlomkov). Na prvý pohľad by sa napr. mohlo zdať, že ak sa cena najprv zvýši o 10 %, a potom o 10 % klesne, bude výsledkom opäť pôvodná cena. Tak tomu však nie je (v prípade, ak uvádzané percentá sa vzťahujú na cenu tesne pred jej zmenou a nie na pôvodnú/prvotnú cenu). Druhých desať percent sa totiž počíta "zo zvýšenej hodnoty", takže výsledkom bude cena o niečo nižšia ako pôvodná (konkrétne v tomto prípade 99 % pôvodnej ceny). Presnejšie povedané, ak sa najprv pôvodná cena "c" zvýši o "x" percent a potom sa o "x" percent zníži, bude výsledná cena rovná
 "(c × ((100 + x) / 100)) × ((100 −" "x) / 100) = c +" "[(c × x) / 100] - [(((c × x) / 100) × x) / 100]" "≠ c" 
Podobne, ak sa cena zníži o 80 %, nič nebráni tomu, aby sa znížila "o ďalších 80 %" (a napriek tomu nebude záporná). A naopak, akékoľvek zvýšenie nezabráni tomu, aby po 100 % znížení nespadla na nulu.

</doc>
<doc id="8100" url="https://sk.wikipedia.org/wiki?curid=8100" title="Zoznam súhvezdí podľa rozlohy">
Zoznam súhvezdí podľa rozlohy

88 súhvezdí modernej astronómie.
Tu je zoznam 88 súhvezdí modernej astronómie, zoradených podľa plochy, ktorú na oblohe zaberajú, meranej v štvorcových stupňoch.
Poznámka:

</doc>
<doc id="8101" url="https://sk.wikipedia.org/wiki?curid=8101" title="Zoznam moderných súhvezdí">
Zoznam moderných súhvezdí



</doc>
<doc id="8107" url="https://sk.wikipedia.org/wiki?curid=8107" title="Potápačská tlaková fľaša">
Potápačská tlaková fľaša

Potápačská tlaková fľaša (nesprávne "bomba") je tlaková nádoba, ktorá sa používa na skladovanie a prepravu dýchacieho plynu používaného pri prístrojovom potápaní. Spolu s potápačským regulátorom tvorí potápačský dýchací prístroj.
Tlakové fľaše s dýchacími plynmi sa používajú na rôzne účely, vrátane medicinálneho použitia kyslíka a iných plynov, pri hasení požiarov alebo pri pobyte a práci človeka v nedýchateľnom prostredí.
Súčasti.
Potápačská tlaková fľaša sa skladá z niekoľkých častí:
Tlaková fľaša.
Pri potápaní sa používajú tlakové fľaše vyrobené z ocele alebo z hliníka. Hasiči používajú aj tlakové fľaše z kevlarových kompozitných materiálov, ale tie sú z dôvodu vysokého vztlaku nevhodné na potápanie. Hliníkové fľaše majú celkovú hustotu nižšiu než oceľové fľaše, takže predstavujú pre potápača menšiu záťaž, čo môže byť výhodou, ale aj nevýhodou.
Používajú sa fľaše rôznych veľkostí, od 1,8 l do 18 l. Nominálny plniaci tlak je najčastejšie 232 bar alebo 300 bar (23,3 alebo 30 MPa).
Ventil.
Vetil je pevne spojený s fľašou kónickým závitom alebo metrickým závitom. Rozlišujeme rôzne typy ventilov, podľa počtu alebo usporiadania výstupov na pripojenie regulátora, ako aj podľa spôsobu pripojenia regulátora.
Označovanie.
Výrobné údaje.
Pri výrobe potápačských tlakových fliaš označuje výrobca trvalou značkou vyrazenou do kovu nasledovné údaje:
Údaje o obsahu.
Nádoby s plynmi a zmesami plynov sa označujú podľa obsahu farbou podľa normy SN EN 1089-3. Norma určuje farbu, ktorou musí byť označené konvexné (polguľové) hrdlo fľaše, ako aj farby, ktorými musí (alebo môže) byť označená valcová časť fľaše, ak obsahuje
Predchádzajúce značenie fliaš bolo platné do 31.12.2006. Dovtedy museli mať fľaše s novým označením na hrdle fľaše značku N v kontrastnej farbe (na svetlom podklade čierna, na tmavom podklade biela), ktorá udávala, že fľaša bola značená podľa novej normy. Od 1.1.2007 sa značka N nevyžaduje a fľaše majú len nové farebné značenie.
Príklady plynov používaných pri potápaní uvádza tabuľka.
Kapacita.
Kapacita fľaše, t. j. množstvo plynu vo fľaši, závisí od
Objem fľaše je daný výrobnými parametrami a je vyrazený na hrdle nádoby. V Európe sa najčastejšie používajú fľaše s objemom 12 l alebo 15 l, zriedkavejšie 10 l a 18 l.
Štandardný plniaci tlak potápačských tlakových fliaš je 232 bar, novšia norma špecifikuje fľaše s plniacim tlakom 300 bar. Fľaše plnené na 300 bar sú však omnoho ťažšie, kvôli väčšej hrúbke stien, a tiež môže byť problémom nechať si naplniť fľaše na takýto tlak.
Množstvo plynu vo fľaši je dané súčinom objemu a plniaceho tlaku.

</doc>
<doc id="8108" url="https://sk.wikipedia.org/wiki?curid=8108" title="Nobelová cena">
Nobelová cena



</doc>
<doc id="8109" url="https://sk.wikipedia.org/wiki?curid=8109" title="Spartakovo povstanie">
Spartakovo povstanie

Spartakovo povstanie môže byť:

</doc>
<doc id="8110" url="https://sk.wikipedia.org/wiki?curid=8110" title="Formát papiera">
Formát papiera

Existuje veľa štandardných formátov papiera. Niektoré sú štandardizované medzinárodnou organizáciou, iné sú iba štandardom "de facto".
Normy STN EN 216, ISO 216, DIN 476.
Najbežnejšie formáty papiera na Slovensku aj inde vo svete, s výnimkou USA, Kanady, Mexika a niektorých juhoamerických krajín, spĺňajú medzinárodný štandard ISO 216. Tento štandard bol pôvodne prijatý v Nemecku v roku 1922 ako DIN 476 (ale niektoré z formátov boli definované už za francúzskej revolúcie v rámci prechodu na metrický systém, na tieto formáty sa však časom zabudlo). Česko-Slovensko prijalo tento štandard v roku 1953. Dnes platí na Slovensku norma „STN EN ISO 216“, ktorá tieto formáty preberá.
Označenie formátu pozostáva z písmena nasledovaného číslicou, napr. A4. Štandardy definujú tri najdôležitejšie rady formátov: A, B, C. Z nich rad A je základný; rad B je rozširujúci, pre prípady, keď formáty radu A nevyhovujú a rad C je navrhnutý pre obálky.
Rad A je definovaný tak, že papier má veľkosti strán v pomere 1:√2 (t. j. približne 1:1,4142), zaokrúhlené na milimetre. Základným formátom je A0, ktorý je definovaný svojou plochou, ktorá je presne (pred uvedeným zaokrúhlením). Ďalšie formáty tohto radu (A1, A2, A3,…) vznikajú postupným rozdelením na polovicu kolmo na dlhšiu stranu. Najčastejšie používaný formát A4 má rozmery 210 × .
Formáty radu B majú rozmery dané geometrickým priemerom rozmerov dvoch po sebe nasledujúcich formátov radu A (napr. formát B3 je geometrickým priemerom formátov A2 a A3). (V Japonsku definuje miestna norma JIS P 0138-61 neštandardný rad B, vo svete označovaný ako JIS B alebo JB, pri ktorom sú rozmery dané aritmetickým priemerom namiesto geometrického.)
Podobne sú formáty radu C dané geometrickým priemerom rozmerov príslušných formátov radov A a B (napr. formát C4 je priemerom formátov A4 a B4). Formáty radu C sa používajú hlavne pre obálky, lebo sú vždy o trošku väčšie ako zodpovedajúci formát radu A (napr. papier formátu A4 sa zmestí do obálky formátu C4).
V štandarde ISO 216 má najväčší formát radu číslo 0, väčšie formáty nie sú definované. V norme DIN 476 však existujú aj väčšie formáty, označené násobnou číslicou na začiatku, napr. 2A0 je dvojnásobok formátu A0 a pod.
Pôvodná nemecká norma DIN 476 definovala tiež rad D, ktorého formáty majú rozmery dané geometrickým priemerom rozmerov dvoch po sebe nasledujúcich formátov radu C (napr. formát D3 je priemerom formátov C3 a C4).
Obálky (ISO 269, DIN 678).
Pre obálky definuje medzinárodná norma ISO 269 (zodpovedajúca nemeckej norme DIN 678) používanie nasledujúcich formátov:
Tradičné veľkosti papiera.
V minulosti bolo definovaných množstvo rôznych rozmerov pre veľké hárky papiera. Veľkosti papiera sa určovali názvom a počtom preložení papiera. Napríklad plný hárok papiera formátu "Royal" bol 25 × 20 palcov a "Royal Octavo" bol 3-krát preložený (vzniklo osem hárkov) "Royal" s rozmermi 10 x 6¼ palca.
Kráľovské veľkosti používané v Spojenom kráľovstve a jeho územiach. Nasledujú niektoré zo základných veľkostí (všetky rozmery sú v palcoch):
Základné rozdelenia a ich skratky:
Foolscap Folio sa často označuje jednoducho 'Folio' alebo 'Foolscap'. Podobne 'Quarto' je správnejšie 'Copy Draught Quarto'.
Mnohé z týchto veľkostí sa používajú iba pri výrobe kníh.
Formáty používané v USA a Kanade.
V USA, Kanade a niektorých ďalších krajinách sa medzinárodné formáty príliš nepoužívajú (možno v súvislosti s neprijatím metrického systému). Súčasné štandardné veľkosti používané v Spojených štátoch sú podmnožinom vyššie spomínaných tradičných veľkostí. Formáty 'letter', 'legal' a 'ledger/tabloid' sa v bežnej praxi používajú najčastejšie.
Existuje ešte jeden formát, ktorému meno „government-letter“ dala IEEE Printer Working Group: 8 x 10½ palcov sa v USA používal v školách na písanie a bol zavedený Herbertom Hooverom v čase, keď bol ministrom obchodu, pre potreby vládnych formulárov. Podľa všetkého získali zľavu na papier pôvodne určený pre školy. S postupných rozšírením fotokopírovania, ľudia si chceli kopírovať tieto vládne formuláre, ale kopírky vo všeobecnosti nepodporovali túto veľkosť papiera a tak administratíva Ronalda Reagana zmenila formát formulárov na 'letter'. Formát 8" × 10½" sa stále používa v rôznych špirálových poznámkových blokoch.
Nasledujúce formáty sú štandardom v Spojených štátoch, Kanade a Mexiku.

</doc>
<doc id="8111" url="https://sk.wikipedia.org/wiki?curid=8111" title="Závadka nad Hronom">
Závadka nad Hronom

Závadka nad Hronom je obec na strednom Slovensku v okrese Brezno.
Dejiny.
Vznik obce.
Závadka nad Hronom vznikla v bývalej gemerskej časti Horehronia. Najstaršia písomná zmienka o obci je z roku 1611. Gemerským Horehroním sa nazývala oblasť Horehronia, ležiaceho pod Kráľovou holou, rozkladajúca sa na hornom toku Hrona od obce Bacúch smerom na východ až po obec Telgárt. Toto územie patrilo od 13. storočia ku Gemerskej župe a jeho dejiny sú spojené s hradom Muráň a s muránskym panstvom. Pôvodne bolo súčasťou kráľovskej obory, tzv. Zvolenského lesa, pod správou Muránskeho hradu. Horehronie bolo osídľované už v 14. a 15. storočí, ale z tohto obdobia je nedostatok písomných prameňov. Pre osídľovanie územia gemerského Horehronia malo väčší význam osídľovanie na valaskom práve, ktorého prvá etapa prebiehala od druhej polovice 15. storočia (sem patria aj historické povesti kráľa Mateja o jeho stretnutiach s valachmi). V tomto období počas valaského osídľovania bola v 16. storočí na území muránskeho panstva založená obec Závadka. Obec vznikla na mieste zaniknutej osady Veľký Potok. Prvý názov obce bol maďarský „Nagypatak" (1611), odvodený od potoka pretekajúceho priečne údolím z hôr Nízkych Tatier, ktorý sa i teraz volá Veľký potok, vlievajúci sa do Hrona. Prvá podoba dnešného názvu obce Závadka nad Hronom je známa z roku 1617 a neskôr sa vyskytuje v rôznych zápisoch: Zavodka, Závadka (1650), Zawatka (1773), Závadka (1808), Závadka nad Hronom (1927). Vznik názvu Závadka má dve verzie. Istý občan Závada sa odsťahoval z Polomky na odľahlé miesto a podľa neho je obec Závadka. Iná verzia je, že pri stavbe cesty zavadzal veľký kameň, podľa toho Zavadzka - Závadka. V roku 1906 mala obec maďarský názov Agostonlak. 

</doc>
<doc id="8113" url="https://sk.wikipedia.org/wiki?curid=8113" title="Subatómová častica">
Subatómová častica

Subatómová častica (iné názvy: subatomárna častica, elementárna častica v širšom zmysle) je častica menšia ako atóm. Atómové jadro ako celok sa niekedy považuje za subatómovú časticu, inokedy sa za ňu nepovažuje (jednotlivé časti jadra sú ale typické subatómové častice).
Subatómové častice a ich vzájomné interakcie skúma fyzika častíc, t. j. subjadrová fyzika, a (jadro ako celok) jadrová fyzika.
Druhy subatómových častíc.
Existujú dva typy subatómových častíc: 
Podrobnosti pozri napr. v článkoch Zoznam elementárnych častíc, fundamentálna častica a hadrón.
Častice.
Koncept častice je jedným z niekoľkých konceptov, ktoré časticová fyzika prebrala z klasickej fyziky. Tento opis sveta okolo nás sa používa napríklad na opis správania sa hmoty a energie v subatomárnych mierkach kvantovej fyziky.
Následkom pokusov, ktoré preukázali, že svetlo sa môže správať ako prúd častíc a zároveň môže mať vlastnosti ako vlnenie, prešiel pojem častice významnými zmenami. Nový koncept vlnovo-časticového dualizmu zohľadňuje toto správanie častíc na kvantovej úrovni a ďalší nový koncept, princíp neurčitosti, hovorí, že analýza častíc na tejto úrovni vyžaduje štatistický prístup.
Energia.
Podľa Einsteinovej hypotézy sú energia a hmota vzájomnými ekvivalentami. To znamená, že hmotu je možné jednoducho vyjadriť pomocou energie a naopak. A preto existujú len dva spôsoby prenášania energie – a to častice alebo vlnenie. Napríklad svetlo je možné opísať ako vlnenie a aj ako časticu. Toto sa nazýva vlnovo-časticový dualizmus.
Vďaka objavom Alberta Einsteina, Louisa de Broglie a mnohých ďalších súčasná teória tvrdí, že všetky častice majú aj povahu vlnenia. Tento jav bol preukázaný nielen pri elementárnych časticiach, ale aj pre zložené častice ako atómy či dokonca molekuly. Podľa tradičnej formulácie nerelativistickej kvantovej mechaniky podliehajú vlnovo-časticovému dualizmu všetky objekty, dokonca aj makroskopické objekty. Skúmanie interakcií medzi časticami trvalo veľa storočí a prinieslo niekoľko jednoduchých zákonov opisujúcich správanie častíc pri vzájomných interakciách a kolíziách. Základom týchto zákonov je zákon zachovania energie a zákon zachovania hybnosti. Vďaka ním môžeme vypočítať vzájomné interakcie častíc vo všetkých mierkach od hviezd až po kvarky.
Rozdelenie atómu.
Hmotnosť negatívne nabitého elektrónu sa rovná 1/1836 hmotnosti atómu vodíka. Pozitívne nabitý protón predstavuje zvyšok hmotnosti atómu vodíka. Počet protónov v jadre prvku sa označuje ako atómové číslo. Neutróny sú elektricky neutrálne častice s mierne vyššou hmotnosťou ako protón. Rozdielne izotopy rovnakého prvku obsahujú rovnaký počet protónov a líšia sa počtom neutrónov. Nukleónové číslo izotopu predstavuje počet nukleónov tzn. neutrónov a protónov spolu.
Historická predstava.
V prvých desaťročiach 20. storočia fyzici postupne zistili, že atómy nepredstavujú najmenšiu nedeliteľnú čiastočku hmoty, ako sa očakávalo už od dôb starých Grékov. Mnohé experimenty (napríklad pokusy Ernesta Rutherforda) postupne viedli k myšlienke, že aj atóm má vnútornú štruktúru, čiže – inými slovami povedané – tiež sa z niečoho skladá.
Vtedajšia predstava bola taká, že atóm má rozmery asi 1 × 10−10 m. Hlboko vnútri atómu sa nachádza jeho "jadro" s rozmermi 1 × 10−15 m a vo zvyšnom voľnom priestore sa pohybuju subatomárne častice – elektróny. Očakávalo sa, že jadro nesie kladný elektrický náboj a rovnako veľký záporný náboj predstavujú práve elektróny. Čiže navonok sa atóm prejavuje ako elektricky neutrálny.
Pokiaľ ide o jadro, predpokladalo sa, že sa skladá z dvoch ďalších subatomárnych častíc:
Protón aj neutrón sú častice asi 1 800-krát hmotnejšie než elektrón, pričom protón má elektrický náboj rovnako veľký ako elektrón ibaže kladný a neutrón je z elektrického hľadiska neutrálny.
V tých časoch sa zdalo, že pomocou kombinovania týchto troch subatomárnych častíc je možné objasniť ako funguje atóm a tiež to, prečo jestvuje veľké množstvo atómov a ich izotopov. Ale v priebehu ďalších desaťročí fyzici postupne objavovali ďalšie a ďalšie subjadrové častice. Niektoré z nich zapadali do predstáv o štruktúre atómu, niektoré sa však zdali nadbytočné.
Moderná predstava.
V 60-tych rokoch 20. storočia fyzici spoznali niekoľko stoviek subatomárnych častíc. Znamenalo to, že počiatočný sen vysvetliť rôznosť sveta atómov pomocou niekoľkých subatomárnych častíc sa rozplynul.
V priebehu nasledujúcich rokov sa fyzikovi Murray Gell-Mannovi podarilo navrhnúť novú systematiku subatomárnych častíc. Jeho nápad spočíval v tom, že do teórie zaviedol šesť nových častíc nazvaných kvarky. V tejto dodnes platnej teórii sa celý fyzikálny svet dá vysvetliť pomocou 6 kvarkov, 6 leptónov (častice podobného druhu ako elektrón) a vzájomných fyzikálnych pôsobení medzi nimi.
Fyzikálne pôsobenie.
Pod fyzikálnym pôsobením sa myslia sily, ktoré pôsobia medzi časticami. Poznáme 4 sily alebo pôsobenia ("fyzikálne interakcie"):

</doc>
<doc id="8114" url="https://sk.wikipedia.org/wiki?curid=8114" title="David Brin">
David Brin

Glen David Brin (* 6. október 1950, Glendale, Kalifornia, USA) je americký spisovateľ vedeckej fantastiky. So svojimi dielami získal ceny Hugo a Nebula. Žije v Južnej Kalifornii a je zároveň aj konzultantom NASA a profesorom fyziky.
Životopis.
Narodil sa v Glendale v Kalifornii. V roku 1973 získal bakalársky titul z astronómie na Kalifornskom technologickom inštitúte. V štúdiu pokračoval na Kalifornskej univerzite v San Diegu, kde v roku 1978 získal titul Master of Science z aplikovanej fyziky a v roku 1981 doktorát z astrofyziky.
Práca.
V jeho najznámejšej sérii "Uplift" (doslova "Pozdvihnutie") (dve trilógie) rozvinul koncept legendárnej a rozsiahlej galaktickej civilizácie, ktorá je zodpovedná za „pozdvihnutie“ všetkých známych inteligentných foriem dýchajúcich kyslík. Ľudstvo je v tomto kontexte anomáliou, pretože nie je známy druh, zodpovedný za jeho pozdvihnutie, z čoho plynie nedostatok porozumenia a uznania zo strany iných inteligentných druhov.
Existuje tiež "Uplift" dodatok ku stolovej hre GURPS dovoľujúc hráčom hrať dobrodružstvá v tomto svete. Tento dodatok nenapísal David Brin, ale bol postavený na jeho dielach a sám prispieval informáciami k jeho tvorbe.

</doc>
<doc id="8118" url="https://sk.wikipedia.org/wiki?curid=8118" title="6. október">
6. október



</doc>
<doc id="8120" url="https://sk.wikipedia.org/wiki?curid=8120" title="Rektascenzia">
Rektascenzia

Rektascenzia (RA; značka α – grécke písmeno alfa) (z lat. "rectus" = priamy + "ascensio" = vzostup) je astronomický výraz pre jednu alebo dve súradnice bodu na oblohe pri použití rovníkovej sústavy súradníc. Ďalšou súradnicou je sklon (deklinácia). 
RA je porovnateľná so zemepisnou dĺžkou. Meria sa od nulového bodu, známeho ako jarný bod (bod jarnej rovnodennosti) v kladnom smere. 
RA sa meria v hodinách, minútach a sekundách, zriedkavejšie v stupňoch, minútach a sekundách. Je úzko spojená s hviezdnym časom, je tak jednotkou času, ako aj uhlovou jednotkou. Jedna hodina rektascenzie je totožná s 15 uhlovými stupňami, jedna minúta rektascenzie je totožná s 15 uhlovým minútami a jedna sekunda rektascenzie je totožná s 15 uhlovými sekundami. 
Alternatívnou mierou, ktorá sa používa v navigácii, je hviezdny hodinový uhol (po angl. "Sidereal Hour Angle"). Hlavný rozdiel je v tom, že rektascenzia sa meria smerom na východ, zatiaľ čo hviezdny hodinový uhol smerom na západ.
Rektascenziu možno použiť na určenie polohy hviezdy a tiež na určenie, ako dlho bude trvať, kým hviezda dosiahne určitý bod na oblohe. Napríklad, ak je hviezda s RA = 01:30:00 na našom poludníku, bude hviezda s RA = 20:00:00 na tomto poludníku o 18,5 hviezdnych hodín neskôr.

</doc>
<doc id="8121" url="https://sk.wikipedia.org/wiki?curid=8121" title="Greg Bear">
Greg Bear

Greg Bear (* 20. august 1951, San Diego, Kalifornia, USA - † 19. november 2022) bol americký spisovateľ vedeckej fantastiky. Jeho práca pokrýva témy galaktických konfliktov ("Forge of God" séria), umelé svety (séria "Eon") a zrýchlenej evolúcie ("Blood Music", "Darwin's Radio" a "Darwin's Children").
Životopis.
Narodila sa v San Diegu v Kaliforniaí. V období od 1968 do 1973 navštevoval štátnu univerzitu v rodnom meste, kde získal stupeň A.B.. V roku 1975 sa oženil s Christinou M. Nielsonovou s ktorou sa rozviedli v roku 1981. Znova sa oženil v roku 1983 s Astrid Andersonovou, dcérou spisovateľa Poula Andersona.
Práca.
Rozsah a vedeckosť jeho práce ho zaraďuje do kategórie autorov "hard science fiction". Stále však existujú otázky okolo vedeckých základov jeho prác. Jedna z nich je či baktéria v "Blood Music" (v češtine „Hudba krve“) môže spracovať dosť informácií na to aby si uvedomila sama seba. Možno jediná baktéria môže mať schopnosť spracovávať informácie a ak sa zoskupia do kolónií potom sa môže objaviť vedomie.
"The Forge of God" voľne používa teóriu Gaia spôsobom, ktorý je prinajmenšom pre niektorých vedcov diskutabilný. Neo-Darwinisti ako Richard Dawkins sa môžu pýtať, či nejde o porušenie základných hypotéz tejto teórie. Najnovšie práce ako "Darwin's Radio" a "Darwin's Children" dvojica románov, ktoré sa zaoberajú účinkom zvláštnej choroby, ktorá sa objavila, aby riadila evolučné procesy, sa priamo dotýkajú známych faktov z molekulárnej biológie vírusov a evolúcie. Pokiaľ sú rozohrávané niektoré skutočne špekulatívne myšlienky (nakoniec sa skutočne ukážu ako fikcie), postupne sa dostaneme precíznou cestou až za hranice týchto vedných odborov tak, že román "Darwin's Radio" získal uznanie aj vo vedeckom časopise "Nature".
Pokiaľ väčšina Bearových prác patrí do vedeckej fantastiky, dve z jeho skorších prác, "The Infinity Concerto" a "The Serpent Mage" sú čistá fantasy.

</doc>
<doc id="8133" url="https://sk.wikipedia.org/wiki?curid=8133" title="Šoltýs">
Šoltýs

Šoltýs (iné názvy: škultét, fojt, lokátor, šoltés) je zakladateľ alebo sprostredkovateľ osídlenia obce na základe nemeckého a valašského práva. Pri kolonizácii podľa valašského práva sa nazýval tiež kenéz.
Na základe písomnej zmluvy so zemepánom získal šoltýs na založenie novej alebo osídlenie starej, spustnutej osady výsady, ktoré mu zabezpečovali výhodné majetkové pomery a dedičné richtárstvo s určitou súdnou a správnou právomocou. Pozýval osadníkov, rozdeľoval pôdu a bol výkonnou zložkou medzi zemepánom a poddanými. Od konca 17. storočia sa pojmom šoltýs označoval aj richtár, ktorý nemal nijaké výsady.
„Šoltýz (…) bol podnikateľ kolonizácie, ktorý so zemepánom uzavrel zmluvu, že zaľudní určité pusté, neobývané, ináč však na obrábanie vhodné územie. Tento zakladateľ dedín, akýsi kolonizačný agent (…) neskoršie dostal aj šľachtické práva, dohodol sa vopred so zemepánom o hraniciach prepusteného územia a o právach i povinnostiach tak svojich vlastných, ako i nových kolonistov. Pre splnenie dohody hľadal potom spoločníkov. Zbieral pre nové dielo doma i v zahraničí takých ľudí, ktorí mali slobodu sťahovania. Keď ich zozbieral, začal so stavbou dediny na vyznačenom mieste. Rozparceloval chotár a vymeral miesto pre novú obec. Časť pozemkov pripadla jemu, časť ostala na stavbu kostola a fary. Pretože zo začiatku obrábanie zeme šlo ťažko, nová obec bola po istý čas oslobodená od platenia akéhokoľvek nájmu. Po uplynutí tohto času kolonisti platili zemepánovi nájom (census), zmluvne natrvalo stanovený. Funkcia šoltýsa prechádzala v rodine zakladateľa z otca na syna a bola takým vzácnym právom, že sa dala aj za peniaze predať.“
Po urbárskej regulácii za Márie Terézie inštitúcia šoltýstva úplne zanikla.
Etymológia.
Slovo "šoltýs" pochádza z nemeckého "Schultheiß" (v strednej hornej nemčine „rozkazovač k vyrovnaniu podlžnosti“ &lt; "Schuld" - podlžnosť, dlhované plnenie + "heißen" - rozkázať, vyzvať, primäť) a označovalo súdno-výkonné právomoci šoltýsa. V slovenskej, nemeckej alebo latinskej podobe je základom mnohých priezvisk - "Šoltýs", "Šoltis", "Šoltés", "Šulc", "Schulz(e)", "Škultéty", "Škult" a pod..

</doc>
<doc id="8134" url="https://sk.wikipedia.org/wiki?curid=8134" title="Mangán">
Mangán

Mangán "manganum" je chemický prvok v periodickej tabuľke prvkov, ktorý má značku Mn a protónové číslo 25. Mangán je sivobiely, tvrdý a veľmi krehký ťažký kov, v niektorých vlastnostiach podobný železu. Niektoré pramene spomínajú úplne bezuhlíkatý mangán ako duktilný.
Mangán sa vyskytuje najmä v oxidačných stupňoch (zlúčeninách ako) +2, +3, +4 a +7. Existujú však aj -3, -2, -1, 0, +1, +5 a +6. V biologických sústavách konkuruje Mn2+ s Mg+2. Mn+7 je často používaný a silný oxidant. Mangán je relatívne nestály. Reaguje s vodou za tvorby vodíka. Rozpúšťa sa aj v zriedených neoxidačných kyselinách. Za tepla reaguje s bórom, uhlíkom, kremíkom, dusíkom, fosforom, kyslíkom, sírou a halogénmi.
S vodíkom nereaguje mangán za tvorby hydridu. Na vzduchu je mangán prostredníctvom tvorby oxidového filmu (ochrannej vrstvy) stály.
Použitie.
Mangán sa pre svoju vysokú afinitu (zlučovaciu schopnosť) so sírou a kyslíkom, ako aj skutočnosti, že vylepšuje materiálové vlastnosti, používa v kovospracujúcom priemysle. 
Zhruba 90 % až 95 % vyrobeného mangánu príp. feromangánu ide do výroby železa, ocele (pozri Legovanie) a špeciálnych materiálov:
Oxid manganičitý slúži ako oxidant v suchých batériách.
Dopyt po mangáne v nasledujúcich rokoch klesať nebude, lebo nie sú známe nijaké ekonomicky výhodné náhrady.
Zlúčeniny mangánu.
V zlúčeninách sa mangán vyskytuje najčastejšie ako dvoj-, štvor-, päť- a sedemmocný, ale vyskytuje sa aj ako jedno-, troj- a šesťmocný. Zo zlúčenín sú najznámejšie oxidy, hydroxidy, mangánany, manganistany a soli mangánaté.
Dejiny.
Ľudstvo používa zlúčeniny mangánu už po tisícročia. Je dokázané, že farby s oxidom manganičitým sa používali už pred 17 000 rokmi. Rimania a Egypťania používali mangánové zlúčeniny v sklárstve na farbenie a odfarbovanie. Sparťania používali železo s obsahom mangánu na výrobu zbraní. Názor, že vysoká kvalita ich zbraní bola založená na zliatine železa a mangánu, treba však brať ako špekuláciu.
V 17. storočí vyrobil chemik Johann Rudolph Glauber manganistan. Uprostred 18. storočia sa používal oxid mangánatý na výrobu chlóru. 
Na návrh chemika Carla Wilhelma Scheeleho, ktorý v roku 1744 objavil, že burel (pyroluzit) nie je druh železnej rudy, ale musí obsahovať dovtedy neznámy kov, sa podarilo Johannovi Gottliebovi Gahnovi ešte v tom istom roku po prvýkrát vyrobiť elementárny mangán uhoľnou redukciou z burelu. Začiatkom 19. storočia sa začal mangán používať na výrobu železa. Roku 1816 už bolo známe, že zvyšuje u železa pevnosť bez zvyšovania krehkosti.
Fyziológia.
Viazaný mangán je esenciálny stopový prvok pre všetky formy života. Ľudské telo obsahuje zhruba 300 ppm mangánu a malo by prijať asi 4 mg za deň. Bohaté na mangán sú:
Mlieko, minerálky a niektoré pitné vody sú chudobné na mangán.
Výskyt.
Celosvetovo sa mangán vyskytuje veľmi hojne. Na tvorbe zemskej kôry sa podieľa asi 900 ppm, čím je po železe najhojnejšie sa vyskytujúcim kovom.
Ťažba.
Známe ložiská mangánu sú:
Mangánové rudy.
Zdrojom mangánu sú najmä tieto rudy:
Zdravotné riziká.
Mangán podporuje normálny vývoj kostí, pomáha pri tvorbe pohlavných hormónov a zúčastňuje sa premeny tukov, cukrov a bielkovín v tele, ovplyvňuje aj tvorbu chrupaviek. Jeho nedostatok zapríčiňuje spomalenie vývoja a rastu a zmeny v metabolizme cukrov, v štruktúre kostí a chrupaviek.
Napriek tomu, že mangán je jeden z 3 stopových prvkov veľmi dôležitých pre vývoj a život stavovcov, dlhodobá expozícia organizmu voči nadmerným dávkam je toxická. Všeobecne sa uvádza, že sústavné vdychovanie 5 mg/m3 môže spôsobiť tzv. manganizmus, ktorý sa na začiatku prejavuje psychickými poruchami (podráždenosť, zmeny nálad, spomalené reakcie až halucinácie) a v neskorších štádiách prechádza do neurotoxicity (problémy koordinácie, trasenie, až nezvratné poškodenie nervov s príznakmi podobnými Parkinsonovej chorobe). Riziku neurotoxicity nadmernej expozície mangánu môžu byť vystavení ľudia pracujúci ako zvárači, baníci, narkomani užívajúci drogu "Bazooka", obyvatelia oblastí bez kontroly pitnej vody v oblastiach ťažby mangánu atď.

</doc>
<doc id="8136" url="https://sk.wikipedia.org/wiki?curid=8136" title="Vyšná Rybnica">
Vyšná Rybnica

Vyšná Rybnica je slovenská obec v okrese Sobrance.
Polohopis.
Od západu až na juhovýchod sa tiahne pohorie Vihorlatské vrchy, na juhu Potiská nížina - Východoslovenskej nížiny. Najsevernejšia časť jej katastrálneho územia od čias existencie stolíc (žúp) bola súčasťou severnej hranice Užskej župy so sídelným mestom Užhorod (Ukrajina) a v mladšej histórii, ako aj v súčasnosti tvorí severnú časť hranice okresu Sobrance, v rokoch 1960 až 1996 okresu Michalovce a Košického kraja.
Dejiny.
Vyšná Rybnica bola založená ako slovanská dedina na majetkoch šľachticov z Michaloviec a Tibavy na panstve Jasenov. Obývali ju v prevažnej miere sedliaci. Založili ju šoltýsi a pôsobili v nej ešte koncom 16. storočia.
Podľa autora práce "Dejiny osídlenia" Užskej župy Ferdinanda Uličného boli v roku 1567 v obci zdanené štyri sedliacke domácnosti, každá od polovice porty. V roku 1588 boli tri domácnosti hospodáriace na polovici porty a jedna na štvrtine porty. Štyri domácnosti boli želiarske a šoltýstvo patrilo už trom rodinám. V nasledujúcich rokoch došlo k značnému rozšíreniu dediny. V roku 1599 mala už 24 obývaných poddanských domov a dva až tri domy patrili šoltýsom. Na prelome 16. a 17. storočia bola stredne veľkou obcou. V 17. a začiatkom 18. storočia väčšina poddaných obec v dôsledku stavovských povstaní uhorskej šľachty opustila alebo vymrela. V roku 1715 hospodárilo v nej jedenásť sedliackych a jedna želiarska rodina. Vplyvom postupného zvyšovania počtu obyvateľov v Užskej župe od začiatku 19. storočia možno predpokladať, že v tomto období dochádzalo k zvyšovaniu počtu usadlostí (rodín) aj v obci. V priebehu storočia sa počet obyvateľov mierne zvyšoval. Začiatkom 20. storočia od roku 1910 dochádza k miernemu nárastu obyvateľov. V 20. rokoch 20. storočia sa vplyvom silného vysťahovalectva znížil počet obyvateľov. Napríklad pri sčítaní ľudu v roku 1910 žilo v zahraničí 113 obyvateľov z celkového počtu 486, čo predstavovalo 23 %.
Školstvo.
Prvá škola vo Vyšnej Rybnici bola cirkevná grécko-katolícka. Vyučovalo sa v nej od roku 1850 v jazyku rusínskom a neskôr v maďarskom. V roku 1936 škola prešla pod správu obce, neskôr ako aj ostatné školy bola tiež zoštátnená. Táto stará škola nevyhovovala, preto sa začalo s výstavbou novej školy. Vyučovať sa v novej škole začalo v roku 1972.
Školu navštevovali aj žiaci z Vyšných Remiet. V škole vyučovalo 6 učiteľov a navštevovalo ju 141 detí, z toho 64 rómskych. Počet rómskych detí postupne klesal, lebo časť obyvateľstva sa odsťahovala z obce. Aj z toho dôvodu boli v škole len 2 triedy, školská družina a školská jedáleň.
V školskom roku 2004 školu navštevovalo 31 žiakov z obce Vyšná Rybnica. Na škole tak ako v minulosti sa vyučuje len v 2 triedach, v škole pracuje aj školská družina a jedáleň.

</doc>
<doc id="8140" url="https://sk.wikipedia.org/wiki?curid=8140" title="Vihorlat">
Vihorlat

Vihorlat môže byť:

</doc>
<doc id="8141" url="https://sk.wikipedia.org/wiki?curid=8141" title="Mačka domáca">
Mačka domáca

Mačka domáca () je niekoľko storočí domestikovaný poddruh mačky divej.
Po svojich predkoch zdedila vynikajúci zrak, sluch a k lovu dokonale prispôsobené telo. Ešte prednedávnom bola mačka neodmysliteľnou súčasťou každého vidieckeho domu. S rozvojom civilizácie je však vidiecke prostredie čoraz menšie a mačka stráca svoje postavenie úžitkového domáceho zvieraťa. V mestách sa pre svoju reprodukčnú schopnosť a pre potenciálne nebezpečenstvo prenosu toxoplazmózy a rozličných parazitov stáva nevítaným problémom. Na druhej strane je vďaka relatívne nenáročnej starostlivosti a schopnosti dodať príbytku teplo domova čoraz obľúbenejším domácim zvieraťom. Podľa prieskumu z roku 2021 má doma mačku 20% Slovákov.
Domestikácia mačky.
Predkovia mačiek.
Mačkovité šelmy patria medzi cicavce. Prvé cicavce sa vyvinuli z plazov asi pred 200 miliónmi rokov. Po vymretí dinosaurov začali cicavce získavať dominantné postavenie, ktoré si udržali dodnes. Vyvinulo sa niekoľko mäsožravých čeľadí, kam patrí aj čeľaď "Miacis". Boli to šelmy veľkosti lasice až vlka. V období raných treťohôr, čiže pred 60 – 35 miliónmi rokov sa jedinci z čeľade Miacidae rozšírili zo Severnej Ameriky cez Beringovu úžinu do celej Eurázie. Postupne sa z nich vyvinuli predchodcovia dnešných mäsožravých čeľadí, vrátane mačiek. Prvé mačkovité zvieratá sa objavili v eocéne pred asi 40 miliónmi rokov. Na rozdiel od ostatných druhov sa mačkovité druhy vyvíjali rýchlo a už v ďalšom období, v oligocéne, sa podobali dnešným mačkám. Dnes rozoznávame tri rody mačiek: Panthera, Felis a Acinonyx. Panthera sú mačky veľké a majú na spodnej časti jazyka malú jazylku, ktorá sa voľne pohybuje a môžu vďaka nej vydávať silné zvuky. Felis sú mačky malé, majú pevnú jazylku, nemôžu teda vydávať silné zvuky. Do rodu Acinonyx patrí iba gepard, pretože má pazúry, ktoré sa nedajú úplne zatiahnuť.
Spolužitie mačky s človekom.
Domestikácia začala pred približne 10 000 rokmi v oblasti Blízkeho východu. Ľudia počas tohto obdobia prechádzali na poľnohospodársky spôsob života a mačky im pomáhali s kontrolou škodlivých hlodavcov.
Mačky mali rôzne postavenie – boli milované a uctievané ako bohyne, ale aj prenasledované a zatracované ako zlé tvory či predpovede nešťastia. Dnes zažívajú v mnohých kútoch sveta svoju renesanciu aj vďaka časovej nenáročnosti pri ich chove.
Slávne mačky.
Podobne ako psy, aj mačky našli svoje uplatnenie aj v umení a niektoré jedince sú dodnes slávnejšie ako ich majitelia. V literatúre sa stretávame so slávnym kocúrom v čižmách, či mačkou Škľabkou z Alice v krajine zázrakov, do divadla chodíme na slávny muzikál Cats a v televízii sa smejeme na nešikovnosti kocúra Toma alebo napríklad Garfielda, ktorý jedáva lasagne.
Mačky a slávne osobnosti.
Americký spisovateľ Ernest Hemingway choval osem mačiek, Mark Twain ich mal vraj devätnásť a francúzsky kardinál Richelieu štrnásť. Počas vojny, keď Nemci bombardovali Londýn, si premiér Churchill dával okrem správ z frontu a vojenských depeší posielať aj informácie o tom, či je jeho ryšavý kocúr Jock v poriadku.
Fyzik Isaac Newton sa zaslúžil o vynález takzvaných "mačacích dvierok", keď si ako chovateľ mačiek všimol, že zatvorené dvere mačky obmedzujú v pohybe.
Perzské mačky sa stali veľmi obľúbenými vo Veľkej Británii aj vďaka kráľovnej Viktórii, ktorá ich chovala a zbožňovala.
Anglický kráľ Henrich III. pri pohľade na mačky omdlieval, rímsky cisár Gaius Iulius Caesar a francúzsky osvietenec Voltaire mačky neznášali a hudobný skladateľ Johannes Brahms na ne poľoval zo svojho okna.
Český spisovateľ Bohumil Hrabal choval niekoľko mačiek.
Najväčšie mačky.
Mačky sa u ľudí stali veľmi obľúbené a vzniklo niekoľko stoviek rôznych plemien mačiek. Niektoré z nich môžu vážiť až 16 kg. Najväčšie mačky: Top 10 najväčších plemien mačiek 
Anatómia mačky.
Mačka domáca patrí svojím zoologickým zaradením medzi malé mačkovité šelmy. Má predĺžené telo, na pomerne krátkych nohách, s krátkym krkom a širokou, pomerne krátkou hlavou, stredne dlhým chvostom a krátkou, rovnou a priľahlou srsťou. U ušľachtilých plemien mačiek sú potom zámerne vyšľachtené niektoré odlišné telesné tvary a znaky.
Mačka je predátor. Jej telo je prispôsobené k lovu. Má o 21 stavcov viac ako človek. Dokonale vyvinuté zmyslové orgány jej umožňujú zaznamenať korisť na väčšiu vzdialenosť a obratne ju chytiť. Telo mačky je plné sily, elegantné a dokáže vyvinúť veľkú rýchlosť a vysoko skákať. Má ostré zuby a pazúry, lapenú korisť dokáže rýchlo zabiť.
Vek mačky.
Traduje sa, že prepočítať vek mačky na naše ľudské roky je jednoduché. Stačí vraj vynásobiť roky jej pobytu na zemi číslom 7. Skutočnosť je však iná. Rytmus dospievania mačky prebieha inak ako u človeka. V tabuľke je uvedený prepočet približného veku mačky na vek ľudský.
Mačky žijúce vonku sa priemerne dožívajú 7 až 8 rokov. U mačiek chovaných doma je priemerná dĺžka života 15 až 20 rokov. Na vek vplýva niekoľko faktorov – pohlavie mačky, životospráva, návyky a pod. Podľa štatistík sa kastrované zvieratá dožívajú vyššieho veku ako nekastrované. Zvieratá žijúce v domácnostiach sa môžu dožiť veľmi vysokého veku. Medzi chovateľmi sú známe prípady extrémne starých mačiek.
Mladosť.
Malé mačiatka sa rýchlo vyvíjajú. Skutočne zrelé pre úplné odstavenie a odovzdanie novému majiteľovi sú vo veku 10 až 12 týždňov. Od narodenia po tento vek sa z bezbranného novorodeného mačiatka stane zvieratko schopné samostatného príjmu všetkých druhov potravy a má zafixované hygienické návyky. Tiež je navyknuté na človeka a vytvorilo si vzťah k iným mačkám a prípadne iným zvieratám. Okolo 3 mesiacov veku mačiatka sa predtým úzkostlivá mačka prestáva o mačiatka starať a núti ich k samostatnosti. Nasleduje obdobie rýchleho rastu. Malá mačka je zvedavá, rýchlo sa učí. Dotvára sa sfarbenie srsti a v tomto období môže dôjsť k dočasnej strate harmónie telesnej konštrukcie mačky. Okolo 5 mesiacov mačiatko mení zuby, väčšinou nenápadne a bez väčších ťažkostí. Detstvo končí zavŕšením pohlavnej dospelosti. U mačky sa prejaví prvou rujou a kocúr začína značkovať svoje teritórium. Po búrlivom období mladosti vyznačujúcom sa rýchlym vývojom nasleduje produktívny vek mačky, ktorý sa z ľudského hľadiska vyznačuje pomalším starnutím.
Mačky začínajú pomaly starnúť po 10. roku života. Pokiaľ mačka netrpí nejakou chorobou, staroba sa u nej extrémne neprejavuje. Neskôr sa začínajú objavovať problémy s chrupom. Vo väčšej miere sa objavuje zubný kameň, oslabuje sa zrak, sluch aj čuch. Mačky pomaly strácajú silu a viac pospávajú. Staré mačky bývajú citlivé na zmenu prostredia a iné stresy.
Povaha.
Popísať povahu mačky nie je ľahké. Existujú mačky temperamentné, flegmatické, cholerické, odvážne aj bojazlivé, náladové aj priateľské. Mačka však nie je samotárske zviera a potrebuje nadväzovať sociálne kontakty so svojím okolím. Aj medzi mačkami existujú samotárske jedince, mačka je však spoločenské zviera, čo je už dávno dokázané. U voľne žijúcich mačiek existuje zložitá sociálna štruktúra a prebiehajú rôznorodé sociálne interakcie.
Sociálne správanie.
Mačka je individualista. Sama sa rozhoduje, v čej spoločnosti bude tráviť čas. Je ťažké stanoviť jej hranice, alebo ju v niečom obmedzovať. Na rozdiel od mačkovitých šeliem je mačka domáca kvôli niekoľkým storočiam spolužitia s človekom naučená vytvárať sociálne väzby so svojím okolím. Mačky žijúce polovoľne vytvárajú menšie skupinky zložené z príbuzných samíc, ich mláďat a jedného, prípadne dvoch kocúrov – ide teda o matriarchát.
Kocúry sa po dosiahnutí pohlavnej dospelosti zvyknú zo spoločenstva vytratiť, mačky však ostávajú v revíre svojej matky a rozširujú skupinu. Vychovávajú spoločne mláďatá a vyháňajú votrelcov, sú však tolerantnejšie k dospelým kocúrom, keďže tie sú agresívnejšie a väčšie. Okrem toho nepredstavujú pre mačky konkurenciu a sú vhodnými partnermi na párenie. Mačky jedného spoločenstva sa delia o stravu, ktorú im poskytne človek, lovia však sólovo. Priblížia sa na lúke, poli, či v lese ku svojej obeti a skokom na ňu ju ulovia a usmrtia. Dospievajúce mačky sa zvyknú so svojou korisťou hrať (ak majú aj iný zdroj potravy).
Mačky sú pokojné zvieratá, ktoré prespia väčšinu dňa. Pohybujú sa potichu a človek veľakrát o nich ani nevie. Samozrejme, že mačiatka sú divoké a hravé. Po prekonaní obdobia dospievania sa však upokoja. Voľne žijúce mačky koncentrujú svoju energiu na lov a prípadné boje. Mačka žijúca v zajatí však nemá možnosť lovu, a tak musí svoju nahromadenú energiu vybiť inak – hrou so svojím majiteľom a šplhaním sa po škrabadle, či inom vhodnom mieste. Domáci maznáčik si zvyčajne vytvorí pevný a nežný vzťah ku svojmu majiteľovi.
Komunikácia.
Mačky podobne ako ľudia nekomunikujú iba pomocou zvukov, ale aj postavením tela a chvosta, či mimikou. Postavenie uší, či rozšírenie alebo zúženie zreničiek, tiež naznačujú duševné rozpoloženie mačky. Nezastupiteľným komunikačným prostriedkom sú tiež pachy, produkované žľazami, ktoré mačky zanechávajú na ľuďoch, rastlinách a predmetoch otieraním, škriabaním a rozprašovaním moču. 
Gestika a mimika.
Rečou tela mačky vyjadrujú najmä pocity, ako sú strach, radosť a agresivita. Vo všeobecnosti sa mačka snaží opticky zväčšiť, ak je agresorom, alebo ak sa teší. K tomu jej slúži srsť, ktorú je schopná naježiť a tým dosiahnuť želaný efekt. Ďalším spoľahlivým ukazovateľom nálady mačky je jej chvost. Mačka, ktorá má z niečoho radosť, má vztýčenú hlavu aj chvost. Chrbát býva v tomto prípade vyklenutý a mačka sa otiera o nohy svojho pána. Keď má mačka hravú náladu, má chvost tvar otáznika, poskakuje a loví predmety vhodné k lovu. Mačka, ktorá má strach, sa snaží opticky zmenšiť tým, že pokrčí nohy a uši stiahne smerom do strán. Ak chce mačka zastrašiť inú mačku, zodvihne zadnú časť tela, vzpriami chvost a jeho špičkou pohybuje zo strany na stranu. Vrcholne rozrušená mačka, čiže mačka v pohotovosti a rozhodujúca sa k činu má natiahnuté všetky končatiny, naježenú srsť, vztýčený chvost a je nahrbená.
S postavením tela úzko súvisí aj postavenie uší, hmatových chlpov, očí a tiež čela. Spokojná mačka má vzpriamené uši, uvoľnené hmatové chlpy a veľkosť zorníc zodpovedá momentálnemu osvetleniu. Nahnevaná mačka má uši sklopené dozadu, fúzy naopak napriamené smerom dopredu, zúžené zornice a pokrčený nos. Vystrašená mačka má uši sklopené do strán a rozšírené zornice.
Mačky sa vo všeobecnosti snažia vyhnúť konfliktným situáciám a ak to situácia dovoľuje, radšej sa nepozorovane odplazia. Vo väčšine prípadov si mačky vyjasnia situáciu pohľadom a rečou tela. Mačky tiež špecificky prejavujú svoj vzťah k človeku. Radosť, dôveru, priateľstvo, náklonnosť prejavujú tým, že spia čo najbližšie pri človeku, otierajú sa oňho, vyhľadávajú jeho prítomnosť, olizujú ho, pradú a pod.
Hlasové prejavy.
Odborníci uvádzajú okolo 16 rozličných zvukov, ktoré mačka vydáva. Niektoré zvukové signály úzko súvisia s momentálnou situáciou, v ktorej sa mačka nachádza (napr. prskanie, vrešťanie, mňaukanie, pradenie, volanie mačky v ruji). Všetky zvuky sa dajú rozdeliť do troch skupín podľa spôsobu, akým ich mačka vydáva. Označujeme ich ako vrčanie, vokály a prenikavé zvuky. Mačka vrčí so zavretou tlamou. K vrčaniu radíme zvuky, ako sú pradenie a zvuky, ktoré mačka vydáva na uvítanie. K vokálom patria zvuky, ktoré mačka vydáva postupným zatváraním tlamy. Tieto zvuky sú veľmi individuálne a sú u každej mačky odlišné. Prenikavé zvuky vytvára mačka naširoko otvorenou tlamou a jednotlivé zvukové signály moduluje zmenou tvaru ústnej dutiny. Takto vznikajú rôzne zvuky – od vrčania, cez syčanie a prskanie až po vreskot. Ide o zvuky, ktoré používajú mačky najmä pri komunikácii s inými mačkami.
Pradenie.
Pradenie je typickým zvukovým prejavom mačky, ktorý je úzko spätý s predstavou mačky. Je to zvuk, ktorý každý majiteľ mačky veľmi rád počuje, pretože sa pradenie vo všeobecnosti považuje za prejav spokojnosti a na ľudí pôsobí upokojujúco. V skutočnosti však mačky nepradú len keď sú spokojné, ale aj keď sú poranené, alebo trpia bolesťami, či sú dokonca zoslabnuté alebo umierajú.
Existuje viacero teórií snažiacich sa vysvetliť tento jav. Pradenie sa objavuje už u malinkých mačiatok, čo pravdepodobne naznačuje mačke, že mačiatka sú v poriadku. Matka zas pradie pravdepodobne preto, aby zvýšila pocit bezpečia mačiatok. Mačky dokážu priasť veľmi dlho bezo zmeny v hlasitosti či rytmu a zaujímavé je, že neprestáva priasť ani pri nádychu či výdychu. Toto obojstranné pradenie sa vyskytuje výlučne u mačiek domácich, mačkovité šelmy ako napríklad tiger dokážu priasť výlučne pri výdychu.
Odborníci najčastejšie vysvetľujú tento jav tak, že vzniká vibráciou nepravých hlasiviek, čo sú membrány nachádzajúce sa za pravými hlasivkami v hrtane. Iná teória zasa tvrdí, že pradenie vzniká fázovo posunutými sťahmi hrtanu a bránice. Pradenie sa vysvetľuje tiež turbulenciou v krvnom obehu hlavnej dutej žily, ktorou sa vracia krv k srdcu.
Chov mačiek.
Pod pojmom chov mačiek nerozumieme iba ich šľachtenie, ale aj ich spolužitie s človekom v domácnosti a to buď bez možnosti výbehu, s výbehom (čiže polovoľne) alebo voľne. Mačky, podobne ako človek, sú osobnosťami s vlastnými potrebami, ktoré treba rešpektovať. Ak sa rozhodnete chovať mačku, morálne sa zaviažete starať o zviera na približne 15 až 20 rokov, za čo vám ono dá svoju spoločnosť, lásku a oddanosť. Starostlivosť o mačku nie je len kŕmenie a vymieňanie podstielky, ale aj veterinárna starostlivosť a čas, ktorý jej treba venovať, pretože mačka je tvor spoločenský.
Chov zvierat na Slovensku upravuje zákon č. 488/2002 o veterinárnej starostlivosti a zmene niektorých zákonov a to najmä §21 o ochrane zvierat. Držbu spoločenských zvierat, ako aj práva a povinnosti, či poplatky môžu bližšie upravovať Všeobecne záväzné nariadenia (VZN) každej obce. Chov niektorých druhov mačiek a mačkovitých šeliem môže byť upravený aj vyhláškou Ministerstva pôdohospodárstva a rozvoja vidieka č. 143/2012 o chove nebezpečných živočíchov, ktorá ukladá chovateľom ďalšie povinnosti.
Chov mačiek bez možnosti výbehu.
Mačka chovaná bez možnosti výbehu sa dožíva dlhšieho veku ako mačky chované polovoľne či voľne, pretože je minimálna možnosť nákazy nebezpečnými chorobami a tiež traumatického poranenia. Takáto mačka však nemá možnosť zaobstarávať si stravu lovom a tráviť život s inými mačkami. Je potrebné jej zabezpečiť náhradnú činnosť vo forme hier (lovenie hračky, šplhanie sa do výšok, obrusovanie pazúrikov – škrabadlo/odpočívadlo). Najvhodnejšie a pre chovateľa aj čiastočne pohodlnejšie je chovať aspoň dve mačky. Tie sa dokážu spolu zahrať a stráviť tak činorodo čas, v ktorom by sa osamelá mačka nudila. Mačka je aktívna najmä v noci, a preto v tomto čase pudovo hľadá korisť, ktorú by mohla uloviť. Ak to nie je iná mačka, či kamarát na hranie, bude loviť to, čo sa jej naskytne – môžu to byť vaše nohy.
Ďalším problémom pri chove mačiek bez možnosti výbehu je strava. Takáto mačka nemá možnosť výbehu a väčšej pohybovej aktivity, a preto sa u nej, najmä v staršom veku a tiež u kastrovaných jedincov, môže objaviť obezita. U kastrovaných mačiek to súvisí so stratou záujmu o hľadanie partnera na párenie a tým aj menšou pohybovou aktivitou. Mačka je v prvom rade mäsožravec, a preto by práve mäso malo tvoriť hlavnú časť jej jedálnička. Ako doplnok sa však mačke podávajú aj rôzne druhy zeleniny a ovocia. Mačka musí mať stály prístup k čerstvej vode a tiež tráve, ktorá jej napomáha pri vyvrátení tzv. bezoárov, ktoré vznikajú v žalúdku požitím chlpov pri čistení.
Pri chove viacerých mačiek v domácnosti je tiež potrebné zabezpečiť viacero mačacích WC (pre každú mačku jedno). Do WC sa dáva tzv. podstielka. Kedysi sa používal piesok, dnes existujú rôzne druhy podstielok.
Mačky chované v zajatí môžu prežiť aj bez možnosti výbehu plnohodnotný mačací život. Mačky majú veľmi rady výšky a výhľad z okna, čo sa dá veľmi dobre využiť pri umiestňovaní mačacieho stromu (škrabadla/odpočívadla). Zábavné je sledovať mačky pri šplhaní sa po takomto strome a mačacích hrách na ňom. Mačka zvyknutá na svoj strom nemá tendencie škriabať nábytok, šplhať sa po záclonách, či ničiť sedaciu súpravu. Na strome si tiež veľmi dobre precvičí svoj lovecký pud, ak sú na ňom povešané rôzne druhy hračiek.
Polovoľný a voľný chov mačiek.
Najmä na vidieku i dnes je zvykom chovať mačky polovoľne či voľne. Ide o chov, kedy sa môže mačka voľne pohybovať v okolí chovateľovho pozemku, vracia sa však k nemu zvyčajne pre jedlo a u polovoľného chovu aj pre pohladenie či miesto na spanie. Takto chované mačky sa nezvyknú dožiť veľmi vysokého veku. Zomierajú najčastejšie pod kolesami áut, ale aj na otravu, či na následky rôznych druhov trýznenia, ako je kŕmenie ľudskou stravou, neposkytovanie žiadnej veterinárnej starostlivosti, nekastrovanie a zabíjanie potomstva človekom.
Mačka s možnosťou voľného pohybu žije plnohodnotný mačací život. Živí sa tým, čo si uloví – väčšinou ide o hlodavce a hmyz. Mestské mačky sa pravidelne živia odpadkami a zvyškami od stola, ktorými ich niektorí ľudia kŕmia. Nejde o vyváženú stravu. Aj preto sú niektoré voľne žijúce mačky chudé, s nekvalitnou srsťou. Ďalším dôvodom sú rôzne parazity, vnútorné aj vonkajšie, ktorými sú takéto mačky napadnuté. Intenzívnejší pohlavný život a gravidita mačiek tiež prispieva k vyčerpaniu organizmu a teda aj skoršiemu úhynu.
Voľný chov mačiek sa viaže aj s niekoľkými problémami. Ide najmä o ich, v porovnaní s inými cicavcami, rýchle premnoženie. Mačka je schopná vrhnúť tri až štyrikrát ročne priemerne po štyri mláďatá. Tie pohlavne dozrejú už vo veku okolo šiestich mesiacov. Takto môže mať teoreticky jeden pár po piatich rokoch niekoľko tisíc potomkov v prípade, že všetci potomkovia prežijú a budú mať svojich potomkov. Nie všetky mačiatka sa však dožijú pohlavne dospelého života. Ďalším problémom je tiež možný prenos chorôb na človeka (toxoplazmóza, besnota).
Výchova.
Mačka je tvor svojrázny a samostatný. Pri výchove mačky sa nedá postupovať ako napríklad pri výchove psa. Napriek tomu je potrebné od prvého dňa mačke dať najavo, čo sa smie a čo nie, a to najmä dôslednosťou. Na rozdiel od psa mačka voľne nežije v svorke a nepozná pojem autority či vodcovstva, nikdy nebude rešpektovať príkazy len preto, že ich vydal vodca. Mačky sú citlivé na ostré zvuky, a tak keď vykonáva mačka neželanú činnosť, spravidla stačí zasyčať, podobne ako to robí dospelá mačka, keď sa snaží odplašiť nepriateľa. Ak táto metóda nepomôže, používa sa tiež spŕška vody z ostrekovača na mačku. Hrubé zaobchádzanie a bitka sa môžu nevyplatiť – mačka stratí dôveru a môže sa dokonca stať bojazlivou. Okrem toho môže dôjsť k vážnemu poraneniu až úhynu zvieraťa.
Kastrácia.
Ovariohysterektómia
Je to kastrácia mačiek. Ide o chirurgické odstránenie vaječníkov, vajcovod a maternice. Zákrok sa prevádza v narkóze a mačka sa po ňom zotavuje niekoľko dní. Kastrácia je nezvratný zákrok, po ktorom už mačka nikdy nebude mať mačiatka. Je vhodné zákrok previesť u nechovných mačiek. Odstránia sa ňou nepríjemné sprievodné príznaky mačacej ruje, mačka sa stane pokojnejšou, nemá problém s prijímaním potravy (počas ruje môže mačka neprijímať potravu a v prípade, že nie je oplodnená, ruja sa môže opakovať každé tri týždne, aj častejšie). U polovoľne a voľne chovaných mačiek je kastrácia jediný možný spôsob, ako zabrániť nekontrolovanému rozmnožovaniu mačacej populácie. Po kastrácii odpadá možnosť ochorenia pohlavného aparátu (zápal maternice) a výskumy ukazujú, že sa výrazne redukuje možnosť vzniku rakoviny mliečnej žľazy.
Existuje alternatívne riešenie ku kastrácii a tou je sterilizácia. Tá spočíva v podviazaní vaječníkov mačky, čím sa zabráni vajíčkam, aby sa dostali a uchytili v maternici. Sterilizácia však neodstráni sprievodné prejavy ruje.
Orchiektómia
Je to kastrácia kocúrov.
Ide o chirurgický zákrok, pri ktorom sa odstránia semenníky, nadsemenníky a časť semenovodov. Tento zákrok by sa mal previesť až vtedy, keď je kocúr celkom dospelý, teda najskôr vo veku 1 roka. Skoršia kastrácia môže viesť k tvorbe močových kameňov, keďže močová trubica nemala čas dostatočne sa vyvinúť a rozšíriť. Tiež môže dôjsť k zastaveniu vzniku sekundárnych znakov, ktoré vizuálne odlišujú mačku od kocúra (väčší vzrast, tzv. kocúria hlava). V prechodnom období, kedy kocúr začína značkovať svoje teritórium a nie je dostatočne starý na zákrok, sa dá použiť liek Androcur, ktorý utlmuje pohlavný pud a teda aj značkovanie teritória. Kastrácia odstraňuje nežiaduce prejavy samcov, ako sú túlanie sa, vyhľadávanie mačiek v ruji, značkovanie teritória a tiež upravuje intenzívny zápach samčieho moču. Kastráti nestrácajú osobité kocúrie vlastnosti, sú však pokojnejší a radšej sa zdržujú doma, nemajú potrebu biť sa o teritórium, či mačku.
S ohľadom na relatívnu jednoduchosť zákroku u kocúrov sa nezvyknú vyskytovať komplikácie a kocúr je do 24 hodín v pôvodnej kondícii. Do dvoch mesiacov po zákroku je samec ešte schopný splodiť potomstvo, keďže pri kastrácii nedochádza k odstráneniu všetkých spermií z organizmu.
Existuje niekoľko povier týkajúcich sa kastrácie mačiek a kocúrov. Hovorí sa, že mačka zlenivie a stučnie a že prestane chytať myši. Obe povery sa nezakladajú na pravde. V prípade, že mačka začne priberať, stačí zmeniť spôsob kŕmenia, prípadne znížiť jeho dávky.
Šľachtenie mačiek.
Vďaka šľachteniu (plemenitbe, chovu) vzniklo veľké množstvo rôznych druhov mačiek, ktoré sa od seba odlišujú nielen farbou srsti, jej kvalitou, ale aj stavbou tela, povahovými črtami, či veľkosťou a farbou očí. Šľachtením vznikajú aj dnes nové plemená.
Cielený chov mačiek si vyžaduje znalosti o danom plemene, t. j. uznaného štandardu organizáciou FIFe (prípadne inými organizáciami, v ktorých je dané plemeno uznané napr. TICA, WCF, CFA), ale tiež znalosti z genetiky a v neposlednom rade je potrebné byť členom nejakého klubu/zväzu chovateľov (u nás sa nazývajú Občianske združenia a sú združené pod organizáciou Federácia Felis Slovakia, ktorá svojich členov zastupuje pod FIFe), ktorý tiež upravuje svojimi smernicami (tzv. Chovateľský poriadok) pravidlá chovu mačiek s preukazom pôvodu. 
Do chovu sú v dnešnej dobe pripúšťané iba jedince zodpovedajúce platnému štandardu. To, či jedinec štandardu zodpovedá, alebo nie posudzuje v súčasnej dobe len chovateľ. Preto v prípade nezodpovedného chovateľa môžu byť do chovu zaradené aj jedince nezodpovedajúce štandardu plemena. Federácia Felis Slovakia (ako jediný zástupca svetových organizácií združených vo WCC a pôsobiacich aj na Slovensku) vo svojom chovateľskom poriadku ukladá chovateľovi určité práva a povinnosti, špecifikuje zásady plemenitby daného plemena, ktoré chovateľ musí dodržiavať a tiež určuje podmienky, za ktorých je možné jedinca uchovniť (v súčasnej dobe kontroluje len jeho zdravotný stav). Na dodržiavanie platných predpisov dohliada Občianske združenie, ktorého je chovateľ členom. Dokumenty, ich úplnosť a správnosť (zdravotné hľadisko, rodokmeň, genetika) kontroluje Slovenská plemenná kniha FFS ( pomáha chovateľom a dohliada na ich chovateľskú činnosť). Chovateľ sa môže dobrovoľne zúčastňovať vzdelávania formou rôznych webinárov, seminárov. Chovateľ sa môže, ale nemusí so svojimi jedincami zúčastňovať výstav mačiek.
Čoraz častejšie sa hovorí o tzv. týraní chovom, kedy sa u zvierat prešľachťujú niektoré fyziologické znaky do takej miery, že im znemožňujú normálny život. Ide napríklad o perzské a exotické mačky, ktoré majú kvôli zdeformovanému nosu a tlame dýchacie problémy, často sa u nich vyskytujú kožné ochorenia a sú náchylné na nebezpečné ochorenie obličiek, tzv. PKD (Polycystic Kidney Disease = polycystické ochorenie obličiek). Žiadna právna norma zatiaľ takúto formu týrania zvierat presne nedefinuje a je preto na občianskych združeniach združujúcich chovateľov, aby sa s týmto problémom vyrovnali. 
Genetika mačiek.
Chovatelia mačiek potrebujú mať pre svoju činnosť aspoň základnú znalosť zákonov dedičnosti. Tieto znalosti využije pri určovaní "výsledkov" svojho chovu, čiže vie predbežne určiť, aké jedince sa zo spojenia daných jedincov môžu vzniknúť. Chovateľov najviac zaujíma sfarbenie srsti mačiatok, genetika je však dôležitá aj kvôli predchádzaniu rôznym známym dedičným chorobám.
Sfarbenie srsti mačiek vzniká odrazom svetla od malých pigmentovaných čiastočiek, ktoré sa nachádzajú v chlpoch. Tieto pigmentové čiastočky sa nazývajú melaníny. Môžu mať rôznu veľkosť aj tvar, byť zoskupené, alebo voľne rozprestrené po celej dĺžke chlpu. U mačiek rozoznávame dva základné melaníny – phaoemelanín (zafarbuje srsť do červena) a eumelanín (zafarbuje srsť do čierna).
Šľachtením vzniklo veľké množstvo mutácií, pri ktorých menia melaníny nielen svoj tvar, ale aj umiestnenie, či tvorbu zhlukov. Čierna farba potom vyzerá ako čokoládová alebo škoricová. Pôsobením riediaceho génu (dilution, skratka dd) z čiernej vzniká modrá (napr. u kartúzskych mačiek), z čokoládovej lilavá, zo škoricovej plavá a z červenej krémová. V roku 1974 vedci objavili ďalší riediaci gén, génový modifikátor (dilution modifier, skratka Dm). Tento mení modrú, lilavú a plavú na karamelovú a krémovú na broskyňovú (aprikotovú).
Problematiku farieb komplikuje aj biela farba, ktorú riadi niekoľko génov. Srsť bielych mačiek neobsahuje žiadny pigment. U bielych mačiek predovšetkým s modrými očami sa vyskytuje hluchota a seriózni chovatelia nechávajú svoje zvieratá otestovať audiometrickým testom u veterinára.
Farba srsti sa viaže tiež na pohlavie (napríklad červená farba alebo korytnačinové sfarbenie). 
Choroby.
Neinfekčné choroby.
Neinfekčné choroby sú také choroby, ktoré vznikajú pôsobením vonkajšieho prostredia alebo stravy na organizmus, prípadne ich spôsobuje invázia mikroorganizmov. Medzi neinfekčné choroby zaraďujeme tiež vrodené chyby a poruchy. Nie sú nákazlivé.
Medzi najčastejšie neinfekčné ochorenia mačiek patria:
Z genetických chorôb mačiek sa častejšie vyskytujú nasledovné:
Infekčné choroby.
Infekčné choroby spôsobujú mikroorganizmy alebo vírusy a do organizmu zvieraťa sa dostávajú prenosom z jedného zvieraťa na druhé. V niektorých prípadoch môže ísť o zoonózu, čiže ochorenie, ktoré sa prenáša na človeka.
Medzi najčastejšie infekčné ochorenia u mačiek patria:

</doc>
<doc id="8142" url="https://sk.wikipedia.org/wiki?curid=8142" title="Čchin Š’-chuang-ti">
Čchin Š’-chuang-ti

Čchin Š’-chuang-ti alebo Š’-chuang-ti alebo Š'-chuang (čín. ,  – v prepise: čchin chuang (ti); * február 259 pred Kr. – † 12. júl 210 pred Kr.) bol formálne posledný kráľ východnej dynastie Čou (, ) v čínskom štáte Čchin (, ) v rokoch 247 pred Kr. až 221 pred Kr. a zakladateľom novej dynastie Čchin (, ). Po zjednotení siedmich bojujúcich štátov Čchi (), Čchu (), Jen (), Chan (), Čao (), Wej () a Čchin () sa stal prvým čínskym cisárom.
Z jeho dynastického mena "Čchin" pochádza naše dnešné pomenovanie "Čína".
Meno.
Rodinné meno.
Meno rodiny bolo Jing (, ). Rodinné či klanové meno sa dedilo z otcovej strany.
Osobné meno.
Čchin Š’-chuang-ti sa narodil v čínskom mesiaci "čeng" (), ktorý bol prvým mesiacom v roku a dostal podľa neho osobné meno Čeng (, ). Oba znaky sa v 3. storočí pred Kr. vzájomne zamieňali.
V starovekej Číne sa nikdy nespájalo osobné meno s menom rodiny (klanu) a používali ho na oslovenie len najbližší príbuzní. Je preto nesprávne označovať ho kombináciou "Jing Čeng" (), "princ Čeng", alebo neskôr "kráľ Čeng štátu Čchin".
Kráľ štátu Čchin.
Po nástupe na trón štátu Čchin () v roku 247 pred Kr. používal titul "Kráľ štátu Čchin" (, ), až do roku 221 pred Kr., kedy dokončil zjednocovanie nezávislých čínskych kráľovstiev a ukončil takzvané Obdobie bojujúcich štátov (, ), ktoré trvalo od roku 403 pred Kr.
Prvý cisár (dynastie) Čchin.
Zjednotením vtedy známej Číny sa stal bezprecedentným vládcom, a aby sa povýšil nad dovtedajších kráľov, vytvoril nový titul "chuang ti" (), ktorý sa prekladá ako "cisár" a znie rovnako, ako meno mýtického Žltého cisára (, ). Prijal potom meno "Prvý cisár" (, ) a rozhodol, že jeho nástupca bude "Druhý cisár" (), jeho nástupca "Tretí cisár" () atď. a cisárska dynastia bude vládnuť Číne desaťtisíc generácií.
Mauzóleum a terakotová armáda.
Š’-chuang-ti je pochovaný v mauzóleu v tvare pyramídy východne od mesta Si-an pri mestečku Lin-tchung (34,381319° s. š., 109,254° v. d.). Pyramída má výšku .
Čínsky historik S’-ma Čchien napísal sto rokov po smrti Prvého cisára, že na výstavbe jeho mauzólea pracovalo 700 000 robotníkov. Britský historik John Man toto číslo spochybnil a odhadol počet robotníkov na 16 000. S’-ma tiež opisuje údajné dômyselné zariadenia, ktoré mali chrániť pohrebnú komoru, vrátane 100 riek z ortuti a systému automatických kuší namierených proti prípadným vykrádačom.
Mauzóleum je pod virtuálnou ochranou celej armády zostavenej z terakotových sôch vojakov a koní v životnej veľkosti, ktorá sa nachádza asi východne od pyramídy. Samotná pyramída ešte nebola otvorená.

</doc>
<doc id="8145" url="https://sk.wikipedia.org/wiki?curid=8145" title="Morské oko (národná prírodná rezervácia)">
Morské oko (národná prírodná rezervácia)

Morské oko je národná prírodná rezervácia, leží v sopečnom pohorí Vihorlatské vrchy, severne od obce Remetské Hámre v katastrálnych územiach obcí Remetské Hámre a Vyšná Rybnica.
Je súčasťou Chránenej krajinnej oblasti Vihorlat a je sprístupnená asfaltovou cestou po záchytné parkovisko. Rozloha tohto chráneného územia je , pričom je vodná plocha. Platí v nej najvyšší 5. stupeň ochrany.
Patrí do ochranného pásma územia Vihorlatský prales, skrátene aj Vihorlat, ktoré bolo v roku 2007 zapísané do zoznamu Svetového prírodného dedičstva UNESCO v kategórii Karpatské bukové pralesy. Dôvodom zápisu boli zachovalé bukové pralesy s vyše 240-ročnými exemplármi. Kategória bola neskôr viac krát rozšírená o ďalšie lokality a v súčasnosti nesie názov Staré bukové lesy a bukové pralesy Karpát a iných regiónov Európy (). Zároveň patrí do lokality Morské oko (SKUEV0209), ktorá je územím európskeho významu sústavy Natura 2000.
Národná prírodná rezervácia bola vyhlásená v roku 1984 (novelizácia v roku 1988) na ochranu biologických hodnôt jazera Morské oko, rastlinných a živočíšnych spoločenstiev nachádzajúcich sa na jej území. V súčasnosti prebieha proces urýchleného prirodzeného starnutia jazera, čo je spojené so zmenou zloženia ichtyofauny (pôvodnými druhmi sú pstruh potočný, čerebľa pestrá a slíž severný) a kolísaním hladiny v priebehu roka. Súčasťou ochrany sú aj pôvodné porasty bukového lesa s rastlinnými a živočíšnymi spoločenstvami typickými pre podložie z vyvretých hornín.
Na zabezpečenie ochrany v chránenom území – Národnej prírodnej rezervácii Morské oko sa zakazuje:

</doc>
<doc id="8146" url="https://sk.wikipedia.org/wiki?curid=8146" title="Prírodná rezervácia Jedlinka">
Prírodná rezervácia Jedlinka



</doc>
<doc id="8147" url="https://sk.wikipedia.org/wiki?curid=8147" title="Malé Morské oko (prírodná pamiatka)">
Malé Morské oko (prírodná pamiatka)

Malé Morské oko je prírodná pamiatka, je súčasťou Chránenej krajinnej oblasti Vihorlat. Leží západne od Morského oka, odkiaľ je prístupná po žlto-značkovanom turistickom chodníku. Nachádza sa v katastrálnom území obce Remetské Hámre, bola vyhlásená v roku 1993 a má výmeru (z toho je vodná plocha). Predmetom ochrany je horské jazero, jedno z najlepšie zachovalých vo Vihorlatských vrchoch. Dobre pozorovateľný je proces prirodzeného starnutia jazera, ktoré postupne zarastá a prejavuje sa proces rašelinenia. Je známe výskytom raka riečneho.
Patrí do územia Vihorlatský prales, skrátene aj Vihorlat, ktoré bolo v roku 2007 zapísané do zoznamu Svetového prírodného dedičstva UNESCO v kategórii Staré bukové lesy a bukové pralesy Karpát a iných regiónov Európy (). Dôvodom boli zachovalé bukové pralesy s vyše 240-ročnými exemplármi. Zároveň patrí do lokality Morské oko (SKUEV0209), ktorá je územím európskeho významu sústavy Natura 2000.

</doc>
<doc id="8149" url="https://sk.wikipedia.org/wiki?curid=8149" title="Lysák (prírodná rezervácia)">
Lysák (prírodná rezervácia)

Lysák je prírodná rezervácia, ktorá sa nachádza v geomorfologickom celku Vihorlatské vrchy, zaberá rovnomenný vrch (Lysák () ), ktorý sprava obteká Hámorský potok a zľava Okna.
Je chráneným územím v rámci CHKO Vihorlat, ktoré sa nachádza v katastrálnom území obce Remetské Hámre, bolo vyhlásené v roku 1993 a má výmeru . Je tvorená skalnou plošinou, ktorá vystupuje na vypreparovaných andezitových bralách. Predmetom ochrany sú teplomilné lesné spoločenstvá. Významný je výskyt duba mnohoplodého a žltkastého, ktoré sú súčasťou spoločenstva bukových dúbrav. V podraste sa vyskytujú viaceré druhy chránených bylín, napr. ľalia zlatohlavá, skopólia kranská, či papraď jazyk hadí (iba dve známe lokality vo Vihorlatských vrchoch).

</doc>
<doc id="8150" url="https://sk.wikipedia.org/wiki?curid=8150" title="Chránená krajinná oblasť Vihorlat">
Chránená krajinná oblasť Vihorlat

Chránená krajinná oblasť Vihorlat (CHKO Vihorlat) patrí medzi najmenšie veľkoplošné chránené územie na Slovensku. Žije tu okolo 5 tisíc druhov živočíchov. Bola vyhlásená vyhláškou MK SSR č. 9/1974 Zb zo dňa 28. decembra 1973 s cieľom ochrany a zveľaďovania prírody a prírodných zdrojov, zabezpečenia koordinácie jej hospodárskeho využívania v súlade s ochranou prírodného bohatstva a prírodných krás vzhľadom na ich všestranný kultúrny, vedecký, ekonomický a zdravotno - rekreačný význam. V tomto chránenom území platí druhý stupeň ochrany. Jednou z hlavných úloh vyplývajúcich z poslania CHKO je budovanie reprezentatívnej siete maloplošných chránených území, teda zabezpečovanie ochrany najhodnotnejších časti prírody formou prírodných rezervácií, chránených areálov a prírodných pamiatok.
Polohopis.
Územie CHKO Vihorlat sa nachádza v najvýchodnejšej časti Slovenska, má nepravidelný tvar a zaberá strednú časť pohoria Vihorlat. Z južnej časti prechádza jeho hranica pri obci Remetské Hámre, odtiaľ severovýchodným a severným smerom smeruje údolím potoka Okna, potokom Barlahov a cez kótu Fetkov () pokračuje na Nežabec (), odtiaľ severným smerom nad kótu Na kameni (). Z tejto kóty smeruje severná hranica CHKO na západ až nad obec Zemplínske Hámre, odtiaľ vedie kľukatá hranica približne okolo kót Podstava, Dzika (). Odtiaľ južným smerom dolinou Remetského potoka až na okraj obce Remetské Hámre. Najvyššie položené miesto CHKO je vrch Vihorlat (), najnižšie okraj lesa pri obci Jovsa (). Rozloha CHKO Vihorlat je a rozprestiera sa na území okresov Michalovce, Sobrance, Humenné a Snina.
Chránené územia.
V správe CHKO sa nachádzajú tieto maloplošné chránené územia:
Vodstvo.
V komplexe vulkanického pohoria Vihorlat významné postavenie majú jazerá. Tvoria jedinečnú ukážku vzniku a postupného zániku jazier. Najväčšie je Morské oko, v minulosti nazývané Veľké Vihorlatské jazero.
Západne od Morského oka vo výške leží Malé Morské oko, v minulosti nazývané Malé Vihorlatské jazero. Jazero má kolísavý stav vodnej hladiny, pričom hĺbka jazera kolíše od 2,5 do . Jazero je napájané prameňom, ktorý pri budovaní zvážnice bol z časti zavalený. Zvláštne je i to, že pri stálom prítoku vody jazero nemá povrchový odtok. Severne od Motrogonu sa nachádzajú ďalšie jazerá. Najvýznamnejšie je z nich jazierko Kotlík, ležiace vo výške Plocha jazera je 3, hĺbka kolíše od 0,5 do . Hladina vody kolíše v závislosti od klimatických podmienok. Jazierko Kotlík je hodnotené z faunistického hľadiska bohatým výskytom mlokov. Ďalšie jazerá sa nachádzajú v severnej časti CHKO a sú v rôznom stupni zániku. Najvýznamnejšie z nich je zanikajúce jazero Postávka s výmerou , ohraničené andezitový svahmi. Maximálna hĺbka pôvodného jazera bola . Povyše Postávky je ďalšie zanikajúce jazero - rašelinisko Hypkania s výmerou , ktoré malo maximálnu hĺbku . Vývojovo najmladší slatinno-rašelinný typ je Ďurova mláka. Na ploche rašeliniska je celý rad slatinných a rašelinných spoločenstiev, ktoré majú z fytocenologického a fytogeografického hľadiska veľký význam. Okrem uvedených jazier sa v pohorí Vihorlatu nachádzajú mnohé ďalšie, ktorých vonkajší obrys je už ťažko rozoznateľný a proces ich zániku možno pokladať za ukončený.
Rastlinstvo.
Podľa fytografického členenia, uplatňovaného na Slovensku, patrí územie Vihorlatu do oblasti západokarpatskej kveteny, obvodu predkarpatskej kveteny.
V pohorí prevládajú spoločenstvá bukových lesov. Z ihličnatých drevín bola vo Vihorlate rozšírená len jedľa biela, čo dokazuje jej pôvodný výskyt na lokalite Jedlinka a prítomnosť peľových zŕn v hlbokých vrstvách rašeliny. Ostatné ihličnany, najmä smrek, boli v lesných porastoch vysadené človekom.
Vplyv neďalekých Východných Karpát sa prejavuje výskytom východokarpatských a balkánsko-východokarpatských druhov rastlín. Sú to: prilbica chlpatoplodá, skopólia kranská, kostihoj srdcovitý, razivka smradľavá, ale aj telekia ozdobná, živý symbol prírody Vihorlatu. Z druhov východokarpatsko-panónskej flóry, ktoré prenikli do Vihorlatských lesov z Východoslovenskej nížiny, treba spomenúť chránenú bleduľu jarnú karpatskú a ranostaj širokolistý.
Zaujímavú vegetáciu majú i bezlesé vrcholy pohoria so skalnatým reliéfom, Sninský kameň a Vihorlat. Vplyvom teplých vzdušných prúdov z nížiny a výhrevného andezitového substrátu rastú na ich južných svahoch vo vysokej nadmorskej výške teplomilné rastlinné spoločenstvá. Na chladnejšej severnej strane vrchu Vihorlat je bukový les vyvinutý až do vrcholca a rastú tam horské druhy, ako je soldanelka horská a podbelica alpínska.
Na skalnatých kopčekoch južných svahov pohoria sú ostrovčekovite rozšírené „lesostepné“ spoločenstvá drieňových dubín s účasťou teplomilných druhov dubín, ako sú drieň, brekyňa obyčajná, kamienka modropurpurová, waldsteinia kuklíkovitá a iné.
Sopečnou činnosťou vzniklo vo Vihorlate množstvo jazierok, ktoré sa zazemňovaním postupne zmenili na slatiny a rašeliniská. Rastú tu vzácne druhy rastlín: rosička okrúhlolistá, plavúnec zaplavovaný, páperník pošvatý a iné.
Živočíšstvo.
Málo zmenené rastlinné fytocenózy a vplyv neďalekej Východoslovenskej nížiny a Východných Karpát sa prejavujú i v zložení živočíšstva Vihorlatu. Cez otvorenú krajinu prenikajú z juhu teplomilné stepné živočíchy, ktoré sa tu stretávajú s horskými druhmi Karpát. Z východokarpatských druhov žijú v pohorí niektoré mäkkýše, dážďovky a mnohonôžky.
Z chránených druhov hmyzu žije v lesoch Vihorlatu napr. fuzáč alpský a nosorožtek obyčajný. Z obojživelníkov sa tu vyskytujú všetky druhy našich mlokov. Z plazov je hojná užovka stromová. Jedovatá vretenica severná je v pohorí veľmi vzácna. Vo väčších bystrinách žije pstruh potočný, ale aj mihuľa potiská.
Z vtákov sú významnými hniezdičmi Vihorlatu obe naše najväčšie sovy, výr skalný a sova dlhochvostá, ďalej orol krikľavý a v podhorí slávik veľký.
Z drobných cicavcov je pozoruhodný najmä výskyt hraboša močiarneho, raniaka malého a piskora vrchovského. Veľkým prírodným bohatstvom lesov Vihorlatu je prítomnosť veľkých a vzácnych šeliem ako je vlk obyčajný, rys ostrovid, mačka divá a vydra riečna.
Turistika.
Pohorie Vihorlat prudko vystupuje z Východoslovenskej nížiny a kým jeho okrajové časti dosahujú 250, vrcholové časti pohoria presahujú Vertikálne prevýšenie tak dosahuje až . Táto rôznorodosť terénu dáva dobre podmienky na pešiu turistiku.
Celé územie CHKO je popretkávané turistickými chodníkmi s rôznym bodom prevýšenia. Najnižšie položený bod na turistických chodníkoch je pri obci Remetské Hámre (cca ), najvyšší bod sa nachádza na Vihorlate (). Územím CHKO vedú turistické chodníky s celkovou dĺžkou . Maloplošné chránené územia sú označené predpísanou symbolikou a doplnené textovými informačnými tabuľami.
Externé odkazy.
 

</doc>
<doc id="8151" url="https://sk.wikipedia.org/wiki?curid=8151" title="CHKO Vihorlat">
CHKO Vihorlat



</doc>
<doc id="8152" url="https://sk.wikipedia.org/wiki?curid=8152" title="NPR Morské oko">
NPR Morské oko



</doc>
<doc id="8157" url="https://sk.wikipedia.org/wiki?curid=8157" title="Senné">
Senné

Senné môže byť:

</doc>
<doc id="8166" url="https://sk.wikipedia.org/wiki?curid=8166" title="Ptah">
Ptah

Ptah alebo Peteh (), podľa rekonštruovanej výslovonosti "Pitáh", bol jeden z najvýznamnejších bohov starovekého Egypta. Strediskom jeho kultu bol Mennofer, kde bol uctievaný ako stvoriteľ vesmíru. Gréci, ktorí ho nazývali Ftha (), ho stotožňovali s Hefaistom.
Podoba.
Ptah bol zobrazovaný ako mumifikovaná ľudská postava s priliehavou čiapkou a od Strednej ríše aj s briadkou. V ruke držal anch symbolizujúci život, žezlo was symbolizujúce moc a džed symbolizujúci stabilitu. Mal povesť starostlivého dobrodinca, ktorý pozorne načúva ľudským modlitbám, preto bol niekedy zobrazovaný s veľkými ušami. Niekedy je zobrazovaný ako škaredý nahý trpaslík, ktorý rozosmial perzských dobyvateľov.
Posvätný býk Ápis sa považoval za Ptahove vtelenie.
Ptah ako Stvoriteľ.
Ptah bol v memfidskej kozmogónii považovaný za prvotný pahorok. V tejto funkcii bol označovaný aj ako Ta-tenen (tiež Tathenen), čiže "Vyvýšenina", alebo ako Tanen, čiže "Ponorená zem". Podľa Šabakovho kameňa dal vesmíru vzniknúť Ptah tým, že sníval o stvorení v svojom srdci a vyslovil ho – bol teda akýmsi staroegyptským logom. Meno Ptah má význam "Otvárač" v spojitosti s obradom Otvárania úst, ktorý sa vykonával pri pohrebe a pri ktorom mala duša opustiť telo. Podľa memfidskej kozmogónie stvoril Ptah Atuma a usadil ho na prvotný pahorok, aby odtiaľ vládol jeho stvoreniu. Po tom, ako začali splývať Ogdoada a Enneada a Atum bol stotožňovaný s Réom, Ptah bol vytlačený z pozície hlavného boha a stal sa manželom bohyne Sechmet a otcom boha Nefertuma, mladšej formy boha Atuma. Zriedkavejšie je za jeho manželku považovaná Bastet a za jeho syna Imhotep, staviteľ prvej pyramídy.
Ptahova dôležitosť je zrejmá v tom, že označenie Egypt, z gréckeho "Aigyptos", bolo odvodené zo staroegyptského pomenovania memfidského chrámu boha Ptaha, "Hewet-Ka-Ptah" ("Hut-Ka-Ptah"), teda „Dom Ptahovho ka“. Podľa egyptskej povery vyrieknutie Ptahovho mena prinesie manželke toho, kto meno vyslovil, plodnosť.
Ptah-Sókar: Ochranca remesiel.
Ako boh-stvoriteľ bol Ptah súčasne ochrancom umelcov a remeselníkov, hlavne tých, ktorí pracovali s kameňom. Remeselníci, ktorí pracovali na tesaní hrobiek, pri najobvyklejšej práci s kameňom, dokonca tvrdili, že Ptah osobne zodpovedá za ich osud. Z toho vyplynula viera, pôvodne rozšírená medzi remeselníkmi, neskôr aj medzi ďalšími, že Ptah je bohom znovuzrodenia. Iný boh s rovnakými funkciami, Sókar, bol neskôr stotožnený s Ptahom ako Ptah-Sókar.
Ptah ako podsvetné božstvo.
Z Ptaha-Sókara sa postupne stalo zosobnenie slnka putujúceho v noci podsvetím, jednak preto, že sa slnko každé ráno nanovo rodilo a Ptah-Sókar bol bohom znovuzrodenia, jednak i preto, že Ptah bol prvotným pahorkom Ta-tenen, ktorý sa nachádzal pod zemou. V dobách Strednej ríše bol nakoniec Ptah-Sókar stotožnený s Usirom, vládcom podsvetia, a podľa toho bol niekedy označovaný ako Ptah-Sókar-Usire.

</doc>
<doc id="8168" url="https://sk.wikipedia.org/wiki?curid=8168" title="Vznik hviezdy">
Vznik hviezdy

Tento článok sa zaoberá procesom vzniku hviezd.
Hviezdy ľudia dlhé tisícročia považovali za stálice. K tomuto názoru dospeli kvôli tomu, že ich mali možnosť pozorovať iba počas nepatrného zlomku ich hviezdneho života. Ak by sme však začali vnímať čas podľa života hviezd, zistili by sme pravý opak: životný cyklus hviezd je dynamický a často až neuveriteľne dramatický proces.
Vznik hviezdy.
Hviezdy vznikajú z chladných a riedkych prachových a plynových mračien. Mračnom nemyslíme čosi ako pozemské oblaky, v skutočnosti sú tieto mračná nesmierne riedke a predstavujú lepšie vákuum, aké sme schopní na Zemi vytvoriť, ich hustota býva iba niekoľko atómov na centimeter kubický. Tieto mračná sa nazývajú tiež hviezdotvorné hmloviny. Ide prevažne o emisné hmloviny. Príkladom takých hmlovín, v ktorých vznikajú hviezdy, je Veľká hmlovina v Orióne, alebo Orlia hmlovina.
Jednotlivé molekuly tohto mračna na seba pôsobia gravitačnou silou, čo má za následok, že sa priťahujú a pomaly hýbu. Kvôli veľmi malej hmotnosti jednotlivých častíc a obrovským vzdialenostiam medzi nimi je to veľmi dlhodobý dej, ktorý však môže byť vonkajšími vplyvmi urýchlený. Napríklad sa môže stať, že popri takomto oblaku medzihviezdnej hmoty prejde nejaká hviezda a svojou gravitáciou spôsobí pohyb molekúl v mračne. Alebo v jeho blízkosti vybuchne supernova a tlaková vlna opäť mračno premieša. V oboch prípadoch sa dajú častice do pohybu a v miestach, kde sú zhluky najväčšie, utvoria sa jednotlivé gravitačné centrá, ktoré priťahujú ďalší materiál. Tieto gravitačné centrá sa nazývajú globuly. Ide o chladné a v porovnaní s okolitým priestorom husté tmavé prachoplynové hmloviny približne guľatého tvaru. Typickým príkladom globuly sú napríklad Thackerayove globuly v hmlovine IC 2944.
Hmota okolo každého z týchto zhlukov do nich postupne padá, pričom jednotlivými zrážkami a premiešavaním molekúl vzrastá aj teplota látky. Tá rastie spolu s veľkosťou zhlukov, až sa za z astronomického hľadiska krátky čas z každého takéhoto chuchvalca hmoty vytvorí guľa zhruba o veľkosti slnečnej sústavy, ktorú nazývame protohviezda.
Po dosiahnutí takejto veľkosti sa začne jadro protohviezdy ohrievať, postupne ohrieva aj okolitú látku a premiešava ju. Ohriata látka zo stredu stúpa k okrajom, tu sa ochladí a klesá k jadru, kde sa znova ohreje, pričom tento dej sa veľakrát opakuje. Hviezda sa nachádza v tzv. Hyashiho štádiu, pri ktorom sa teplota na povrchu mení len málo.Takáto guľa ešte nežiari vo viditeľnom svetle. Je na to príliš chladná, niečo cez dvetisíc stupňov na povrchu. Je to ale dosť na to, aby mohla žiariť v infračervenom obore. Toto štádium predstavuje zárodok budúcej hviezdy.
Teplota protohviezdy sa postupne zvyšuje. Každé pôvodné kondenzačné centrum nabaľuje na seba ďalší okolitý materiál, ktorého je však v hmlovine stále menej, pretože jednak sa míňa, ako ho na seba priťahujú budúce hviezdy a jednak je odfukovaný hviezdnym vetrom, ktorý z novovznikajúcich hviezd začína prúdiť. Medzihviezdny materiál sa teda časom nabalí alebo odfúkne a budúca hviezda stratí možnosť zväčšovať svoju hmotnosť, v gravitačnej kontrakcii a s tým spojeným zahrievaním jadra však ďalej pokračuje. Pozorovania naznačujú, že aj najväčšie protohviezdy nemajú viac ako zhruba 60-násobok hmotnosti Slnka. Pri asi 50% až 70% mladých hviezd sú nepriame dôkazy o existencii protoplanetárneho disku. Je to disk zvyškového materiálu, z ktorého sa môžu (ale nemusia) utvoriť planéty. Životnosť protoplanetárneho disku je ohrozená, ak je v okolí viacero mladých hviezd. Tie môžu svojim hviezdnym vetrom spôsobiť eróziu a postupný zánik disku.
Doteraz bola zdrojom energie iba gravitačná kontrakcia. V určitom štádiu, keď zvyšujúca sa teplota v jadre dosiahne niekoľko miliónov stupňov, vystúpi na scénu ďalší zdroj: termojadrová reakcia. To znamená, že teplota a tlak v jadre sú dostatočne silné na to, aby došlo k jadrovej premene prvkov. Tento okamih sa považuje za okamih vzniku hviezdy. Gravitačná kontrakcia protohviezdy sa zastaví, pretože energia vznikajúca termonukleárnymi reakciami vyrovná gravitačný tlak a zabezpečí na dlhé obdobie rovnovážny stav hviezdy, ktorá sa „usadí“ na hlavnej postupnosti H-R diagramu. To sa však podarí len protohviezdam s hmotnosťou väčšou ako 0,085 hmotnosti Slnka. Menej hmotné protohviezdy nie sú schopné kontrakciou zahriať svoje centrálne časti na takú teplotu, aby v nich mohlo dôjsť k jadrovej fúzii a stanú sa z nich tzv. hnedí trpaslíci žiariaci prevažne v infračervenom obore, kým nevyčerpajú svoje obmedzené zdroje.
Najprv dochádza k premene ľahších prvkov, ako deutérium, lítium, berýlium či bór. Pri dosiahnutí teploty okolo 10 miliónov stupňov dôjde k jadrovej reakcii, v ktorej sa uplatňuje protón-protónová reakcia (PP cyklus). Dochádza k vytváraniu jadier hélia z jadier vodíka. Vytvorením nového prvku sa uvoľňuje energia potrebná pre život hviezdy. Proti tlaku energie vyžarovanej hviezdou pôsobí v opačnom smere jej gravitačná sila, hovoríme, že hviezda je v hydrostatickej rovnováhe.
Takýmto spôsobom sa spaľuje vodík a popolom tejto reakcie je hélium. Celý proces začína v jadre. Časom sa však všetok vodík v jadre minie. Vtedy sa centrálna časť hviezdy trochu stlačí a načnú aj vyššie vrstvy. Začína sa spotrebúvať vodík z okolitého plášťa a celý proces sa postupne posúva smerom k povrchu. Po celý ten čas klesá ťažšie hélium smerom k jadru, kde sa hromadí. Pretože héliové hviezdne jadro je ťažšie ako vodíkové, vlastnou váhou sa stláča, čím sa zvyšuje jeho teplota. Po dostatočnom zvýšení teploty sa začne ďalšia jadrová reakcia, pričom sa začnú vytvárať ďalšie prvky. Takýmto spôsobom postupne dochádza k fúziám stále ťažších prvkov, napr. uhlíka, dusíka, kyslíka, aj inertných plynov ako napríklad neónu.
Životný cyklus hviezdy.
Celý životný cyklus hviezdy závisí od jej hmotnosti. Hmotná hviezda môže postupne zahriať svoje jadro na potrebnú teplotu, aby táto reťaz za sebou idúcich jadrových reakcií pokračovala vznikom stále ťažších prvkov. Z energetického hľadiska je najvýdatnejším palivom vodík. Ako hviezda postupne tvorí ťažšie prvky, klesá aj energia uvoľnená ich vytváraním. Preto sa palivo spaľuje čoraz rýchlejšie, až sa postupne začínajú pretvárať jednotlivé prvky každý mesiac, každý deň, každú hodinu a hviezda sa začína podobať cibuli, kde jednotlivé vrstvy predstavujú chemické prvky tak, ako boli postupne vytvorené. To, koľkokrát sa začne spaľovať popol z predchádzajúcich reakcií, závisí od hmotnosti hviezdy. Málo hmotné hviezdy môžu skončiť iba pri spaľovaní vodíka na hélium a už nebudú dostatočne hmotné, aby stlačili svoje jadro tak, že v ňom začnú spaľovať hélium. Veľmi hmotní veľobri môžu dosiahnuť až záverečnú reakciu, pri ktorej vzniká železo. Ťažšie atómy už jadrovou fúziou nevznikajú.

</doc>
<doc id="8169" url="https://sk.wikipedia.org/wiki?curid=8169" title="Veľryba (súhvezdie)">
Veľryba (súhvezdie)

Veľryba alebo Morská príšera je súhvezdie ležiace takmer celé na južnej oblohe. Nachádza sa v oblasti zvanej "Voda" v blízkosti ostatných vodných súhvezdí, akými sú Vodnár, Ryby a Eridanus. Ekliptika (dráha Slnka po oblohe) prechádza veľmi blízko tohto súhvezdia, preto sa môžu niektoré planéty v tomto súhvezdí nachádzať, ale len po krátku dobu.
História a mytológia.
Toto súhvezdie bolo známe už od Antiky. V Mezopotámii bolo stotožnené s pôvodným ženským kozmickým zákonom (angl. "primordial cosmic female principle"), morskou príšerou Tiamat. V gréckej mytológii bola morskou príšerou, ktorej mala byť, podľa požiadavky podráždeného Poseidóna, obetovaná princezná Androméda. Boh mora Poseidón zoslal túto obludu na Etiópiu preto, lebo etiópska kráľovná Kasiopeja urazila jeho ženu. Pred zničením mohlo kráľovstvo zachrániť len obetovanie Kasiopejinej dcéry, princeznej Andromédy. Jej otec Kéfeus napokon musel súhlasiť s obetovaním svojej dcéry a tak bola Androméda prikovaná ku skale na brehu mora. Našťastie však cez kraj prechádzal hrdina Perzeus a keď sa dozvedel o Andromédinom osude, rozhodol sa ju zachrániť. Ukázal oblude hlavu Medúzy a obluda skamenela. Perzeus si nakoniec vzal Andromédu za ženu a na oblohu sa dostali všetky postavy tejto báje: Perzeus, Androméda, Cefeus, Kasiopeja aj Veľryba. Tá posledná ako doklad Perzeovej statočnosti. Niekedy sa toto súhvezdie nespája s morskou príšerou, ale je považované len za obyčajnú veľrybu.
Hviezdy.
α má názov "Menkar" alebo "Menkab". Názov znamená „nos“. Je to červený obor v päťuholníkovej hlave Veľryby tvorenej okrem nej ešte aj hviezdami gama, ní, mí a lambda. Najjasnejšou hviezdou súhvezdia, ako to už občas býva, nie je α ale β. Tá má názov "Deneb Katios" alebo "Difda". γ Ceti, "Alkaffaljidhina", je fyzická dvojhviezda, ktorá sa dá rozlíšiť s ďalekohľadom s priemerom objektívu . Hviezda ζ Ceti sa nazýva Baten Kaitos, čo znamená „brucho veľryby“.
Pozoruhodné prvky.
Najvýznamnejšou hviezdou tohto súhvezdia je Mira (ο Ceti), prvá premenná hviezda, ktorá bola objavená. Počas periódy 331,65 dní sa jej magnitúda mení z hodnoty 2,0 (jedna z najjasnejších na oblohe a ľahko viditeľná voľným okom) na hodnotu 10,1 (viditeľná len väčšími ďalekohľadmi) a späť. Jej objavenie Davidom Fabriciom v roku 1596 ešte viac podrylo predstavu o nemennosti nebies a dodalo podporu Kopernikovej revolúcii. Príčinou zmien jasnosti je pulzovanie tohto umierajúceho červeného obra.
τ Ceti je hviezda zaujímavá tým, že je to sedemnásta najbližšia hviezda k Zemi. Keďže ide zároveň o osamelú hviezdu podobného spektrálneho typu ako Slnko, (G8 V, Slnko má G2 V), bola vybraná pre projekt OZMA, ktorého ideou je nadviazať kontakt v rádiovej oblasti s možnými mimozemskými civilizáciami. Ďalšia zaujímavá hviezda, LP 768-500, je najmenšia známa hviezda. Jej priemer je 10-krát menší, než priemer Zeme.
Medzi dvojhviezdy, ktoré sa dajú rozlíšiť aj amatérskym ďalekohľadom, patria 37 Ceti, 66 Ceti a ní Ceti.
V roku 1827 bol v tomto súhvezdí objavený asteroid 4 Vesta.
Pozoruhodné objekty na oblohe.
Súhvezdie Veľryba leží ďaleko od galaktickej roviny. Vďaka tomu je možné pozorovať veľa vzdialených galaxií, nezatemnených prachom z našej Galaxie. Najjasnejšou z nich je M77. Táto špirálovitá galaxia deviatej až desiatej magnitúdy sa nachádza zdanlivo blízko δ Ceti. Ďalšími ešte ako-tak pozorovateľnými objektami amatérskym ďalekohľadom sú galaxia NGC 247 a nad ňou ležiaca planetárna hmlovina NGC 246.
Do tohto súhvezdia zasahuje aj jedna zo štyroch najdlhších známych superkôp galaxií. Ide o kopu Pisces-Cetus rozprestierajúcu sa okrem Veľryby aj na ploche Rýb. Definitívne hranice tejto supekopy a ďalších superkôp nepoznáme.
Poloha.
Veľryba je veľmi veľké súhvezdie, ale nijako zvlášť bohaté na jasné hviezdy. Hlava Veľryby je však pomerne výrazný útvar tvorený spojnicou hviezd λ – γ – ν – ζ2 – μ. Z východnej strany susedí s Býkom a päťuholník tvorený hviezdami Menkar, Alkaffaljidhina ní, mí a lambda. Difda leží južne od štvorca Pegasa a dve hviezdy zo štvorca, Sirrah a Algenib, ukazujú viac-menej smer k nej. Difda sa často zamieňa s hviezdou Fomalhaut, je však o magnitúdu slabšia a leží viac na severovýchod.

</doc>
<doc id="8170" url="https://sk.wikipedia.org/wiki?curid=8170" title="Panna (súhvezdie)">
Panna (súhvezdie)

Panna (♍, Virgo) je jedným zo súhvezdí zverokruhu. Bolo po nej pomenované znamenie Panna. Je to druhé najväčšie súhvezdie na oblohe a najväčšie zvieratníkové súhvezdie. Mytologicky sa najčastejšie spája s bohyňou Asterou, s čím súvisí pôvodom súhvezdia Váhy, alebo s bohyňou Démétér, s ktorou zase súvisí pomenovanie jej najjasnejšej hviezdy Spiky. Na starých vyobrazeniach sa Panna znázorňuje ako žena s krídlami.
Nachádza sa na západ od súhvezdia Váhy a na východ od súhvezdia Lev. Možno ho ľahko zbadať vďaka jeho jasnej hviezde α Spika. Pannou prechádza okrem ekliptiky, ktorá je vlastná každému zvieratníkovému súhvezdiu, tiež svetový rovník, takže leží čiastočne na severnej a čiastočne na južnej oblohe. V mieste priesečníku svetového rovníka a ekliptiky sa nachádza astronomicky významný jesenný bod. Z toho vyplýva, že súhvezdie je na nočnej oblohe pozorovateľné na jar.
Z hľadiska objektov mimo slnečnej sústavy v Panne dominujú najmä galaxie. Obsahuje významnú kopu galaxií Virgo. Známym objektom Panny je tiež Sombrérová galaxia.
Pozoruhodné prvky.
Panna je rozľahlé zvieratníkové súhvezdie. Slnko ním prechádza od 16. septembra do 30. októbra. Prechádza ním časť ekliptiky, preto sa v ňom môžu nachádzať planéty a Mesiac. Zároveň sa v Panne nachádza dôležitý bod: jeden z dvoch priesečníkov ekliptiky a svetového rovníka. Nazýva sa jesenný bod, lebo ním Slnko prechádza presne v čase jesennej rovnodennosti (23. 9.). Jesenný bod sa nachádza približne v strede medzi hviezdami beta a eta Virginis.
Najnápadnejšou hviezdou v súhvezdí Panna je hviezda Spika (α Vir), ktorá symbolizuje klas pšenice v ruke bohyne. Vďaka tejto hviezde je veľmi ľahké nájsť celé súhvezdie, a to nasledovaním krivky zo súhvezdia Veľká medvedica k hviezde Arktúr v súhvezdí Pastier, odkiaľ sa pokračujúc po tej istej krivke dostaneme až k súhvezdiu Panna (nasleduj oblúk k Arcturovi a pridaj až ku hviezde Spika). Spika tvorí jeden z vrcholov asterizmu Jarný trojuholník spolu s hviezdami Regulus a Arktúr. S hviezdami Denebola, Arktúr a Cor Caroli tvorí zase iný asterizmus zvaný "Diamant Panny". Spika je zákrytová dvojhviezda zložená z veľmi blízko pri sebe ležiacich modrobielych zložiek hlavnej postupnosti.
Medzi ďalšie jasné hviezdy v súhvezdí Panna patria Zavijava (β Vir), Porrima (γ Vir), Auva (δ Vir) a Vindemiatrix (ε Vir). Porrima je dvojhviezda s takmer identickými zložkami. Každá z nich má jasnosť 3,6 mag a patrí do spektrálneho typu F0 hlavnej postupnosti. Ďalšie, hoci matnejšie hviezdy, ktoré boli pomenované, sú Heze (ζ Vir), Zaniah (η Vir), Syrma (ι Vir) a Rijl al Awwa (μ Vir). K rozlíšiteľným dvojhviezdam patrí ró a 27 Virginis, 109 Virginis. Medzi významné premenné hviezdy Panny sa zaraďujú R Virginis, SS Virginis, S Virginis, W Virginis, CW Virginis a CU Virginis.
Hviezda 70 Virginis tvorí exoplanetárny systém s jednou potvrdenou planétou, ktorá je 6,6-krát hmotnejšia ako Jupiter. 61 Virginis ležiaca na juhu súhvezdia je hviezdna sústava s päticou exoplanét.
Pozoruhodné objekty na oblohe.
Vďaka prítomnosti kopy (klastra) galaxií (následne pomenovaného kopa galaxií Panna alebo kopa galaxií Virgo) v rámci jeho hraníc od 5° po 10° západne od Vindemiatrix (ε Vir), je toto súhvezdie obzvlášť bohaté na galaxie. Kopa galaxií Panna je rozľahlý systém obsahujúci približne 2 500 galaxií a nachádza sa vo vzdialenosti asi 60 miliónov ly. Niekedy je nazývaná aj „Ríša galaxií“. Niekoľko desiatok sa ich dá vidieť ďalekohľadom s priemerom aspoň . Messierov katalóg zahŕňa celkove 16 najjasnejších: M49, M58, M59, M60, M84, M85, M86, M87, M88, M89, M90, M91, M98, M99 a M100. Messier ich nazýval „kopa hmlovín“, lebo nepoznal ich skutočnú podstatu. Väčšina galaxií v kope (asi 75 %) je špirálových (podobne ako Galaxia), ostatné sú eliptické a len niekoľko ich je nepravidelných. Eliptické galaxie sú sústredené v strede kopy, špirálové skôr na jej okraji. Najjasnejšia, najmasívnejšia a najaktívnejšia dominantná cD galaxia celej kopy je M87 (NGC 4486) nazývaná aj Virgo A. V tejto galaxii bola vôbec po prvýkrát urobená snímka čiernej diery.
Významná je tiež galaxia M104, ktorá však nie je súčasťou kopy galaxií Panna. Nazýva sa tiež Sombrérová galaxia. Nachádza sa 10° západne od hviezdy Spika. M104 dosahuje magnitúdu 8. Obyčajne býva klasifikovaná ako špirálová galaxia typu Sa alebo Sb. Jej tesne navinuté špirálové ramená nie sú dobre viditeľné kvôli malému uhlu, ktorý galaktická rovina zviera so zorným uhlom. Na Sombrero teda hľadíme takmer presne zboku. Sombrero je obklopené nápadným hustým prachovým prstencom, ktorý sa javí ako tmavý pruh deliaci ju na dve časti.
V severozápadnej časti súhvezdia leží až trojica navzájom interagujúcich galaxií. Tento útvar známy ako Arp 286 je zložený z galaxií s označením NGC 5566, NGC 5569 a NGC 5560. Ďalší pár navzájom sa požierajúcich galaxií má označenie Arp 274 alebo NGC 5679.
Príkladom inej kopy galaxií v Panne ako kopa Virgo je veľmi vzdialená kopa Abell 1689.
Abell 36 je 800 ly vzdialená, pomerne malá planetárna hmlovina. Pod označením 3C 273 alebo PKS 1226+02 sa ukrýva jasný kvazar.
História a mytológia.
Nie je presne jasné, koho má Panna predstavovať. Archeologické nálezy sošiek nasvedčujú tomu, že v dobe našich indoeurópskych predkov (pred 6 0007 000 rokmi) toto súhvezdie predstavovalo bohyňu-matku. Klas v jej ruke (hviezda Spika) je symbolom letnej úrody. Vtedy bol bod letného slnovratu v súhvezdí Panny. Neskôr, v antike, sa bohyňa-matka premenila na bohyňu Pannu s klasom. Gréci v súhvezdí Panna videli bohyňu Demeter, ktorej jej brat Zeus zveril starostlivosť o roľníctvo a plodnosť zeme. Pre obyvateľov údolia Eufratu a Tigridu predstavovalo toto súhvezdie bohyňu Ištar, dcéru nebies a kráľovnú hviezd. V Egypte bolo súhvezdie Panny nazývané podľa bohyne Esety, ktorá bola matka boha Slnka Hora a manželka Usira, kráľa podsvetia.
Podľa jednej verzie, súhvezdie zobrazuje Astraiu, dcéru boha Dia a bohyne Themis. Astraia bola známa ako bohyňa spravodlivosti (súhvezdie sa nachádza blízko súhvezdia Váhy, pričom váhy sú meradlom spravodlivosti) a vraj istý čas vládla svetu svojím múdrym spôsobom, až kým sa ľudstvo nestalo tak bezohľadným, že sa zhnusená vrátila späť na nebo. Často sa tiež spomína Persefona, pretože súhvezdie Panna je viditeľné prevažne v jarných mesiacoch, kedy Persefona povstala z podsvetia.
Iná legenda hovorí, že na toto súhvezdie premenil Zeus Érigonu, dcéru roľníka Íkaria. Íkaria zavraždili opití pastieri v domnienke, že ich chcel otráviť vínom. Keď sa Érigona dozvedela o tomto strašnom čine, zo žiaľu si vzala život. Boh vína Dionýsos ju potom zobral na oblohu aj s jej verným psom Mairou, kde Zeus urobil z dievčaťa súhvezdie Panny a z Mairy zase súhvezdie Veľkého psa.
Poloha.
Panna je obrovské súhvezdie, druhé najväčšie súhvezdie na oblohe. Prevyšuje ho už len súhvezdie Hydra. Severná časť patrí do severnej hviezdnej oblohy, južná do južnej. Ak máme hviezdne mapy severnej a južnej oblohy, ktoré sa navzájom neprekrývajú, nájdeme jednu časť súhvezdia na jednej mape a druhú na druhej.
Panna sa nachádza naľavo od Leva. Hviezdy súhvezdia sú približne rovnako jasné, s výnimkou Spiky sa ich jasnosť pohybuje okolo tretej magnitúdy. Spiku nájdeme veľmi ľahko pomocou asterizmu Jarný trojuholník. Je z troch hviezd trojuholníka najnižšie. Keď nájdeme Spiku, pozrime sa smerom na západ, kde nájdeme vo veľkom oblúku hviezdy théta, gama a éta. Táto „retiazka hviezd“ je zakončená opäť jasnejšou hviezdou, a to hviezdou Zavijava. Ak sa vrátime k strednej hviezde „retiazky“ Arich a pozrieme sa smerom hore, nájdeme nad sebou hviezdy delta a epsilon. Obrazec dotvoria hviezdy zéta, ktorá je naľavo od delty a omikrón, ktorá je napravo od delty. Celý obrazec pripomína bežiacu postavičku.
Panna je jarné súhvezdie. Na jar ho môžeme vidieť celú noc. Pozorovať sa však dá už od novembra, šiestej hodiny nadránom do júla desiatej hodiny večer.

</doc>
<doc id="8171" url="https://sk.wikipedia.org/wiki?curid=8171" title="Senianske rybníky">
Senianske rybníky

Senianske rybníky alebo Senné rybníky alebo Rybničná sústava Senné-Iňačovce sú národná prírodná rezervácia, ktorá sa rozprestiera na východnom Slovensku, v tzv. senianskej depresii. Je to jedna z najvýznamnejších ornitologických lokalít v strednej Európe. Svojím vedeckým a ochranárskym významom nadobudla medzinárodný charakter. 
Polohopis a založenie.
V katastrálnom území Iňačoviec, Blatnej Polianky a Senného bola vybudovaná sústava rybníkov s rozlohou , z ktorých najväčší o rozlohe bol 27. mája 1974 (Vyhl. MK SSR č. 35282/74-OP) vyhlásený za Štátnu prírodnú rezerváciu Senné - Rybníky, za účelom ochrany vzácnych biocenóz a vodného vtáctva na vedecko-výskumné, kultúrno-výchovné a náučné ciele. V zmysle v súčasnosti platného zákona o ochrane prírody a krajiny s účinnosťou od 1. januára 1995 sú Senné rybníky ustanovené za národnú prírodnú rezerváciu (NPR), ktorá predstavuje mimoriadne cenné a významné územie z dôvodu výskytu vodného a pri vode žijúceho vtáctva a jedinečnú oddychovú lokalitu na jarnom a jesennom migračnom ťahu. Lokalita Senné rybníky má rozlohu a geografickú polohu 48° 11´ s. š., 22° 04´ v. d..
Zahŕňa v sebe Národnú prírodnú rezerváciu, sústavu chovných rybníkov a okolité lúky.
História.
Existenciu obyvateľov Senného, podobne ako viacerých okolitých „blatných“ obcí, po celé stáročia, až do likvidácie mokradí a pravidelných záplav po roku 1970, výrazne ovplyvňovala jeho poloha. Leží v geomorfologickej časti Východoslovenskej roviny nazvanom "Senianska mokraď", rozprestierajúcom sa zhruba v trojuholníku tvorenom obcami Drahňov, Závadka a Kristy, na pravom brehu Čiernej vody, nad jej sútokom s Laborcom. 
Preliačina vznikla poklesávaním zemského povrchu, podobne ako geologická depresia dnes zaplavená vodami Zemplínskej šíravy. Nadmorská výška celej Senianskej mokrade sa pohybuje v rozmedzí 97, v samotnom chotári obce 98104 metrov. Má rovinatý ráz s nepatrnými rozdielmi, ktoré nadobúdali význam pri záplavách, ako útočište zveri. 
Veľká časť bola po celé veky na jar a pri povodniach zaplavovaná, takže povrch tvoria od konca treťohôr do súčasnosti ukladané sedimenty. Množstvo menších mokradi v Senianskej mokradi vypĺňali močiarne usadeniny a slatiny. Jej značná plocha vyznačená nepravidelnou obručou obcí Vysoká nad Uhom, Bežovce, Svätuš, Blatná Polianka, Blatné Remety, Iňačovce, Senné, ostala preto neosídlenou, s prevládajúcimi kyslými lúkami a pasienkami. Aj takmer 1 880 hektárový chotár Senného, rozprestierajúci sa po oboch stranách Čiernej vody, bol až do vodohospodárskych úprav obhospodarovaný takmer na 70% lúčno-pasienkárskym spôsobom.
Senianska mokraď od pradávna priťahovala nespočetné množstvá rôznych druhov vodných a pri vode žijúcich vtákov, ktoré tu sčasti hniezdili, sčasti odpočívali počas svojich migračných letov cez hrebene Karpát. Prví na jej význam upozornili odborníkov, ornitológov už členovia exkluzívneho poľovníckeho spolku gr. Alexandra Sztáraya v období medzi svetovými vojnami. Myšlienkou zriadenia súkromnej vtáčej rezervácie sa zaoberali jej členovia bratia Ehrenheimovci. Gróf Gábor Sztáray, bývalý užský župan, neskôr o. i. zvermajster v Remetských Hámroch ako prvý začal vytvárať zbierku preparovaných exemplárov rôznych druhov vtákov v senianskom kaštieli, ktorá sa po vojne dostala do SNM v Bratislave.
Po roku 1940 bol nadviazaný kontakt s významným ornitológom profesorom Feriancom z Bratislavy, ktorý sa stal zanieteným propagátorom a realizátorom myšlienky vytvorenia senianskej vtáčej rezervácie. Po vojne na lokalitu sústredil záujem odborníkov. Ako profesor Univerzity Komenského tu organizoval každoročné výskumy so študentmi, výsledky ktorých zhrnul do odbornej publikácie. Inicioval vyhlásenie územia Senianskej depresie za štátnu prírodnú rezerváciu (Vyhl. SNR č. 1801/14.mája 1955). Keď sa začalo s úpravou VSN - požiadavky ornitológov na ochranu rezervácie boli zohľadnené v projektoch.
Vtáctvo.
Podľa výskumov RNDr. J. Voskára a Mgr. Štefana Danka cez ňu tiahne cca 160 druhov a na nej hniezdi vyše 50 druhov vtáctva. Bohatstvo druhového výskytu vtákov dalo podnet na zaradenie tejto lokality medzi významné vtáčie územia (IBA - Important Birds Areas) a v roku 1990 aj medzi Ramsarské lokality. Na území NPR Senné rybníky platí najprísnejší piaty stupeň ochrany a na území ochranného pásma štvrtý stupeň ochrany. 
Popri desiatkach párov kačice divej hniezdia v NPR Senné rybníky početné populácie potápky chochlatej a chochlačky vrkočatej. Vtáčie ostrovy obýva kolónia kormorána veľkého a čajky bielohlavej, podmáčavé vŕbové porasty skrývajú hniezdnu kolóniu chavkoša nočného, volavky popolavej, beluše malej a porasty vodnej vegetácie sú domovom čoríkov bahenných a chriašteľov vodných. Stromy a väčšie kroviny na hrádzach využíva na hniezdenie kúdeľníčka lužná a takmer pri každej návšteve lokality je možné vidieť ako modrý blesk preletieť rybárika obyčajného. Počas jarného a jesenného ťahu sa rezervácia stáva odpočinkovou zastávkou pre stovky potápok, volaviek, kačíc, husí a čajok, ktoré z vodnej hladiny z času na čas zdvihne len silueta orliaka morského. Rybníky s otvorenou vodnou hladinou bez vegetácie sú po celý rok miestom odpočinku a zberu potravy pre desiatky potápok, kormoránov, kačíc, čajok a čoríkov.
Vodnou vegetáciou porastené rybníku obľubuje na hniezdenie zriedkavá potápka červenooká, labuť veľká, lyska čierna či neúnavní letci čoríky bahenné a čoríky čierne. Rybníky čiastočne alebo úplne zarastené trstinami sú okrem množstva spevavcov (trsteniariky, svrčiaky, strnádky trstinové, fúzatky) hniezdiskom bučiaka veľkého, bučiačika obyčajného, kolónií beluše veľkej, volavky purpurovej a lyžiara obyčajného, globálne ohrozenej chochlačky bielookej, početnej kane močiarnej a skryto žijúceho chriašťa malého. Počas tzv. letnenia rybníkov a po ich výlove sa rybníky bez vody stávajú hniezdiskom šabliarky modronohej, cíbika chochlatého a kulíka riečneho. Predovšetkým sú však oddychovým miestom pre desiatky beluší a bocianov či stovky tiahnúcich kačíc, čajok a bahniakov, ktoré z času na čas pritiahnu pozornosť sokola sťahovavého, prilietajúceho na rybníky za potravou až z karpatských hôr.
V rámci zaradenia do zoznamu ramsarských lokalít NPR Senné rybníky splnila kritéria pre jej začlenenie medzi unikátne mokrade tým, že sa v nej nachádza populácia vzácnych, ohrozených a kriticky ohrozených druhov (5 druhov celosvetovo a 53 druhov celoeurópsky ohrozených). NPR má zvláštny význam pre zachovanie genetickej a ekologickej diverzity územia vzhľadom na kvalitu jej fauny (avifauny).
Ryby.
Po vybudovaní rybničnej sústavy v Iňačovciach, pozostávajúcej z 28 hospodárskych rybníkov sa rybnikárstvo stalo dominantným prvkom v tejto oblasti. Hlavnými chovanými druhmi rýb sú kapor, amur, tolstolobik, sumec, šťuka a iné. Vo vyčlenených rybníkoch si prídu na svoje aj milovníci športového a rekreačného rybolovu.

</doc>
<doc id="8172" url="https://sk.wikipedia.org/wiki?curid=8172" title="Národná prírodná rezervácia Senné rybníky">
Národná prírodná rezervácia Senné rybníky



</doc>
<doc id="8173" url="https://sk.wikipedia.org/wiki?curid=8173" title="NPR Senianske rybníky">
NPR Senianske rybníky



</doc>
<doc id="8174" url="https://sk.wikipedia.org/wiki?curid=8174" title="NPR Senné rybníky">
NPR Senné rybníky



</doc>
<doc id="8175" url="https://sk.wikipedia.org/wiki?curid=8175" title="Senné rybníky">
Senné rybníky



</doc>
<doc id="8178" url="https://sk.wikipedia.org/wiki?curid=8178" title="Rámsarský dohovor">
Rámsarský dohovor

Rámsarský dohovor (iné názvy: Rámsarská konvencia, Rámsarská dohoda, Dohovor o mokradiach, často nesprávne "Ramsarský/Ramsarská..." ; oficiálne Dohovor o mokradiach majúcich medzinárodný význam najmä ako biotopy vtáctva z ) je medzinárodná zmluva na ochranu a trvalú udržateľnosť mokradí. Dohovor bol prijatý 2. februára 1971 v iránskom meste Rámsar, ležiacom na brehu Kaspického mora.
Územie spĺňajúce kritériá stanovené v texte dohovoru sa nazýva Rámsarská lokalita a 2. február sa od roku 1997 na počesť prijatia konvencie vyhlasuje za Svetový deň mokradí.
Dejiny.
Rastúce obavy z rýchlosti, s akou boli „kultivované“ alebo inak zničené rozsiahle plochy močarín a mokradí v Európe, ktorých výsledkom bol pokles počtu vodného vtáctva vyvolali v roku 1962 konferenciu v rámci Projektu MAR (programu založeného v r. 1960), ktorú organizovali Medzinárodný úrad pre výskum vodného vtáctva (IWRB, teraz súčasť Wetlands International), IUCN a Medzinárodná rada pre ochranu vtákov (ICBP, teraz BirdLife International). Na nej zaznela prvá výzva na medzinárodnú konvenciu o mokradiach. Pôvodne sa konvencia špecificky zameriavala na ochranu vodného vtáctva tvorbou siete refúgií. V priebehu nasledujúcich ôsmich rokov sa text konvencie rozpracoval na viacerých medzinárodných a odborných rokovaniach, ktoré sa konali najmä pod záštitou IWRB. Pri rozpracovaní textu postupne prevažovala ochrana biotopov nad ochranou druhov. Napokon v meste Rámsar na pobreží Kaspického mora v Iráne text konvencie odsúhlasili a prijali 2. februára 1971. Tento deň, 2. február, je od roku 1996 Svetovým dňom mokradí.
Konvencia nadobudla platnosť v decembri 1975, keď siedma krajina doručila dokumenty o pristúpení (alebo ratifikácii) do organizácie UNESCO (depozitár konvencie). Konvencia má v súčasnosti zmluvné strany vo všetkých oblastiach sveta. Od svojho prijatia bola konvencia upravovaná v dvoch prípadoch: protokolom (nový dohovor, ktorý upravuje pôvodný) v decembri 1982 a radom doplnkov v roku 1987, známych ako Dodatky z Reginy.
Parížsky protokol.
Parížsky protokol upravujúci Rámsarský dohovor schválila Mimoriadna konferencia zmluvných strán, ktorá sa konala na ústredí UNESCO v Paríži v decembri 1982. Protokol potvrdzuje, že všetky jazykové verzie konvencie (anglická, nemecká, francúzska, ruská, španielska a arabská) sú rovnocenné a ustanovuje proces pre úpravy konvencie, prevažne jej nedostatkov. Účinnosť nadobudol v roku 1986.
Dodatky z Reginy.
Na mimoriadnej konferencii zmluvných strán, ktorá sa konala v Regine v Kanade v roku 1987, bol prijatý rad dodatkov. Tieto neovplyvňujú základné princípy konvencie, ale súvislosti jej fungovania: ustanovenie Stáleho výboru, právomoci konferencie, stály sekretariát (Byro) a rozpočet. Tieto dodatky nadobudli účinnosť 1. mája 1994.
Slovensko.
Slovensko sa stalo zmluvnou stranou Rámsarského dohovoru ako súčasť bývalého Česko-Slovenska 2. júla 1990 (slovenský text dohovoru bol publikovaný v Zbierke zákonov ako Dohovor č. 396/1990 Zb., v čiastke 67, prílohe 1) a od svojho osamostatnenia 1. januára 1993 plní úlohy samostatného členského štátu.
Pri svojom pristúpení ku konvencii prihlásilo Česko-Slovensko do rámsarského zoznamu štyri lokality zo Slovenska (Parížske močiare, Senné, Šúr a Číčovské mŕtve rameno). V máji 1993 Slovensko prihlásilo ďalšie tri rozsiahlejšie mokrade (Latorica, Dunajské luhy, Niva Moravy). V roku 1998 pri príležitosti Svetového dňa mokradí to bolo ďalších päť dlhodobejšie pripravovaných lokalít (Poiplie, Alúvium Rudavy, Mokrade Turca, Mokrade Oravskej kotliny, Rieka Orava a jej prítoky). Zároveň sa rozšírila rámsarská lokalita Dunajské luhy na územie novovyhlásenej chránenej krajinnej oblasti, do ktorej bola zahrnutá aj rámsarská lokalita Číčovské mŕtve rameno. Celkový počet rámsarských lokalít na Slovensku tak v septembri 1999 dosiahol 11.
Pripravené sú návrhy na prihlásenie ďalších dvoch mokradí - Domica-Baradla (cezhraničné krasové a podzemné hydrologické systémy Slovenského krasu a Aggteleku) a Alúvium Tisy ako súčasť multilaterálnej medzinárodnej rámsarskej lokality na hornom toku rieky Tisa (Rumunsko, Ukrajina, Slovensko, Maďarsko).
Zoznam lokalít na Slovensku.
Zdroj:
Dohovor v Česku.
Po vzniku samostatného Česka bol ustanovený v roku 1993 "Český ramsarský výbor". Zákon o pristúpení k celosvetovému Rámsarskému dohovoru prijalo Česko-Slovensko 2. februára 1990. Na území Česka je vyhlásených 14 významných mokradí, prvé sú ešte z obdobia Česko-Slovenska.
V roku 1990
V roku 1993
V roku 1997
V roku 2004
V roku 2006
V roku 2012
V odbornej českej tlači je vyhláška, pojem Rámsarského dohovoru označovaný skratkou RAMSAR.

</doc>
<doc id="8180" url="https://sk.wikipedia.org/wiki?curid=8180" title="Preseľany nad Ipľom">
Preseľany nad Ipľom

Preseľany nad Ipľom (maď. "Pereszlény") je pohraničná dedinka, dnes časť mesta Šahy v Nitrianskom kraji v okrese Levice, dňa 31. decembra 2004 mala 387 obyvateľov (z toho 62 pod 15 rokov).
Polohopis.
Obec sa nachádza 3 km západne od Šiah v nadmorskej výške 118 m. Ústi tu potok Kamenica do Ipľa. Osada leží na ľavej strane Ipľa, na ľavej strane ako jediná slovenská dedina v úseku, kde Ipeľ tvori hranicu, a to kvôli železnici Šahy - Štúrovo. Asi 2 km na sever sú Hrkovce, asi 4 km na západ Vyškovce nad Ipľom a 4 km na juh cez hranicu ležia Bernecebaráti. Rozloha 1 036 ha.
Dejiny.
Prvýkrát sa dedina spomína v listine z 11. mája 1288. Podľa legendy tu vraj bol aj kláštor. Od roku 1980 nemá železničnú zastávku a je časťou Šiah.

</doc>
<doc id="8181" url="https://sk.wikipedia.org/wiki?curid=8181" title="Kentaur">
Kentaur

Kentaur alebo kentaurus alebo centaurus [-vyslov: ce…] môže byť:

</doc>
<doc id="8184" url="https://sk.wikipedia.org/wiki?curid=8184" title="Koromľa">
Koromľa

Koromľa je malá dedina v okrese Sobrance. 
Polohopis.
Leží v podhorí Popričného vrchu v doline Koromlianskeho potoka pri štátnej hranici s Ukrajinou. Stred obce sa nachádza v nadmorskej výške 280 m n. m. Samotná obec s chotárom sa nachádza v nadmorskej výške od 215 do 850 m n. m. Je vzdialená asi deväť kilometrov juhovýchodne od okresného mesta Sobrance.
Prírodné podmienky.
Vodstvo.
Obec patrí do povodia Laborca a čiastkového povodia Koromlianskeho potoka.
Pôda.
V chotári obce sa nachádzajú rôzne pôdne druhy a pôdne typy. Odlesnenú juhozápadnú časť chotára tvoria hnedé lesné pôdy a ilimerizované pôdy. V dolinách severovýchodnej časti Popričného svahu sa nachádzajú ťažké ílovité pôdy a podzoly.
Dejiny.
Spomína sa v roku 1337, osídlená je však už od doby bronzovej. Patrila rodu Drugethovcov a panstvu Tibava. Obyvatelia sa venovali poľnohospodárstvu.
Podľa ústnej tradície boli prvými usadlíkmi obce Koromľa drevorubači a uhliari. Rozsiahle bohaté lesy umožňovali dorábať drevné uhlie vo veľkom. Preto sa v usadlosti a v jej okolí ustavične dymilo. Za drevným uhlím sem prichádzali aj Maďari, ktorí vraj osadu pomenovali "Koromlak". "Korom" znamená sadza, "lak" obydlie. Zanedbaním koncovej spoluhlásky vznikla poslovančená forma Koromľa.
Rok 1337- Koromla, 1345 - Korumlia, 1366 - Korumlya, 1418 - Koromlya, 1437 - Koromplya, 1599 - Koromlya, 1715 - Koromlay, Koromla, Korumla, 1808 - Korompla, 1920 - Koromľa
Kultúra a zaujímavosti.
Kultúra.
V obci pôsobí "Združenie pre rozvoj turizmu v mikroregióne Koromľa a okolie"

</doc>
<doc id="8187" url="https://sk.wikipedia.org/wiki?curid=8187" title="Jenkovce">
Jenkovce

Jenkovce sú malá obec v okrese Sobrance. Leží vo východnej časti Východoslovenskej nížiny.
Dejiny.
Po prvý raz sa spomína v roku 1288. Od stredoveku patrila viacerým zemepánom, Jenkeiovcom, Lesteméryovcom, Naďmiháliovcom, neskôr v 18. storočí, Horváthovcom, Mokčaiovcom a v 19. storočí Ibrániovcom. V roku 1715 žilo v obci 7 poddanských domácností, podľa súpisu z roku 1828 tu bolo 83 domov a 725 obyvateľov, v roku 1869 mala 788 a v roku 1910 724 obyvateľov. Obyvatelia sa v minulosti zaoberali predovšetkým poľnohospodárstvom, povozníctvom a domácim remeslom, tkáčstvom. Do roku 1918 obec administratívne patrila do Užskej stolice. V rokoch 1938-1945 bola pripojená k Maďarsku.
Symboly obce.
V dostupných prameňoch na Slovensku ani v zahraničí sa nepodarilo nájsť obecnú pečať s originálnym znamením. V Altenburgerovej zbierke pečatí v Uhorskom krajinskom archíve v Budapešti sa takáto pečať nenachádza a rovnako neúspešný bol aj výskum v archíve Slovenského ústavu kartografie a geodézie v Bratislave. Vzhľadom na tieto skutočnosti a nedochovanie druhotných správ, poukazujúcich na existenciu staršieho pečatidla s pečatným obrazom, sa pristúpilo k tvorbe úplne nového erbu. Vychádzalo sa pri tom z tradičného zamestnania obyvateľstva v minulostí, ktorým bolo poľnohospodárstvo, na čo poukazuje aj dodnes stojaci funkčný mlyn zo začiatku 19. storočia, ktorý nové pečatné znamenanie aspoň symbolicky znázorňuje.
Erb obce Jenkovce tvorí: V zelenom poli štítu strieborný biely mlyn so zlatým (žltým) kolesom a strechami, pod ním dva skrížené zlaté (žlté) zväzky obilných klasov. Vyfarbenie erbu bolo zvolené tak, aby zodpovedalo základnému pravidlu heraldiky pre používanie farieb a kovov. Neskorogotický štít bol zvolený pre jeho jednoduchosť a veľkú rozšírenosť v mestskej a obecnej heraldike.
Kultúra a zaujímavosti.
Kultúra.
Vďaka Alžbete Mišleyovej, ktorá bola riaditeľkou tunajšej pobočky základnej umeleckej školy sa pravidelne každý rok uskutočňovali koncerty žiakov ZUŠ. Jedným z absolventov tejto ZUŠ je dirigent Adrian Kokoš.

</doc>
<doc id="8192" url="https://sk.wikipedia.org/wiki?curid=8192" title="Galaxia (naša hviezdna sústava)">
Galaxia (naša hviezdna sústava)



</doc>
<doc id="8199" url="https://sk.wikipedia.org/wiki?curid=8199" title="Ptak">
Ptak



</doc>
<doc id="8212" url="https://sk.wikipedia.org/wiki?curid=8212" title="Protónové číslo">
Protónové číslo

Protónové číslo alebo staršie atómové číslo je poradové číslo chemického prvku v periodickej tabuľke, ktoré vyjadruje počet protónov (t. j. množstvo kladných nábojov) v jadre atómu. Súčasne sa rovná počtu elektrónov v obale neutrálneho atómu. Protónové číslo je označované písmenom Z.
Protónové číslo sa zapisuje vľavo dole pred značku prvku, napríklad 92U (urán s 92 protónmi).
Pôvodne protónové číslo označovalo hlavne polohu prvku v periodickej tabuľke. Ak by sa tabuľka zoradila podľa atómovej hmotnosti prvkov, niektoré prvky by sa dostali na zlé miesto (napríklad jód a telúr by v tejto tabuľke mali prehodené miesta). Čísla, ktoré udávajú poradie zodpovedajúce chemickým vlastnostiam, sú práve protónové čísla.
V roku 1913 Henry Moseley objavil závislosť umiestnenia prvku v periodickej tabuľke na jeho röntgenovo-difrakčnom spektre. Neskôr sa zistilo, že atómové číslo závisí na elektrickom náboji jadra (počte protónov). A práve tento náboj určuje chemické vlastnosti prvkov.
S atómovým číslom súvisí nukleónové číslo, ktoré udáva celkový počet protónov a neutrónov v atómovom jadre. Nukleónové číslo určuje konktrétny izotop.

</doc>
<doc id="8218" url="https://sk.wikipedia.org/wiki?curid=8218" title="Toxoplazmóza">
Toxoplazmóza

Toxoplazmóza je infekčná choroba, pôvodca ktorej je prvok "Toxoplasma gondii". Ľudia sa môžu nakaziť príjmaním nakazeného surového mäsa alebo kontaktom s mačacími fekáliami. Vrodená toxoplazmóza je špeciálna forma, pri ktorej sa plod nakazí cez placentu od matky. Nebezpečenstvo tejto formy je dôvodom, prečo sa tehotným ženám odporúča vyhýbať sa mačkám (teratogénny efekt).
Prenos.
"Toxoplasma gondii" je vnútrobunkový parazit. Jeho životný cyklus je veľmi komplikovaný a je charakterizovaný zmenou hostiteľa prechodného a konečného. Človek sa môže infikovať nasledovnými vývojovými štádiami: 
Zdroj toxoplazmózy.
Konečným hostiteľom toxoplazmózy sú mačkovité šelmy, hlavne mačky domáce. Toxoplazmóza sa však môže nachádzať aj u iných cicavcov, hlavne u hlodavcov alebo vtákov. Len u mačkovitých šeliem prekonáva "T. gondii" sexuálne štádium. Medzihostiteľmi "T. gondii" môžu byť kozy, ovce, králiky, prasce, kravy, kurčatá a iné vtáky. U všetkých zvierat môžu byť prítomné infekčné štádiá v tkanive (svaloch alebo mozgu). Tkanivové cysty sú životaschopné dlhú dobu, snáď celý život zvieraťa.
Spôsob nákazy.
Trus mačiek.
Rozmnožovanie parazita prebieha v črevnej sliznici mačky a príbuzných mačkovitých šeliem. S trusom mačky sa vylučujú z jej tela oocysty, ktoré sú zdrojom nákazy človeka. Oocysty sa do tela zvierat dostávajú potravou a vyvolajú buď ochorenie, alebo skrytú infekciu v podobe cýst v rôznych orgánoch vrátane svaloviny. Mačka sa pravdepodobne nakazí najčastejšie z mäsa divokých a hospodárskych zvierat. Vývojový kolobeh parazita sa potom v jej črevách dokončuje. U iných zvierat nebola možnosť rozmnožovania parazita dokázaná. Ani mačka však nie je označovaná za významný zdroj priameho nakazenia človeka, pretože vylučovanie zárodkov toxoplazmózy trusom trvá krátko – len pri jej prvom nakazení (2 – 3 týždne), po ktorom mačka získava odolnosť a pri novom nakazení už zárodky nevylučuje. Preto sa so zárodkami v truse stretávame v praxi len veľmi zriedkavo a prevažne u mladých mačiek, ktoré majitelia kŕmia nedostatočne premrazeným mäsom, alebo u mačiek loviacich myši, vtáky a pod.
Pre nákazu z trusu mačiek platí:
Konzumácia surového alebo nedostatočne tepelne spracovaného mäsa.
Nákaza je možná napríklad z nedostatočne tepelne spracovaného, či surového ovčieho, alebo hovädzieho mäsa. Ľudia nakazení toxoplazmózou sú zvyčajne milovníkmi tatárskych biftekov a neprepečených steakov. Dobre tepelne upravené mäso je nezávadné, pretože už pri zohriatí mäsa na teplotu 66°C sa spoľahlivo ničia vývojové štádiá parazita v mäse rovnako ako zamrazenie mäsa na niekoľko dní v mraziacom boxe. 
Prenos nákazy z matky na plod.
V prípade, že sa žena v priebehu tehotenstva nakazí, niekedy nakazí cez placentu aj svoje nenarodené dieťa.
Vzácne druhy nákazy.
Vzácne sa dá toxoplazmózou nakaziť aj kvapôčkovou infekciou, spojivkovým vakom, rankami na koži pri manipulácii s infikovaným materiálom alebo pohryzení infikovaným zvieraťom.
Druhy toxoplazmózy.
Vrodená toxoplazmóza.
Primárna infekcia matky počas tehotenstva predstavuje nebezpečenstvo prenosu infekcie na plod cez placentu. Táto forma toxoplazmózy u detí sa nazýva vrodená (kongenitálna). Pre ďalší vývoj plodu je veľmi dôležité, v ktorom období tehotenstva sa žena nakazila. U nás sa vrodená toxoplazmóza vyskytuje vzácne a u postihnutého jedinca sa prejavuje niektorými komplikáciami, z ktorých najčastejšie sú psychické a telesné zaostávanie, škúlenie, zápaly sietnice, kalcifikácia v mozgu, kŕče.
Liečba.
S liečbou treba začať čo najskôr. Bezpríznakové a ľahšie formy toxoplazmózy u osôb, ktoré nie sú imunitne oslabené, sa spravidla neliečia, alebo sa podávajú prostriedky posilňujúce imunitný systém. Osoby s nedostatočnou imunitou, s očným alebo iným orgánovým ochorením a predovšetkým tehotné ženy s podozrením na primoinfekciu v gravidite a deti s vrodenou alebo získanou toxoplazmózou je potrebné liečiť. Väčšinou sa toxoplazmóza lieči v špecializovaných ambulanciách infekčných oddelení nemocníc. Lieči sa kombináciou liekov potlačujúcich látky, ktoré toxoplazmy potrebujú pre svoj vývoj, a antibiotikami.

</doc>
<doc id="8220" url="https://sk.wikipedia.org/wiki?curid=8220" title="Tenis">
Tenis

Tenis ( &lt; &lt; ) označovaný aj ako "biely šport", je loptová hra pre 2 alebo 4 hráčov.
Variant s 2 hráčmi je dvojhra, variant so 4 hráčmi štvorhra. Existuje klasická a zmiešaná štvorhra, pri klasickej proti sebe hrajú dva páry mužov alebo žien, pri zmiešanej je v každom páre jeden muž a jedna žena.
Súperi stoja proti sebe na sieťou rozdelenom hráčskom poli (kurte) a pokúšajú sa odraziť tenisovú loptičku tenisovou raketou tak, aby súperi neboli schopní ju v rámci pravidiel vrátiť.
História.
Francúzsku hru, ktorá vznikla pravdepodobne v 11. alebo 12. storočí, jeu de paume (v preklade "hra ruky" alebo "hra rúk", resp. "hra s rukou/rukami") považujú za predchodkyňu tenisu. Loptička sa odbíjala pôvodne holými rukami, neskôr sa už používali rukavice a nakoniec palice. Rakety vznikli pravdepodobne v 16. storočí, kedy dal anglický kráľ Henrich VIII. postaviť aj prvý tenisový dvorec. Aj napriek zmenám herného náčinia si hra zachovala ten istý názov.
V roku 1873 si major anglickej armády Walter Clopton Wingfield patentoval hru pod názvom "spharistike", odvodeného od gréckeho slova pre hru s loptičkami. Patentoval si taktiež aj náčinie, dve žrde, sieť, rakety a gumené loptičky. Vedľajší názov pre túto hru bol "lawn tenis" (v preklade "trávnikový tenis"). Z Anglicka sa hra rozšírila aj do USA. V roku 1876 Marylebone Cricket Club (Marylebonský kriketový klub) pozmenil niektoré Wingfieldove pravidlá. Medzi najpodstatnejšie zmeny patrili vymenenie bodovacieho systému na ten súčasný, zavedenie zhody a výhody, taktiež bol pridaný systém dvoch podaní, namiesto jedného.
Medzi najvýznamnejšie momenty medzinárodného tenisu patrí založenie tenisového turnaja Wimbledon v Anglicku, v roku 1877, na turnaji sa však konala iba dvojhra mužov. Podobný turnaj si v tom istom roku založilo aj USA (turnaj bol však obmedzený iba pre obyvateľov USA). Francúzsko nasledovalo v roku 1891 a Australázia (Austrália a Nový Zéland) si založila turnaj v roku 1905. Tieto štyri turnaje sa postupne vyvinuli do dnešnej podoby najprestížnejších turnajov, Grand-Slamov.
1. marca 1913 bola Australáziou, Rakúskom, Belgickom, Dánskom, Francúzskom, Holandskom, Nemeckom, Ruskom, JAR, Španielskom, Švajčiarskom a Švédskom založená Medzinárodná federácia trávnikového tenisu ("International Lawn Tennis Federation"), ktorá v roku 1972 zmenila názov na ITF ("International Tennis Federation", "Medzinárodná tenisová federácia").
Výbava.
Tenisová raketa.
Tenisové rakety prešli od počiatkov tenisu viacero štádii vývoju. Spočiatku sa rámy rakiet vyrábali z jaseňového dreva, ktoré bolo sformované do požadovaného tvaru a zlepené živočišnými lepidlami. Okrem jaseňového dreva sa používalo aj drevo z javora, platana alebo hrabu.
V roku 1967 uviedla firma Wilson Sporting Goods na trh raketu Wilson T2000, ktorá nebola vyrobená z dreva, ale mala kovový rám. Táto raketa bola komerčne úspešná, používaná bola napríklad Jimmym Connorsom. V polovici 70. rokoch uviedla na trh firma Prince raketu s nadmerne veľkou hlavou. Raketa mala hliníkový rám a pletivo 50% väčšie ako bol štandard. V tom čase nebolo žiadne oficiálne obmedzenie na veľkosť rakety, Medzinárodná tenisová federácia zaviedla obmedzenia až v roku 1979.
Úspech kovových rakiet z 60. a 70. rokov viedol k experimentovaniu s inými zlúčeninami pri výrobe tenisových rakiet. Začali sa vyrábať a používať "grafitové" rakety (nebol to grafit aký sa používa napr. v ceruzkách, bolo to vlastne uhlíkové vlákno). Rámy rakiet zo zlučenín s "grafitom" sa používajú dodnes.
Tenisová loptička.
Spolu s tenisovou raketou je tenisová loptička najpotrebnejším náčiním pri tenise. Súčasné, žlté tenisové loptičky boli uvedené do tenisu v roku 1972, keď Medzinárodná tenisová federácia zakomponovala tieto loptičky do pravidiel tenisu. V minulosti boli loptičky najčastejšie čierne alebo biele (podľa kurtu) a vyrábali sa iba z gumy.
Kurt.
Kurt je hrací dvorec, ktorý je podľa oficiálnych stanov dlhý a 8,23 široký pre zápasy v dvojhre, v štvorhre je šírka kurtu . Sieť má pokrývať celú šírku kurtu v polovici, v strede má byť vysoká na krajoch je podopieraná žrďami vo výške . V štvorhre sú podopierajúce žrde mimo celého kurtu, v dvojhre sú na krajoch kurtu, v štvorhrových priestoroch. Existuje viacero rôznych povrchov kurtov. Na každom z nich je rýchlosť loptičky po odrazení a veľkost odrazu odlišná. Najbežnejšie povrchy v profesionálnom tenise sú tieto:
Čiary, ktoré označujú šírku kurtu, sa nazývajú základné čiary. Čiary, označujúce dĺžku kurtu, sú bočné čiary, ktoré sa ďalej delia na dvojhrové a štvorhrové. Štvorhrové sú úplne na kraji hracej plochy, dvojhrové sú tie, ktoré sú bližšie k stredu kurtu. Miesto medzi dvojhrovými a štvorhrovými bočnými čiarami sa v dvojhre považuje za out, v štvorhre to je súčasť hracieho poľa. Čiary, rozdeľujúce hráčovu polovicu kurtu po šírke sa nazývajú čiary podania, vymedzujúce priestor podania, ktorý je ešte predelený stredovou čiarou na ďalšie dva priestory podania.
Údery.
Podaním začína každá hra. V súčasnom profesionálnom tenise sa využíva takmer výlučne podanie, pri ktorom hráč vyhodí loptičku do vzduchu a udrie ju raketou tak, aby smerovala do poľa podania, krížom od hráča do poľa podania. V profesionálnom tenise sa loptička pri údere zvykne zatočiť, aby po odraze od kurtu mierne zmenila smer.
Forhend (z angl. "forehand") je zväčša jednoručný úder, ktorý začína náprahom na pravej strane tela (u hráča, ktorý drží raketu v pravej ruke) alebo na ľavej strane (pre hráča ľaváka). Ruka s raketou potom pokračuje smerom k letiacej loptičke, po údere ruka pokračuje na ľavú (u praváka) alebo pravú (u ľaváka) stranu tela. Forhend sa zväčša hrá, keď loptička smeruje na stranu na ktorej držíme raketu.
Bekhend (z angl. "backhand") je úder s dvoma variantmi, jednoručným a obojručným. Úder začína náprahom na ľavej strane (u praváka) alebo na pravej strane (u ľaváka). Ruka s raketou potom pokračuje smerom k letiacej loptičke, po údere ruka pokračuje na pravú (u praváka) alebo na ľavú (u ľaváka) stranu. Bekhend sa zväčša hrá, keď loptička smeruje na stranu opačnú tej, na ktorej držíme raketu.
Volej je úder, pri ktorom hráč udrie loptičku ešte predtým, než dopadne na zem. Zvykne sa hrať keď loptička smeruje priamo na telo hráča, alebo keď hráč stojí v kurte a bod, kde by loptička dopadla je za ním.
Lob je úder, pri ktorom hráč loptičku udrie tak, aby preletela ponad jeho súpera. Zväčša sa hrá, keď je súper blízko pri sieti. Môže sa hrať aj bekhendom aj forhendom.
Drop shot (čítaj "dropšot") je úder, pri ktorom loptičku dopadne tesne za sieť na súperovu polovicu kurtu. Zvykne sa zahrávať, keď je súper za základnou čiarou von z kurtu, prípadne je príliš na jednej strane. Drop shoty sa zvyknú zahrávať čo najviac točené, aby po dopade zmenili smer odrazu.
Smeč je úder, pri ktorom udiera hráč loptičku nad hlavou. Smeč sa hrá priamo – silovo, väčšinou končí ako víťazný úder.
Úder zahratý hneď po tom ako sa lopta odrazí od zeme, využíva sa v momentoch keď hráč nemá postavenie na zahratie klasického úderu.
Pravidlá a počítanie.
Zápas sa hrá obvykle na dva alebo tri víťazné sety. Set vyhráva hráč, ktorý v sete získa minimálne 6 hier (gemov), pričom súper musí mať o dve hry menej. Každá hra sa delí na výmeny, pričom každá začína podaním. V každej hre podáva iný hráč.
Hráč vyhráva výmenu ak:
Vo výmene sa boduje následujúcim spôsobom: po prvej výmene je stav vždy 15 – 0 resp. 0 – 15 (v prvom prípade vyhral podavajúci, v druhom prijimajúci). Ďalšia výmena sa opäť hodnotí pätnastimi bodmi, takže stav môže byť 30 – 0, 0 – 30 alebo 15 – 15. Ak následujúcu výmenu vyhrá hráč, ktorý ma 30 bodov, pridáva sa už len 10 bodov, čiže stav môže byť 40 – 0 alebo 0 – 40, resp. rôzne variácie stavu, keď zvíťazí hráč, ktorý ma 30 bodov. Stav 40 – 40 sa nazýva zhoda a hráč, ktorý vo výmene za tohto stavu zvíťazí, získava výhodu. Ak vyhrá aj nasledujúcu výmenu, vyhráva hru (gem). Ak nezvíťazí, opakuje sa stav 40 – 40 až kým jeden z hráčov nezvíťazí. Mimo zhody zvíťazí hráč, ktorý zvíťazí vo výmene za stavu 40-x, pričom rozdiel musí byť minimálne o dve loptičky, inak opäť nastáva zhoda.
Za stavu 6 – 6 na gemy zápas nepokračuje ďalšou hrou, ale nastáva "tie-break", v ktorom hráči striedavo podávajú (každý hráč podáva dvakrát, okrem úvodného podania, keď podávajúci podáva iba raz). Boduje sa už iba po jednom bode. Zvíťazí hráč, ktorý ako prvý dosiahne 7 bodov, pričom aj tu platí pravidlo, že druhý hráč musí mať o dva body menej. Na Wimbledone sa v piatom sete nehrá tie-break, ale hrá sa normálne na klasické gemy, až kým jeden z hráčov nedosiahne počet gemov o dva vyšší ako jeho súper (nahrať však musí minimálne šesť gemov). V profesionálnom tenise, v klasickej štvorhre, za vyrovnaného stavu na sety, sa rozhodujúci set hrá formou tie-breaku, hráči však musia dosiahnuť minimálne 10 bodov, inak sú pravidlá zhodné s klasickým tie-breakom.
Hráči sa môžu ľubovoľne pohybovať po kurte aj mimo neho. Loptičku však môžu zahrať iba do určeného priestoru (pri dvojhre je to "orezaný" kurt, bez postranných priestorov, pri štvorhre je to celý kurt), inak ide o aut. O aut sa však nejde, ak sa loptička pri výmene alebo pri podaní nejakou svojou časťou dotkne ľubovolnej čiary (v dvojhre to platí pre všetky čiary, okrem tých na úplnom kraji kurtu po stranách; pri podaní platia len čiary ohraničujúce pole podania).
Výmena začína podaním. Úvodné podanie smeruje vždy z pravej strany kurtu na ľavú. Po úvodnej výmene sa podáva z ľavej strany na pravú, potom opäť z pravej na ľavu a tak ďalej. Ak pri prvom podaní podávajúci nezahrá loptičku do poľa podania v rámci pravidiel, nastáva druhé podanie. Ak ani pri tomto podaní hráč nezahrá loptičku do poľa podania, je to dvojchyba a prijimajúci hráč získava výmenu. Podanie sa opakuje iba v prípade, ak sa pri podaní loptička dotkne siete a padne do poľa podania. Ak sa po dotyku siete odrazí mimo poľa podania, nastáva druhé podanie, alebo to je dvojchyba (pri druhom podaní). Podavajúci musí byť pri podaní za základnou čiarou, ak pri podaní stojí na nej, alebo vnútri kurtu, ide o prešľap a nastáva druhé podanie. Taktiež musí vždy podávať krížom, nemôže podávať napr. z ľavej strany na ľavú. Ak podávajúci zahrá loptičku do poľa podania a prijimajúci hráč nie je schopný loptičku vrátiť naspäť, pričom sa jej raketou ani nedotkne, ide o "eso" podávajúceho.
Počas hry môže nastať viacero možných situácii, pri ktorých môže buď podávajúci alebo prijimajúci hráč získať gem, prelomiť podanie súpera, získať set alebo vyhrať zápas.
V prípade ak pri hráčovom podaní môže jeho súper výhrou nasledujúcej výmeny získať gem, teda prelomiť súperovo podanie, hovorí sa o brejkbale (pôvodné písanie breakball). Brejkbal nastáva iba v prípade, keď podávajúci hráč prehrou nasledujúcej výmeny prehrá svoje podanie. Brejkbalov môže nasledovať viac po sebe, maximálne môžu byť tri, keď prijimajúci hráč vedie 40 – 0, dve ak vedie 40 – 15 alebo jeden za stavu 40 – 30 alebo výhody. Brejkbaly sa môžu kryť so setbalmi a mečbalmi.
Gameball (čítaj "gembol") nastáva, ak hráč pri vlastnom podaní môže vyhraním nasledujúcej výmeny ukončiť gem v svoj prospech. Gamebally môžu byť maximálne tri, podobne ako pri brejkbaloch. Gamebally sa môžu kryť so setbalmi a mečbalmi.
Ak môže hráč získať výhrou nasledujúcej výmeny celý set, hovorí sa o setbale (pôvodné písanie setball). Setbal môže nastať pri vlastnom podaní alebo pri prijímaní. Podobne ako pri ostatných loptičkách, môžu byť setbaly maximálne tri. Setbaly sa môžu kryť s mečbalmi.
Ak môže hráč výhrou nasledujúcej výmeny vyhrať celý zápas, hovorí sa o mečbale (pôvodné písanie match ball). Mečbal môže nastať pri vlastnom podaní alebo pri prijímaní. Podobne ako pri ostatných loptičkách, môžu byť mečbaly maximálne tri. Vždy sa kryjú so setbalmi.
Tenis na invalidnom vozíku.
Priekopníkmi tenisu na invalidnom vozíku boli Američania Brad Parks a Jeff Minenbraker, ktorí v 70. rokoch 20. storočia začali usporiadúvať exhibičné tenisové zápasy na invalidných vozíkoch, čím propagovali tento šport. V roku 1988 bola založená Medzinárodná federácia tenisu na invalidnom vozíku ("International Wheelchair Tennis Federation", IWTF). Prvýkrát sa tenis na invalidnom vozíku objavil na paralympijských hrách v roku 1992 v Barcelone.
Pri tomto druhe tenisu sa využívajú špeciálne upravené invalidné vozíky. Tenisové rakety a loptičky, ako aj pravidlá sú zhodné s klasickým tenisom, jediný rozdiel je, že pri výmene sa môže loptička dvakrát odraziť od zeme, než ju musí hráč úderom vrátiť (prvý dopad musí byť v platnom hracom poli, druhý môže byť aj mimo neho).
Rozhodcovia.
Hlavným rozhodcom v tenisovom zápase je umpirový rozhodca (bežne nazývaný "umpire"; čítaj "empajr"), ktorý sedí na vyvýšenom mieste na jednej strane kurtu. Umpirovému rozhodcovi zvyčajne asistujú čiaroví rozhodcovia, ktorí určujú či loptička dopadla do hracieho poľa a taktiež upozorňujú na prešľapy hráčov. Umpirový rozhodca má právo pozmeniť verdikt čiarových rozhodcov, prípadne verdikt vyriecť, ak loptička podľa neho dopadla do autu, resp. bola dobrá, prípadne sa pri podaní dotkla siete a čiaroví rozhodcovia na to neupozornili. Jeho verdikt je definitívny.
V niektorých turnajoch môžu hráči "napadnúť" verdikt čiarového rozhodcu, tým, že požiadajú o prehratie záznamu spornej loptičky. Túto možnosť môžu hráči využiť iba určitý početkrát, ktorý závisí od toho, či hráč napadol verdikt právom, teda opravil verdikt alebo neprávom, čiže sa potvrdil verdikt rozhodcu.
Tenisové organizácie.
Medzinárodná tenisová federácia ("International Tennis Federation", ITF) je riadiaci orgán svetového tenisu, zastrešujúci 202 národných tenisových zväzov. ITF organizuje súťaže pre národné reprezentácie jednotlivých štátov: Davisov pohár (pre mužov), Pohár federácie (pre ženy) a Hopmanov pohár (pre zmiešané tímy). ITF je taktiež zodpovedná za organizovanie štyroch grandslamových turnajov (Australian Open, French Open, Wimbledon, US Open)
Jednotlivé turnaje profesionálnych tenistov a tenistiek organizujú už dve samostatné organizácie, ATP (Association of Tennis Professionals, Asociácia profesionálnych tenistov) u mužov a WTA (Women’s Tennis Association, Ženská tenisová asociácia) u žien.

</doc>
<doc id="8221" url="https://sk.wikipedia.org/wiki?curid=8221" title="Šach (hra)">
Šach (hra)

Šach (z perzštiny شاه - "šáh", kráľ; prenesene: "kráľovská hra") je deterministická strategická hra s úplnou informáciou pre dvoch hráčov, v ktorej o výsledku rozhodujú taktické a strategické schopnosti hráčov a ich pozornosť a sústredenie. Cieľom hry je dať súperovi mat. Má v sebe prvky umenia, vedy a športu. Šach rozvíja logické myslenie a cvičí pamäť. V dnešnej verzii šachových kameňov možno badať alegóriu stredovekej spoločnosti.
Základné pojmy.
Šach sa hrá na doske zvanej šachovnica, rozdelenej na 8×8 políčok.
Každý hráč má na začiatku partie k dispozícii nasledujúce figúrky:
Dáma a veža sú ťažké figúry, strelec a jazdec sú ľahké figúry.
Šachovnica leží medzi oboma hráčmi, každý z hráčov má napravo zo svojej strany biele pole.
Biely hráč má zo svojho pohľadu na druhom rade ôsmich pešiakov a na prvom rade z ľava do prava: vežu, jazdca, strelca, dámu, kráľa, strelca, jazdca a vežu. Pritom každý hráč postaví dámu na pole vlastnej farby.
Ako prvý ťahá biely a súperi striedavo ťahajú až do konca partie. Na jednom poli môže stáť iba jedna figúrka. Táto figúrka blokuje toto pole pre všetky figúrky vlastnej farby. Súperove figúrky môžu ťahať na toto pole, v tomto prípade pôvodná figúrka je vyhodená, odstraňuje sa zo šachovnice. Ak nejaká figúrka v ďalšom ťahu môže vziať súperovu figúrku, hovoríme o ohrození. Ak figúrka rovnakej farby pôsobí na toto pole, hovoríme, že táto figúrka je krytá. Ohrozenie kráľa sa nazýva šach, dávnejšie bolo v pravidlách, že sa musí zvolať šach, dnes to však neplatí. Po vykonaní ťahu, ak sa hrá na čas, hráč stlačí na svojej strane šachové hodiny, tým zastaví svoje hodiny a zároveň spustí súperove šachové hodiny.
Orientačná relatívna sila figúrok:
Z uvedených hodnôt vidno, že orientačne troch pešiakov možno vymeniť za jednu ľahkú figúru, vežu a pešiaka za dve ľahké figúry, dámu za dve veže. Skutočná sila figúrok závisí od ich celkového rozloženia na šachovnici. V úvode partie má veža obmedzený manévrovací priestor a preto je výhodnejšie ju vymeniť za dve ľahké figúry, v koncovke jej sila relatívne narastá a takáto výmena môže byť výhodnejšia pre opačnú stranu.
Kráľ.
Kráľ je v šachu najdôležitejšia figúrka, pretože cieľom súpera je zasadiť kráľovi mat. To znamená ohroziť ho s jednou alebo viacerými figúrkami tak, aby nemohol uniknúť na iné neohrozené políčko.
Koniec partie.
Remíza.
Podmienka matovacieho materiálu je splnená pre daného hráča, ak je možné legálnymi ťahmi dosiahnuť pozíciu, kde súperov kráľ bude v mate. Matovacím materiálom je:
Za splnenia minimálne jednej z týchto podmienok má daný hráč k dispozícii matovací materiál.
Zápis šachovej partie.
Pravidlá FIDE uznávajú od roku 1981 iba šachovú notáciu nazývanú algebrický skrátený zápis. Zároveň odporúča v literatúre používať výhradne túto notáciu. V praxi sa používa tento zápis s označením figúr začiatočným písmenom názvu figúry v jazyku hráča. Použitie inej notácie (algebrickej, anglickej) nie je výslovne zakázané, ale v sporných prípadoch nemôže slúžiť ako dôkazový materiál.
Šachové figúry sa označujú veľkým začiatočným písmenom svojho názvu. Pešiaci sa nezaznačujú. Stĺpce šachovnice sa z ľava doprava zo strany bieleho označujú malými písmenami abecedy od „a“ po "h". Rady šachovnice sa označujú číslicami od „1“ po "8". Pole sa identifikuje spojením písmena a číslice. K označeniu figúry sa pripojí označenie poľa, na ktoré sa ňou ťahá. V skrátenej notácii sa nezaznačuje východiskové pole. Pri ťahu pešiaka sa označí iba pole, kam sa ním ťahá.
Portable Game Notation.
Notácia založená na anglickej abecede používaná v šachových počítačových programoch. Koncovka súboru je .pgn.
Slovenská a cudzojazyčné notácie.
"Pešiak sa v notácii ťahov neoznačuje."
Pri komentovaní partie sa zvyknú používať značky: 
Rebríčky hráčov.
Zoznam majstrov sveta.
Oficiálni majstri sveta.
"Majstrovstvá sveta organizovala FIDE až od roku 1948, v roku 1993 Kasparov založil organizáciu PCA a odvtedy boli v šachu dvaja majstri sveta jeden podľa FIDE a jeden podľa PCA. V roku 2006 sa konal zjednocujúci zápas o majstra sveta medzi Topalovom a Kramnikom, ktorý vyhral Kramnik."
Zjednotenie.
V roku 2006 sa konal zjednocujúci zápas medzi Kramnikom a Topalovom, ktorý vyhral Kramnik.
Zoznam majsteriek sveta.
Za zmienku stojí i Judit Polgárová, ktorá vo veku 15 rokov získala titul veľmajster (titul mužskej kategórie) a je všeobecne považovaná za najlepšiu šachistku na svete.

</doc>
<doc id="8222" url="https://sk.wikipedia.org/wiki?curid=8222" title="Dominik Hrbatý">
Dominik Hrbatý

Dominik Hrbatý (* 4. január 1978, Bratislava) je bývalý slovenský profesionálny tenista. Jeho najvyššie umiestnenie v ATP Entry Ranking je dvanáste miesto 18. októbra 2004. Dominik Hrbatý je dvojnásobným víťazom Hopmanovho pohára a finalistom Davis Cupu z roku 2005. Počas svojej kariéry vyhral 6 turnajov ATP v dvojhre a 2 turnaje vo štvorhre.

</doc>
<doc id="8229" url="https://sk.wikipedia.org/wiki?curid=8229" title="Remetské Hámre">
Remetské Hámre

Remetské Hámre sú obec v severozápadnej časti okresu Sobrance v Košickom kraji. 
Polohopis.
Remetské Hámre sa nachádzajú na južnom upätí pohoria Vihorlat v priemernej nadmorskej výške Východne od obce preteká potok Okna prameniaci v neďalekom jazere Morské oko (). Nad obcou sa vypína vrch Lysák ().
Dejiny.
Remetské Hámre sú jedna z najmladších obcí najvýchodnejšej časti Slovenska. Pôvodná obec pravdepodobne vznikla na mieste Potašňa (asi severne od dnešnej obce), na majetku šľachtickej rodiny Stáraiovcov koncom 18. storočia. Prvú písomnú zmienku nachádzame z roku 1449, keď na mieste dnešnej obce existovala osada uvedená pod názvom Olahremethe, čiže Valašské Remety. Toto sídlo vzniklo na území dnešnej susednej obce Vyšné Remety, aby odtiaľ mohli Valasi lepšie využívať pastviská vo Vihorlatských vrchoch. Z nasledujúcich rokov sa však o Remetských Hámroch nezachovali žiadne informácie ani písomné správy. Dozvedáme sa o nich až koncom 18. storočia a to v súvislosti s rozvojom železiarskej výroby v tejto časti vtedajšieho Uhorska. Samostatnou obcou sa Remetské Hámre stali pravdepodobne medzi rokmi 1869 – 1880, dovtedy boli uvádzané iba ako miestna časť Vyšných Remiet. Proces osamostatnenia obce popisuje historka, podľa ktorej Remetský potok, ktorý preteká cez Remetské Hámre, kúpili Remetskohámorčania od Vyšnoremetčanov za sud pálenky.
Na území Remetských Hámrov stála železiareň, ktorú ešte na začiatku 19. storočia považovali za jednu z najvýznamnejších v celom Uhorsku. Koncom 18. storočia tunajšie majetky vlastnil gróf Filip Stárai. Jeho synovia Vincent a Krištof vlastnili železiareň najneskôr od 20. rokov 19. storočia. V starších písomnostiach sa uvádza, že tunajší hámor bol v prevádzke už od roku 1797 a zamestnával okolo 90 robotníkov. Pri tejto prosperujúcej fabrike sa pomaly od roku 1828 začala vytvárať osada, ktorú miestni pomenovali Hámor, alebo Hamri. Uvádza sa 68 domov a 467 obyvateľov. Najväčší rozmach dosiahla až po roku 1864, keď Ignác Gross začal stavať valcovňu, zlieváreň a neskoršie výrobňu poľnohospodárskeho náradia. Železnú rudu kopali na Mochnatom vrchu a v okolitých kopcoch, troskotvornú hlinku neďaleko Morského oka. Vytavená železná ruda sa spracúvala v troch hámroch. V roku 1848 sa vyrábali najmä hlavne do pušiek (týždenne asi 100 ks).
Produkcia železa v centoch (1 cent ):
Podnik patril najprv k dobre prosperujúcim, ale začiatkom 20. storočia už bol slabý odbyt a výroba začala upadať. Továreň pracovala až do roku 1922, keď vyhorela.
Obec bola ako jedna z prvých elektrifikovaná. Vodnú elektráreň s Kaplanovou turbínou založila v roku 1929 grófka Vanderbiltová v budove dnešnej požiarnej zbrojnice. Neskoršie bol pohon turbín posilnený dieselovým motorom. Elektráreň pracovala až do roku 1958, kedy obec bola plne elektrifikovaná z verejnej siete.
Vodovod v obci dala vybudovať podobne ako prvú elektráreň grófka Vanderbiltová podľa projektu Walsera v roku 1931 ako jeden z prvých vo vtedajšom michalovskom okrese. Oceľové vodovodné rúry mali priemer . Rúry boli spojené olovom. V obci bolo 7 výtokov. Tento vodovod so samospádom s menším technickými úpravami slúži dodnes.
Popri pracovných príležitostiach, ktoré poskytovali okolité lesy obyvateľom, pracovné príležitosti poskytovala aj píla. Jej založenie spadá do rokov 1922 až 1923. Píla bola majetkom grófky Vanderbiltovej a správcom bol majster Eduard Kalmáry. Bola poháňaná vodným pohonom, neskôr posilnená pohonom pary Na píle boli v roku 1933 dva gátre. Spracovanie drevenej hmoty bolo bez zvyšku. Vyrábal sa materiál stavebný, nábytkársky, kolárske a rezbárske výrobky. Počas druhej svetovej vojny časť píly zničili Nemci. V súčasnosti pracuje iba jeden gáter.
Sečéniovci si kúpili v chotári Remetských Hámrov pôvodné sztárayiovské majetky s rozlohou približne 4000 hektárov. Pôvodne sa zdržiavali v ich kaštieli v Strážskom a potom sa presťahovali do Remetských Hámrov. V roku 1922 bol gróf Ladislav Sečéni vymenovaný za maďarského veľvyslanca v USA, v diplomatických službách pôsobil až do roku 1935. V tomto období sa Remetské Hámre stali letnou rezidenciou tejto významnej rodiny. Jej členovia sa pričinili o nemalý rozvoj tejto obce. Samotný gróf sa pričinil o to, aby do miestnej zvernice priviezli niekoľko amerických bizónov a muflónov. V roku 1931 však staré sídlo rodiny vyhorelo, preto sa začalo so stavbou nového. Exteriér tohto nového sídla rodiny navrhol rakúsky architekt, interiér americký architekt. Takmer všetok nábytok do novej vily bol vyrobený na miestnej píle. Rodina začala túto vilu využívať najviac až po roku 1935, po odchode grófa do dôchodku. Miestni ju nazývali aj poľovnícky kaštielik, ktorého osud v nasledujúcich rokoch bol pohnutý. Po druhej svetovej vojne bol znárodnený, istý čas slúžil ako budova pre Vyššiu lesnícku školu. V roku 1956 však nešťastnou náhodou aj tento objekt vyhorel. Zachovali sa z neho len tri kamenné oblúky nad hlavným vchodom. V tesnej blízkosti tejto vily stoja dodnes zachované stavby – a to Kaštielik, ako ho v súčasnosti miestni nazývajú, ktorý slúžil ako dom pre služobníctvo rodiny
Občianska vybavenosť.
V obci sa nachádza materská škola, farský úrad, rímskokatolícky kostol, pošta, pekáreň, reštaurácia, pohostinstvo, potraviny Jednota, detský domov, penzión Kaštielik, zdravotné stredisko, lesná správa a Dom nádeje na miestnom cintoríne. Základná škola bola zrušená v roku 2016. Momentálne prebieha v budove prestavba a z bývalej školy bude domov sociálnych služieb.
Doprava.
V obci sa nachádza lesná úzkokoľajná železnica Michalovce – Remetské Hámre – Morské oko. Trasa viedla od železničnej stanice cez roviny a podhorie až dovnútra Vihorlatských vrchov a mala 43 kilometrov. Prevádzka na tejto trati začala v polovici 20. rokov 20. storočia. Úzkokoľajku využívali nielen na zvážanie dreva z lesa, ale aj na dopravu majiteľov lesa a ich hostí do poľovníckeho zámočku na Morskom oku. Prístupová asfaltová cesta vtedy ešte nebola vybudovaná.
Táto trať s rozchodom a parnom prevádzkou bola otvorená v roku 1924. Využila pritom trasy troch starých uhorských konských tratí: Michalovce – Veľké Zalužice – Hnojné – Kúpele (pri Jovse) a Remetské Hámre – Morské oko. V 60. rokoch 20. storočia časť tejto trate zanikla v súvislosti s výstavbou vodnej nádrže Zemplínska Šírava. Neskôr zanikla aj časť trate od Remetských Hámrov k Morskému oku. Treba dodať, že v 60. rokoch sa turisti naposledy odviezli z Remetských Hámrov k Morskému oku. Bývalú úzkokoľajnú železnicu na konci obce dnes už pripomína iba pamätník pozostávajúci z makety motorovej lokomotívy a dvoch špeciálnych vozňov slúžiacich na zvážanie dreva z lesa.

</doc>
<doc id="8232" url="https://sk.wikipedia.org/wiki?curid=8232" title="Daniela Hantuchová">
Daniela Hantuchová

Daniela Hantuchová (* 23. apríl 1983, Poprad) je bývalá slovenská tenistka. Viac ako štyri roky ju trénoval anglický tréner Nigel Sears a skúšobne Harold Solomon. Od roku 2006 patrila do najslávnejšej tenisovej školy v Európe, barcelonskej akadémie Casala a Sancheza a jej trénermi boli o. i. Angel Gimenéz a Claudio Pistolesi.
V programe "Partners for Success" bola jej mentorkou Martina Navrátilová, s ktorou krátky čas na začiatku roka 2005 hrala štvorhru. V roku 2001 dostala cenu WTA "Nováčik roka", v roku 2002 cenu WTA "Najlepšie zlepšenie roka" a v roku 2005 cenu o "Najobľúbenejšiu dvojicu vo štvorhre" spolu s Ai Sugijamovou.
Kariéra.
Prehľad.
Počas svojej kariéry vyhrala sedem turnajov WTA v dvojhre:
2002.
Rok 2002 bol pre Hantuchovú prelomový, vyhrala v ňom prvý turnaj, prestížny Indian Wells Masters, keď v štvrtom kole porazila Justine Heninovú 6 – 3, 6 – 3 a vo finále Martina Hingisovú 6 – 3, 6 – 4. Potom sa ešte dostala do finále vo Filderstadte, kde prehrala s Kim Clijstersovou 6 – 4, 3 – 6, 4 – 6, keď v ich doterajších deviatich zápasoch vyhrala jediný set.
V tomto roku sa ešte dostala do semifinále v Linzi, New Haven, Montreale a Eastbourne. Takisto sa dostala do svojich prvých grandslamových štvrťfinále: v štvrtom kole Wimbledonu porazila Jelenu Dokićovú 6 – 4, 7 – 5 a následne prehrala s budúcou víťazkou Serenou Williamsovou; v štvrtom kole US Open porazila Justine Heninovú 6 – 1, 3 – 6, 7 – 6 (4) a následne opäť prehrala s budúcou víťazkou Serenou Williamsovou.
Hantuchová skóre bolo 6 – 10 proti hráčkam prvej svetovej desiatky, 5 – 1 v dvojhre vo Fed Cupe; tým pomohla Slovensku získať prvé víťazstvo vo Fed Cupe a to vo finále proti Španielsku.
2003.
V roku 2003 obhajovala prvenstvo v Indian Wells ako nasadená na treťom mieste a v osemfinále nečakane podľahla Amande Coetzerovej z JAR 4:6, 4:6. V zápase urobila 59 nevynútených chýb. O pár týždňov vypadla v 2. kole French Open s mladou Američankou Harkleroadovou po prehre 6:7, 6:4, 7:9 a 101 (!) nevynútených chybách. Vo Wimbledone 2003 Hantuchová nezvládla druhé kolo proti Asagoeovej, ktoré prehrala výsledkom 10 – 12 v rozhodujúcom sete a v štrnástej hre dokonca medzi bodmi plakala. Rozplakala sa aj po zápase a jej forma v nasledujúcich zápasoch výrazne poklesla. Tenistka vtedy sama priznala: "Mentálne som to nezvládla. Môj problém je v hlave." Na prelome rokov 2003 a 2004 taktiež výrazne schudla, bulvárna tlač spomínala anorexiu. Hantuchová však fámy o zlom stravovaní poprela a vysvetľovala: "Jednoducho spálim viac kalórií, ako prijmem. Musím jesť viac." Jej zlom v tomto roku bol pripisovaný neschopnosti zvládnuť vysoké očakávanie v takom mladom veku.
2004.
V roku Hantuchová ukázala zlepšenú výkonnosť, keď sa dostala do finále v Eastbourne. Ako 54. hráčka WTA s divokou kartou v semifinále porazila najvyššie nasadenú Amélie Mauresmovú 4 – 6, 6 – 4, 6 – 4. Nakoniec však vo finále podľahla Svetlane Kuznecovovej aj keď podávala na víťazstvo v zápase. Toto finále sa stalo obratom jej kariéry. Opustila miesto v šiestej desiatke a rok ukončila v prvej tridsiatke, aj keď na konci roka v Quebecu prehrala s neznámou Kanaďankou Melanie Gloriovou, hráčkou druhej tisícky rebríčka WTA.
2005.
Rok 2005 bol jej najlepší od roku 2002. Dostala sa do finále v Los Angeles, troch semifinále a šiestich štvrťfinále na turnajoch WTA tour. Rok ukončila v prvej dvadsiatke.
2006.
V roku sa Hantuchová dostala do štvrťfinále v Sydney, kde vyhrala nad hráčkou prvej desiatky Patty Schnyderovou. V Aucklande prehrala v semifinále. Na Australian Open prekvapujúco zvíťazila 6 – 1, 7 – 6 (5) nad obhajkyňou a sedemnásobnou grandslamovou víťazkou Serenou Williamsovou, no následne prehrala so štvrtou nasadenou Marijou Šarapovovou v dvoch setoch.
Odvtedy ale nebola schopná nájsť vyrovnanú formu, aj keď sa ešte dostala do 4. kola na French Open a vo Wimbledone. Na US OPen prehrala so Serenou Williamsovou v druhom kole.
Týždeň pred turnajom v Stuttgarte vyhrala nad Tatianou Golovinovou a následne prehrala s Dinarou Safinovou, ale na turnaji v Stuttgarte o týždeň neskôr Safinovú ľahko v druhom kole porazila. Bolo to jej prvé víťazstvo nad hráčkou prvej desiatky od januára.
V októbri 2006 sa Hantuchová dostala do finále turnaja Zurich Open. V prvom kole porazila šiestu nasadenú Patty Schnyderovú. V druhom kole porazila svoju partnerku zo štvorhry Ai Sugijamovú. Potom mala nastúpiť proti svetovej jednotke Amélie Mauresmovej, ktorá ale pre zranenie ramena z turnaja odstúpila. V semifinále porazila svetovú štvorku Svetlanu Kuznecovovú 6 – 4, 6 – 2. Vo finále prehrala 6 – 1, 4 – 6, 6 – 3 s druhou nasadenou Marijou Šarapovovou. Účinkovanie na turnaji bolo vyvrcholením návratu Hantuchovej medzi svetovú elitu.
&lt;br&gt;Nasledujúce zranenie, ktoré utrpela po zásahu Mary Pierceovej vo štvorhre, sa ukázalo ako najvážnejšie v doterajšej kariére a musela kvôli nemu vzdať zápas proti Vesninovej v Linzi.
2007.
Hantuchovej prvý turnaj bol v Aucklande na Novom Zélande. Po víťazstve nad Dominikou Cibulkovou 6 – 1, 3 – 6, 6 – 2 v druhom kole prehrala s Virginiou Razzanovou 6 – 1, 7 – 5. Prehrala s Nicole Vaidišovou v prvom kole turnaja v Sydney a prebojovala sa do štvrtého kola Australian Open, keď porazila Ashley Harkleroadovú v treťom kole 6 – 7 (6), 7 – 5, 6 – 3 a prehrala s Kim Clijstersovou 6 – 1, 7 – 5.
Hantuchová potom pokazila prvé kolo prvého turnaja Tier I v roku 2007, keď prehrala s Robertou Vinciovou 6 – 4, 6 – 4. Na ďalších turnajoch v Dubaji a Dauha sa dostala do prvého štvrťfinále a prvého semifinále roka. V Dubaji otočila zápas druhého kola s Marijou Kirilenkovou 2 – 6, 6 – 4, 7 – 6 (4) a vo štvrťfinále len tesne prehrala s Amélie Mauresmovou 6 – 3, 3 – 6, 6 – 4. V Doha po víťazstve nad Martinou Hingisovou vo štvrťfinále 1 – 6, 6 – 4, 6 – 4 (prehrávala už 1 – 6, 1 – 4), v semifinále prehrala so Svetlanou Kuznecovovou 6 – 4, 6 – 2.
Na svojom siedmom turnaji sezóny Hantuchová vyhrala zatiaľ iba druhý WTA titul a to skoro presne po piatich rokoch po triumfe na tom istom turnaji v kalifornskom Indian Wells. Postupne porazila Kanepiovú (6 – 1, 2 – 6, 6 – 2), Schiavoneovú (6 – 2, 7 – 6 (3)), Hingisovú (6 – 4, 6 – 3), Peerovú (6 – 2, 5 – 7, 7 – 6 (5)), Liovú (7 – 5, 4 – 6, 6 – 1) a Kuznecovovú (6 – 3, 6 – 4). Po výhre sa posunula na 12. miesto v rebríčku WTA.
2010.
Hantuchová začala sezónu turnajom v Brisbane, kde v štvrťfinále prehrala ako nasadená štvorka s Nemkou bosnianskeho pôvodu Andreou Petkovičovou za 73 minút v dvoch setoch 4:6 a 2:6. Doplatila na nízku percentuálnu úspešnosť druhého podania i príliš veľký počet nevynútených chýb. Nasledoval turnaj v Sydney, tu však vypadla už v druhom kole s päťkou turnaja Ruskou Jelenou Dementievovou v troch setoch 6:2, 4:6, 6:2. Nasledoval prvý grandslam Australian Open, kde ju v 3. kole porazila vyššie nasadená Čínanka Li Na 7:5, 3:6, 6:2.
Zhruba o dva týždne neskôr Daniela reprezentovala Slovensko v Pohári federácie v 1. kole II. svetovej skupiny v Bratislave. Slovenským súperom bola Čína, ktorá ale nenastúpila v najsilnejšom zložení (spomínaná najvyššie postavená v rebríčku Na Li nehrala). Daniela odohrala len jedno stretnutie proti Šuaj Čang, ktoré vyhrala jednoznačne 6:0, 6:1. Slovenky napokon vyhrali 3:2.
Na turnaji v Dubaji skončila v osemfinále po prehre s mladou Ruskou Anastasijou Pavľučenkovou.. Následne sa pri svojom debute na turnaji v Montterey dostala až do finále, kde opäť prehrala s Pavľučenkovou v troch setoch 1:6, 6:1, 6:0. Na kvalitne obsadenom turnaji v Miami prehrala v osemfinále po veľkom súboji s nasadenou trojkou Venus Williamsovou v troch setoch 1:6, 7:5, 6:4.. Nasledoval antukový Charleston, na ktorom sa Hantuchová dostala až do semifinále, kde podľahla Stosurovej 6:3, 7:6.
Na konci apríla bol na programe Pohár federácie – play-off o postup do svetovej skupiny, kde úspešne zvládla všetky 3 zápasy (2 dvojhry – s Bojanou Jovanovskou 6:2, 6:2 a Jelenou Jankovičovou 7:6, 7:5; štvorhru s Rybárikovou 6:4, 6:3), Slovensko nakoniec zvíťazilo 3:2 a postúpilo do 1. svetovej skupiny.
Na druhom Grandslame Rolland Garross sa dostala do osemfinále, kde jej vrátila prehru z FED Cupu Jankovičová, ktorá ju porazila 4:6, 2:6. V Eastbourne sa jej veľmi nedarilo, keď sa dostala len do 2.kola. Nasledoval Wimbledon, kde sa jej takisto veľmi nedarilo, keď podľahla nenasadenej Češke Záhlavovej Strýcovej v troch setoch 6:1, 2:6, 4:6.
Potom nasledovala séria amerických turnajov Stanford, San Diego, Cincinnati. Najviac sa jej darilo hlavne v druhom menovanom, kde sa dostala až do semifinále, kde prehrala s Poľkou Radwańskou 4:6, 2:6. Na US Open skončila v 3.kole prehrou s Ruskou Dementievovou v dvoch setoch 5:7, 2:6.
Nasledovali dva nevydarené turnaje v Ázii, v rakúskom Linzi sa dostala do štvrťfinálového 3. kola.
Svojimi dobrými výkonmi si Hantuchová vybojovala divokú kartu (z 8. miesta rebríčka) na turnaj Majsteriek v Indonézskom Bali. Tu sa postupne stretla v 1. kole s Belgičankou Wickmayerovou (6:4, 7:6), v semifinále s Ruskou Klejbanovou (3:6, 1:6) a nakoniec prehrala v súboji o tretie miesto s Kimiko Date Krummovou dvakrát 5:7.
2011.
Začiatok sezóny Daniely Hantuchovej bol poznačený zranením Achillovej šľachy, pre ktoré neštartovala na úvodnom turnaji roka v Brisbane. Na ďalšom turnaji v Sydney vypadla hneď v prvom kole s Maríou José Martínezovou Sánchezovou v dvoch setoch. O týždeň neskôr na prvom grandslamovom turnaji Australian Open opäť vypadla v prvom kole s neznámou Ruskou Reginou Kulikovovou (v treťom sete 9:7).
V drese Slovenska sa predstavila v Prvej svetovej skupine Pohára federácie v Bratislave proti Česku. Prehrala tam obidva svoje zápasy s Petrou Kvitovou a Luciou Šafářovou. Už o 48 hodín neskôr sa predstavila v prvom kole v turnaja v thajskej Pattayi, kde nastúpila proti Japonke Kurumi Naraovej a podarilo sa jej vyhrať. V druhom kole porazila na štvrtý pokus japonskú veteránku Kimiko Date-Krummovú a v semifinále dvojnásobnú víťazku tohto turnaja, prvú nasadenú a tretiu hráčku svetového rebríčka Veru Zvonarevovú z Ruska. Vo finále nastúpila proti Talianke Erraniovej, ktorú porazila za 72 minút 6:0, 6:2 a získala tak svoj 4. titul na okruhu WTA presne 1205 dní po víťazstve na turnaji v Linzi v roku 2007.
V Pohári federácie sa jej nedarilo ani v barážovom stretnutí o účasť v Prvej svetovej skupine v Bratislave so Srbskom. Prehrala obe dvojhry (s Anou Ivanovičovou a Jelenou Jankovičovou) a spolu s Magdalénou Rybárikovou nezvládli už takmer vyhratý zápas vo štvorhre, čím umožnili Srbsku zvíťaziť 3:2.
Na grandslamovom turnaji Roland Garros v Paríži vyradila po setoch 6:1 a 6:3 v 3. kole svetovú jednotku Caroline Wozniacku z Dánska. V 4.kole však narazila na Svetlanu Kuznecovovú, s ktorou prehrala v troch setoch.
Trávnatú časť sezóny začala veľmi dobre. Na podujatí v Birminghame prehrala až vo finále s Nemkou Lisickou v dvoch setoch 3:6 2:6. Na ďalšom turnaji v Eastbourne sa prebojovala do semifinále, ale tu musela skrečovať zápas s Petrou Kvitovou. Vo Wimbledone sa dostala len do 3. kola, vyradila ju vtedajšia svetová trojka Viktorija Azarenková.
Celkom sa jej darilo na amerických turnajoch v Carlsbade a Cincinnati, kde postúpila do štvrťfinále. Na US Open však vypadla hneď v prvom kole s Parmentierovou v dvoch setoch 2:6, 3:6. Sezónu 2011 ukončila v Quebecu, kde ju vo štvrťfinále vyradila Novozélanďanka Erakovičová dvakrát 4:6.
2012.
Daniela začala sezónu výborne, keď sa hneď na prvom turnaji v Brisbane prebojovala až do finále. Tam nestačila na Estónku Kanepiovú, keď prehrala hladko 2:6, 1:6.. Celkom úspešne si počínala aj na WTA v Sydney (štvrťfinále). Na Australian Open sa jej podarilo postúpiť do 3. kola, kde prehrala s minuloročnou víťazkou Kim Clijstersovou 3:6, 2:6.
V Pohári federácie nastúpila v súboji 1. kola II. svetovej skupiny proti Francúzsku na prvú dvojhru proti Cornetovej (6:3, 6:4) a na druhý deň proti Razzanovej (6:4, 6:4), pričom tento zápas rozhodol o víťazstve Slovenska.
Veľmi dobrú formu potvrdila obhajobou titulu na turnaji v Pattayi, keď vo finále zdolala Rusku Kirilenkovú 6:7, 6:3 a 6:3. Celkom sa jej darilo aj v Dubaji, kde sa dostala do štvrťfinále. V americkom Miami sa vypadla v 3.kole.. Následne v Charlestone pomerne nečakane prehrala v stretnutí osemfinálového 3. kola s 18-ročnou domácou Christinou McHalovou 6:7, 1:6.
V Pohári federácie o postup do I. svetovej skupiny so Španielskom nastúpila na dva zápasy. Prvý so Silviou Solerovou-Espinosovou nečakane prehrala 7:6, 6:4, druhý už proti Lourdes Domínguezovou-Linovou zvládla v troch setoch 6:0, 6:7, 4:6. Slovensko nakoniec vyhralo 3:2 a postúpilo do elitnej svetovej skupiny.
V bojoch o postup si však privodila dlhodobejšie zranenie, ktoré jej napokon zabránilo štartovať na French Open. Následne sa predstavila až na turnaji v Birminghame, kde prehrala hneď v svojom prvom zápase po zranení, v druhom kole. Rovnako pre ňu skončil aj Wimbledon 2012, keď v prvom kole prehrala s Američankou Jamie Hamptonovou.
Na olympijských hrách v Londýne však prekvapila, keď hneď v prvom kole vyradila favorizovanú Li Na, 10. hráčku rebríčka WTA. Nakoniec prehrala v 3. kole s Caroline Wozniackou v dvoch setoch 4:6, 2:6. Dosiahla tým svoj najlepší výsledok na olympiáde.
2017.
8. júla 2017 oznámila Daniela ukončenie svojej profesionálnej kariéry počas turnaja vo Wimbledone.
Štvorhra.
Svoje najväčšie úspechy zaznamenala v zmiešanej štvorhre. V roku 2001 vyhrala Wimbledon spolu s Leošom Friedlom, v roku 2002 Australian Open s Kevinom Ullyettom, v roku 2005 Roland Garros s Fabrice Santorom a US Open s Maheshom Bhupathim. V roku 2002 vo Wimbledone s Ullyettom prehrali vo finále a na French Open v roku 2004 sa s Toddom Woodbridgom dostali do semifinále. V roku 2005 na US Open doplnila Grand Slam v zmiešanej štvorhre, keď spolu s Maheshom Bhupathim vo finále porazili Katarinu Srebotnikovú a Nenada Zimonjića 6:4, 6:2. Stala sa tak iba štvrtou ženou v histórii s takým úspechom (po Courtovej, Kingovej a Navrátilovej). Hantuchová spolu s Dominikom Hrbatým vyhrali Hopmanov pohár v roku 2005 v Perthe.
Hantuchová vyhrala deväť turnajov WTA v štvorhre (marec 2007). V súčasnosti je jej partnerkou Ai Sugijamová a niektorí fanúšikovia ich označujú ako "Hantuyama". Spolu vyhrali 3 turnaje a to v Ríme, Doha a Birminghame a dostali sa do finále na Roland Garros v roku 2006. Vyhrali "Fans favorite doubles team 2005" v "Stars for Stars" v Miami. Začiatkom roka 2007 boli publikované správy o rozchode tejto dvojice, ale hráčky hrali opäť spolu na turnajoch v Dubaji a Doha.
Iné.
Vo februári 2009 nafotila pre športový magazín Sports Illustrated fotografie, kde pózovala v plavkách.

</doc>
<doc id="8233" url="https://sk.wikipedia.org/wiki?curid=8233" title="Vihorlatské vrchy">
Vihorlatské vrchy

Vihorlatské vrchy (skrátene aj "Vihorlat") je pohorie sopečného pôvodu, geomorfologický celok Vihorlatsko-gutinskej oblasti, ktorý sa rozprestiera na východe Slovenska a čiastočne na západe Ukrajiny (Zakarpatská oblasť). Na jeho území sa nachádza Chránená krajinná oblasť Vihorlat a taktiež územie Vihorlatský prales skrátene aj Vihorlat, ktoré bolo v roku 2007 zapísané do zoznamu Svetového prírodného dedičstva UNESCO v kategórii Karpatské bukové pralesy. Dôvodom boli zachovalé bukové pralesy s vyše 240-ročnými exemplármi.
Polohopis.
Vihorlatské vrchy na juhu a západe hraničia s Východoslovenskou pahorkatinou, na severe s Bukovskými vrchmi, Laboreckou vrchovinou a Beskydským predhorím. Pohorie prudko vystupuje z Východoslovenskej nížiny. Kým okrajové časti Východoslovenskej nížiny dosahujú 250, vrcholové časti Vihorlatu presahujú , čím vertikálne prevýšenie dosahuje až .
Delenie.
Vihorlatské vrchy sa delia na 3 podcelky, ktoré zahŕňajú 5 častí:
Vývoj a geologický opis.
Mladovulkanické pohoria na Slovensku vznikali koncom treťohôr, v neogéne, keď došlo k rozsiahlej sopečnej činnosti. Vo Vihorlate sa začala sopečná činnosť neskôr, asi pred 15 mil. rokov, a viaže sa na vznik hlbinných zlomov, ktoré otvorili vstupové cesty sopečným hmotám. Na zlomoch tohto systému sa nachádzajú všetky významnejšie vulkanické centrá pohoria - pri Morskom oku, v záveroch Porubského a Sokolského potoka, na vrchu Vihorlat a na vrchu Kyjov. Najvyššie vrchy pohoria, ako je Vihorlat, Veľká Trestia, Motrogon, Ščob, Veža a iné, vznikali v poslednej etape vulkanizmu zhruba pred 9 mil. rokov a sú tvorené prevažne andezitmi. Finálny vulkanizmus (vznik bazaltov) sa vo Vihorlate neprejavil. Sopečné hmoty vzniknutého pohoria prekryli najmä časti druhohorného bradlového pásma, magurského flyšu a neogénnych sedimentov.
Sopečná činnosť vo Vihorlate sa odohrávala prevažne v poklesávajúcom území a iba v neskoršom období bolo celé pohorie vyzdvihnuté vysoko nad svoje okolie. V dôsledku toho sa na väčšine územia nestretávame s typickým vulkanickým reliéfom, ako sú sopečné kužele a pod., ale vyskytujú sa tu prevažne erózno-zlomové formy s prejavom stratovulkanickej stavby.
Hoci Vihorlat patrí k najmladším pohoriam, jeho povrch je značne deštruovaný. Pôvodne vyššie vrchy sa vplyvom erózie a častých rozsiahlych zosuvov postupne zmenšovali. Početné svahové toky odnášali pôdotvorný materiál a na bázach svahov vytvárali mohutné náplavové kužele. Odkryté lávové prúdy sa rozpadali na veľké kamenné bloky a kamenné moria.
Andezity budujúce hrebeň pohoria vytvárajú dobré podmienky pre infiltráciu vôd. Povrchová voda na mnohých miestach infiltruje pozdĺž zlomových línií. Na povrch vystupujú mnohé z nich na styku s menej priepustnými pyroklastikami alebo paleogénnymi horninami.
Vrcholy.
Vrcholy Vihorlatských vrchov nad :
Sedlá.
Sedlá Vihorlatských vrchov:
Jazerá.
Jazerá Vihorlatských vrchov:
Vodné nádrže.
Vodné nádrže Vihorlatských vrchov:
Drevené kostoly.
Drevené kostoly vo Vihorlatských vrchoch:
Chránené územia.
Chránené územia Vihorlatských vrchov:
Lesné spoločenstvá.
Lesy Vihorlatu boli zatriedené podľa prevládajúcich funkcií do troch kategórií:
Na pomerne krátkom úseku z Remetských Hámrov a zo Sninských rybníkov prekonáme výškové rozpätie 700. Zmení sa klíma z mierne teplej a mierne vlhkej (teploty 57 °C, zrážky 700) na klímu mierne chladnú až chladnú horskú (teploty 45 °C, zrážky 800). Vplyvom klímy a iných pôdotvorných činiteľov, hlavne geologického podložia a členitého reliéfu, menia sa pôdne pomery, čo v konečnom dôsledku je určujúcim prostredím pre výskyt, rozšírenie a vegetačnú stupňovitosť lesných spoločenstiev tejto oblasti.
Živočíšstvo.
Málo zmenené rastlinné fytocenózy a vplyv neďalekej Východoslovenskej nížiny a Východných Karpát sa prejavujú i v zložení živočíšstva Vihorlatu. Cez otvorenú krajinu prenikajú z juhu teplomilné stepné živočíchy, ktoré sa tu stretávajú s horskými druhmi Karpát. Z východokarpatských druhov žijú v pohorí niektoré mäkkýše, dážďovky a mnohonôžky.
Z chránených druhov hmyzu žije v lesoch Vihorlatu napr. fuzáč alpský a nosorožtek obyčajný. Z motýľov je známy hlavne mlynárik horský ("Pieris bryoniae vihorlatensis" Moucha, 1956) a perlovec východný ("Argynnis laodicae" Pallas, 1771). Z obojživelníkov sa tu vyskytujú všetky druhy našich mlokov. Z plazov je hojná užovka stromová. Jedovatá zmija je v pohorí veľmi vzácna. Vo väčších bystrinách žije pstruh potočný, ale aj mihuľa potiská.
Z vtákov sú významnými hniezdičmi Vihorlatu obe naše najväčšie sovy, výr skalný a sova dlhochvostá, ďalej orol krikľavý a v podhorí slávik veľký.
Z drobných cicavcov je pozoruhodný najmä výskyt hraboša močiarneho, raniaka malého a piskora vrchovského. Veľkým prírodným bohatstvom lesov Vihorlatu je prítomnosť veľkých a vzácnych šeliem ako je vlk obyčajný, rys ostrovid, mačka divá a vydra riečna. V posledných rokoch bol pozorovaný návrat medveďa hnedého.
Vodstvo.
Riečna sieť Vihorlatu svojou zložitosťou plne zodpovedá konfigurácii terénu. Celé územie patrí do úmoria Čierneho mora a je odvodňované povodím Tisy, do ktorého patrí i sústava Bodrogu. Bodrog vzniká sútokom riek Ondava a Latorica. Severovýchodnú časť CHKO Vihorlat odvodňuje rieka Cirocha, ktorá vytvára povodie s plochou a po sa pri Humennom vlieva do Laborca. Z východne exponovaných svahov Vihorlatu stekajú významnejšie toky ako Luh, Savkov potok, Strihovský potok a ďalšie. Riečnu sieť centrálnej časti tvorí Okna s prítokmi "Skalný potok", "Ceremosna", "Barlahov potok", "Lysaka" a Rybnička. Najväčšie prietoky sa znamenali v jarných mesiacoch, nižšie v letnom a zimnom období s miernym zvýšením na jeseň.
V komplexe vulkanického pohoria Vihorlat významné postavenie majú jazerá. Tvoria jedinečnú ukážku vzniku a postupného zániku jazier. Najväčšie je Morské oko, v minulosti nazývané "Veľké Vihorlatské jazero". Západne od Morského oka vo výške leží Malé Morské oko, v minulosti nazývané "Malé Vihorlatské jazero". Severne od Motrogonu sa nachádzajú ďalšie jazerá. Najvýznamnejšie je z nich jazierko Kotlík, ležiace vo výške Ďalšie jazerá s nachádzajú v severnej časti CHKO a sú v rôznom stupni zániku. Najvýznamnejšie z nich je zanikajúce jazero Podstavka, ohraničené andezitový svahmi. Povyše Podstavky je ďalšie zanikajúce jazero - rašelinisko Hypkania. Vývojovo najmladší slatinno-rašelinný typ je Ďurova mláka. Na ploche rašeliniska je celý rad slatinných a rašelinných spoločenstiev, ktoré majú z fytocenologického a fytogeografického hľadiska veľký význam. Okrem uvedených jazier sa v pohorí Vihorlatu nachádzajú mnohé ďalšie, ktorých vonkajší obrys je už ťažko rozoznateľný a proces ich zániku možno pokladať za ukončený.
Vihorlat patrí v súčasnosti medzi významné lokality akumulácie povrchových a podzemných vôd. Tento fakt bol potvrdený už aj v minulosti Nariadením vlády vtedajšej SSR zo 6. februára 1987 o prirodzenej akumulácii vôd v pohorí Vihorlat.
Hospodárstvo.
Lesné hospodárstvo.
V období pred pár storočiami pohorie Vihorlat pokrývali prírodné lesy (pralesy), v nich spoločenstvá rastlín a živočíchov boli dlhým vývojom prispôsobené spoločnému životu v určitých podmienkach prostredia, ktoré sa navzájom ovplyvňovali a tvorili s prostredím neoddeliteľný celok. Takýto les mal stále drevinové zloženie, bol odolný proti nepriaznivým biotickým a abiotickým vplyvom prostredia, mal priaznivé vodohospodárske i klimatické účinky, bol zdravý, krásny a vôbec nepotreboval ľudskú starostlivosť.
Kým bola spoločenská výroba na nízkom stupni vývoja, poskytoval prírodný les pôvodným obyvateľom všetko, čo z neho pre svoju hospodársku činnosť potrebovala spoločenská výroba sa však stále zvyšovala. Popri dreve na stavebné účely a palivo sa zvyšovali potreby dreva pre baníctvo, hutníctvo, sklárstvo, a tak nápor na prírodné lesy Vihorlatu narastal. Výrazne sa prejavil v ľahko prístupných nižšie položených porastoch, kde prírodné lesy vystriedali lesy hospodárske s pôvodným drevinovým zložením alebo s vysadenými nepôvodnými drevinami Vihorlatu, napr. smrekom.
Pomerne dlho zostali nedotknuté prírodné lesy v ťažko prístupných vrcholových častiach pohoria. Ojedinelá túlava ťažba na stavebné účely a palivo, pálenie dreveného uhlia, hlavne z bukového dreva, výroba potaše a podobne neboli ešte významným zásahom do prirodzenej štruktúry lesných porastov.
18. a 19. storočie sa vyznačuje všeobecným nedostatkom dreva. Po vyčerpaní zásob v nižšie položených porastoch Vihorlatu začína sa nápor aj na dovtedy neprístupné porasty, hlavne po tom, keď tunajšie lesy prešli do majetku rodín Széchényiovcov - Vanderbiltovcov. Vybudovaním lesnej železničky Remetské Hámre - Morské oko sa začali prírodné lesy v jej priľahlých častiach intenzívne premieňať na hospodárske lesy, kde sa síce pôvodné dreviny prirodzenou cestou obnovili, ale prírodné lesy sa zachovali len na extrémnych stanovištiach na malých plochách.
Baníctvo a železiarstvo.
Napoleonské vojny na začiatku 19. storočia priniesli konjunktúru železiarskeho priemyslu. Prudké stúpanie cien železa a železiarskych výrobkov bolo podnetom pre zakladanie nových hámrov, hút a železiarní. Najväčší význam z pomedzi novozaložených menších železiarní mali železiarne v Zemplínskych a Remetských Hámroch. Podnet na založenie Zemplínskych Hámrov dal Štefan Rholl, ktorý sem prišiel zo Spiša a dal hľadať v pohorí Vihorlatu zlato a striebro. Výsledkom hľadania bola železná ruda a silikáty na severozápadnom úpätí Sninského kameňa. Prieskum v lese robil hutman, ktorý ukazoval, kde sa má začať kopať štôlňa. Najskôr sa vykopali veľké jamy a potom sa z bokov ťažila železná ruda. Vzniknuté jamy sa zasypávali hlušinou. V lese sa ťažila aj troskotvorná prísada. S ťažbou rudy sa tu prestalo až okolo roku 1904.
Okrem rudných žíl poskytol treťohorný vulkanizmus na Slovensku aj nerudné suroviny. Vo Vihorlate sú najrozšírenejšie a najpoužívanejšie andezity. V súčasnosti sa ťažia v lome v Zemplínskych Hámroch.
Cesty.
Práce v lese už v minulosti boli priestorovo veľmi rozptýlené. Ešte do druhej svetovej vojny bola na území pohoria Vihorlat pomerne riedka sieť lesných ciest. Vyťažené drevo sa z porastov približovalo gravitačne alebo pomocou ťažných zvierat a odvážalo sa na vozoch po známych furmanských cestách. Furmanské cesty boli čiastočne spevnené úzke lesné cesty, ktoré nenarúšali charakter krajiny a nevyžadovali výrub širšieho prieseku v lesných porastoch. Zvýšená požiadavka na drevnú hmotu zvyšovala nároky aj na jej dopravu. Starý spôsob dopravy pomocou konských záprahov tejto požiadavke už nestačil.
Železnica.
V roku 1906 postavili v doline Okny nad Remetskými Hámrami vtedajší majitelia lesov „železničku“ s drevenými koľajnicami. Vozíky na dopravu dreva ťahali konské záprahy. V roku 1924 postavili úzkokoľajnú železničku s rozchodom . Prvá trasa úzkokoľajky viedla z lesného úseku Múr popod Vihorlat cez Porubu a Jovsu do Michaloviec. Po železničke dopravovali drevo, vypálené uhlie a železiarske výrobky. Železnička bola využívaná aj na dopravu miestnej šľachty a inteligencie, ktorá podnikala výlety do lesov Vihorlatu. V roku 1939 postavili novú trasu železnice ktorá viedla z Morského oka cez Remetské Hámre do Nižnej Rybnice. Prázdne vagóny na dopravu guľatiny, rovnaného dreva ako aj vagón na dopravu lesných robotníkov smerom hore ťahala lokomotíva poháňaná parou. Neskôr parná lokomotíva bola nahradená lokomotívou na dieselový pohon. Naložené vagóny smerom dole sa pohybovali vlastnou energiou. Počas celej trasy boli vagóny mechanicky brzdené stálou obsluhou. Na trati bolo niekoľko výhybiek a nákladných rámp. Na dopravu v nepravidelných intervaloch bola používaná aj lesná „drezina“. Hlavným rušňovodičom tzv. „mašinistom“ na trase Remetské Hámre - Morské oko bol Anton Kudelas.

</doc>
<doc id="8236" url="https://sk.wikipedia.org/wiki?curid=8236" title="Život">
Život

Život je, podľa klasickej ešte starovekej definície, forma bytia živých bytostí (). Prírodovedci túto definíciu pre jej metafyzickosť zamietajú, nemajú však náhradnú úplnú definíciu – presnejšie, štrukturálne a dynamické vlastnosti života sa podarilo definovať, fyzikálno-chemické nie.
Vznik života z pohľadu prírodných vied.
"Pozri aj: Vznik života"
Najstaršie paleontologické nálezy sú z obdobia spred minimálne 3,5 miliárd rokov. Sú to však už pomerne zložité mikroskopické bunkové útvary (mikrofosílie podobné dnešným siniciam).
O priebehu evolúcie pred týmto obdobím existujú len hypotézy. Pôvod života každopádne treba hľadať dávno pred obdobím vzniku bunky. Nebunkové organizmy (Subscellulata) len zdanlivo nemožno považovať za typické živé organizmy. Ich jednoduchosť, a fakt, že ich základom nie je bunka, ich stavia do pozície niečoho nedokonalého a menejcenného. No život nemohol vzniknúť „skokom“, a pôvodné nebunkové organizmy sú teda medzistupňom, primitívnymi formami života. Z nich sa nám viacero zachovalo do dnešných čias (i keď je otázne, či vo svojej pôvodnej štruktúre).
V oblasti chemických teórií sa všeobecne sa za prvopočiatok života považujú pôvodné samoreplikujúce sa systémy, ktoré boli tvorené molekulami nukleových kyselín, pretože môžu riadiť syntézu komplementárnych molekúl. Ide pritom hlavne o RNA, ktorú možno považovať za primárnu látku života, účasť DNA a bielkovín bola len neskorším zlepšením.
Niektoré aspekty samotného vzniku týchto systémov sa už podarilo laboratórne dokázať v slávnom Millerovom pokuse z roku 1953, pri ktorom sa podarilo dokázať vznik aminokyselín a nukleotidov – stavebných kameňov bielkovín a nukleových kyselín – za podmienok praatmosféry. Neskôr sa tiež podarilo laboratórne dokázať aspekty mutácie a selekcie nukleových kyselín, ale chemický model schopný samoreplikácie a evolúcie sa nepodarilo dokázať.
Zástancovia fyzikálno-chemických teórií zdôrazňujú, že ani vznik ani zánik živej bytosti nie je tým, čo ju odlišuje od neživej prírody, pretože zložité zákonitosti fyziologicko-chemických procesov živých bytostí sa neodlišujú od zákonitostí ostatnej prírody. Tento pohľad podporuje jednak teória fylogenetického vzniku života podľa „hypercyklu“ M. Eigena, ktorý je autokatalytickým samoreprodukčným systémom v prapolievke a jednak teória ontogenetického vzniku života E. Mayra, podľa ktorej život znamená „mať genetický program“, ktorý vo vhodnom prostredí automaticky spôsobí fenotypické sformovanie tohto programu do podoby živého organizmu. Mechanizmy, ktoré takéto modely postulujú, sa sčasti podarilo dokázať na procesoch embryonálneho vývoja (napr. indukcia, polarita, regulácia proporcií a pod.)
O definíciách života a dôsledkoch.
Prvotná bola hore uvedená klasická definícia a jej podobné definície. Aristoteles, zakladateľ vedeckej biológie, definoval život v nadväznosti na Platóna ako prítomnosť schopnosti samopohybu (tiež rastu a vnímania). Podľa Aristotela živé bytosti nesú svoj vlastný cieľ (po grécky "télos") v sebe. Rozlišoval tiež tri druhy života : 
Rastliny majú len vegetatívny, zvieratá vegetatívny a senzitívny a ľudia vegetatívny, senzitívny aj racionálny život. Každý stupeň zodpovedá inému stupňu schopnosti slobodne konať. Toto delenie sa dnes spravidla zamieta jednak kvôli existencii vírov a iných medziforiem a jednak sú proti sociobiológovia a zástancovia evolučnej teórie poznania.
Dnes sa teda v prírodných vedách na účely definície života uprednostňuje opis statických a dynamických vlastností živých bytostí, pričom je samozrejme predpokladom, že definujúci abstrahuje od života jeho samého. Filozofická biológia však dodnes viac-menej používa Aristotelovu definíciu (samopohyb, "télos" atď.) a považuje subjektivitu živej bytosti za základ pochopenia života, pričom statické a dynamické procesy chápe ako druhotné – ako podmienky pre uvedenú subjektivitu.
Tieto dve koncepcie (prírodovedecká koncepcia a koncepcia filozofickej biológie) si vlastne konkurujú už od staroveku. Výber koncepcie je však aj dnes rozhodujúci, lebo má praktické následky. Pri prírodovedeckej koncepcii (1) nevznikajú žiadne etické ani politické „predpisy“ pre zaobchádzanie so živými tvormi v oblasti ochrany prírody a zvierat a zaobchádzani s ľudmi, (2) v medicíne potom platí koncepcia iatrotechnológie, čiže chápania choroby ako poruchy stroja a lekára ako opravára, a zdravie sa chápe ako „pocit úplnej telesnej, duchovnej a sociálnej pohody človeka“ (čo by pri dôslednom dodržovaní bolo pre ľudstvo osudným). Naštastie sa však v medicíne uplatňuje aj staroveká filozofia, a teda filozoficko biologická koncepcia, ktorá je vyjadrená Hippokratovou prísahou, ktorá zakotvuje akúsi lekársku stavovskú etiku (úctu pred životom) nevyplývajúcu z prírodovedeckej koncepcie života.
Pokusy o prírodovedeckú definíciu života.
Len o planéte Zem vieme s určitosťou, že sa na nej vyvinul a vyskytuje život, že je na nej prítomná biosféra, sféra, ktorá umožňuje vhodné podmienky pre život. Podstata všetkých živých organizmov (teda života) tak ako ich chápe väčšina prírodovedcov je hmotná (materiálna).
Prírodovedci sa väčšinou zhodujú, že živé organizmy majú tieto (dynamické) vlastnosti: 
Život však napriek tomu je pomerne ťažké definovať, a nie každý organizmus musí mať bezpodmienečne všetky uvedené črty. Definícia života je neľahký problém, aj keď si všetci myslíme, že intuitívne vieme, čo slovo „život“, „živý“ znamená.
Ak sa zamyslíme nad enzýmom: Je živý, keď dokáže uskutočniť metabolickú reakciu? (Asi nie, sám sa nemnoží.) Je živý vírus? (Možno aj áno, aj keď ku svojmu rozmnožovaniu potrebuje živú bunku.) Bunka už asi živá je.
Sedem pilierov života.
Jednu z definícií života vytvoril Daniel E. Koshland Jr.:
„"Živý organizmus je organizovaná jednotka, ktorá môže uskutočňovať metabolické reakcie, brániť sa pred poškodením, reagovať na podnety a byť možným partnerom pri rozmnožovaní."“
Keďže ani táto definícia nie je plne uspokojivá, určil tiež sedem pilierov života, ktoré určujú život na Zemi (inde vo vesmíre by život mohol mať teoreticky i iné vlastnosti).
Názory na život.
Podľa Jána Albrechta je život rovnováha medzi jeho vnútornou integritou vyčleňujúcou sa z prostredia a prostredím, od ktorého je celkom závislý. K najúspešnejším zbraniam a prostriedkom života patrí vedomie.
Podľa Anaximena príčinou, podmienkou života, z ktorej všetko dostáva a udržuje život (dýchanie, dych, duša), je neurčitý vzduch.
Podľa Demokrita prameňom života sú obzvlášť drobné hladké a okrúhle atómy, ktoré sa vyznačujú osobitnou pohyblivosťou. Ich vzájomným spájaním sa vznikajú živé bytosti, ktorých duša je akoby kvintesenciou týchto zvláštnych atómov. Preto všetko, čo žije, má nejakú dušu, ktorá sa znovu rozpadá na jednotlivé atómy vo chvíli, keď toto žijúce tratí svoje existenciálne bytie v dôsledku narušenia tvaru, zmeny polohy a individuálneho usporiadania. Schopnosti duše sú rozložené v jednotlivých orgánoch živej bytosti.
Názory na vznik života závisia od kategórií, ktoré intervenujú v ich tvorbe, napríklad kľúčovou kategóriou intervenujúcou pri utváraní sa kreacionistických názorov na vznik života je kategória tvorivého aktu, napríklad Linné uznával jednorazový akt stvorenia organizmov bohom, Cuvier uznával opakujúce sa akty stvorenia čoraz dokonalejších foriem života po zničení predchádzajúcich kataklyzmami.

</doc>
<doc id="8237" url="https://sk.wikipedia.org/wiki?curid=8237" title="Stupava (rozlišovacia stránka)">
Stupava (rozlišovacia stránka)

Stupava môže byť:

</doc>
<doc id="8239" url="https://sk.wikipedia.org/wiki?curid=8239" title="Rád svätého Pavla Prvého Pustovníka">
Rád svätého Pavla Prvého Pustovníka

Rád svätého Pavla Prvého Pustovníka (lat. "Ordo Sancti Pauli Primi Eremitae" – skratka OSPPE)), skrátene Pavlíni je mníšska rehoľa (rád) založená v 13. storočí v Uhorsku.
Charakteristickým pre tento rád je nosenie bieleho habitu, ktorý im od roku 1342 povolil nosiť pápež, aby sa odlišovali od podaktorých túlavých mníchov, ktorí budili neraz pohoršenie. Heslom rádu je "SOLUS CUM DEO SOLO" (Byť sám len s Bohom).
Rád pavlínov nie je totožný s rádom paulínov (paulánov), ktorý založil sv. František z Paoly okolo roku 1400.
Dejiny.
V roku 1246 sa kanonik Eusébius Ostrihomský zriekol všetkého svojho majetku a so súhlasom ostrihomského arcibiskupa odchádza do okolitých kopcov žiť v jaskyni životom pustovníka.
Na podnet vízie, ktorá sa mu zjavila počas rozjímania, zjednocuje pustovníkov z Uhorska a Chorvátska a pri dnešnej dedine Kesztúc v Pilišských vrchoch zakladá kláštor sv. Kríža. Dodnes volajú toto miesto "Klastrompuszta". Ruiny kláštora ostali čiastočne zachované. Za patróna a svoj príklad si zvolil sv. Pavla, prvého pustovníka.
V roku 1308 pápež Klement V. potvrdil pre Rád pavlínov regulu sv. Augustína. Rád sa rozširoval do 15. storočia po celom svete.
Vpád Turkov do Európy spustošil mnohé kláštory pavlínov v Uhorsku. Obnova rádu sa začala až po oslobodení Budína. Taktiež obdobie reformácie znamená pre rád ťažké obdobie.
Obnovenie rádu je spojené so zmenou charakteru rádu z pustovnícko-kontemplatívneho na kontemplatívno-apoštolský. Aj v súvislosti s nariadením Jozefa II. v roku 1786 o zrušení rozjímavých rádov sa centrom pavlínov sa stáva Poľsko. Do Poľska prišli už v roku 1382. Vtedy im bol zverený do opatery obraz Panny Márie privezený z Ruska, pre ktorý bol vybudovaný kostol a kláštor na Jasnej Hore v Čenstochovej.
Zameranie rádu.
Cieľom Rádu pavlínov je kontemplácia (rozjímanie) Boha osamote, pastorácia v službe Cirkvi a blížnych - to znamená hlásanie Božieho Slova, vysluhovanie sviatostí a hlavne sviatosti zmierenia.
Charakteristický pre tento rád je kult Matky Božej. Je to spojené aj s tým, že mali v správe mnoho mariánskych svätýň. Napríklad na území dnešného Slovenska majú alebo mali v správe mariánske pútne miesta v Šaštíne a Marianke pri Bratislave.
Súčasnosť.
Vedenie rádu má sídlo v Čenstochovej. Vo svete pôsobí asi 54 pavlínskych kláštorov v ktorých žije okolo 500 mníchov. Pre porovnanie - pred tureckými vpádmi žilo len na území vtedajšieho Uhorska 900 mníchov.
V súčasnosti pôsobia na Slovensku v Topoľčanoch, Trnave, Vranove nad Topľou a Šaštíne-Strážach.
V Maďarsku sa po páde komunistického režimu obnovili kláštory v Budapešti, Márianostre, Petőszállás a Pécsi (Päťkostolie).

</doc>
<doc id="8240" url="https://sk.wikipedia.org/wiki?curid=8240" title="Veľké Vihorlatské jazero">
Veľké Vihorlatské jazero



</doc>
<doc id="8241" url="https://sk.wikipedia.org/wiki?curid=8241" title="Márianostra">
Márianostra

Márianostra () je obec v Maďarsku v Peštianskej župe v okrese Szob.
Má rozlohu a žije tu obyvateľov ().

</doc>
<doc id="8242" url="https://sk.wikipedia.org/wiki?curid=8242" title="Morské oko">
Morské oko

Morské oko môže byť:

</doc>
<doc id="8243" url="https://sk.wikipedia.org/wiki?curid=8243" title="Eusébius Ostrihomský">
Eusébius Ostrihomský

Blahoslavený Eusébius OSPPE () (* okolo 1200, Ostrihom, Uhorsko – † 20. január 1270, Mlynky) bol uhorský rímskokatolícky kňaz a zakladateľ rádu pavlínov v Uhorsku.
Život.
Narodil sa v Ostrihome do kresťanskej a praktizujúcej rodiny, pravdepodobne šľachtickej. Kronikári sa o jeho rodičoch nezmieňujú. 
Škola založená svätým Štefanom v roku 1028 mu dala dôkladnú svetskú aj cirkevnú výchovu. Knižnice, knihy a Sväté písmo pútalo viac jeho pozornosť, ako detské hračky a nečinná zábava. Očividne obľuboval samotu, obklopený knihami, zahĺbený do svojich myšlienok. Vidiac usilovnosť a vedomosti mladého študenta ho vedúci ostrihomskej kapituly po úspešnom ukončení štúdia povýšil do funkcie kanonika. 
Podnetom na založenie kláštora malo byť údajné zjavenie, ktoré mal mať jedného dňa Eusébius. Vo vízii mal vidieť mnoho malých plamienkov, ktoré sa postupne zjednotili do jedného veľkého ohňa. Išlo o symbol zjednotenia samostatných pustovníkov pod jedno spoločenstvo. 
V roku 1246 sa Eusébius zriekol všetkého svojho majetku a so súhlasom ostrihomského arcibiskupa odchádzal do okolitých kopcov žiť životom pustovníka v jaskyni. Na podnet vízie, ktorá sa mu zjavila počas rozjímania, zjednocuje pustovníkov z okolitých hôr a pri dnešnej dedine Kesztölc - Klastrompuszta zakladá kláštor. Dodnes volajú toto miesto Klastrompuszta. Ruiny kláštora ostali čiastočne zachované. Za patróna a svoj príklad si zvolil sv. Pavla, prvého pustovníka. 
Umiera v ním založenom kláštore v roku 1270.
Aj keď sa Eusébius snažil o získanie pápežského súhlasu, kláštor ho získal až po jeho smrti v roku 1308, keď pápež Klement V. potvrdil pre Rád pavlínov regulu sv. Augustína.
Uctievanie.
Eusébius nebol nikdy oficiálne blahorečený, ale po stáročia požíval silný kult hlavne medzi pavlínami. V roku 2009 požiadal maďarský kardinál Péter Erdő o povolenie k uctievaniu, čo Svätá stolica odobrila. Jeho sviatok je 20. január.
Iné projekty.
 

</doc>
<doc id="8246" url="https://sk.wikipedia.org/wiki?curid=8246" title="Imre Kertész">
Imre Kertész

Imre Kertész (* 9. november 1929, Budapešť, Maďarsko † 31. marec 2016, Budapešť, Maďarsko) bol maďarský spisovateľ, prekladateľ židovského pôvodu. V roku 2002 dostal Nobelovu cenu za literatúru.
Život.
Keď mal 14 a pol roka, deportovali ho do koncentračného tábora Osvienčim, neskôr do Buchenwaldu. V roku 1948 maturoval v Budapešti. Jeho prvý a najznámejší román "Sorstalanság" (v slovenčine "Bezosudovosť") bol po dlhom čakaní uverejnený až v roku 1975. Hrdina románu je pubertiak, ktorý v nacistickom terore dospieva. Jeho ďalší román "Kaddis a meg nem született gyermekért" (1990) je pokračovaním aj odpoveďou na jeho prvý román. V ďalších dielach podáva analýzu osudu jedinca, ktorý je zatlačený do tragických a ponižujúcich pascí východoeurópskych dejín a spoločnosti.
V rokoch 2002 – 2012 žil prevažne v Berlíne, v roku 2012, už postihnutý Parkinsonovou chorobou, sa vrátil do rodnej Budapešti, kde aj na následky svojho ochorenia zomrel.
Diela.
Do slovenčiny boli preložené diela: 
Do češtiny boli preložené aj diela:
Zatiaľ nepreložené diela:
V nemčine vyšli navyše diela:

</doc>
<doc id="8254" url="https://sk.wikipedia.org/wiki?curid=8254" title="22. január">
22. január



</doc>
<doc id="8257" url="https://sk.wikipedia.org/wiki?curid=8257" title="23. január">
23. január



</doc>
<doc id="8260" url="https://sk.wikipedia.org/wiki?curid=8260" title="Nitrianska župa (Uhorsko)">
Nitrianska župa (Uhorsko)

Nitrianska župa resp. Nitrianska stolica resp. Nitriansky komitát (iné názvy: Nitra, staršie "Nitranská stolica"; , , ) bola župa resp. stolica resp. komitát v Uhorsku. 
Charakteristika.
Nitrianska župa susedila s Moravou (od 16. stor. rakúska provincia, od roku 1918 súčasť Česko-Slovenska) a Bratislavskou, Komárňanskou, Tekovskou, Trenčianskou a Turčianskou župou. Dominantnou riekou bola Nitra, pretekajúca župou zo severu na juh, ďalej potom Váh v stredozápadnej časti a Morava v jej západnej časti. Rozloha župy v r. 1910 bola 5 519 km², (druhá najväčšia župa na Slovensku). 
V súčasnosti sa pre región bývalej župy používa pomenovanie Ponitrie, pre jej severnú časť aj Horná Nitra, západnú časť je súčasťou regiónu Záhorie a južná časť je súčasťou regiónu Podunajsko.
Centrum.
Administratívnym centrom stolice bol Nitriansky hrad, stoličné orgány sídlili v Nitre.
Rody vládnucich županov.
Medzi najstaršie rody županov patrili "Poznanovci" (ich rod bol pravdepodobne slovanského pôvodu), medzi rokmi 13021777 patrila hodnosť župana (resp. hlavného župana) nitrianskemu biskupovi, potom sa na čele stolice striedali príslušníci najbohatších rodov stolice.
Dejiny.
Nitriansky komitát patril medzi najstaršie v Uhorsku, vznikol pravdepodobne už v 10. storočí. O prvých županoch Nitrianskej župy po zriadení uhorského štátu podávajú svedectvo Zoborské listiny z roku 1111. Nitra sa aj vďaka „úsiliu“ uhorského veľmoža Matúša Čáka začala meniť na šľachtickú stolicu až po jeho smrti r. 1321.
V 16. storočí bola slobodným kráľovským mestom len Skalica (od r.1372).
Počas tureckých výbojov v 16. a 17. storočí sa súčasťou ostrihomského sandžaku stalo mnoho dedín medzi riekami Nitra a Žitava, Žitavská pahorkatina bola takmer celá pod tureckou kontrolou. V rokoch 16631685 si Turci podrobili aj Nové Zámky. Stolica trpela aj vojenským pustošením počas stavovských povstaní v 17. storočí.
Kultúrnym centrom stolice bola Nitra (sídlo biskupa, pobočka Slovenského učeného tovarišstva), ďalej Skalica (mestská (r. 1542), evanjelická a kalvínska škola, jezuitské gymnázium r. 1662), Prievidza (evanjelická škola r. 1666 prevzatá piaristami v rámci rekatolizácie), Brezová pod Bradlom (významné stredisko slovenského národného života).
Územie stolice sa od počiatku členilo na štyri slúžnovské okresy (Prvý, Druhý, Tretí a Štvrtý), okolo r. 1646 už niesli názvy podľa svojich sídiel: Novomestský (Záhorský) – "Processus Vág-Újhelyiensis", Obdokovský – "Processus Bodokiensis", Bojnický – "Processus Bajmocziensis" a Nitriansky – "Processus Nitriensis". Od 17. storočia sa oddelil od Novomestského Skalický okres – "Processus Szakolczensis".
V r. 1918 sa nitriansky župa stala súčasťou Česko-Slovenska (potvrdené Trianonskou zmluvou r. 1920). Nitrianska župa existovala ešte do r. 1927, aj keď v rokoch 19231927 v zmenených hraniciach a nie s takými právomocami ako počas Uhorska.
Počas 2. svetovej vojny bola južná časť bývalej Nitrianskej župy súčasťou Maďarska a novovytvorenej maďarskej župy Nitra-Prešporok ("Nyitra-Pozsony") s centrom v Nových Zámkoch. Po skončení vojny sa okupované časti opäť stali súčasťou Česko-Slovenska. V súčasnosti je bývalé územie Nitrianskej župy súčasťou Nitrianskeho, Trenčianskeho a Trnavského kraja.
Národnosti.
V Nitrianskej župe prevládalo slovenské etnikum, Maďari obývali územia na Žitavskej pahorkatine a juhozápad medzi Nitrou a Váhom, Nemci žili v Hornonitrianskej kotline (Handlová, Nitrianske (Nemecké) Pravno).
Okresy.
V roku 1910 sa Nitrianska župa delila na tieto slúžnovské okresy:
V súčasnosti je bývalá Nitrianska župy rozdelená do týchto regiónov a okresov:

</doc>
<doc id="8262" url="https://sk.wikipedia.org/wiki?curid=8262" title="Trenčín (región)">
Trenčín (región)



</doc>
<doc id="8263" url="https://sk.wikipedia.org/wiki?curid=8263" title="Trenčianska župa (Uhorsko)">
Trenčianska župa (Uhorsko)

Trenčianska župa resp. Trenčianska stolica resp. Trenčiansky komitát (iný názov: Trenčín, staršie "Trenčanská stolica"; , , ) bola župa resp. stolica resp. komitát v Uhorsku.
Charakteristika.
Trenčianska župa susedila s rakúskou krajinou Morava (od roku 1918 súčasť Česko-Slovenska) a s Poľskom (resp. v rokoch 1772 – 1918 s rakúskym Haličom) a uhorskými (od roku 1918 česko-slovenskými) župami Orava, Turiec a Nitra. Dominantnou riekou pretekajúcou župou bol Váh. Rozloha župy v roku 1910 bola 4 456 km². V súčasnosti sa pre zodpovedajúci región používa pomenovanie Považie a pre jeho severnú časť Kysuce.
Centrum.
Administratívnym centrom stolice bol Trenčiansky hrad a od prvej polovice 17. storočia mesto Trenčín.
Rody vládnucich županov.
Medzi najznámejších županov patrí Matúš Čák Trenčiansky. V novoveku stáli na čele stolice príslušníci rodu Ilešháziovcov ("Illésházy").
Dejiny.
Trenčiansky komitát sa stal súčasťou Uhorského kráľovstva pravdepodobne za vlády uhorského kráľa Ladislava I. (1077 – 1095). Územie bolo možno krátko súčasťou Českého a potom Poľského kráľovstva. Komitát nadviazal na starší územný celok "castellania Trecen".
Začiatkom 13. storočia vznikla šľachtická (zemianska) stolica. Do roku 1430 existoval na severe komitátu samostatný Bystrický komitát ("comitatus Biztriciensis"), neskôr sa volal Žilinský ("comitatus Ziliniensis") a Strečniansky ("comitatus Strechyn"). Pre slabosť tamojšej šľachty sa však nezmenil na samostatnú stolicu, ale stal sa súčasťou Trenčianskej stolice.
Do roku 1330 existovala na severe aj Varínska provincia, ktorá však po smrti magistra Donča (bolo to jeho panstvo) taktiež zanikla.
Trenčianska stolica sa od začiatku delila na štyri slúžnovské okresy: Záhorský ("Processus Zahorja"), Horný ("Processus superior"), Stredný ("Processus medius") a Dolný ("Processus inferior"). Od 18. storočia mala stolica sedem slúžnovských okresov; pribudli rozdelením Stredného a Horného okresu Prvý stredný, Druhý stredný, Prvý horný, Druhý horný a Tretí horný. Začiatkom 19. storočia sa ich počet zredukoval na päť: Žilinský, Považskobystrický, Stredný, Dolný a Záhorský.
V roku 1918 sa Trenčianska župa stala súčasťou Česko-Slovenska (potvrdené Trianonskou zmluvou roku 1920). Trenčianska župa existovala v nezmenených hraniciach do 31. 12. 1922, od 01. 01. 1923 do roku 1928 bola súčasťou Považskej župy a malé časti súčasťou Bratislavskej a Nitrianskej. V rokoch 1940 – 1945 existovala Trenčianska župa, no bola o čosi väčšia. V súčasnosti je územie bývalej župy súčasťou Trenčianskeho a Žilinského kraja.
Významnými centrami kultúrneho a vzdelanostného života boli Trenčín a Žilina.
Národnosti.
Obyvateľstvo Trenčianskej stolice bolo prevažne slovenskej národnosti, sever stolice obývali aj Gorali, ktorí sa však považovali prevažne za Slovákov.
Okresy.
V roku 1910 bola župa rozdelená do týchto slúžnovských okresov: 
V súčasnosti je územie bývalej župy rozdelené do týchto regiónov a okresov:
Malé časti bývalej župy zasahujú aj do okresov Partizánske a Prievidza, ktoré sú súčasťou regiónu Ponitrie resp. Horná Nitra.

</doc>
<doc id="8265" url="https://sk.wikipedia.org/wiki?curid=8265" title="Horná Nitra">
Horná Nitra

Horná Nitra (Hornonitriansky región cestovného ruchu) je slovenský región a región cestovného ruchu. 
Ako región cestovného ruchu sem oficiálne patrí:
V užšom zmysle zahŕňa len prvé dva okresy.
Územie susedí na severe s Horným Považím, na severovýchode s Turcom, na juhovýchode s Tekovom, na juhozápade s Dolnou Nitrou a na severozápade so Stredným Považím.
Horná Nitra v užšom zmysle.
Osou regiónu je rieka Nitra, ktorá tu aj pramení a priberá Handlovku a Nitricu. 
Územie hornej Nitry je súčasťou mohutného horstva Západných Karpát. Hornonitrianska kotlina, rozprestierajúca sa v povodí horného toku rieky Nitry, tvorí jadro regiónu a je obkolesená vencom pohorí - na západe a severozápade Strážovskými vrchmi s geomorfologickými podcelkami Malá Magura, Zliechovská hornatina, Nitrické vrchy, ďalej výbežkom Malej Fatry na severe s vrchom Kľak () a tiež pohoriami Žiar na severovýchode, Kremnické vrchy na východe, Vtáčnik na juhu a Tribeč na juhozápade. Tieto oblasti oplývajú prírodnými zvláštnosťami a bohatstvom chránenej fauny a flóry a na teritóriu hornej Nitry boli vyhlásené za chránené územia (najmä CHKO Ponitrie a CHKO Strážovské vrchy).
Najznámejšou národnou prírodnou pamiatkou je Prepoštská jaskyňa. Toto územie má množstvo chránených stromov, najznámejšia je bojnická Lipa kráľa Mateja.
Lesy na hornej Nitre sú bohaté na lovnú zver a pánom lesnej fauny je medveď hnedý.
V kotlinách Strážovských vrchov sa našla suchomilná a teplomilná flóra a fauna a na skalnatých výstupkoch Reváňa () a Kľaku sa vyvinula karpatská horská flóra. Vápencové steny Temešskej skaly poskytujú útočište motýľovi jasoňovi červenookému. Medzi zaujímavosti patria mokrade v Tmavej doline a v doline Peklo pri Kľačne - sú to lokality z ľadovej doby. 
Z najstarších architektonických pamiatok je zastúpená sakrálna architektúra - románsky kostol v Diviakoch nad Nitricou s dvojvežovým priečelím, Kostol sv. Anny v Bystričanoch-Chalmovej a Kostol Panny Márie v Prievidzi, kde sa nachádza socha Madony z obdobia gotiky. 
Významnými pamiatkami z obdobia gotiky sú časti kráľovských hradov Sivý kameň a Bojnice. Zvyšky gotickej pevnosti nájdeme aj na múroch kaštieľa v Diviackej Novej Vsi. Národnou kultúrnou pamiatkou je Kostol sv. Mikuláša v Porube, ktorý má zachovaný interiér s gotickými nástennými maľbami a renesančný maľovaný drevený strop.
Z obdobia renesancie sa zachovali časti mestských hradieb Bojníc, viaceré kúrie a kaštiele Zemianske Kostoľany, Nováky, Laskár, Pravenec, Chalmová). 
Obdobie baroka na hornej Nitre je spojené s pôsobením rodu Pálffyovcov, ktorí okrem prestavby Bojnického zámku sa zaslúžili o výstavbu komplexu barokového kostola piaristov v Prievidzi.
Región hornej Nitry sa vyznačuje aj vysokou úrovňou mestskej a dedinskej historickej zástavby, o čom svedčia pamiatkové zóny v Nitrianskom Pravne a Bojniciach, Morovne a Vyšehradnom, kde bola udelená cena Europa Nostra domu za zachovanie hodnôt ľudovej architektúry.
Bohatá tradícia a kultúra tohto regiónu je v jeho folklóre, tradičnej ľudovej výrobe a ľudovom odeve i rustikálnej plastike. Región hornej Nitry patrí medzi regióny s najvyššou kultúrnou aktivitou na Slovensku. Je usporiadateľom Majstrovstiev Európy dychových hudieb a ďalších programov v jednotlivých mestách a obciach. Najvyhľadávanejšou atrakciou sa stal Festival duchov a strašidiel na zámku Bojnice. 
Vývery minerálnych a termálnych vôd v Bojniciach a Chalmovej prispeli k vzniku kúpeľov s termálnymi kúpaliskami. Významnými strediskami cestovného ruchu sú aj Nitrianske Rudno s vodnou nádržou, súmestie Prievidza-Bojnice (v Bojniciach ZOO a plážové kúpalisko), pôvodne banícke mesto Handlová s rekreačným strediskom Remata a ďalšie.

</doc>
<doc id="8269" url="https://sk.wikipedia.org/wiki?curid=8269" title="Meter">
Meter

Meter je základná jednotka dĺžky v medzinárodnej sústave jednotiek SI. Je definovaná ako dĺžka dráhy, ktorú prejde svetlo vo vákuu za 1/299 792 458 s. Značka pre meter je m.
História.
Meranie dĺžok rôznych rozmerov a vzdialeností patrilo k prvým meračským technikám v prebúdzajúcej sa ľudskej civilizácii. Je prirodzené, že ľudia k meraniu využili to, čo bolo najbližšie po ruke a malo aspoň približne porovnateľné rozmery. A tak sa u starých mier stretávame najčastejšie s časťami ľudského tela: palce, prsty, stopy, lakte… Samozrejme, že na rôznych miestach a v rôznych dobách mali tieto hoci aj rovnako pomenované miery rozdielne veľkosti, a tak nemôžeme ani približne povedať, že palec ( stopa, lakeť…) mal toľko a toľko milimetrov bez toho, aby sme presne určili, o aký palec ide. 
Za príklad prepracovanosti sústavy mierkových jednotiek, stoja trebárs staroegyptské dĺžkové miery používané za I. dynastie asi okolo roku 3000 pred Kr., teda miery staré 5000 rokov. Základnou egyptskou mierou tejto doby bol 1 kráľovský lakeť (0,5236 m), ktorý sa delil na 7 dlaní. Každá dlaň mala 4 prsty. Pre väčšie vzdialenosti mali Egypťania i väčšiu jednotku - 100 kráľovských lakťov, ktorá sa volala "chet" alebo "khet". Na meranie boli starí Egypťania celkom slušne vybavení, svedčia o tom aj diela, ktoré zanechali - (pyramídy). Zachovali sa celkom presné pravítka z kameňa a archeológovia súdia, že existovali podobné, lacnejšie a častejšie používané drevené pravítka, tie sa však nezachovali. Poznali aj pásma na vymeriavanie, ktoré boli drevené s lanom z palmových vlákien. Ani tie sa nezachovali, poznáme ich však z vyobrazení na freskách. Pre zložitejšie meracie práce používali stavitelia pyramíd pravouhlé trojuholníky s olovnicou, ktoré nahradzovali dnešné vodováhy.
Zavedenie metra.
Zemský meter.
Zavedenie novej jednotky dĺžky si vynútila moderná doba. Vedci, ktorí sa ujali vypracovania návrhu na novú medzinárodnú meraciu jednotku, chceli, aby sa nová jednotka dala hocikde znovu vytvoriť (reprodukovať) podľa daného návodu. Ako dostatočne trvalé sa im pre tento účel zdali rozmery Zeme. A tak vznikol meter definovaný pôvodne ako 1 desaťmiliónta časť zemského kvadrantu.
Meter má pôvod vo Francúzsku. Starou jednotkou dĺžky bola siaha. Aby sa dosiahlo jednotnosti tejto miery v celej krajine, bol zhotovený jeden prototyp meradla - v podstate kovová tyč, podľa ktorej sa vyrábali meradlá pre praktickú potrebu (tento spôsob je v podstate bežný dodnes). Koncom 17. storočia bol však tento prototyp tak opotrebovaný, že podľa neho už nemohli byť zhotovované presné meradlá. Boli preto vyrobené dve nové kópie nazývané "peruánska siaha" a "severná siaha" podľa toho, že s nimi Francúzska akadémia vied uskutočňovala merania v Peru a v Laponsku. Táto siaha sa delila na šesť kráľovských stôp a merala 1,949 m. 
Nové kópie však mnoho nevyriešili, a tak v roku 1790 bola na návrh francúzskeho Národného zhromaždenia ustanovená medzinárodná vedecká komisia, ktorá mala zvoliť a určiť novú jednotku miery. Po dlhých sporoch bola nakoniec za novú jednotku zvolená dĺžka jednej desaťmiliontej časti zemského kvadrantu. Kvadrant je dĺžka poludníka Zeme medzi pólom a rovníkom, t. j. vlastne 1/4 obvodu Zeme v smere poludníka (to je dôležité pretože Zem nie je guľa, a tak jej obvod meraný pozdĺž rovníka je iný než obvod meraný pozdĺž poludníka). 
Víťazné riešenie nebolo samozrejme jediné. Prvý návrh chcel napr. vziať za základ dĺžku sekundového kyvadla na 45° zemepisnej šírky, na rovnobežke prechádzajúcej v Európe južným Francúzskom, severným Talianskom, Juhosláviou v okolí Belehradu a Rumunskom. Potrebné merania zemského kvadrantu boli vykonané peruánskou siahou. Názov "mètre" (meter) navrhol Jean Charles Borda, francúzsky matematik a astronóm, podľa latinského slova "metrum", ktoré je odvodené od gréckeho slova "métron", čo znamená miera (v metrike básní). 
Vo Francúzsku bol metron zavedený zákonom z roku 1795. Prvý prototyp metra mal tvar tyče s obdĺžnikovým prierezom (25 mm x 4,05 mm) a bol vyrobený z platiny. V roku 1797 tento prototyp uložili do štátneho archívu v Louvri a v roku 1799 bola zákonom stanovená definitívna prevodná hodnota pre staré francúzske miery. 1 meter = 443,295 938 (parížskych) čiarok peruánskej siahy. Dĺžka kvadrantu Zeme meraním stanovená ako 5 130 740 peruánskych siah a 1 desaťmiliónta časť tejto vzdialenosti je - meter. To všetko pri teplote 16,5 °C alebo 13 °R, lebo v tej dobe sa vo Francúzsku používala pre meranie teploty stupnica Réaumurova.
Archívny meter.
Neskoršie meranie s použitím omnoho presnejších prístrojov ako mali vedci 18. storočia ukázalo, že dodnes používaný meter sa v skutočnosti nerovná presne desaťmilióntej časti zemského kvadrantu. Po tomto zistení nastalo v metrologických kruhoch zdesenie. Zmeniť dĺžku metra podľa nových meraní zemského kvadrantu, aby skutočne zodpovedala jeho desaťmilióntej časti, nebolo možné. A tak bola stará definícia opustená a nahradená novou, ktorá umožňuje presnú reprodukciu prototypu metra uloženého v archíve Medzinárodného úradu pre váhy a miery v Sèvres v Paríži. Tento prototyp metra totiž slúžil a ešte dlho bude slúžiť ako vzor pre výrobu kópií, z ktorých sa potom odvodzujú všetky vyrábané meradlá v jednotlivých územiach používajúcich metrickú sústavu. Pretože je uložený v archíve, hovorí sa mu taktiež niekedy "archívny meter". Konečnú podobu získal prototyp metra v roku 1886. Je to platinoirídiová tyč s prierezom v tvare H, na ktorej je dvoma vrypmi vyznačená vzdialenosť 1 m. Podľa toho prototypu bolo vyrobených celkovo 40 rovnakých tyčí.
Oranžový meter.
Definícia metra pomocou vzdialenosti dvoch rysiek na prototype bola praktická, ale nepostačovala stále vzrastajúcim nárokom na reprodukciu tejto základnej jednotky. Roku 1960 sa preto prikročilo k novej definícií: meter je dĺžka rovnajúca sa 1 650 763,73 násobku vlnovej dĺžky žiarenia šíriaceho sa vo vákuu, ktoré prislúcha prechodu medzi energetickými hladinami 2p10 a 5d5 atómu kryptónu 86. Podľa tejto definície je meter možné reprodukovať s presnosťou rádovo 10−9 (to znamená, že dĺžka kópie a originálu sú rovnaké ešte na deviatom mieste za desatinnou čiarkou). Rozhodujúcu úlohu pri tejto definícii hrá spektrálna čiara oranžovej farby, a preto sa novo definovanému metru populárne hovorí "oranžový meter".
Svetelný meter.
Od roku 1983 je meter definovaný jednoduchšie: dĺžka dráhy, ktorú prejde svetlo vo vákuu za 1/299 792 458 s. Dôvodom k zavedeniu tejto definície je jej ešte väčšia presnosť. Sústava SI teda nie je strnulý, nemenný systém, ale skôr živý organizmus schopný reagovať na novo vzniknuté problémy a potreby v stále sa rozvíjajúcej vede a technike.

</doc>
<doc id="8272" url="https://sk.wikipedia.org/wiki?curid=8272" title="Kilogram">
Kilogram

Kilogram je základná jednotka hmotnosti v medzinárodnej sústave jednotiek SI. Značka pre kilogram je kg.
Do 20. mája 2019 bol kilogram rovný hmotnosti medzinárodného prototypu kilogramu uloženého v Medzinárodnom úrade pre váhy a miery v Sèvres vo Francúzsku z roku 1889. Na medzinárodný prototyp nadväzuje niekoľko desiatok kópií. Prototyp kilogramu vyrobila firma C. Longue v Paríži zo zliatiny platiny a irídia v pomere 9:1. Prototyp kilogramu vznikol na základe odvodenia od hmotnosti 1 dm kubického vody pri stanovenej teplote. 
Od 20. mája 2019 je kilogram definovaný podľa Planckovej konštanty, ktorá je rovná presne 6,626 070 15×10−34 kg⋅m2⋅s−1. Dôvodom zmeny je, že pôvodný prototyp od svojho vzniku stráca svoju pôvodnú hmotnosť a to, že jednotka doteraz nebola definovaná exaktne.
História.
Babylon a Asýria.
Prvé národy, ktoré mali svoju vlastnú sústavu mier, boli pred viac ako 3 000 rokmi Babylončania a Asýrčania, ktorí čerpali zo skúseností Sumerov. Babylončania mali pravdepodobne už normalizované závažie, hlavne pre zistenie hmotnosti zlatých predmetov. Archeológovia napríklad našli rôzne závažia z obdobia vlády asýrskeho kráľa Salmanasara. Jedno z nich, tzv. "ťažká mína", malo skoro presne 1 kg (1,0048 kg). Hmotnosť všetkých nájdených závaží (mín) bola v rôznych krajinách rovnaká.
Staroveký Egypt.
Národom s vysoko rozvinutou technikou boli starovekí Egypťania. Zo zobrazení na stenách hrobiek, z ilustrácií papyrusu ako aj z archeologických nálezov poznáme niekoľko typov váh, ktoré starí Egypťania používali. Najčastejšie sa objavuje na vyobrazeniach váha založená na princípe rovnoramennej páky. Ručné váhy tohto typu sa objavujú v raných scénach zobrazujúcich váženie. Váhy sprevádzali Egypt po celú jeho históriu. K vyvažovaniu sa používali bremená z rôznych druhov materiálu. Najbežnejším závažím bol kameň: čadič, žula, diorit, porfýr, syenit, vápenec, pieskovec, kreveľ, hadec a iné. V rôznych dobách prevládali rôzne druhy kameňa, čo pomáha pri datovaní vzniku závažia. Okrem kameňa sa k výrobe závažia používal aj kov: olovo, bronz, železo. Trvalo pomerne dlho, kým závažie z týchto materiálov prevládlo nad kamennými. Časom však kovových závaží pribúdalo a kamene sa nakoniec používali len výnimočne, pri zisťovaní hmotnosti veľkých bremien. Kovové závažia veľkej hmotnosti by totiž boli príliš drahé, a preto sa dávala prednosť lacnejším kamenným.
Základnou jednotkou egyptského systému merania hmotnosti bol 1 "deben", ktorý mal približne 91 g. Deben sa delil na 10 "kadetov", neskoršie zvané "kite", čo bolo približne 8,8 g až 10 g. Tak ako zvykneme počítať cenu v peniazoch, Egypťania počítali v hmotnostných jednotkách, ktoré vyjadrovali presne odvážené množstvo kovu a ktoré im peniaze nahradzovali.
Iné národy.
Aj ďalšie kultúrne národy mali vysoko rozvinuté spôsoby merania hmotnosti. Či to už boli Peržania, Hebrejci, Arabi alebo starí Gréci. Hebrejci používali napr. zlatý "talent", čo bolo asi 49 kg. Starí Gréci prevzali väčšinu jednotiek od Egypťanov. Ako jednotky hmotnosti slúžili v Grécku rôzne "talenty". Toto označenie vzniklo z gréckeho slova talanton - váha (dnes hmotnosť). Najmenší bol sýrsky alebo ptolemaiovský talent (asi 7 kg), stredný bol antický (26,196 kg) a najväčší novogrécky talent (150 kg).

</doc>
<doc id="8273" url="https://sk.wikipedia.org/wiki?curid=8273" title="Bystrík (svätec)">
Bystrík (svätec)

Svätý Bystrík (; ) (* asi 1003 – † 1046, Budapešť) je slovenský mučeník a nitriansky biskup z prvej polovice 11. storočia.
Po dôkladnom rozbore jeho mena ho slovenský historik Jozef Kompánek na konci 19. storočia ako prvý nazýva Bystríkom. 
Svätý Bystrík v historických prameňoch.
Sv. Bystrík sa spomína nielen vo všetkých schematizmoch Nitrianskeho biskupstva, ale jeho meno figuruje i vo Vatikánskom apoštolskom archíve. Najstaršiu zmienku o ňom môžeme nájsť vo Väčšej legende o sv. Gerardovi, ktorá vznikla v 2. polovici 13. storočia. Legenda opisuje udalosti z čias uhorského povstania v roku 1046: umučenie čanádskeho biskupa Gerarda, jeho spolumučeníkov – biskupov Buldu a Bystríka i záchranu biskupa Benetu z rúk vzbúrencov. Väčšina uhorských kroník z neskoršej doby, ktoré preberali z legendy opis udalostí okolo umučenia biskupa Gerarda, prevzala aj opis umučenia svätého Bystríka. Sv. Bystríka uvádzajú tiež tieto kroniky: Uhorská kronika zo 14. storočia, Budínska kronika, Dubnická kronika, Viedenská obrázková kronika, Mníchovská kronika, nemecky písaná kronika Henricha z Mügelnu, veršovaná kronika Henricha z Mügelnu a kronika Jána z Turca. Postavu svätého Bystríka spomína i Anton Bonfini, ktorý napísal (1491 – 1496) dvadsaťosem zväzkov uhorských dejín.
Svätý Bystrík ako nitriansky biskup.
Tradícia považujúca svätého Bystríka za nitrianskeho biskupa je stará, prvým dochovaným historickým prameňom dokazujúcim jeho pôsobenie v Nitre sú Annales ecclesiastici regni Hungariae Melchiora Inchofera pochádzajúce z roku 1644. Podľa súčasnej historiografie nemožno síce jednoznačne dokázať existenciu biskupstva v Nitre v prvej polovici 11. storočia, svätý Bystrík, ktorý však predtým pôsobil ako prepošt Nitrianskej kapituly, mohol mať podľa názoru R. Marsinu biskupské svätenie ad personam. Za nitrianskeho biskupa ho ustanovil kráľ Štefan I. pravdepodobne niekedy okolo roku 1034.
Mladosť svätého Bystríka.
Presné miesto a čas narodenia sv. Bystríka nepoznáme, ako však tvrdia historické záznamy, pochádzal z vyššieho rodu z okolia Nitry, kde bolo silné kresťanské slovienské etnikum, ktoré si uchovalo svoju vieru od čias pôsobenia vierozvestov sv. Cyrila a Metoda a aj po zániku Veľkomoravskej ríše v roku 907. 
Môžeme predpokladať, že sv. Bystrík absolvoval učilište sv. Hippolyta na Zobore, založené ešte za čias Veľkej Moravy. O rehoľníkoch a žiakoch zo zoborského kláštora, ako pokračovateľoch štafety sv. Cyrila, sv. Metoda a sv. Gorazda, vieme, že sa snažili o šírenie slovienskej liturgie. Po zániku Veľkej Moravy sa o christianizáciu dnešného Maďarska starali okrem nemeckých kňazov aj kňazi zo spomínaného učilišťa sv. Hypolita na Zobore. Okrem sv. Bystríka k nim patrili Astrik, sv. Benedikt, sv. Maurus (Nitra), Prokop, Radla a sv. Svorad.
Situácia v Uhorsku počas pôsobenia sv. Bystríka.
Politická, hospodárska, kultúrna a náboženská situácia v uhorskom kráľovstve v prvej polovici 11. storočia bola veľmi zložitá. Nástupcom sv. Štefana, ktorý zomrel bez potomka v roku 1038 (jeho jediný syn Imrich zomrel v roku 1031), sa na kráľovskom tróne stal jeho synovec Peter Orseolo z Benátok. Proti nemu však povstal príbuzný Samuel Aba, ktorý vyhnal Petra z Uhorska. Po viacerých vojnových stretnutiach nemecký cisár Henrich III. v roku 1044 opäť dosadil Petra na uhorský trón, ktorý spravoval ešte tri roky. V Uhorsku považovali Petra za votrelca a v roku 1046 vypuklo proti nemu povstanie. Povstalci pozvali na trón synov Vazula, nešťastného bratranca kráľa Štefana, ktorého oslepili na Nitrianskom hrade, pretože pripravoval vzburu. Za Vazulom vtedy stála pohanská časť národa. Nastalo obdobie poznačené vnútornými náboženskými nepokojmi, ktoré vyústilo do krvavých zrážok. Vazulovi synovia Ondrej, Belo a Levente boli ešte za čias kraľovania Štefana poslaní do vyhnanstva na Kyjevskú Rus. Ondrej, ktorý sa stal neskorším uhorským panovníkom, sa dal v Kyjeve pokrstiť.
Umučenie sv. Bystríka.
Keď vypuklo na jar roku 1046 v Uhorsku povstanie proti kráľovi Petrovi Orseolovi, k nespokojencom sa pripojili i pohanskí vzbúrenci pod vedením vodcu Vatu, ktorí odolávali pokresťančovaniu v Zadunajsku a v Potisí, kde ničili kostoly, kláštory a iné kresťanské pamiatky. Z tohto územia zasiahnutého povstaním utiekli do bezpečia na západ krajiny čanádsky biskup Gerard a biskupi Buldus a Benetus. Biskupi, ku ktorým sa pridal i sv. Bystrík, sa zhromaždili v opevnenom Stoličnom Belehrade ().
Po správe, že sa kráľoviči Ondrej a Levente blížia k Pešti, sa biskupi rozhodli, že ich pôjdu privítať. Keď sa blížili k Pešti dostihlo ich pri Dunaji vojsko pohanského Vatu, ktoré na nich zaútočilo. Gerarda priviazali na voz, ktorý spustili z hory do Dunaja, a keďže po páde do hlbiny ešte žil, rozrazili mu hlavu o kameň a hruď prebodli kopijou. 
Pri útoku povstalcov zahynul i biskup Buldus, ktorého ukameňovali. Sv. Bystrík sa spolu s Benetom usilovali dostať člnom na druhý breh Dunaja, pretože tam už malo byť vojsko kráľoviča Ondreja prichodivšieho z Kyjevskej Rusi. Na druhom brehu boli však tiež povstalci, ktorí Bystríkovi mečom spôsobili smrteľné zranenia, na následky ktorých na tretí deň zomrel. "(Scriptores rerum Hungaricarum, Budapest 1937: Legenda sancti Gerhardi episcopi: …Bestricum episcopum ad mortem vulneraverunt, qui tertia die postmodum mortuus est...Chronicon Rhytmicum H. de Mügeln:...Budlinus saxis, gladio Bezfridus cruciatur, sed in hoc stragis stadio Bentho presul servatur…)." Podľa niektorých historikov sa tak udialo koncom augusta 1046, dva dni po smrti biskupa Gerarda, ktorý zahynul 29. augusta 1046. Väčšina historikov sa však domnieva, že sa udalosti umučenia sv. Gerarda odohrali až 24. septembra a sv. Bystrík teda podľa nich zomrel na tretí deň, t. j. 26. septembra 1046.
Svätorečenie a spomienka sv. Bystríka.
Svätý Gerard, patrón Budapešti a vychovávateľov, bol kanonizovaný zásluhou kráľa Ladislava I. v roku 1083 pápežom Gregorom VII. a spolu s ním boli svätorečení aj jeho spoločníci sv. Buldus a sv. Bystrík. Ich dnešný spoločný sviatok 24. septembra stanovila Sabolčská synoda v roku 1092. 
Spomienka sv. Bystríka pripadá v súčasnom kalendári Rímskokatolíckej cirkvi na Slovensku na 24. septembra, ale nie je veľmi uctievaná. V liturgickom kalendári u gréckokatolíkov pripadá jeho spomienka tiež na rovnaký deň (v niektorých starších gréckokatolíckych kalendároch je jeho spomienka 17. júla). V Maďarsku sa 24. septembra na sviatok sv. Gerarda pripomínajú i jeho spolumučeníci – teda sv. Buldus a sv. Bystrík.
Kult sv. Bystríka.
Úcta k sv. Bystríkovi je na Slovensku stále živá. Okrem dvoch desiatok jeho vyobrazení vo forme vitráží (Čunovo, Hronský Beňadik, Liptovský Mikuláš, Nitra, Terchová) či obrazov (Edita Ambrušová, Ľudovít Bebjak, Alexander Buzna, Alexander Bugan, Edmund Massányi, Vojtech Matušinec, Ivan Pavlisko) sa na Slovensku nachádza aj niekoľko kostolných malieb (Hajná Nová Ves, Lysá pod Makytou, Nemce, Nitra, Šurany, Zuberec). 
V Čičmanoch sa nachádza exercičné a rekreačné zariadenie pre Nitriansku diecézu – Dom sv. Bystríka, v ktorom je aj kaplnka zasvätená tomuto svätcovi. Autorom oltárneho obrazu je Ján Mikoláš z Novej Bystrice. Patrocínium sv. Bystríka má aj kaplnka v obci Nemce a kostol v obci Hajná Nová Ves. V kostole v obci Vyšná Myšľa je zvon sv. Bystríka. V Katedrále sv. Emeráma v Nitre je zvon zasvätený sv. Emerámovi, sv. Bystríkovi a bl. Maurovi.
V Starej Bystrici na Kysuciach je socha sv. Bystríka umiestnená na tzv. slovenskom orloji. Na Slovensku pôsobí tiež Vydavateľstvo sv. Bystríka, ktoré vydáva náboženskú literatúru. Na počesť sv. Bystríka je pomenovaná: ulica na žilinskom sídlisku Vlčince a ulica v Nitre – Janíkovciach.
Sv. Bystrík je uctievaný aj v zahraničí: v Pápežskom slovenskom ústave sv. Cyrila a Metoda v Ríme je vyobrazený na vitráži a na vitráži je znázornený aj v kanadskom Winnipegu. V Spojených štátoch amerických je sv. Bystrík vyobrazený v kostole sv. Cyrila a Metoda v Lakewood v Ohio. Autorom tohto vyobrazenia je Jozef Cincík. V Austrálii v slovenskom kostole v Lindcombe na predmestí Sydney zhotovil vitráž sv. Bystríka Boris Gašpar. V maďarskej obci Kunszentmiklós je sv. Bystrík na pomníku venovanom biskupom umučeným počas uhorského povstania v roku 1046. V poľskom Krakove je vyobrazený na mozaike v Kostole Božieho milosrdenstva. V Poľsku sa nachádza aj najstaršia dosková maľba s vyobrazením sv. Bystríka v barokovom Kostole sv. Jána Krstiteľa v Oravke z roku 1711. V obci Selenča vo Vojvodine v Srbsku je sv. Bystrík vyobrazený na nástennej maľbe v kostole.
Atribúty sv. Bystríka.
Atribútmi svätého Bystríka sú kniha a všetky atribúty, ktoré označujú osobu biskupa: pluviál, pallium, mitra, barla, rukavice a biskupský prsteň. Býva vyobrazený s mečom a palmovým listom, ktorý je symbolom mučeníkov. Podľa historickej udalosti je vyobrazovaný na loďke spolu so spoločníkmi, prebodnutý šípmi.

</doc>
<doc id="8274" url="https://sk.wikipedia.org/wiki?curid=8274" title="Člnkovitá kosť">
Člnkovitá kosť

Člnkovitá kosť (lat. "os scaphoideum") patrí medzi kosti hornej končatiny.
Je uložená v proximálnom rade zápästných kostí, najlaterálnejšie. Jej palmárna plocha nesie "tuberositas ossis scaphoidei", dorzálne sa prikladá k "facies articularis carpea" na distálnej epifýze vretennej kosti (lat. "radius"). Mediodistálne disponuje kĺbovou plôškou pre spojenie s hlavičkatou kosťou (lat. "os capitatum"). Proximálnejšie je umiestnená plôška pre spojenie s mesiačikovitou kosťou (lat. "os lunatum"). Laterodistálna plocha kostičky nesie plôšky pre spojenie s lichobežníkovitou menšou kosťou (lat. "os trapezoideum") a lichobežníkovitou väčšou kosťou (lat. "os trapezium").

</doc>
<doc id="8275" url="https://sk.wikipedia.org/wiki?curid=8275" title="Mesiačikovitá kosť">
Mesiačikovitá kosť

Mesiačikovitá kosť (lat. "os lunatum") patrí medzi kosti hornej končatiny.
Je uložená v proximálnom rade zápästných kostí, medzi člnkovitou kosťou (lat. "os scaphoideum") a trojhrannou kosťou (lat. "os triquetrum"). Proximálna časť kosti sa prikladá k "facies articularis carpea" vretennej kosti (lat. "radius"). Distálna plôška sa dotýka hlavičkatej kosti (lat. os 'capitatum'), ulnárne sa dotýka hákovej kosti (lat. os 'hamatum'). Laterálne je na kosti plôška pre spojenie s člnkovitou kosťou (lat. "os scaphoideum"), mediálne s trojhrannou kosťou (lat. 'os triquetrum').

</doc>
<doc id="8276" url="https://sk.wikipedia.org/wiki?curid=8276" title="Žirafa (súhvezdie)">
Žirafa (súhvezdie)

Žirafa je veľké, ale nezreteľné súhvezdie na severnej pologuli. Zaviedol ho Petrus Plancius v roku 1613 a v roku 1624 ho Jakob Bartsch vyobrazil na svojej mape hviezdnej oblohy.
Pozoruhodné prvky.
Hoci je súhvezdie rozlohou osemnástym najväčším, nie je obzvlášť žiarivé, pretože jeho najjasnejšie hviezdy sú len štvrtej magnitúdy.
Najjasnejšou je hviezda β Camelopardalis s magnitúdou 4,03. Táto dvojhviezda pozostáva zo zložiek s magnitúdami 4,0 a 7,4.
Druhou najjasnejšou hviezdou je CS Camelopardalis (ktorá nemá ani Bayerovo, ani Flamsteedovo označenie). Je to mierne premenlivá hviezda magnitúdy 4,21.
Pozoruhodné objekty na oblohe.
NGC 2403 je špirálovitá galaxia, vzdialená približne 11 miliónov svetelných rokov. Jej magnitúda je 8,4. NGC 1502 je otvorená hviezdokopa, vzdialená približne 6 800 svetelných rokov, ktorej magnitúda je 6,0.
História a mytológia.
Súhvezdie Žirafa pravdepodobne predstavuje zviera, na ktorom sa do Kanánu niesla Rebeka, keď si chcela vziať Izáka.

</doc>
<doc id="8277" url="https://sk.wikipedia.org/wiki?curid=8277" title="Žirafa">
Žirafa

Žirafa môže byť:

</doc>
<doc id="8278" url="https://sk.wikipedia.org/wiki?curid=8278" title="Karol Beck">
Karol Beck

Karol Beck (* 3. apríl 1982, Zvolen) je slovenský profesionálny tenista. Významnou mierou prispel k postupu Slovenska do finále Davisovho pohára v roku 2005. Hrá tenis od svojich šiestich rokov, jeho manažérom je otec, tréner Matej Lipták. Štatút profesionála má od roku 2001, v roku 2004 sa dostal prvýkrát do najlepšej 50-ky v rebríčku ATP. Najvyššie umiestnenie v ATP Entry Ranking je 36. miesto, ktoré dosiahol 22. augusta 2005.
Pozitívny dopingový nález.
O tom, že Karol Beck mal pozitívny dopingový nález, sa hovorilo už pred finálovým zápasom o Davisov pohár, na ktorý Karol Beck nenastúpil kvôli údajnému zraneniu kolena. Oficiálne bola táto skutočnosť potvrdená až 31. januára 2006 a 2. februára to potvrdil aj Karol Beck. Pozitívny nález bol Beckovi zistený po septembrovom semifinále Davis Cupu s Argentínou.
Medzinárodná tenisová federácia hráča potrestala zákazom činnosti na dobu dvoch rokov - do 31. októbra 2007.
Zaujímavosti.
V novembri 2008 vypadol z rebríčka ATP. Nakoniec sa zistilo, že išlo o technickú chybu.

</doc>
<doc id="8280" url="https://sk.wikipedia.org/wiki?curid=8280" title="Martina Suchá">
Martina Suchá

Martina Suchá (* 20. november 1980, Nové Zámky) je bývalá slovenská profesionálna tenistka.
Tenisová kariéra.
Martina začala hrať v roku 1996 na ITF Circuit. V roku 2002 sa dostala do prvej stovky, vyhrala v Quebec City ako nenasadená hráčka. Peňažné ceny jej koncom roka 2004 vyniesli okolo 0,6 mil. dolárov.

</doc>
<doc id="8284" url="https://sk.wikipedia.org/wiki?curid=8284" title="Pyramídy v Güímare">
Pyramídy v Güímare

Pyramídy v Güímare (Pyramídy v Guimare) sa nachádzajú na severnom okraji mestečka Güímar (Guimar) na východnom pobreží ostrova Tenerife, jedného zo španielskych Kanárskych ostrovov. Pre archeológov sú stále záhadné. Pojem zahŕňa šesť stupňovitých pyramíd s obdĺžnikovými základmi, ktoré sa nápadne podobajú pyramídam, ktoré vytvorili Mayovia a Aztékovia v Mexiku.
Odložené kamene.
Dlhý čas sa verilo, že pyramídy sú iba haldy vytvorené pôvodnými farmármi, ktorí kamene nájdené pri orbe hromadili na okrajoch svojich polí, čo je na Kanárskych ostrovoch zvyčajná prax. Záznamy miestnych obyvateľov a staré obrázky ukazujú, že podobné pyramídy existovali na viacerých miestach ostrova, ale rozobrali ich pre predpokladanú zbytočnosť a použili ako lacný stavebný materiál. Iba v samotnom Güímare existovalo deväť pyramíd, z ktorých ostalo iba šesť.
Súčasné pyramídy.
V roku 1991 pyramídy študoval známy výskumník Thor Heyerdahl a zistil, že to nemôžu byť náhodné haldy kamenia. Napríklad kamene v rohoch pyramíd nesú známky opracovania a pôda okolo bola pred ich stavbou vyrovnaná. Nie sú vytvorené z kameňov blízkych polí, ale z lávových kameňov. Heyerdahl tiež odhalil zvláštnu astronomickú orientáciu pyramídy. V deň letného slnovratu je možné z plošiny najväčšej pyramídy vidieť dvojaký západ Slnka. Slnko zmizne za vysokým vrcholom hory, minie ho, znovu sa objaví a druhýkrát zapadne za ďalšou horou. Všetky pyramídy majú schody na západnej strane a po ktorých je možné ráno počas zimného slnovratu kráčať presne k stúpajúcemu slnku.
Napriek svojmu výskumu Heyerdahl nemohol ani určiť vek pyramíd ani odpovedať na otázku, kto ich postavil. Je však známe, že v jaskyni pod jednou z pyramíd žili Guančovia. Pred španielskymi výbojmi v 15. storočí bol Güímar sídlom jedného z desiatich „menceys“ (kráľov) Tenerife.
Príznačné je, že podľa správy zanechanej Plíniom Starším boli Kanárske ostrovy neobývané až do času Feníčana Hanna Moreplavca (asi 600 pred Kr.), nachádzali sa na nich však ruiny veľkých budov.
Pôvod Guančov tiež nie je celkom jasný. Cesta na Kanárske ostrovy z najbližšieho pevninského pobrežia v južnom Maroku je kvôli morským prúdom obťažná, z Európy a Stredozemného mora je však ľahšia.
Heyerdahl rozvíjal teóriu, podľa ktorej Kanárske ostrovy slúžili ako základne pre starovekú moreplavbu medzi Amerikou a Stredozemím. Najrýchlejšia cesta medzi týmito dvoma oblasťami naozaj pretína Kanárske ostrovy a použil ju Krištof Kolumbus. Na začiatku roka 1970 Heyerdahl ukázal, že plavba medzi Severnou Amerikou a Stredozemím je možná aj s použitím starovekých metód, doplával na člne "Ra II" z papyrusu z Maroka do Barbadosu. 
V roku 1998 bolo územie 65 000 m2 güímarských pyramíd otvorené pre verejnosť ako etnologický park. Heyerdahla finančne podporoval Nór Fred Olsen žijúci na Tenerife. Informačné centrum oboznamuje návštevníkov s Heyerdahlovými expedíciami a jeho teóriami o pyramídach. Dva pavilóny obsahujú výstavy venované Heyerdahlovi, modely jeho lodí, medzi inými reprodukciu "Ra II" v pôvodnej veľkosti.

</doc>
<doc id="8289" url="https://sk.wikipedia.org/wiki?curid=8289" title="Panda veľká">
Panda veľká

Panda veľká (iné názvy pozri nižšie; lat. "Ailuropoda melanoleuca") je cicavec, väčší druh medveďa z čeľade Ursidae a jediný žijúci zástupca rodu "Ailuropoda" (panda). Vyznačuje sa charakteristickou čierno-bielou srsťou a zavalitým telom. Hoci patrí do radu mäsožravcov (Carnivora), je bylinožravec, keďže viac ako 99 % jeho potravy tvoria bambusové listy, stonky alebo výhonky. Príležitostne sa však živí aj inými rastlinami, drobnými živočíchmi alebo dokonca zdochlinami.
Dospelá panda meria 120 – 190 cm a váži 70 – 160 kg. Je to samotársky druh, ktorý sa s inými jedincami stretáva len počas obdobia párenia. Samice pandy veľkej zvyčajne rodia len raz za dva až tri roky. Obdobie gravidity je 83 – 163 dní; odchýlka je spôsobená rôznym trvaním oneskorenej nidácie, ktorá jej umožňuje porodiť mláďatá vo vhodnom čase. Môžu sa narodiť až tri mláďatá, ale zvyčajne prežije len jedno. Novorodenec váži len asi 150 g (cca 0,1 % hmotnosti matky) a v porovnaní s veľkosťou dospelého jedinca patrí medzi najmenšie mláďatá placentálnych cicavcov. Vo veku najmenej troch týždňov otvára oči. Keď má mláďa jeden až dva mesiace, je plne sfarbené s typickým vzorovaním a spolu s matkou opúšťa bezpečie brlohu. Okolo šiesteho mesiaca veku začne mláďa prijímať menšie množstvo bambusu, ale až do takmer jedného roka je jeho hlavnou potravou materské mlieko. S matkou zostáva až do veku 18 mesiacov alebo do dvoch, prípadně aj troch rokov. Panda veľká sa môže dožiť 10 až 30, alebo v zajatí takmer 40 rokov.
V súčasnosti žije panda veľká len v niekoľkých čínskych pohoriach, najmä v provincii S'-čchuan, ale aj v susedných provinciách Šan-si a Kan-su, kde našla nové útočisko po tom, čo ju z nížinných oblastí vytlačilo odlesňovanie, poľnohospodárstvo a ďalší ľudský rozvoj. Po mnohých rokoch ochranárskeho úsilia pandy veľké už nie sú vo voľnej prírode ohrozené vyhynutím a ich populácia rastie a presiahla 1 860 jedincov. V septembri 2016 sa v hodnotení Medzinárodného zväzu ochrany prírody a prírodných zdrojov (IUCN) presunula z kategórie ohrozených do kategórie zraniteľných po tom, ako sa počet pand od roku 2014 zvýšil o 17 %.
Panda veľká sa stala symbolom Svetového fondu na ochranu prírody (WWF). Od druhej polovice 20. storočia je aj národným symbolom Číny a nachádza sa na tuzemských zlatých alebo strieborných minciach.
Etymológia.
Slovenské názvy sú: panda veľká, panda čiernobiela, bambusiar čiernobiely, medveď čiernobiely, veľká panda; neodborne: panda obrovská, obrovská panda, medvedík panda (odborne znamená medvedík panda pandu červenú); ľudovo: panda, medveď bambusový, bambusový medveď. 
Rodové meno panda má tento druh (v niektorých z vyššie uvedených slovenských názvov) preto, lebo istý čas sa v systematike (pozri nižšie) väčšinou považoval za bezprostredne príbuzný s druhom "Ailurus fulgens" (opísaným už v roku 1825), ktorý bol pôvodne označovaný jednoducho ako panda a neskôr ako panda červená. Na rozlíšenie týchto dvoch druhov sa vo viacerých jazykoch druh "Ailuropoda melanoleuca" volá veľká panda a druh "Ailurus fulgens" ako malá panda. Etymológiu slova panda pozri v článku "Ailurus" (= panda červená).
Pokiaľ ide o vedecké meno druhu dnes označoveného ako "Ailuropoda melanoleuca":
V čínštine má tento druh veľa názvov, najčastejšie sú:
Systematika a evolúcia.
Západniari sa s pandami veľkými prvýkrát zoznámili v roku 1869 vďaka opisu francúzskeho jezuitu a misionára Armanda Davida, ktorý získal od jedného lovca kože dospelých aj mladých pánd. V roku 1901 navrhol britský zoológ Ray Lankester (vtedajší riaditeľ Prírodovedného múzea v Londýne) názov „panda veľká“, aby ju odlíšil od pandy červenej (vtedy považovanej za blízku príbuznú).
Už od prvého opisu druhu bolo zaradenie pandy veľkej v systéme mäsožravcov veľmi sporné. Trochu zjednodušene možno povedať, že sa riešila jednak otázka, či je panda veľká príbuzná s pandou červenou alebo nie, a jednak otázka, či panda veľká (a prípadne aj panda červená) patrí skôr medzi pravé medvede (teda do čeľade medveďovité) alebo medzi „medvedíky“ (teda do čeľade medvedíkovité alebo pandovité), pozri nižšie.
Konkrétne sa v minulosti panda veľká zaraďovala:
Genetické testy však ukázali, že panda veľká je skutočne medveď a preto patrí do čeľade medveďovitých. Je jediným žijúcim členom rodu "Ailuropoda" (panda) a jej najbližším príbuzným môže byť medveď okuliarnatý z Južnej Ameriky, ale ani v tejto otázke nepanuje jednoznačný konsenzus.
Poddruhy a evolúcia.
Na základe odlišných parametrov lebky, odlišného sfarbenia srsti a odlišnej populačnej genetiky odborníci rozlišujú dva žijúce poddruhy pandy veľkej (2005):
Podrobná genetická štúdia z roku 2012 ukázala, že k oddeleniu populácií došlo pravdepodobne pred 300 000 rokmi. Okrem toho vedci odhadujú, že prvé pandy uzreli svetlo sveta približne pred 2 – 3 miliónmi rokov. Skoré oddelenie od hlavnej línie medveďov, a teda odlišný vývoj, je pravdepodobne príčinou atypického správania pri kŕmení. Na rozdiel od ostatných druhov medveďov z čeľade Ursidae sa pandy veľké počas pleistocénu postupne vyvinuli na druh živiaci sa prevažne bambusom. Analýzou stabilných izotopov vedci zistili, že moderná panda veľká má zjavné nutričné odlišnosti od mäsožravcov i bylinožravcov, čo svedčí o jej jedinečnej nutričnej a ekologickej nike. Napriek tomu, že sa živí hlavne rastlinnou potravou, jej ústny a tráviaci trakt si stále zachováva niektoré znaky mäsožravcov.
Fylogenéza súčasných druhov medveďov znázornená v kladogramoch na základe kompletných sekvencií mitochondriálnej DNA podľa Yu et al. 2007 (prvý) a genetické štúdie podľa Kumar et al. 2017 (druhý):
Výskyt, biotop a populácia.
Panda veľká žije v hornatých oblastiach v centrálnej časti Čínskej ľudovej republiky, v provinciách S’-čchuan (viac ako 80 % divokej pupulácie), Kan-su a Šen-si. V týchto oblastiach bolo pre pandy vytvorených mnoho rezervácií a v meste Čcheng-tu vybudované chovné centrum. Pôvodne, ešte pred dvetisíc rokmi, žila na veľkom území Číny, smerom na juh až po Vietnam a Mjanmarsko.
Obýva horské bambusové lesy (v spleti ihličnatých a listnatých) v nadmorskej výške 1 200 až 4 100 m, ale v zime zostupuje do nižších nadmorských výšok okolo 800 m. Jej výber biotopu je viazaný na prítomnosť vody. Panda veľká vo všeobecnosti nerada cestuje a zvyčajne sa zdržiava na území s rozlohou 4–6,5 km² alebo ešte menšou. Počas dňa zvyčajne neprekoná viac ako 600 m a najaktívnejšia je ráno, popoludní a okolo polnoci. Aktivita vrcholí v júni, klesá koncom leta až do jesene a postupne sa zvyšuje od novembra do marca nasledujúceho roka. Úroveň aktivity súvisí aj s množstvom slnečného svetla počas chladnejších dní. Na rozdiel od iných medveďov nehibernuje, pretože si nedokáže vytvoriť dostatočné tukové zásoby. Aktívna je tedy aj pri teplotách pod bodom mrazu. V obzvlášť tuhých mrazoch si pomáha vyváľaním v konskom hnoji.
Pôvodne žilo vo východnej Ázii asi 100 000 pánd. K rozsiahlej strate prirodzeného prostredia došlo už v období pleistocénu, keď populáciu pánd ovplyvnila klimatická zmena, a ďalší veľký problém nastal s nástupom modernej ľudskej civilizácie. Na základe odhadu z roku 2001 obývajú dnes pandy veľké iba 1 % pôvodného areálu. Podľa najnovšieho prieskumu (z rokov 2011 až 2014) žije dnes vo voľnej prírode iba 1 860 medveďov v 33 malých subpopuláciách. Ak sa pripočítajú mláďatá mladšie ako 1,5 roka (9,6 %), celková populácia pandy sa rovná približne 2 000 jedincov. Podľa Štátnej lesníckej správy (2015) sa najväčšie populácie nachádzajú v pohoriach Min-Šan, Čchin-ling a Čchiung-laj. Menšie, izolovanejšie populácie sa nachádzajú v pohoriach Liang-šan, Ta-siang-ling a Siao-siang-ling. Populácia poddruhu "A. m. qinlingensis", ktorý žije len v pohorí Čchin-ling, je menšia ako 350 jedincov. V roku 2001 sa počet odhadoval len na 100 voľne žijúcich jedincov.
Charakteristika.
Pandy veľké majú typicky čiernobiele sfarbenie, slúžiace ako kamufláž (biela na trupe – sneh, čierna na trupe – tieň) a na komunikáciu (čierna na hlave). Vzácny poddruh "Ailuropoda melanoleuca qinlingensis" má však hnedobielu srsť a okrem toho bolo zdokumentovaných aj niekoľko úplne bielych albínov. Dospelé medvede merajú 120 – 190 cm a vážia 70 – 160 kg (maximálne asi 180 kg, v zajatí možno aj viac kvôli pravidelnému prísunu potravy a sklonu k obezite). Samec dorastá do väčšej veľkosti ako samica a je asi o 10 až 20 % ťažší, ale vzhľadovo sa nelíšia. Chvost pandy je krátky, zvyčajne 10 – 15 cm dlhý (niekedy možno až 20 cm).
Priemerná telesná teplota pandy sa pohybuje okolo 37,2 °C, priemerná srdcová frekvencia okolo 100 úderov za minútu. Bežať dokáže rýchlosťou 32 km/h, teda rýchlejšie ako mnohí ľudia, ale také tempo udrží len krátku dobu.
Genóm pandy veľké bol sekvenovaný v roku 2009. Zistilo sa, že má 20 párov autozómov a 1 pár pohlavných chromozómov (teda dohromady 42 chromozómov). Zo všetkých cicavcov, ktorí boli sekvencovaní, sa jej genóm najviac podobá psiemu – až 80 % podobnosť, a zo 68 % sa podobá ľudskému.
Chrup a sila čeľustí.
Dospelá panda veľká má celkovo 40 – 42 zubov a zubný vzorec zdravého dospelého jedinca vyzerá takto: . Mäsom alebo drobnými živočíchmi sa živí len zriedkavo, napriek tomu má aj ona vyvinuté výrazné, ale pomerne krátke, kužeľovité špičáky, ktoré jej umožňujú uchopiť potenciálnu korisť do tlamy.
Hoci panda veľká vyzerá ako roztomilé a neškodné stvorenie, jej silu, najmä silu čeľustí, ktorú potrebuje na drvenie tvrdého bambusu, by sme nemali podceňovať. V jednej štúdii, do ktorej bolo zapojených celkovo 151 šeliem, sa panda veľká umiestnila na piatom mieste so silou skusu 1300 N v prípade očných zubov a 1816 N v prípade stoličiek, a to len za levom (1315 N / 2024 N), medveďom hnedým (1410 N / 1894 N), tigrom (1472 N / 2165 N) a medveďom bielym (1647 N / 2350 N).
Zmysly.
Na rozdiel od iných medveďov nie sú zreničky pandy okrúhle, ale štrbinovité, takže môžu lepšie regulovať množstvo svetla, ktoré do nich vniká. Toto prispôsobenie umožňuje pande dobré nočné videnie, ktoré je užitočné, pretože potravu hľadá takmer nepretržite, a to aj v noci. V porovnaní s čuchom a sluchom je však jej zrak slabý.
Panda dokáže vnímať zvuky v rozsahu 0,10 až 70 kHz (človek 0,02 až 20 kHz), ale jej sluch je najcitlivejší na frekvencie v rozsahu 10 – 16 kHz (resp. 12,5 – 14 kHz).
Jej čuch je zrejme veľmi dobrý, podobne ako u iných medveďov. Napríklad pri komunikácii s ostatnými pandami sa vo veľkej miere spolieha na svoj čuch a pachové stopy, ktoré za sebou zanechávajú, vďaka čomu vie zistiť pohlavie inej pandy, sexuálny status (či je samica v ruji), vek pandy alebo známky dominancie, a teda prípadného konkurenta.
„Palec“.
Jej laba je veľmi neobvyklá; s „palcom“ a piatimi prstami. Tento „palec“ je v skutočnosti len modifikovaná sezamská kosť. Stephen Jay Gould o tomto „palci“ napísal prácu „"Palec pandy“" ("The Panda's Thumb"). Z hľadiska stravy sú predné laby pandy doslova predurčené na jej spôsob života, pretože dokáže veľmi obratne manipulovať s bambusom.
Daň za špecializáciu.
Vzhľadom na adaptáciu na nízkokalorickú stravu (pozri Potrava) si pandy nie sú schopné vytvoriť dostatočné tukové zásoby (napr. pre hibernáciu, alebo pre tvorbu väčšieho množstva materského mlieka) a majú ďalej napríklad menší mozog, menšie obličky, menšie genitálie, menšie množstvo spermií a rodia menšie mláďatá ako ostatné cicavce ich veľkosti (pozri Rozmnožovanie). Čo sa genitálií týka, samce pandy veľké majú údajne jeden z najmenších penisov v pomere k veľkosti tela v živočíšnej ríši, ktorý je dlhý iba 3 cm.
Hlasové prejavy.
Čo sa vokalizácie týka, panda obvykle bručí alebo mručí, ale vydáva viac ako 10 rôznych zvukov, najviac v období rozmnožovania, pričom výška a frekvencia sa môže líšiť s priebehom rôznych fáz pytačiek. Nedokáže však vydávať hlasný rev, ako to vedia niektoré veľké medvede. Jedným z najcharakteristickejších hlasových prejavov pandy je „bečanie“, teda zvuk podobný jahniatku alebo kozliatku, a ide o priateľský pozdrav.
Potrava.
Panda veľká žije takmer nepretržite vnútri bambusových húštin. Aj keď sa radí medzi mäsožravce, je jej potrava prevažne rastlinná. Živí sa najmä bambusom, ale príležitostne konzumuje aj kosatce, šafrany alebo horce. Bambus však tvorí až (alebo viac ako) 99 % jej potravy a konzumuje 25 či 42 rôznych druhov, alebo aj viac ako 60 z celkových viac než 1 200 známych druhov bambusu. Na jar a v lete žuje bambusové výhonky, na jeseň sa živí najmä bambusovými listami a v zime prechádza na bambusové stonky. 
Jej tráviaci trakt má síce stavbu zvyčajnú skôr pre mäsožravce, jedinečná baktériálna mikroflóra v črevách jej však umožňuje bez problémov túto ťažkú potravu stráviť. Okrem týchto mikropomocníkov má aj mimoriadne svalnaté steny žalúdka, čo jej ešte viac uľahčuje trávenie potravy, a jej črevo je pokryté silnou vrstvou hlienu, ktorý ho dostatočne chráni pred tvrdou a ostrou drevnatou potravou. Bambus je však taká nízkokalorická potrava, že sa ňou kŕmi prakticky celý deň; za jediný deň zje 10 až 60 kg, podľa toho, o ktorú časť bambusu ide (napr. 13 až 15 kg bambusových listov a stoniek alebo 44 kg výhonkov za deň) a kŕmi sa približne 10 až 16 hodín. Pri prežúvaní sa jej trasú uši. Trvá asi 8 –11 hodín kým potrava prejde tráviacim traktom, pričom asi len pätinu (17 – 20 %) z nej jej organizmus využije.
Po odbornej stránke je však všežravec, lebo je známe, že sa príležitostne živí vajcami či aj mäsom (menšími cicavcami, rybami nebo zdochlinami) a spolu s bambusom konzumuje aj trochu hmyzu. Sú to pre ňu nevyhnutné zdroje bielkovín. Pandy boli pozorované aj pri oškrabávaní kôry niektorých ihličnatých stromov a pri kŕmení sa šťavnatým lykom alebo medom. Podľa štúdie uverejnenej v roku 2014 majú slabosť pre cukor.
K životu potrebujú prirodzene aj vodu. Získavajú ju zo samotného bambusu, ktorý funguje ako zásobáreň, ale pijú aj čerstvú vodu z riek, potokov alebo zo snehu.
V zajatí je strava pánd o poznanie bohatšia. Okrem bambusu sa môže skladať z vajec, rýb, cukrovej trstiny, ryžovej kaše, špeciálnych sušienok s vysokým obsahom vlákniny, mrkvy, jabĺk, melónov, banánov, medu, sladkých zemiakov alebo tekvíc.
Odolnosť voči toxicite.
Prostredníctvom stravy dospelá panda denne vstrebe odhadom až 66 mg kyanidu. Vyvinuli sa však u nej antitoxické mechanizmy, ktoré ju chránia. Približne 65 – 80 % kyanidu je metabolizovaných na menej toxický tiokyanát a vylúčených močom a zvyšok absorbovaného kyanidu je detoxikovaný inými, menej významnými cestami. V „odolnosti“ jej pomáha aj samotný jazyk, ktorý sa postupom evolúcie, teda od chvíle, keď panda prešla na výhradne rastlinnú stravu, stal vnímavejší na horkú pachuť, čo jej pomáha odlíšiť obzvlášť jedovatý druh bambusu.
Potenciál pandieho trusu.
Výskum pandieho trusu ukázal, že sa v ňom nachádzajú mikróby, ktoré účinne odbúravajú bambusovú biomasu – premieňajú rastlinný odpad na biopalivo. A tieto mikróby by mohli byť riešením pri hľadaní nových udržateľných zdrojov energie a poháňať ekologické vozidlá budúcnosti. Biopalivá vyrábané z kukurice, sóje a ďalších jedlých plodín vzbudzujú obavy z ich možného vplyvu na dodávky potravín a ich cien. Niektorí odborníci tiež tvrdia, že môžu v konečnom dôsledku produkovať ešte viac emisií uhlíka ako ropa (fosílne palivo). Odpadový rastlinný materiál, ako sú kukuričné klasy, je už dlho považovaný za bohatý, obnoviteľný zdroj surovín na výrobu biopalív. Aby sa však celulózové biopalivá hodnotne využili, je potrebné ju účinne a šetrne premeniť na etanol (alkohol), na čo by práve mohli poslúžiť špecifické baktérie z pandieho čreva.
Rozmnožovanie.
Panda veľká žije samotárskym spôsobom života, takže samce a samice sa zvyčajne stretávajú len počas pytačiek, od marca do mája. K životu osamote sa prispôsobila najmä preto, že konfrontácia s inými jedincami môže byť náročná a vyčerpávajúca, a navyše zaberá čas, ktorý by mohla venovať konzumácii potravy. V období rozmnožovania opačné pohlavie lokalizujú najmä pomocou pachových značiek. Pohlavná dospelosť nastáva vo veku 4 – 8 rokov (či 5,5 – 6,5 rokov). Estrus u samíc trvá jeden až tri dny. Kopulácia trvá od 30 sekúnd do 5 minút, ale opakuje sa. Výnimočne trvá aj dlhšie; rekordom je 18 minút dlhé párenie, ktoré sa odohralo v zajatí.
Brezivosť zvyčajne trvá 83 – 163 dní (v priemere 144 +/- 20 dní), ale podľa niektorých zdrojov môže trvať až 181, 184 alebo dokonca 200 dní. K časovému posunu dochádza preto, aby sa mláďatá narodili vo vhodnú dobu, keď sú bambusové listy najbohatšie na živiny. Samice kvôli dlhej starostlivosti o mláďatá rodia zvyčajne len raz za dva až tri roky. Samec sa na starostlivosti o potomstvo nepodieľa. V závislosti od zemepisnej polohy vrhu sa medvieďatá rodia buď v auguste, septembri alebo až v januári. Samice rodí v nore (jaskyni alebo dutom kmeni stromu), ktorá musí byť dostatočne priestranná, aby si mohla sadnúť a dojčiť. Nachádza sa zvyčajne v blízkosti vody.
Môžu sa narodiť až tri mláďatá, ale zriedkakedy prežije viac ako jedno. Kvôli nie veľmi výdatné bambusovej strave nemá samica dostatok energie na to, aby vyprodukovala dostatok mlieka na nakŕmenie všetkých mláďat. Pôrodná hmotnosť mláďaťa je okolo 150 g; od 51 do 225 g, čo je približne 0,1 % hmotnosti matky. V porovnaní s veľkosťou dospelého jedinca patrí tak medzi najmenšie placentárne mláďatá cicavcov. V prvých mesiacoch je vývoj pomalý. Novorodenec je slepý, ružový a takmer holý, pokrytý len veľmi jemnou srsťou. Otvára oči až vo veku 21 – 45 dní. V prvých týždňoch ho matka kojí až 14-krát denne. Do dvoch mesiacov je mláďa plne sfarbené s typickým vzorovaním a matka s ním vychádza z bezpečia brlohu. Stále ho nosí v čeľustiach alebo v náručí a kojí 3 – 4-krát denne. Na prvú, ale ešte stále vratkú prechádzku sa mláďa odváži približne vo veku 75 – 80 dní. Približne v šiestich mesiacoch, pri hmotnosti viac ako 12 kg, prijíma už menšie množstvo bambusovej stravy. V jednom roku života dosahuje hmotnosť 45 kg. Od mlieka je odstavené v 8. – 11., najneskôr 14. mesiaci. S matkou ďalej zostáva až do veku 18 mesiacov alebo do dvoch rokov, zriedkavejšie do troch rokov. 
Vo voľnej prírode sa pandy môžu dožiť približne 10 – 20 rokov (zriedkavo možno aj 30 rokov). V zajatí ešte väčšieho veku; samec až 35 rokov, samice až 38 rokov. V prepočte na ľudský vek sa dožili viac ako sto rokov. Schopnosť reprodukcie zrejme strácajú okolo 20. roku života.
Medzidruhová konkurencia.
Prirodzení nepriatelia.
Hoci dospelé pandy veľké majú len málo prirodzených predátorov (prakticky žiadnych, ak nepočítame človeka), ich mláďatá sa musia mať na pozore. Pandy s hmotnosťou do 50 kg občas loví miestny poddruh leoparda škvrnitého. Ďalším potenciálnym predátorom môže byť leopard snežný, charza žltohrdlá ("Martes flavigula"), šakal zlatý, medveď ušatý, vlk dravý, líška hrdzavá, mačka Temninckova či mačka bengálska. Hrozbu môžu predstavovať aj niektoré dravé vtáky. V minulosti sa mohli stretnúť aj s dhoulem ("Cuon alpinus") alebo tigrom ussurijským, ale obe šelmy boli v oblastiach, kde teraz pandy veľké žijú, vyhubené.
Potravná konkurencia.
Na Tibetskej náhornej plošine žijú pandy veľké spolu s pandami červenými ("Ailurus fulgens"), s ktorými zdieľajú prakticky rovnakú stravu – bambus. Zriedkavo si však navzájom konkurujú, pretože obývajú iné oblasti alebo menia svoje správanie tak, aby sa živili v inom čase. Ďalšími možnými potravnými konkurentmi sú takin indický ("Budorcas taxicolor"), diviak lesný ("Sus scrofa"), goral "Naemorhedus griseus" a taktiež medveď ušatý.
Vplyv nepôvodných predátorov.
Novú vážnu hrozbu predstavujú voľne sa pohybujúce psy, najmä preto, že mnoho z týchto psov bolo pozitívne testovaných na besnotu alebo psinku, vírusové ochorenia, ktoré môžu zabíjať pandy veľké.
Parazity a choroby.
Vírusy a baktérie.
V čínskej zoo uhynuli dve pandy veľké infikované psím koronavírom z radu RNA vírusov, vysoko nákazlivým črevným ochorením. U pandy boli ďalej zistené psinka, psí adenovírus, psí parvovírus či rotavírus.
Čo sa týka baktérií, boli zistené druhy "Clostridium perfringens", "Clostridium welchii" (obe z čeľade Bacillaceae), "Escherichia coli", "Klebsiella pneumoniae" a "Proteus mirabilis" (zhodne z čeľade Enterobacteriaceae).
Parazity.
Endoparazité.
Strata a teda zúženie biotopu podporuje šírenie parazitov, pretože sa príbuzní aj ďalší živočíchy pohybujú na menšom území a ľahšie sa dostanú do kontaktu. Takto sa "Baylisascaris schroederi", druh škrkavky z čeľade Ascarididae, preniesol na pandu veľkú pravdepodobne od mačiek, psov alebo líšok. "B. schroederi" je teraz zodpovedný za mnoho úmrtí voľne žijúcich pánd veľkých. Tento parazitický červ spôsobuje silné krvácanie do pečene, čriev a pľúc, ale prečo je pre pandu veľkú tak nebezpečný, nie je doposiaľ známe.
Sedemročná samica pandy veľkej uhynula roku 2014 v zoologickej záhrade v čínskom meste Čeng-čou po tom, čo sa u nej prejavili príznaky gastroenteritídy a respiračného ochorenia. Zistilo sa, že príčinou smrti bola toxoplazmóza, ochorenie spôsobené vnútrobunkovým parazitickým prvokom známym ako toxoplazma obyčajná ("Toxoplasma gondii"), ktorá dokáže infikovať väčšinu teplokrvných zvierat vrátane človeka.
Ďalej boli zistené napríklad červy či prvoky "Ancylostoma ailuropodae" (ž čeľade Ancylostomatidae), "Toxascaris seleactis" (z čeľade Ascarididae), "Strongyloides sp." (Strongyloididae), "Ogmocotyle sikae" (Notocotylidae), "Cryptosporidium andersoni" (Cryptosporidiidae), "Enterocytozoon bieneusi" (Microsporidia), či "Sarcocystis sp." (z čeľade Sarcocystidae).
Ektoparazité.
Ide o larvy mušiek a rôzne druhy bĺch, kliešťov a iných roztočov, napríklad "Dermacentor taiwanensi", "Haemaphysalis flava", "Haemaphysalis hystricis", "Haemaphysalis longicornis", "Haemaphysalis montgomeryi", "Haemaphysalis warburtoni", "Haemaphysalis aponommoides", "Haemaphysalis kitaotai", "Haemaphysalis megaspinosa", "Haemaphysalis ailuropodae", "Ixodes granulatus", "Ixodes acutitarsus", "Ixodes ovatux", "Chorioptes panda", "Chaetopsylla ailuropodae", "Chaetopsylla mikado" či "Demodex ailuropodae".
Kazivosť zubov.
Pandy často trpia na rôzne zubné abnormality. Aby získali dostatok energie z bambusu s nízkym obsahom bielkovín, vlákniny a lignínu, musí ho denne skonzumovať veľké množstvo, takže vyvíjajú obrovský tlak na svoj chrup. Najčastejšie ich trápi opotrebenie a zlomeniny zubov, alebo kazivosť. Často zuby aj úplne chýbajú, najmä premoláre. Bežný a rôzne závažný zubný povlak a kameň sa vyskytuje prakticky u všetkých medveďov. Vo vzorkách zubného povlaku sa nachádzalo viac ako 250 baktérií rôznych druhov (viac ako 40) i rodov (viac ako 20). V dôsledku závažnejšieho parodontálneho ochorenia môžu pravdepodobne aj uhynúť. V tráviacom trakte niektorých pánd boli nájdené príliš veľké časti bambusu, ktoré kvôli chorému chrupu možno nedokázali lepšie rozhrýzť a tak im pretrhali črevá, alebo kvôli nim trpeli na vredy.
Ohrozenie a ochrana.
Panda veľká je zraniteľný druh (podľa IUCN od roku 2016). Kedysi sa lovila pre svoju cennú kožušinu, dnes však čelí najmä premene pôvodných lesov na poľnohospodársku pôdu, ťažbe dreva, výstavbe priehrad, diaľnic a iným rozvojovým projektom. V rokoch 1950 až 2004 Čína stratila viac ako 30 % svojich zalesnených oblastí, čo sa zhoduje s prudkým poklesom populácie pandy. Okrem degradácie biotopov ľudskou činnosťou ohrozujú pandy veľké aj prírodné katastrofy, najmä seizmická aktivita, keďže obývajú areál nachádzajúci sa na tektonicky pomerne nestabilnom východnom okraji Tibetskej náhornej plošiny. Hoci sa pandy s týmito katastrofami stretávali aj v minulosti, ich účinky neboli nikdy také výrazné vzhľadom na väčšiu stabilitu pôvodného nenarušeného biotopu, a teda aj väčšieho areálu pand. Netreba tiež zabúdať, že izolované druhy s nízkou početnosťou sú vystavené riziku príbuzenského kríženia a následnej strate génovej rozmanitosti, čo môže viesť k zvýšenému výskytu vývojových vad a chorôb. Niektoré populácie pandy môžu byť vystavené nebezpečným kovom, ako je meď, nikel, olovo alebo zinok, ktoré sú prítomné v bambuse alebo priamo v pôde. Hrozbou sa môžu stať aj chlórované uhľovodíky, ktoré znečisťujú ovzdušie Číny. 
Za hrozbu možno považovať tiež klimatické zmeny. V dôsledku otepľovania môže bambus, typická potrava pánd, postupne zmiznúť alebo vyhľadávať chladnejšie prostredie a rásť v ešte vyšších nadmorských výškach, mimo dosahu medveďov. Problémom môže byť aj pomalá regenerácia týchto rastlín, najmä preto, že pandy dnes obývajú pomerne malú oblasť. Výskumy tiež naznačujú, že sa spoliehajú na priestorovú pamäť, čo znamená, že môžu byť náchylnejšie na zmenu svojho prostredia, a teda na náhlu zmenu alebo náhly presun potravinových zdrojov.
Názory odborníkov sa však líšia. Čísla ukazujú, aký veľký úbytok biotopov sa očakáva napríklad v pohorí Čchin-ling pri zohľadnení iba klimatických premenných – o 49 až 85 % do roku 2100. Ak sa však zohľadnia aj biotické faktory, výsledky hovoria o oveľa menšom úbytku biotopov – v jednom prípade dokonca len o 12 % a maximálne o 34 % do roku 2100, podľa IUCN o cca 35 %. Jedným z dôvodov je, že nové simulácie zohľadňujú vplyv podzemného „oddenkového“ systému bambusových rastlín – podzemného koreňového systému spájajúceho jednotlivé rastliny dohromady. Tento systém spôsobuje, že sa bambusové rastliny usporiadavajú do „jedinečného zhluku“, vďaka čomu by mohli byť menej náchylné voči nárastu teploty. Podľa niektorých vedcov budúcnosť teda nie je taká čierna a odporúčajú, aby sa vedci zamerali na ochranu najmä pred antropogénnymi zásahmi, ktoré preukázateľne ničia životné prostredie pand, a nedovolili, aby sa skutočné a aktuálne hrozby dostali do úzadia.
Ochrana.
Panda sa stala čínskym kultúrnym symbolom a jej lov bol komplexne zakázaný v roku 1962, pričom prvú právnu ochranu pred odchytom získala už v roku 1938 v provincii S’-čchuan.
Panda veľká je uvedená v CITES v prílohe I., medzi druhy, s ktorými je zakázaný akýkoľvek medzinárodný obchod. V čínském zákoně o ochrane prírody z roku 1988 je zaradená tiež do kategórie I., t. j. maximálny stupeň ochrany. V Červenom zozname IUCN je od poslednej revízie v roku 2016 zaradená ako zraniteľná (VU), ale dlhé roky bola medzi ohrozenými druhy.
Prvé rezervácie na ochranu pand boli založené v rokoch 1963 a 1964 (Wo-lung a Wanglang) a postupne pribúdali ďalšie. V roku 2016 sa počet rezervácií zastavil na čísle 67.
V roku 1989 Ministerstvo lesného hospodárstva Čínskej ľudovej republiky (teraz Štátna lesnícka správa) a Svetový fond na ochranu prírody (WWF) vypracovali spoločný plán manažmentu pandy veľkej, ktorý čínska vláda prijala ako oficiálny dokument v roku 1992 a ktorý sa stal základom súčasných ochranárskych aktivít. 
Svetový fond na ochranu prírody spolupracuje s Čínou už od roku 1979. Spoločne sa podieľa nielen na zriaďovaní rezervácií, ale aj na obmedzení ľudskej činnosti v kľúčových biotopoch pánd, monitorovaní pánd z hľadiska nelegálnej činnosti, vytváraní osvetových kampaní, na spolupráci s miestnymi komunitami a ďalšom vzdelávaní v oblasti ochrany prírody.
Na zabezpečenie ohrozenej populácie medveďov Čína tiež zapožičiava pandy partnerským inštitúciám (pozri kapitolu nižšie). Od 90. rokov 20. storočia spolupracujú čínske centrá na ochranu pandy so 16 zoologickými záhradami v 14 krajinách a vytvárajú najväčšiu globálnu sieť pre výskum pandy veľkej. Okrem ochranárskych opatrení, lekárskych poznatkov a informácií o chove je cieľom poskytnúť verejnosti poznatky o pandách a ich spôsobe života.
Štúdia z roku 2015 ukazuje, že panda veľká figuruje ako zastrešujúci (tzv. dáždnikový) druh, pretože ochrana jej stanovišťa pomáha aj ďalším endemickým druhom v Číne – ide až o 70 % lesných vtákov, 70 % cicavcov a viac ako 30 % obojživelníkov.
S cieľom zlepšiť životné podmienky roztrieštených populácií pandy a zabrániť príbuzenskému kríženiu, a tým aj nízkej genetickej rozmanitosti jednotlivých populácií, bude od roku 2020 všetkých takmer 70 prírodných rezervácií postupne prepojených prirodzenými koridormi, čím vznikne Národný park pandy veľkej. Bude mať približne trojnásobnú rozlohu ako Yellowstonský národný park v Spojených štátoch.
Čína to s ochranou tejto ikonickej šelmy myslí veľmi vážne. Tomu zodpovedá aj prísna trestnoprávna norma, podľa ktorej v prípade úmyselného zabitia zvieraťa mohol hroziť vinníkovi i trest smrti. Napríklad ešte v roku 1993 boli dvaja muži odsúdení na trest smrti za pašovanie troch kožušín. Podľa súčasného čínskeho trestného zákonníka je za zabitie pandy (alebo obchodovanie s ňou) ukladaná stále prísna, avšak miernejšia sankcia – minimálne desať rokov väzenia (spolu s pokutou alebo konfiškáciou majetku) a zriedkavejšie doživotie. Avšak za obzvlášť závažné trestné činy v súvislosti s pandami pravdepodobne stále môže hroziť trest smrti.
Rozvoz z Číny do zahraničia a chov v zajatí.
Západ sa po prvýkrát zoznámil s pandou veľkou v roku 1869 vďaka cestovnému denníku francúzskeho misionára Armanda Davida (1826 – 1900). Až do expedície nemeckého bádateľa Waltera Stötznera (1882 – 1965) v rokoch 1913 – 1915 nepozoroval žiaden Európan živú pandu veľkú vo voľnej prírode. Na západ (do USA) sa prvú pandu veľkú podarilo prepašovať až v roku 1936.
Pandia diplomacie.
Už za dynastie Tchang (v rokoch 618 – 907) cisárovná Wu Ce-tchien venovala Japonsku dve pandy veľké, ako dar dobrej vôle, a Čína obnovila túto diplomatickú tradíciu v 50. rokoch 20. storočia. Zapožičiavanie pánd veľkých zoologickým záhradám tvorilo dôležitú časť diplomacie Čínskej ľudovej republiky, ako aj prvé kultúrne výmeny medzi ňou a západom. Medzi rokmi 1958 a 1982 Čína darovala celkom 23 pánd deviatim rôznym štátom, napr. Spojeným štátom americkým, Japonsku alebo vtedajšiemu Západnému Nemecku. Tieto diplomatické metódy medzi socialistickou republikou a ďalšími krajinami čoskoro získali označenie „pandia diplomacie“.
Od roku 1984 sa pandy prestali používať na diplomatické účely. Namiesto toho začala Čína ponúkať zapožičanie pánd na niekoľko rokov, ale len tým národom, s ktorými má dobré vzťahy a pokiaľ spĺňajú požiadavky na podmienky chovu. Obvyklá taxa je 1 000 000 $ za rok a ustanovenia, že akékoľvek narodené mláďa patrí Číne. Výnimkami z prenájmu bolo darovanie páru do Hongkongu v roku 2007 pri príležitosti 10. výročia návratu pod čínsku správu a na Taiwan v roku 2008 (taipeiské zoo navyše bolo umožnené ponechať si narodené medvieďatá). Zmluvy o prenájme pánd sa uzatvárajú na vrcholnej vládnej úrovni.
Od roku 1998, kvôli žalobe Svetového fondu na ochranu prírody, agentura U.S. Fish and Wildlife Service povoľuje americkým zoologickým záhradám dovoz pandy iba v prípade, že Čína venuje viac ako polovicu svojho úverového poplatku na ochranu divokých pánd a ich biotopov.
V roku 2008 silné zemetrasenie v S'-čchuane zničilo zariadenie chovajúce pandy a bolo potrebné premiestniť 60 zvierat. Časť z nich bola postupne prepravená do krajín, s ktorými uzatvorila Čína výhodné obchodné dohody (napr. Škótsko resp. Spojené kráľovstvo, Japonsko, Kanada, či Francúzsko) alebo ktoré jej poskytovali strategické suroviny ako napríklad urán (Austrália).
V dôsledku vojenského konfliktu na Ukrajine prebiehajúcemu od roku 2022 do súčasnosti a napätých vzťahov medzi Čínou a Západom sa mnoho pánd chovaných v USA, Európe alebo Japonsku pravdepodobne vráti späť do Číny. Môžu však existovať aj iné dôvody, prečo sa Peking uchyľuje k týmto krokom, ako napríklad, že pandy už nie sú ohrozené vyhubením, pretože ich populácia stúpa, teda už nie je potrebná väčšia ochrana, ako aj spolupráca s inými inštitúciami.
Chov v zajatí.
Náročnosť chovu.
Chov pandy veľkej v zoologických záhradách je mimoriadne politicky a finančne náročný. Okrem nákladov na prenájom (pozri vyššie) sú pandy náročné aj na kŕmenie a starostlivosť. Podľa článku v "The New York Times" stojí chov pandy veľkej päťkrát viac ako chov druhého najdrahšieho zvieraťa, slona. Na druhej strane je panda takou veľkou atrakciou, že návštevnosť inštitúciám, ktoré chovajú tieto medvede, výrazne stúpa.
O náročnosti svedčia aj skúsenosti s reprodukciou, a to aj s ohľadom na to, že k nej dochádza len raz ročne a vo veľmi krátkom intervale, keď sa samica dostane do ruje – približne dvanásťhodinovém v priebehu jedného dňa, v lepšom prípade troch dní. Podľa niektorých zdrojov viac ako 60 % pandích samcov v zoologických záhradách neprejavuje žiadnu sexuálnu túžbu. Prevažná väčšina pôrodov pandy v zajatí je preto výsledkom umelého oplodnenia (pozri podkapitolu nižšie). V londýnskej zoologickej záhrade musel byť pár pánd v dôsledku agresívneho správania samca dokonca postriekaný vodou, aby sa zabránilo vážnejším zraneniam. Za reprodukčné problémy môže pravdepodobne aj samotná veľkosť penisu samca (v pomere k veľkosti tela najmenší v živočíšnej ríši) a nízke dávky spermií. Samcom bola na skúšku podávaná napríklad aj Viagra (Sildenafil), ale s úspechom sa táto metóda zatiaľ nestretla. Údajne pozitívnejšie výsledky priniesla metóda spočívajúca v tom, že sa pandám púšťala videonahrávka kopulujúceho páru iných pánd, doslova pandí porno (tzn. audiovizuálny prístup). Mnoho odborníkov sa však voči tomu stavia skepticky a odmietavo. Považujú túto praktiku za zbytočnú až úsmevnú, všeobecne nevyužívanú. Hlavne z toho z dôvodu, že panda nemá príliš dobrý zrak. Účinnejšie by mohla byť skôr len zvuková nahrávka, alebo napríklad rozptýlený pach medveďov typický pre obdobie pytačiek (zmes z moču alebo exkrementov pandy).
Pravdepodobne jedným z najmenej pochopených javov je, že v zajatí prakticky všetky samice pandy veľké vychovávajú iba jedno mláďa, a keď sa narodia dvojčatá, k čomu dochádza pomerne často (vo viac ako polovici prípadov), jedno z nich vždy ponechajú svojmu osudu. Do roku 2018 vychovali dvojčatá iba dve samice, ale len s intenzívnou ľudskou pomocou. Avšak umelý chov mláďat sťažuje množstvo komplikácií, najmä čo sa týka stravy, pretože pandie mlieko so svojim zložením nepodobá mlieku žiadneho iného cicavca, takže ho chovatelia nedokážu plnohodnotne nahradiť. Je tiež ťažké zhromaždiť dostatočné množstvo materského mlieka pandy veľkej pre kompletnú analýzu, nutričný obsah je tak stále z veľkej časti neznámy. Zloženie samičieho mlieka sa navyše výrazne mení s tým, ako mláďa rastie, aby si malý medveď lepšie navykol na ťažkú bambusovú stravu. A to nie je u placentálnych cicavcov obvyklé. Také, avšak ešte dramatickejšie rozdiely sú pozorované hlavne u vačkovcov (napr. klokanov) a ich materského mlieka.
Ošetrovatelia v čínskych zoologických záhradách či chovných centrách, ktoré počítajú s prípadnou reintrodukciou pánd do divočiny, pri kŕmení alebo iných nutných úkonoch chodia do ich výbehu oblečení v kostýme pandy, aby si mláďatá nezvykli na človeka a zdalo sa im všetko prirodzené.
Umelé oplodnenie.
Neochota pánd páriť sa v zajatí bola taká častá, že sa chovatelia uchýlili k asistovanej reprodukcii – inseminácii. K prvým pokusom dochádzalo už v 80. rokoch 20. storočia a dnes je už táto praktika úplne bežná a úspešná. Napríklad v Číne v priebehu roku 2006 sa vďaka umelému oplodneniu narodilo celkom 34 pánd, z ktorých 30 prežilo. V roku 2009 čínski vedci potvrdili narodenie prvého mláďaťa, ktoré bolo počaté umelým oplodnením pomocou zmrazených spermií. Technika zmrazovania spermií v tekutom dusíku bola prvýkrát vyvinutá v 80. rokoch 20. storočia a môže výrazne pomôcť pri zachovaní druhu, ak čerstvé spermie od priameho darcu nie sú dostatočne kvalitné. Podľa vedeckého časopisu "New Scientist" sa však samice pánd často nechcú o mláďatá, získané neprirodzeným počatím, starať.
Úmrtnosť mláďat.
Spočiatku, v období medzi 60. a 80. roky 20. storočia, malo mláďa len 40% nádej, že sa dožije dospelosti (t. j. 60% úmrtnosť). Neskôr už boli čísla oveľa priaznivejšie. Prvý rok v ľudskej starostlivosti prežije až 74 % samcov a 80 % samíc, podľa iných zdrojov prežije svoje prvé dva týždne života až 83 % mláďat.
Stručná história chovu a súčasnosť.
Prvá panda veľká odchovaná v zajatí sa narodila v pekinskej zoo v roku 1963. Prvý úspešný chov pandy mimo Číny sa uskutočnil v roku 1980 v mexickej Zoo Chapultepec. V Európe bola panda veľká na začiatku 21. storočia chovaná iba v nemecké Zoo Berlín.
K roku 2019 sa chová v 26 alebo 27 zoologických záhradách v 22 štátoch: Austrália, Belgicko, Čína, Dánsko, Fínsko, Francúzsko, Indonézia, Japonsko, Južná Kórea, Kanada, Malajzia, Mexiko, Nemecko, Holandsko, Rakúsko, Rusko, Singapur, Spojené kráľovstvo, Spojené štáty americké, Španielsko, Thajsko a Taiwan. Celková populácia dosiahla 600 jedincov. Najväčší počet pand chovaných v zajatí je vo výskumnej stanici v Čcheng-tu, kde na konci roka 2020 žilo 215 medveďov.
Na Slovensku ani v Česku sa nenachádza v žiadnej zoologickej záhrade (k roku 2023). Nájdete ju však v susedných krajinách, konkrétne v nemeckej Zoo Berlín a v najstaršej zoologickej záhrade na svete, rakúskej Zoo Schönbrunn vo Viedni.
Vzťah s ľuďmi.
V starovekej histórii.
Prvá zmienka o záhadnom bielom tvorovi, pravdepodobne pande, sa objavuje v písomných materiáloch spred 3 000 rokov, ale prvý doložený záznam o tomto zvierati pochádza z obdobia okolo roku 621 n. l., keď v Číne vládla dynastia Tchang. Pandy boli už v minulosti považované za vzácne a vznešené tvory, pretože obývali odľahlé oblasti a mali mierumilovnú povahu. Na rozdiel od mnohých iných zvierat sa v starovekej Číne zriedkavo predpokladalo, že pandy majú liečivý potenciál. Medzi niekoľko známych použití patrí používanie pandieho moču kmeňmi v S'-čchuane na rozpustenie náhodne prehltnutých ihiel a iných kovových predmetov alebo používanie vysoko cenených pandích koží na kontrolu alebo ovládanie menštruácie, ako sa opisuje v prvom zachovanom čínskom slovníku "Erya" z dynastie Čchin. Počas dynastie Ming sa verilo, že pandie kože dokážu odvrátiť mor alebo zabrániť rastu nádorov.
V čínskej kultúre je panda symbolom šťastia, mieru a priateľstva. Predstavuje zviera spravodlivosti, ktoré sa živí prakticky len bambusom a neubližuje tak iným zvieratám. Vďaka svojmu čiernobielemu vzoru je tiež stotožňovaná s jin a jang. V "Šu-ťingu", zbierke najstarších čínskych historických prameňov, sa panda opisuje ako nepremožiteľné zviera, rovnako odvážne a silné ako leopard alebo tiger. Mnohí starovekí bojovníci boli prirovnávaní k pande a tá sa stala symbolom víťazstva. Od druhej polovice 20. storočia je panda národným symbolom Číny.
V modernej histórii.
U modernej verejnosti (druhá polovica 20. – 21. storočie) je panda veľmi obľúbená, prinajmenšom preto, že je na prvý pohľad roztomilá a pripomína živého plyšového medveďa. K jej imidžu nevinnosti prispieva aj skutočnosť, že je zvyčajne zobrazovaná, ako pokojne prežúva bambus, na rozdiel od lovu.
WWF.
Panda sa stala ústrednou postavou Svetového fondu na ochranu prírody (WWF), ktorého logo zdobí jej podobizeň od jeho založenia v roku 1961 ako symbol všetkých ohrozených druhov na planéte. Dnes je jedným z najznámejších symbolov na svete.
Fiat Panda.
V roku 1980 talianska automobilka Fiat predstavila model Panda, ale napriek očakávaniam toto pôvodne malé mestské auto, ktoré sa dočkalo mnohých generácií, nie je pomenované podľa robustného, nemotorného a ohrozeného zvieraťa, ale na počesť Empandy (alebo len Pandy), rímskej bohyne a patrónky cestovateľov.
V športe.
Panda veľká sa stala jedným z maskotov letných olympijských hier v Pekingu v roku 2008 a jediným maskotom na zimných olympijských hrách v roku 2022.
V roku 2022 darovala Čína Kataru, hostiteľovi 22. majstrovstiev sveta vo futbale, dve živé pandy veľké na dôkaz čínsko-katarského priateľstva.
Vo filme.
O pandách bolo natočených viacero dokumentárnych filmov, napríklad "Giant Pandas: The Last Refuge" (USA, 1994), "Giant Panda" (Spojené kráľovstvo, 2006), "Giant Pandas" (Spojené kráľovstvo / Čína, 2014), "Making Pandas" (USA / Singapur, 2016) či "Terra Mater: Pandas hautnah!" (Rakúsko, 2019).
Pravdepodobne najznámejšou fiktívnou postavou je roztomilá panda menom Po z animovanej tetralógie "Kung Fu Panda" (pozri aj "Kung Fu Panda 2", "Kung Fu Panda 3" a "Kung Fu Panda 4").
Numizmatika a filatelia.
Ako národný poklad Číny je panda zobrazená na čínskych zlatých alebo strieborných minciach, napríklad na zlatej minci z roku 2016 v nominálnej hodnote 500 čínskych jüanov alebo na striebornej minci z roku 2019 v nominálnej hodnote 10 čínskych jüanov. Možno ju nájsť aj na mnohých poštových známkach (pozri galériu nižšie).
Významné dni.
Dňa 16. marca sa oslavuje Národný deň pandy (National Panda Day).
Charakter medveďa a útoky na človeka.
Hoci pandy vyzerajú roztomilo a sú to prakticky bylinožravce, môžu byť pre človeka nebezpečné a vážne ho zraniť, pretože podobne ako iné veľké medvede majú silné čeľuste a pomerne ostré pazúry. Pandy obrovské majú jeden z najsilnejších chrupov medzi suchozemskými cicavcami, podobne ako hrochy, ľadové medvede, tigre, medvede hnedé alebo levy. Ich fyzickú silu by sme tiež nemali podceňovať. Pandy sú aj veľmi obratné a majú vynikajúce šplhacie a plavecké schopnosti, takže nie sú také nemotorné a lenivé, ako sa niektorí ľudia domnievajú. Vo všeobecnosti sa pandy považujú za samotárske a pokojné zvieratá, ktoré sa konfrontáciám radšej vyhýbajú. Ak sa však cítia ohrozené a z nejakého dôvodu nemôžu uniknúť pred nebezpečenstvom, budú sa prirodzene brániť. Nebezpečné, podobne ako u iných medveďov, môžu byť samice s mláďatami, prípadne aj samce v období párenia, ktoré sa snažia predviesť svoju dominanciu. V porovnaní s ostatnými druhmi medveďov je však panda veľká jednou z najmiernejších. Nebol zaznamenaný žiadny prípad, že by úmyselne ulovila a umsrtila, alebo zjedla človeka. Za najagresívnejší a najnebezpečnejší druh pre človeka sa považuje medveď ľadový, ktorý je najviac prispôsobený mäsitej strave a človeka môže považovať za korisť.
V rokoch 2006 až 2009 sa v pekinskej zoologickej záhrade stalo niekoľko incidentov, najmenej štyri. Napríklad v roku 2006 bol pandou napadnutý opitý 28-ročný turista, ktorý vstúpil do jej výbehu, aby si ju pohladil a predviedol sa tak svojmu spoločníkovi. V roku 2007 samec pandy veľkej vážne pohrýzol 15-ročného chlapca, keď mladík preliezol bezpečnostnú bariéru a ocitol sa v jeho výbehu. Ďalší incident sa stal v rezervácii, keď sa tam zatúlal medveď a napadol dedinčana. Známy je aj jeden prípad z Európy; v roku 2021 v zoologickej záhrade Pairi Daiza v Belgicku panda veľká napadla jedného z chovateľov a vážne ho pohrýzla do ruky a nohy. Žiadny z týchto incidentov nemal za následok smrť.

</doc>
<doc id="8290" url="https://sk.wikipedia.org/wiki?curid=8290" title="Pavel Dobeš">
Pavel Dobeš

Pavel Dobeš (* 22. marec 1949, Frýdek-Místek) je český folkový spevák.
Hudobný vývoj.
V šesťdesiatych rokoch hral v Ostrave bigbeat. V ďalších rokoch sa orientoval na country a folkovú hudbu. „Jarmila“ bol jeho prvý veľký hit v roku 1981. Napísal množstvo piesní, medzi nimi sú aj doslova hudobné drahokamy.
„S tchořem prý se srazil, co se z lesa v hrůze plazil aby drůbež v kurníku prosil o azyl.“
Jeho hudobným partnerom je Tomáš Kotrba.
Zahraničné koncerty.
Pavel Dobeš nezaradil na svojej webovej stránke slovenské koncerty do tejto rubriky

</doc>
<doc id="8296" url="https://sk.wikipedia.org/wiki?curid=8296" title="Bratislavská župa (Uhorsko)">
Bratislavská župa (Uhorsko)

Bratislavská župa/stolica resp. Bratislavský komitát, alebo Prešporská župa/stolica resp. Prešporský komitát (staršie aj "Prešpurská župa" a podobne; iný názov: Prešporok, Bratislava, pre začiatky komitátu aj: Preslava; , , ) bola jedným z komitátov, stolíc a žúp Uhorského kráľovstva.
Charakteristika.
Bratislavská/Prešporská župa susedila s rakúskou krajinou Dolné Rakúsko, a uhorskými župami Nitra, Komárno, Ráb a Mošon. Župa bola na západe ohraničená Moravou, z východu Váhom, na juhu jej hranica prechádzala južne od Dunaja. Rozloha župy v r. 1910 bola 4370 km². V súčasnosti je územie župy takmer celé na Slovensku, malé časti sú v Maďarsku a Rakúsku. Názov župy sa nepoužíva ani pre názov príslušného regiónu, pre ktorý sa skôr používajú pomenovania Bratislava a okolie, Podunajsko, Trnava a okolie a Záhorie.
Na Slovensku je územie bývalej župy takmer totožné s okresmi Bratislava IV, Dunajská Streda, Galanta, Malacky, Pezinok, Senec a Trnava, malé časti zasahujú aj do okresov Šaľa a Senica.
Centrum.
Administratívnym centrom stolice do 17. storočia bol Bratislavský hrad a Šamorín. V 18. storočí sa centrom stolice stala Bratislava.
Župani.
Dedičnými županmi Bratislavskej stolice boli od roku 1580 "Pálfiovci" (historicky: Pálffyovci).
Dejiny.
Určitý druh územnej jednotky podobný ako Bratislavský komitát existoval ešte v 9. storočí v časoch Veľkej Moravy.
Bratislavský komitát existoval ako jeden z prvých už v 10. storočí. Podľa niektorých maďarských historikov existovali od polovice 13. storočia na území Bratislavského komitátu dve stolice: Malá bratislavská stolica ("Posonium minus") v západnej časti Žitného ostrova a Veľká bratislavská stolica ("Posonium maius"), zvyšné územie. Od konca 13. storočia však už určite existovala len jedna Bratislavská stolica. Tento názor je však asi mylný a územie Malej stolice bolo pravdepodobne len na úrovni slúžnovského okresu. 
V roku 1385 zálohoval Žigmund Luxemburský Bratislavskú stolicu (podobne ako 13 spišských miest) spolu s Nitrianskou a Trenčianskou stolicou moravským markgrófom, aby získal prostriedky na presadenie svojho nároku na uhorský trón.
Vojčianska stolica predialistov.
Osobitným územím bolo osem sídiel predialistov ostrihomského arcibiskupa na Žitnom ostrove. Strediskom stolice bola Vojka nad Dunajom, podľa ktorej mala stolica meno ("Sedes praedialistarum Vajkensis", "Sedes Archiepiscopalis Vajkensis"). V prvej polovici sa delila na slúžnovské okresy: Horný ("Processus sedis Vajkensis superior") s obcami Báč, Dobrohošť, Kyselica a Vojka a Dolný ("Processus sedis Vajkensis inferior") s obcami Dolný Bar, Moravské a Pinkove Kračany a Petrovo.
Bratislavská stolica bola jednou z najbohatších v Uhorsku až do konca 18. storočia.
Bratislava a Trnava.
Bratislava a Trnava patrili medzi najvýznamejšie mestá stolice, boli medzi poprednými strediskami kultúrneho života v Uhorsku. V Bratislave bola r. 1467 založená Academia Istropolitana, r. 1606 evanjelická škola, predchodkyňa lýcea, ktoré zohralo významnú úlohu v slovenskom národnom obrodení.
Trnava bola centrom rekatolizácie a univerzitným mestom. Univerzita, založená roku 1635 arcibiskupom Petrom Pazmáňom (Pázmánym), ktorá mala najmä náboženské poslanie, vyučovala právnikov a od roku 1769 ako prvá v Uhorsku aj lekárov.
1918súčasnosť.
V r. 1918 sa Bratislavská župa stala súčasťou Česko-Slovenska, malé časti za Dunajom Maďarska a Rakúska (potvrdené r. 1920 Trianonskou zmluvou). Bratislavská župa existovala do konca roku 1927, kedy bolo župné zriadenie na Slovensku zrušené.
V Maďarsku sa časti bratislavskej župy stali v medzivojnovom období súčasťou župy Gyõr-Moson-Pozsony ("Ráb-Mošon-Bratislava").
Počas vojnovej Slovenskej republiky (19391945) bola Bratislavská župa obnovená, no jej južná časť sa podľa Viedenskej arbitráže stala súčasťou Maďarska a spolu s malou okupovanou časťou bývalej Nitrianskej župy sa stala súčasťou novovytvorenej župy Nitra-Bratislava ("Nyitra-Pozsony") s centrom v Nových Zámkoch.
Po 2. svetovej vojne boli okupované časti opäť pripojené k Česko-Slovensku. V súčasnosti je územie Bratislavskej župy rozdelené medzi Bratislavský kraj a Trnavský kraj.
Národnosti.
Národnostný ráz stolice bol dosť zmiešaný. Slováci obývali prevažne sever a západ stolice, Maďari žili na juhu, Nemci v Bratislave a iných mestách a Chorváti, ktorí sem utiekli z Dolnej zeme pred tureckým útlakom.
Okresy.
Pôvodne sa Bratislavská stolica delila na štyri slúžnovské okresy: Prvý, Druhý, Tretí a Štvrtý ("Processus primus, secundus, tertius a quartus"). Roku 1806 sa počet slúžnovských okresov zvýšil na šesť: Záhorský, Bratislavský, Trnavský, Vonkajší, Hornoostrovský a Dolnoostrovský.
V roku 1910 bolo územie Bratislavskej župy rozdelené na tieto slúžnovské okresy:

</doc>
<doc id="8298" url="https://sk.wikipedia.org/wiki?curid=8298" title="Užská župa (Uhorsko)">
Užská župa (Uhorsko)

Užská župa resp. Užská stolica resp. Užský komitát (iné názvy: Uh, zastarano: "Ung", "Ungvárska stolica", "Ungská stolica"; , ) bola župa resp stolica resp. komitát v Uhorsku.
V súčasnosti sa približne tretina územia bývalej župy nachádza na Slovensku, asi dve tretiny na Ukrajine a dve obce v Maďarsku (Záhony a Győröcske). Na Slovensku sa pre príslušný región používa pomenovanie Zemplín (ktorého súčasťou bola Užská župa v rokoch 1918 až 1923), pre východnú časť regiónu niekedy aj "Východný ZemplínSobrance a okolie".
Charakteristika.
Užská župa sa rozprestierala na území s rozlohou 3 230 km² (stav v roku 1910) a susedila s Poľskom (resp. od konca 18. storočia do roku 1918 s rakúskou krajinou Halič, v súčasnosti súčasť Poľska a Ukrajiny) a Berežskou, Sabolčskou a Zemplínskou župou.
Župa bola zo severu ohraničená masívom Karpát, z juhu riekami Tisa a Latorica a zo západu riekou Laborec. Užskou župou tiež pretekala rieka Uh, od ktorej je odvodený i jej samotný názov.
Centrum.
Administratívnym centrom komitátu a stolice bol Užhorodský hrad, neskôr mesto Užhorod. V 15. storočí stoličná šľachta zasadala aj v Pavlovciach nad Uhom.
Rody vládnucich županov.
Od roku 1322 zvyčajne a od roku 1628 dedične zastávali post župana (neskôr hlavného župana) Drugetovci.
História.
Uhorsko.
Užský komitát vznikol počas 11. storočia. Počas 13. storočia sa komitát zmenil na šľachtickú (zemiansku) stolicu. Užská stolica, rovnako ako iné, sa delila na štyri slúžnovské okresy. Výkazy z roku 1773 uvádzajú tri slúžnovské okresy v Užskej stolici - Užhorodský (), Sobranecký (), Kapušiansky ().
Užhorodský okres však zaberal viac ako polovicu stolice, preto sa koncom 18. storočia od neho oddelil Seredniansky okres a neskôr vznikol aj Perečínsky okres. V roku 1910 bola teda Užská župa rozdelená do nasledujúcich okresov: 
Mesto Užhorod malo navyše zriadený vlastný mestský magistrát ().
Medzivojnové obdobie.
V roku 1918 sa územie Užskej župy s výnimkou dvoch obcí stalo súčasťou Česko-Slovenska, čo bolo definitívne potvrdené Trianonskou mierovou zmluvou v roku 1920). Tretina územia pripadla v rámci ČSR "Slovenskej krajine", zvyšné dve tretiny vo východnej časti Podkarpatskej Rusi. Obce Záhony a Győröcske a priľahlé územie na ľavom brehu Tisy sa stali súčasťou "Sabolčskej župy" (), neskôr od roku 1923 "Sabolčsko-Užskej župy" ().
V Česko-Slovensku sa slovenská časť Užskej župy spojila so Zemplínskou župou. Tento stav trval do roku 1923, keď bola zriadená "Košická veľžupa", pod ktorú prešla aj bývalá Užská župa. V roku 1928 bolo župné zriadenie na Slovensku zrušené a územie bývalej Užskej župy bolo rozčlenené na okresy. Tento stav trval až do rozpadu ČSR v roku 1939.
Druhá svetová vojna.
Počas druhej svetovej vojny pripadla prevažná časť česko-slovenského územia bývalej Užskej župy horthyovskému Maďarsku. V roku 1938 pripadli Maďarsku pohraničné česko-slovenské obce, ktoré boli presunuté pod správu Zemplínskej a Sabolčskej župy. V marci 1939 bola Maďarskom úplne anektovaná Podkarpatská Rus a v dôsledku týchto zmien bola opätovne zriadená Užská župa s centrom v Užhorode.
Opätovne zriadená župa sa delila na dva okresy:
Mesto Užhorod malo opätovne zriadený mestský magistrát.
Na území Slovenskej republiky počas druhej svetovej vojny existovala "Šarišsko-zemplínska župa", pod ktorú spadalo niekoľko obcí bývalej uhorskej Užskej župy, ktoré nepripadli Maďarsku.
Po roku 1945.
Po vojne boli medzivojnové hranice medzi ČSR a Maďarskom obnovené. Východná časť bývalej Užskej župy (spolu s celou Podkarpatskou Rusou) sa stala súčasťou Ukrajinskej SSR v rámci Sovietskeho zväzu pod názvom "Zakarpatská oblasť". Hranica medzi ČSR a ZSSR bola v niektorých miestach (okolie Užhorodu, severný a južný cíp slovensko-ukrajinskej hranice) mierne upravené voči hraniciam medzi predvojnovou Slovenskou krajinou a Podkarpatoruskou zemou (krajinou). Maďarsku po zrušení Viedenskej arbitráže opätovne pripadli dve obce Záhony a Győröcske, ktoré dodnes patria ku Sabolčsko-sátmarsko-berežskej župe.
V Česko-Slovensku bolo obnovené krajinské zriadenie spred vojny, ktoré trvalo do roku 1949. Vtedy vzniklo nové administratívne členenie a bývalá Užská župa sa rozdelila medzi Prešovský a Košický kraj. V roku 1960 boli tieto kraje spojené do Východoslovenského kraja.
V súčasnosti je ukrajinská časť bývalej župy súčasťou ukrajinského regiónu "Zakarpatská oblasť". Slovenská časť je súčasťou Košického a malá časť Prešovského kraja. Súčasné členenie sa však nezhoduje s členením z obdobia rokov 19491960.
Súčasnosť.
Ekonomika.
Okres Sobrance patrí medzi najchudobnejšie na Slovensku, s najnižšou priemernou mzdou na Slovensku.
Turistický ruch.
Drevené cerkvi v Ruskej Bystrej a v Inovciach sú národnými kultúrnymi pamiatkami. Územie je pokryté vinohradmi, medzi najznámejšie patria vinohrady v obciach Tibava a Orechová. Za návštevu určite taktiež stoja zrúcaniny hradov a opevnení v Podhorodi a Choňkovciach (Tibavské hrady).
Národnosti v rámci slovenskej časti župy.
V severnej časti župy žili Rusíni (v obciach Beňatina, Podhoroď a Hlivištia). Slováci žili na západ od Užhorodu, kde jazykovú hranicu tvorí rieka Uh (ale aj v jazykových ostrovoch ako dediny Vysoká nad Uhom či Seredne). Maďari obývali časť medzi Uhom a Latoricou (ale na severe napríklad aj Pinkovce, Svätuš, Kristy či Tašuľa). To bolo zároveň spojené s reformovaným náboženstvom.

</doc>
<doc id="8309" url="https://sk.wikipedia.org/wiki?curid=8309" title="Viditeľné svetlo">
Viditeľné svetlo

Viditeľné svetlo (iné názvy: svetlo, svetelné žiarenie, viditeľné žiarenie, viditeľné elektromagnetické žiarenie, svetelná radiácia; ako časť elektromagnetického spektra aj: viditeľné spektrum, svetelné spektrum, svetelné pásmo; ako vlnenie aj: svetelné vlny, viditeľné vlnenie; pozri aj optické žiarenie) je elektromagnetické žiarenie, ktoré je vďaka svojej vlnovej dĺžke viditeľné ľudským okom, čiže žiarenie s vlnovou dĺžkou od 380 nm (alebo 300/350/400 nm) do 780 (alebo 700/750/760/800) nm. Fyziologický vnem, ktorý spôsobuje viditeľné svetlo v ľudskom oku, sa nazýva videnie.
Základné vlastnosti.
Tak ako elektromagnetické žiarenie vôbec, má aj viditeľné svetlo tak vlastnosti vlnenia, ako aj vlastnosti častice. 
Vzťah medzi frekvenciou svetla (elektromag. žiarenia) f a jeho vlnovou dĺžkou λ znie:
formula_1
pričom c je rýchlosť svetla vo vákuu.
O rýchlosti svetla pozri článok rýchlosť svetla.
Rozsah viditeľného svetla.
Rozsah vnímaných vlnových dĺžok je daný predovšetkým tým, že v oblasti viditeľného svetla je maximum elektromagnetického žiarenia zo Slnka dopadajúceho na zemský povrch.
Presné hranice rozsahu viditeľného svetla nemožno presne stanoviť, lebo sa môžu meniť v závislosti od pozorovateľa (človeka). Okrem toho treba poznamenať, že niektoré druhy živočíchov vnímajú rozsah iný - napríklad včely ho majú posunutý smerom ku kratším vlnovým dĺžkam (ultrafialové svetlo), naopak niektoré plazy vnímajú ako viditeľné aj infračervené žiarenie.
Lom svetla.
V rôznych prostrediach sa svetlo šíri rôznou rýchlosťou. Keď svetlo prechádza rozhraním medzi takýmito dvomi rôznymi prostrediami, spomaľuje sa (alebo zrýchľuje) a podlieha lomu. Spomalenie v danom prostredí oproti vákuu vyjadruje jeho absolútny index lomu.
Keď svetlo prechádza z vákua/materiálu do iného materiálu/vákua, frekvencia zostáva rovnaká, ale mení sa vlnová dĺžka. Keď lúč nedopadá kolmo na rozhranie, zmení sa aj uhol šírenia. Lom na šošovke sa využíva v okuliaroch, lupách, kontaktných šošovkách, mikroskopoch či refrakčných teleskopoch.
Optika.
Veda zaoberajúca sa štúdiom svetla a jeho interakcií s materiálom sa nazýva "optika
Farba a vlnová dĺžka.
Rôzne vlnové dĺžky mozog interpretuje ako farby, od červenej s najväčšou vlnovou dĺžkou (780 nm), po fialovú s najmenšou vlnovou dĺžkou (380 nm).
Hneď vedľa viditeľného svetla sa nachádza "ultrafialové" (UV), smerom do kratších vlnových dĺžok, a "infračervené žiarenie" (IR), smerom do dlhších vlnových dĺžok. Napriek tomu, že ľudia nevidia infračervené žiarenie, môžu ho cítiť receptormi v pokožke ako teplo.
Meranie svetla.
Nasledujúcimi veličinami opisujeme svetlo:
Svetlo opisujú aj:

</doc>
<doc id="8314" url="https://sk.wikipedia.org/wiki?curid=8314" title="Maria Curieová-Skłodowská">
Maria Curieová-Skłodowská

Maria Curieová-Skłodowská, rodená Maria Salomea Skłodowska, (* 7. november 1867, Varšava, Ruská ríša – † 4. júl 1934, Passy, Francúzsko) bola významná francúzsko-poľská vedkyňa, chemička a fyzička. Hoci sa narodila v Poľsku, väčšinu života a vedeckej kariéry prežila vo Francúzsku. V roku 1903 získala prvú Nobelovu cenu za fyziku, v roku 1911 druhú za chémiu.
Meno.
Jej rodné meno sa písalo aj ako Maria Skłodowska. V súčasnosti je medzinárodne známa ako Marie Curie-Skłodowska, občas sa však používa aj tvar s inverzným priezviskom, teda Maria Skłodowska-Curie. Občas sa na jej označenie využíva aj tvar Madam Curie. V slovenčine sa zvykne používať aj podoba Marie/Maria/Mária Curie (prípadne Curieová), respektíve Curie-Sklodowská (Curieová-Sklodowská) (bez písmena ł a s dlhým a [á] na konci), preklad krstného mena do slovenčiny, na Mária, tu však nemá nijaké opodstatnenie.
Úspechy.
K jej najväčším úspechom patrí:
Pod jej osobným vedením boli taktiež uskutočnené vôbec prvé výskumy liečby rakoviny pomocou rádioaktivity.
Dvakrát získala Nobelovu cenu za dosiahnuté vedecké výsledky: prvýkrát v roku 1903 za fyziku spolu s manželom Pierrom Curiem za výskumy rádioaktivity, ktorú objavil Antoine Henri Becquerel, a druhýkrát v roku 1911 za chémiu za izoláciu čistého rádia a za objavenie dvoch chemických prvkov – rádia a polónia.
Štúdiá na Sorbonne.
V roku 1891 Curieová-Skłodowská urobila ako prvá žena v histórii prijímacie skúšky parížskej Sorbonny na fakultu fyziky a chémie. Cez deň študovala a po večeroch doučovala, pričom si tak zarábala na živobytie. V roku 1893 získala licenciát a začala vedecky pracovať vo fyzikálnom laboratóriu, ktoré viedol Gabriel Lippmann. Súčasne ďalej študovala na Sorbonne a druhý licenciát, z matematiky, získala v roku 1894.
Rádium a polónium.
V roku 1894 tiež spoznala svojho manžela Pierra Curieho, ktorý bol v tej dobe doktorandom v laboratóriu Becquerela. Po Pierrovom doktoráte sa v roku 1895 vzali. Pierre bol bez vyznania a Maria bola nábožensky vlažná, preto mali civilnú svadbu, čo na nejaký čas viedlo k roztržke s jej poľskou katolíckou rodinou. V roku 1897 sa im narodila dcéra Irène (tiež neskoršia nositeľka Nobelovej ceny).
Pierre odporučil Mariu Becquerelovi, ktorý jej ponúkol doktorandské štúdium pod svojím vedením. Becquerel jej navrhol zdanlivo neatraktívnu a dosť namáhavú tému – zistiť, prečo je rádioaktivita niektorých druhov uránovej rudy omnoho vyššia, ako to vyplývalo z podielu čistého uránu v rude.
Marie, spočiatku s pomocou mladého chemika Andrého Louisa Debierna, ktorý robil licenciát, začala náročnú prácu na delení uránovej rudy na jednotlivé chemické zlúčeniny a hľadala zlúčeninu, ktorá spôsobovala vysokú rádioaktivitu. Debierna to rýchlo prestalo baviť a nahradil ho sám Pierre Curie. Výskumy po štyroch rokoch viedli najskôr k objavu polónia a potom omnoho rádioaktívnejšieho rádia (prvý gram rádia izolovala zo smolinca pochádzajúceho z českého Jáchymova). Výsledkom bolo aj vyjasnenie pravdepodobných príčin rádioaktivity – ako efektu pri rozpade atómových jadier.
Laboratórium na Sorbonne.
Po získaní Nobelovej ceny sa Maria a Pierre náhle stali veľmi slávnymi. Sorbonna ponúkla Curiemu miesto profesora a súhlasila so založením vlastného laboratória, v ktorom sa Maria stala vedúcou výskumu. V tomto čase porodila druhú dcéru Evu (1904). Dňa 19. apríla 1906 Pierra zrazil nákladný konský povoz, následkom zrážky podľahol. Curieová-Skłodowská tak stratila životného druha a spolupracovníka. Dňa 13. mája toho istého roku sa fakultná rada rozhodla zachovať katedru vytvorenú pre Pierra Curieho a jej vedenie zveriť Curieovej-Skłodowskej. V roku 1906 sa Curieová-Skłodowská stala prvou profesorkou fyziky na Sorbonne.
Ústav pre rádium.
V roku 1911 získala svoju druhú Nobelovu cenu, vďaka ktorej presvedčila francúzsku vládu, aby vyčlenila prostriedky na vytvorenie nezávislého "Ústavu pre rádium" ("Institut du radium"), ktorý bol zriadený v roku 1914 a v ktorom sa uskutočňovali výskumy z oblasti chémie, fyziky a medicíny. Tento ústav sa stal liahňou nositeľov Nobelových cien – vyšli z neho ešte štyria laureáti Nobelovej ceny, medzi nimi aj Mariina dcéra Irène Joliotová-Curieová a jej zať Frédéric Joliot-Curie.
1. svetová vojna.
Počas prvej svetovej vojny sa Curieová-Skłodowská stala šéfkou vojenskej lekárskej bunky, ktorá sa zaoberala organizáciou poľných röntgenografických staníc, známych ako "Petits Curies", ktoré spolu vyšetrili viac ako 3 milióny prípadov zranení francúzskych vojakov. Na tomto projekte s ňou spolupracovala jej dcéra Irène.
Po vojne.
Po vojne Curieová-Skłodowská naďalej viedla "Ústav pre rádium" v Paríži a zároveň cestovala po svete, kde pomáhala vďaka svojej nadácii zakladať lekárske ústavy pre liečbu rakoviny. V roku 1932 s pomocou poľského prezidenta Moścického bol jeden z takýchto inštitútov založený vo Varšave. Prvým vedúcim sa stala Mariina sestra Bronisława Dłuska, ktorá kedysi Mariu presvedčila, aby išla za ňou študovať do Paríža. U Marie Curieovej-Skłodowskej na ústave tiež študoval František Běhounek (v rokoch 19201922), ktorý po návrate skúmal rádioaktivitu v jáchymovských baniach. V roku 1925 Curieová-Skłodowská sfárala do bane "Svornost" v Jáchymove.
Marie Curieová-Skłodowská zomrela 4. júla 1934 v sanatóriu Sancellemoz v Passy (Haute-Savoie) na leukémiu, ktorá bola s najvyššou pravdepodobnosťou spôsobená radiáciou, s ktorou pracovala.
V roku 1995 bola pochovaná pod kupolou parížskeho Panteónu ako prvá žena za vlastné zásluhy.

</doc>
<doc id="8320" url="https://sk.wikipedia.org/wiki?curid=8320" title="Trojhranná kosť">
Trojhranná kosť

Trojhranná kosť (lat. "os triquetrum") patrí medzi kosti hornej končatiny.
Je uložená v proximálnom rade zápästných kostí, najmediálnejšie. Proximálne nesie styčnú plôšku pre spojenie s kosťami predlaktia, laterálne pre spojenie s mesiačikovitou kosťou (lat. "os lunatum"), distálne pre spojenie s hákovou kosťou (lat. "os hamatum"), palmárne pre spojenie s hráškovitou kosťou (lat. "os pisiforme").

</doc>
<doc id="8321" url="https://sk.wikipedia.org/wiki?curid=8321" title="Hráškovitá kosť">
Hráškovitá kosť

Hráškovitá kosť (lat. "os pisiforme") patrí medzi kosti hornej končatiny.
Je uložená v proximálnom rade zápästných kostí. Má ovoidný tvar, je súčasťou šľachy svalu m. flexor carpi ulnaris. Na dorzálnej ploche nesie kĺbovú plôšku pre spojenie s trojhrannou kosťou (lat. "os triquetrum").

</doc>
<doc id="8322" url="https://sk.wikipedia.org/wiki?curid=8322" title="Lichobežníkovitá väčšia kosť">
Lichobežníkovitá väčšia kosť

Lichobežníkovitá väčšia kosť (lat. "os trapezium") patrí medzi kosti hornej končatiny.
Je uložená v distálnom rade zápästných kostí, najlaterálnejšie. Proximálne má kĺbovú plôšku pre spojenie s člnkovitou kosťou (lat. "os scaphoideum"), distálne pre spojenie s metakarpom palca. Na mediálnej strane sú dve artikulačné plôšky, pre spojenie s lichobežníkovitou menšou kosťou (lat. "os trapezoideum") a pre bázu metakarpu II. Na palmárnej ploche rádialne je uložené "tuberositas ossis trapezii", mediálnejšie je zárez od šľachy svalu "m. flexor carpi radialis".

</doc>
<doc id="8323" url="https://sk.wikipedia.org/wiki?curid=8323" title="Mária Curie-Skłodowská">
Mária Curie-Skłodowská



</doc>
<doc id="8325" url="https://sk.wikipedia.org/wiki?curid=8325" title="Lichobežníkovitá menšia kosť">
Lichobežníkovitá menšia kosť

Lichobežníkovitá menšia kosť (lat. "os trapezoideum") patrí medzi kosti hornej končatiny.
Je uložená v distálnom rade, mediálnejšie od os trapezium. Distálne má kĺbovú plôšku pre spojenie s bázou II. Metakarpu. Proximálne je umiestnená plôška pre člnkovitú kosť (lat. "os scaphoideum"), laterálne pre lichobežníkovitú väčšiu kosť (lat. "os trapezium") a mediálne pre hlavičkatú kosť (lat. "os capitatum").

</doc>
<doc id="8326" url="https://sk.wikipedia.org/wiki?curid=8326" title="Hlavičkatá kosť">
Hlavičkatá kosť

Hlavičkatá kosť (lat. "os capitatum") patrí medzi kosti hornej končatiny.
Je uložená v distálnom rade zápästných kostí, medzi lichobežníkovitou menšou kosťou (lat. "os trapezoideum") a hákovou kosťou (lat. "os hamatum"). Proximálne má hlavicu, "caput ossis capitati". Mediálne má plôšku pre spojenie s hákovou kosťou (lat. "os hamatum"), laterálne pre lichobežníkovitú menšiu kosť (lat. "os trapezoideum"), distálne pre spojenie s II., III., a IV. metakarpom.

</doc>
<doc id="8327" url="https://sk.wikipedia.org/wiki?curid=8327" title="Háková kosť">
Háková kosť

Háková kosť (lat. "os hamatum") patrí medzi kosti hornej končatiny.
Je uložená v distálnom rade, mediálne od hlavičkatej kosti (lat. "os capitatum"). Do dlane smeruje jej výbežok, "hamulus ossis hamati". Proximálna časť kosti sa spája s mesiačikovitou kosťou (lat. "os lunatum"), laterálne je plôška pre spojenie s hlavičkatou kosťou (lat. "os capitatum"), proximálne a mediálne pre trojhrannú kosť (lat. "os triquetrum"). Distálne sa spája s IV. a V. metakarpom.

</doc>
<doc id="8328" url="https://sk.wikipedia.org/wiki?curid=8328" title="Maria Curie-Sklodowska">
Maria Curie-Sklodowska



</doc>
<doc id="8329" url="https://sk.wikipedia.org/wiki?curid=8329" title="Články prstov">
Články prstov

Články prstov (lat. "phalanges digitorum") sú kosti, ktoré sú pospájané kĺbmi a tvoria kostru prstov. 
Delia sa na:

</doc>
<doc id="8334" url="https://sk.wikipedia.org/wiki?curid=8334" title="Zmeny hraníc Poľska">
Zmeny hraníc Poľska



</doc>
<doc id="8335" url="https://sk.wikipedia.org/wiki?curid=8335" title="Mäsožravce (cicavce)">
Mäsožravce (cicavce)

Mäsožravce (iné názvy: mäsožravé cicavce, šelmy, šelmotvaré, šelmotvaré cicavce; staršie: "dravce" [resp. "dravci"] , "dravé zvery"; zastarano zriedkavo: "Carnivory"; nesprávne: "karnivory"; lat. Carnivora alebo zriedkavo Caniformes) je rad cicavcov.
Charakteristika.
Majú vyspelé zmysly, vysoko vyvinutý mozog a správanie (dobrý zrak, čuch a sluch, bleskurýchly beh, vytrvalosť pri love, rýchle potápanie, pohotový skok zo zálohy). Väčšinou sú veľmi dobrí lovci.
V dôsledku charakteru potravy majú krátke črevá. Všetky majú výkonné hryzáky (zuby).
Nie všetky sú skutočné mäsožravce, napríklad medvede jedia aj rastliny a druhy ako panda veľká sa živia iba bambusom.
Medveďovité a lasicovité sú ploskochodce (čiže pri behu našľapujú na plochu chodidiel), ostatné sú prstochodce (čiže sa pohybujú po prstoch).
Systematika.
Staršie systémy delili Carnivora na pozemné taxóny (Fissipedia) a vodné taxóny – plutvonožce (Pinnipedia) a radili do Carnivora aj kredonty. Vodné taxóny (plutvonožce) sa však v niektorých systémoch radili ako úplne samostatný rad.
Dnes sa Carnivora delia na taxóny vývojovo príbuzné so psami (Caniformia) a taxóny vývojovo príbuzné s mačkami (Feliformia). Caniformia pritom zahŕňajú aj plutvonožce. Kreodonty sa radia ako sesterský taxón (úzko chápaných) Carnivora.
Súčasný systém.
Súčasný systém mäsožravcov (a ich bezprostredných príbuzných) vyzerá nasledovne:
Ferae v širšom zmysle:
Ako vidno, názov mäsožravce (Carnivora) sa používa štyrmi rôznymi spôsobmi. Okrem vyššie uvedených možností sa názov mäsožravce (Carnivora), skôr staršie, používa ešte ďalším, takpovediac minimálnym spôsobom: používa sa ako označenie pre mäsožravce (Carnivora) v ktoromkoľvek vyššie uvedenom zmysle okrem plutvonožcov (Pinnipedia).
Nižšie je uvedená podrobnejšia verzia spodnej časti vyššie uvedeného systému, t. j. podrobnejšia verzia systému korunových Carnivora (čiže Carnivora v najužšom zmysle). Uvedené sú v nej ale len recentné čeľade. Vyhynuté väčšie taxóny a staršie systémy sú zohľadnené iba čiastočne, a to formou komentárov k súčasným taxónom. &lt;br&gt;
"K tomu najprv vysvetlivky: 
 "Význam skratiek: pr = podrad, ir = infrarad, pvr = parvrad, nč = nadčeľaď."
 "A, B...označujú rôzne významy toho istého názvu."
 "Znak / oddeľuje úplné synonymá."
 "X → Y znamená, že Y je zaradené v X, tvorí teda podmnožinu X-u."
rad mäsožravce (Carnivora) v najužšom zmysle/ korunové mäsožravce (Carnivora)/ Caniformes:
V niektorých (najmä starších) textoch sa rad Carnivora delí na 2 podrady: 
-Fissipedia (iné názvy: Carnivora fissipedia, Carnivora vera, Carnassidentia; po slovensky: šelmy v užšom zmysle*/suchozemské/suchozemské šelmy/pozemné/pozemné šelmy/zemné šelmy/šelmy mäsožravé/voľnoprsté mäsožravce/zastarano šelmy s voľnými palcami), ktorý zodpovedá hore uvedeným Carnivora okrem Pinnipedia ;
-Pinnipedia (iné názvy pozri vyššie), ktorý zodpovedá hore uvedenému parvradu Pinnipedia.
V niektorých (najmä starších) textoch majú niektorí autori namiesto radu Carnivora 2 rady, konkrétne :
Poznámka o latinských názvoch:
 -Latinské názvy na Can- alebo Cyn- znamenajú pes.
 -Latinské názvy na Urs- alebo Arct- znamenajú medveď. 
 -Latinské názvy na Mustel- znamenajú lasica.
 -Latinské názvy na Feli- alebo Aelur- znamenajú mačka.
 -Latinské názvy na Ailur- znamenajú buď mačka alebo panda.
 -Latinské názvy na Herpest- znamenajú mungo (resp. v staršej slovenskej terminológii: mangusta).
 -Latinské názvy na Viverr- znamenajú cibetka (resp. doslovnejšie: fretka).
Ukážky starších systémov typu "Fissipedia - Pinnipedia".
Slovenský náučný slovník (1932).
rad/skupina šelmy/dravci/dravce (Carnivora) [v širšom zmysle]:
(*)Rodina je staršie označenie čeľade.
Thenius (1969).
†Creodonta bol pôvodne taxón zahŕňajúci rôzne vyhynuté cicavce zo skupiny Unguiculata (= zhruba všetky cicavce okrem kopytníkov a veľrýb), vrátane hmyzožravcov (Creodonta v širšom zmysle). Neskôr boli Creodonta obmedzené na vyhynuté cicavce považované za príbuzné s recentnými Carnivora (Creodonta v užšom zmysle). Creodonta v užšom zmysle sa často zaraďovali ako podrad radu Carnivora. Dnes (t. j. v roku 1969) sa obsah bývalých Creodonta v užšom zmysle zaraďuje:
- sčasti do taxónu Condylarthra (týka sa taxónov Arctocyonoidea a Mesonychoidea), 
- sčasti buď ako samostatný rad Creodonta v najužšom zmysle alebo ako časť radu Deltatheridia/Hyaenodonta (týka sa taxónu Oxyaenoidea v širšom zmysle),
- a sčasti do vlastných Carnivora (týka sa taxónu Miacoidea). 
Vzniká teda nasledujúci súčasný (-rok 1969) systém (taxóny uvedené malým písmom nepatria do Credonta ani Carnivora):
rad †„Condylarthra": 
rad †„Deltatheridia" (=Hyaenodonta):
rad Carnivora:
Pyramída (1979, 1983).
rad mäsožravce (Carnivora):
rad plutvonožce (Pinnipedia):
Boľšaja sovetskaja enciklopedija (1970 – 1979).
rad Carnivora :
rad Pinnipedia:
Špinar (1984).
rad †Hyaenodonta - toto je časť bývalého radu †Creodonta (iná časť bývalého radu Creodonta je súčasťou radu †Condylarthra a posledná časť bývalého radu Creodonta je v nadčeľadi Miacoidea - pozri nižšie)
rad Carnivora - staršie (t. j. pred rokom 1984) radený ako podrad Fissipedia radu Carnivora:
rad Pinnipedia - staršie (t. j. pred rokom 1984) radený ako podrad radu Carnivora:
Encyclopedia Britannica online (prístup 2012).
rad †Creodonta
rad Carnivora (len recentné taxóny):
Skoro to isté delenie ja na savci.upol.cz (rok 2001), čeľaď Mephitidae tam však je zaradená ako súčasť čeľade Mustelidae.
Ukážky starších systémov typu "Caniformia - Feliformia".
McGraw-Hill Encyclopedia of Science and Technology, 6th edition (1987).
Tzv. †Creodonta sa staršie zaraďovali do Carnivora ako podrad, teraz sú súčasťou radov †Deltatheridia (napr. čeľade †Hyaenodontidae a Oxyaenidae) a †Condylarthra.
rad Carnivora:
UCMP (1994, 1996; prístup 2012).
rad †Creodonta - čeľade neuvedené
rad Carnivora (len recentné taxóny):
McKenna a Bell (1997).
grandrad Ferae:
Benton (2005).
nepomenovaný nadrad:
Wozencraft (2005).
rad Carnivora:
Paleobiology Database (prístup máj 2012, stav zdá sa prevažne okolo 2007 a 2011).
(-)Ferae:
Mikko’s Phylogeny 2005 – 2011.
(-) Ferae (Carnivoramorpha v širšom zmysle):
Alternatíva pre Caniformia:
Systema Naturae 2000 (prístup 2015/2016).
nadrad Ferae:

</doc>
<doc id="8336" url="https://sk.wikipedia.org/wiki?curid=8336" title="Mäsožravce">
Mäsožravce



</doc>
<doc id="8337" url="https://sk.wikipedia.org/wiki?curid=8337" title="Mäsožravec">
Mäsožravec

Mäsožravec môže byť:
Mäsožravce môže byť:

</doc>
<doc id="8338" url="https://sk.wikipedia.org/wiki?curid=8338" title="Šelma">
Šelma

Šelma (z nem. Schelm = šibal/podliak &lt; stredná horná nemčina schelm(e) = zdochlina/mor ) môže byť:
Šelmy je taxón cicavcov, pozri mäsožravce (cicavce)

</doc>
<doc id="8339" url="https://sk.wikipedia.org/wiki?curid=8339" title="Šelmy">
Šelmy



</doc>
<doc id="8340" url="https://sk.wikipedia.org/wiki?curid=8340" title="I-Cybie">
I-Cybie

i-Cybie je animálny robot v tvare robotického psa.
iCybie je výsledkom výskumu spoločnosti Tiger Electronics, tá však skrachovala a v súčasnosti robotického psíka vyrába a dodáva spoločnosť Silverlit toys. iCybie, ktorý bol na trh daný v auguste 2001 má podobné vlastnosti ako AIBO robotický psík spoločnosti SONY, je však podstatne lacnejší. Jeho cena v USA je 199 USD, teda v prepočte zhruba 8000 Sk. iCybie je plne autonómny, poslúcha na svoje meno a dokáže sa pohybovať za zvukom, ako je volanie jeho mena, ľudský hlas, tlieskanie apod. Na jedno tliesknutie sa dokáže zorientovať a zistiť odkiaľ prišiel zvuk a pohybuje sa smerom k nemu. Ak zatlieskate dvakrát po sebe, robot si sadne. Celkovo existuje až 16 rôznych kombinácií tliesknutí a k nim priradených funkcií. 
Inou možnosťou ako riadiť iCybieho je používať slovné príkazy. Napríklad vyslovením slova SIT (sadni) si robot sadne. Celkovo je k dispozícii 8 rôznych slovných príkazov. K riadeniu robota je ďalej možné použiť diaľkové ovládanie, ktoré je priložené k dodávke psíka. 
Dokáže prejavovať štyri emócie a to šťastie, smútok, hyperaktivitu a únavu. Po kúpe je robot šteňaťom, postupne dospieva až na vyspelého jedinca. 
Keď sa užívateľ prestane iCybiemu venovať, ďalších 10 až 30 minút potom vykonáva autonómne svoju činnosť a následne upadne do letargie. Podobne ako AIBO, dokáže ísť autonómne k nabíjačke a dobiť svoje batérie, keď je to potrebné. Možno ho dostať v mnohých farbách, podľa priania zákazníka. 
O tom, že konštrukcia takéhoto robota nie je jednoduchou záležitosťou svedčí aj to, že iCybie je zložený z 1400 súčiastok a drôty, ktoré obsahuje, majú dokopy dĺžku až 27 metrov. Celkovo je v robotovi zamontovaných 16 motorčekov. 
Prvé nabitie batérií trvá až 10 hodín, každé ďalšie nabíjanie trvá 4 – 6 hodín. Na jedno nabitie pritom dokáže iCybie pracovať 1,5 až 2,5 hodiny. Robot sa z času na čas podrobuje vnútornej kontrole, aby sa uistil, že je všetko v poriadku. Počas tejto kontroly sa nevenuje interakcii so svojim okolím a namiesto toho robí mechanické pohyby, hýbe prednými a zadnými nohami, otáča hlavou apod. Táto kontrola stavu sa deje po vybalení robota z krabice, teda keď je spustený po prvý raz, po dobíjaní batérií a po vložení nových batérií. Pri jeho pohybe počuť mechanické zvuky, aké si možno predstaviť pri pohybe akéhokoľvek mechanického zariadenia.
Zmysly tvorí až 70 senzorov, ktoré mu dovoľujú získavať informácie z prostredia. Možno ich rozdeliť na niekoľko typov:
Táto hračka nie je pre malé deti, odporúčaný vek je minimálne 14 rokov a viac.

</doc>
<doc id="8345" url="https://sk.wikipedia.org/wiki?curid=8345" title="Maria Curie-Skłodowska">
Maria Curie-Skłodowska



</doc>
<doc id="8347" url="https://sk.wikipedia.org/wiki?curid=8347" title="Johann Sebastian Bach">
Johann Sebastian Bach

Johann Sebastian Bach (* 31. marec 1685, Eisenach, Rímsko-nemecká ríša – † 28. júl 1750, Lipsko) bol nemecký hudobný skladateľ barokovej hudby a svojho času slávny organista a čembalista. Dnes je uznávaný ako najväčší majster zvuku, ktorý na stáročia ovplyvnil celý ďalší vývoj hudby, a ktorého diela sú rozšírené po celom svete tak v pôvodnej forme, ako aj v nespočetných variáciách.
Životopis.
Detstvo a mladosť.
Bol najmladší z ôsmich detí Johanna Ambrosiusa Bacha a jeho manželky Elisabeth Bachovej, rodenej Lämmerhirtovej. Pokrstili ho 23. marca v Kostole svätého Juraja. Včasné detstvo strávil v Eisenachu, kde ho bratranec jeho otca, organista v eisenachskom kostole sv. Juraja Johann Christoph Bach, prvýkrát zoznámil s chrámovou a organovou hudbou. Ako osemročný sa dostal Bach do latinskej školy eisenachského dominikánskeho kláštora.
Rodičia zomreli skoro, matka 3. mája 1694 a otec, ktorý si 27. novembra 1694 vzal za manželku vdovu Barbaru Margarethu Bartholomäiovú, rodenú Keulovú, zomrel iba niekoľko mesiacov po sobáši, 20. februára 1695. Johann Sebastian sa presťahoval so svojim bratom Johannom Jacobom k staršiemu bratovi Johannovi Christophovi (1671 – 1721) do Ohrdrufu.
V Ohrdrufe navštevoval lýceum až do primy, čím získal lepšie školské vzdelanie ako jeho predkovia. V sekunde chodili spolu s ním do školy bratanec Johann Ernst Bach a celoživotný priateľ Georg Erdmann.
Jeho o 16 rokov starší brat Johann Christoph, ktorý bol organistom v Ohrdrufe, prevzal jeho ďalšiu výchovu a hudobné vzdelávanie. Od neho sa naučil hru na organe a komponovanie. K jeho obžive prispievalo spievanie v zbore.
Dňa 19. januára 1700 opustil Georg Erdmann Ohrdruf a odišiel do Lüneburgu. Krátko nato, 15. marca, ho nasledoval aj Johann Sebastian.
Bach a Erdmann boli v Lüneburgu žiakmi kláštora Michaelis. Spievali ako diskantisti v motetovom zbore. Georg Böhm bol v tomto čase organista v Kostole sv. Jána. Jeho vplyv na Johanna Sebastiana možno badať v jeho raných organových dielach. Na výletoch do Celle a Hamburgu (k slávnemu organistovi Adamovi Reinkenovi) sa Bach zdokonaľoval v hre na organ.
Na Veľkú noc roku 1702 opustil Bach Lüneburg, pravdepodobne aby sa uchádzal o voľné miesto organistu v Sangerhausene. V jeho životopise je medzera, ktorá trvá zhruba jeden rok.
Najneskôr od marca 1703 bol Johann zamestnaný ako sluha a huslista v súkromnej kaplnke spoluregenta Johanna Ernsta von Sachsen Weimar. Pri organovej skúške 17. marca 1703 nadviazal kontakty s radou v Arnstadte, ktorá mu už v auguste dala miesto organistu.
Arnstadt.
Bach dostal dňa 9. augusta 1703 svoje poverenie ako organista do "Nového kostola" v Arnstadte bez ďalšej skúšobnej hry. Stále sa dostával do konfliktu s radou. Jednou z nich bola aj hádka a potýčka s Geyersbachom v roku 1705, žiakom starším ako Johann Sebastian. V októbri toho istého roka dostal štvortýždňovú dovolenku na cestu k Dietrichovi Buxtehudemu do Lübecku, ktorú predĺžil na tri mesiace. Dňa 21. februára 1706 a 11. novembra dostal pokarhanie kvôli "nedbalosti v službe". Dostal tiež varovanie, aby pri sprievode chorálov pri bohoslužbe nemiatol veriacich zarážajúcimi medzihrami, dekoráciami a moduláciami. (Chorálové predohry "In dulci jubilo", BWV 729 a "Herr Jesu Christ dich zu uns wend" (Pán Ježiš obráť sa k nám), BWV 726 sú dva názorné príklady takýchto "zarážajúcich" doplnkov).
Dňa 24. apríla 1707 hral Bach ukážkovo v Mühlhausene, kde sa uchádzal o miesto organistu.
Mühlhausen.
Dňa 29. júna 1707 nastúpil Johann Sebastian Bach do služby ako organista v kostole "Divi-Blasii-Kirche". Toto nezvyčajne dobre dotované miesto v Mühlhausen/Thüringen mu umožnilo založiť si rodinu. Vzal si sesternicu druhého stupňa Mariu Barbaru Bachovú dňa 17. októbra 1707. Sobáš sa konal v Dornheime pri Arnstadte. Podľa zmluvy skladal Bach pri príležitosti výmeny rady 4. februára 1708 slávnostnú kantátu "Gott ist mein König" (BWV 71) (Nech je Boh mojim kráľom), ktorá sa ako jediná zachovala z dobovej tlače. Veľký požiar v meste viedol k zvýšeniu životných nákladov. Pravdepodobne preto žiadal Bach 25. júna 1708 o prepustenie, ktoré mu hneď schválili. Jeho nástupcom v Mühlhausene sa stal Johann Friedrich Bach.
Weimar.
Bach dostal miesto dvorného organistu a komorného muzikanta na dvore vojvodu Wilhelma Ernsta vo Weimare. Presťahoval sa v polovici júla roku 1708 so svojou tehotnou manželkou a s celým svojim domácim zariadením. Dňa 29. decembra 1708 bol krst jeho prvého dieťaťa Cathariny Dorothei.
Začiatkom februára 1709 odcestoval do Mühlhausenu, kde odovzdal ďalšiu kantátu zloženú pri príležitosti výmeny rady. Aj túto znova vytlačili na náklady tunajšej rady, ale do dnešných čias sa nedochovala. Dňa 24. novembra 1710 bol krst jeho najstaršieho syna Wilhelma Friedemanna. V dňoch 21. a 22. februára bol Bach vo Weißenfelse pri príležitosti slávností k narodeninám vojvodu Christiana von Sachsen-Weißenfels. Pravdepodobne hrali "Jagdkantate" (Poľovnícku kantátu) BWV 208. Dňa 23. februára, na narodeniny vojvodu, sa narodili dvojičky Maria Sophia a Johann Christoph. Pre ich zlý zdravotný stav dostali núdzový krst. Johann Christoph zomrel krátko potom, Maria Sophia 13. marca.
Koncom roka 1713 Bach pravdepodobne hľadal nové miesto. Uchádzal sa o miesto organistu na "Marktkirche Unser Lieben Frauen" v Halle. Po prednesení jednej skúšobnej kantáty dostal 14. decembra vymenovanie, tohto miesta sa však napokon zriekol. Bach bol menovaný 2. marca 1714 za koncertného majstra vo Weimare s patrične vyšším platom. S týmto postom bola spojená úloha, že Bach musí každé 4 týždne skomponovať jednu novú chrámovú kantátu pre danú nedeľu. Ako prvá zaznela v Kvetnú nedeľu 25. marca 1714 kantáta "Himmelskönig sei willkommen" (Nebeský kráľ buď vítaný) BWV 182. Bach potom v pravidelných odstupoch skladal ďalších aspoň 20 diel, ktoré tvoria základnú časť neskorších Lipských kantátových ročníkov.
Druhý syn Carl Philipp Emanuel sa narodil 8. marca 1714. Až 19. marca poslal Bach rade v Halle definitívne odmietnutie.
Ďalší syn Johann Gottfried Bernhard sa narodil 11. mája 1715. Vojvoda Johann Ernst zu Sachsen-Weimar zomrel 1. augusta. Z dôvodu nariadeného dvorného smútku sa tri mesiace nehrala žiadna hudba.
Dňa 1. decembra 1716 zomrel chorľavý prvý kapelník Johann Samuel Drese, ktorého post fakticky zastával už dlhšiu dobu jeho syn ako 2. kapelník. Bach nie je, ako to on očakával, vymenovaný za 1. kapelníka. Možno preto hľadal nové miesto, ktoré nakoniec našiel v Köthene.
Už 1. augusta dostal plat z Köthenu, 5. augusta nastúpil do služby.
V septembri 1717 cestoval Johann Sebastian Bach na dvor do Drážďan, kde sa má konať súperenie so slávnym organovým virtuózom Louis Marchandom, ktoré sa však nakoniec nekoná.
Bach žiadal o prepustenie zo služieb vo Weimare, čo mu jeho zamestnávateľ odmietal pre „tvrdohlavosť“. 6. novembra ho dokonca zadržali u krajinského sudcu. 2. decembra ho pustili a prepustili "v nemilosti".
Köthen.
Od decembra 1717 do roku 1723 bol Bach kapelníkom na dvore kniežaťa Leopolda von Anhalt-Köthen v Köthene. V čase od 15. do 18. decembra 1717 sa Bach nachádzal v Lipsku kvôli organovej skúške v Kostole sv. Pavla.
Dňa 15. novembra 1718 sa mu narodil syn Leopold August. Bach získa preňho, tak ako pre skoro všetky svoje deti, vysokopostavené osobnosti za krstných rodičov, úradujúce knieža Leopold von Anhalt-Köthen, jeho súrodencov Augusta Ludwiga a Eleonóru Wilhelminu, tajného radcu Christopha Josta von Zanthier a manželku dvorného majstra Gottlob von Nostiz. Sotva rok staré dieťa pochovali 28. septembra 1719.
Ako príspevok k hudobnej výchove svojich deti začína Bach 22. januára 1720 písať klavírnu knižku pre najstaršieho syna Wilhelma Friedemanna. Ako každý rok cestuje dvor s kniežaťom do Karlových Varov a ostáva tam dva mesiace. Pri návrate 17. júla už tam nenachádza svoju manželku Mariu Barbaru, ktorú už 7. júla pochovali.
Tento zážitok pravdepodobne znamenal preňho zvrat v jeho živote, ktorý chápal Köthen ako doživotné miesto pôsobenia. Aj knieža Leopold sa odvracia od jeho súborovej hudby smerom ku klavírnej hudbe. Slávne miesto v Bachovom liste z 20. októbra 1730 adresovaného Georgovi Erdmannovi sa azda dotýka zmeny hudobného vkusu na kniežacom dvore, pričom hlavnú vinu nespravodlivo dáva manželke kniežaťa:
"Tamže [v Köthene] milostivé a muziku tak milujúce ako aj znajúce knieža som mal, u ktorého som tiež život celý svoj stráviť domýšľal sa. No muselo sa už tak prihodiť, že sa spomenutý serenissimus s berenburgskou princeznou oženil a už tak to začalo vyzerať, akoby musikálny sklon zmieneného kniežaťa pobledúval, poťažmo sa táto nová kňažná amusikálnou zdala byť." Toto je potvrdené aj skutočnosťou, že po Bachovom odchode z Köthenu zostáva jeho miesto neobsadené. Napriek tomu po svojom odchode môže nosiť titul kapelníka a dodáva aj po roku 1723 hudbu k slávnostiam kniežacieho dvora.
V septembri 1720 sa uvoľnilo miesto organistu v Kostole sv. Jakuba v Hamburgu, o ktoré sa Bach uchádza. Hamburská rada ho pozýva ku skúšobnej hre, musí ale odriecť, pretože miesto je spojené so zaplatením vysokej sumy.
Aj venovanie – z 24. marca 1721 – v takzvanom "Brandenburskom koncerte" (BWV 1046 – 1051) pre markgrófa Christiana Ludwiga z Brandenburska možno vidieť vo svetle hľadania nového miesta.
Dňa 22. februára 1721 umiera Bachov brat Johann Christoph v Ohrdrufe.
Dňa 3. decembra 1721 berie si Johann Sebastian speváčku Annu Magdalenu, najmladšiu dcéru kniežacieho dvorného a poľného trubača zo Sachsen-Weißenfelsu Johanna Kaspaara Wilckeho. Anna Magdalena prišla v roku 1720 na Köthenský dvor ako sopranistka.
Lipsko.
Dňa 5. júna 1722 zomiera v Lipsku "Thomanerkantor" (= umelecký vedúci chlapčenského zboru Thomanerchor v Lipsku) Johann Kuhnau. Prvá skúška na uvoľnené miesto sa koná už 14. júla v Lipsku. Uchádzači sú Georg Philipp Telemann, Johann Friedrich Fasch (kapelník na dvore Anhalt-Zerbst) a Christian Rolle (hudobný riaditeľ v Magdeburgu). Zvolený je Telemann, ktorý však kvôli zvýšeniu platu nenastupuje a zostáva v Hamburgu.
Dňa 7. februára 1723 sa koná druhá kantorátna skúška v Lipsku. Bach prednáša kantátu "Jesu nahm zu sich die Zwölfe" (Ježiš si zobral k sebe tých dvanástich) – BWV 22. Konkurenti sú Georg Friedrich Kauffmann z Merseburgu, ktorý dobrovoľne odstupuje, Johann Christoph Graupner (kapelník z Darmstadtu) a Georg Balthasar Schott (organista v Novom kostole v Lipsku). Zvolený je Graupner, ktorý však nemôže nastúpiť, pretože ho hessenský krajinský gróf z Darmstadtu odmieta prepustiť zo služieb. Tak sa stáva Bach „ako druhý v poradí“ thomanerkantorom v Lipsku.
Bach zostáva thomanerkantorom až do svojej smrti. Mal nielen hudobné povinnosti v kostole sv. Tomáša, ale musel aj vyučovať latinčinu na pričlenenom internáte. V roku 1729 prevzal aj collegium musicum. V lipskom období vzniklo najviac jeho chrámových kantát, ako aj Jánove pašie a Matúšove pašie. V posledných rokoch života Bach celkom oslepol; v roku 1749 sa podrobil operácii oboch očí.
Zomrel 28. júla 1750 v Lipsku. Po dvojnásobnom premiestnení sa jeho hrob dnes nachádza v lipskom Kostole sv. Tomáša.
Význam.
Bach sa považuje za jedného z najvýznamnejších a najvplyvnejších skladateľov všetkých čias. Na jeho dielo sa možno pozerať ako na neprekonateľné finále hudobného baroka, ktoré však pôsobí aj do dnešných dní. Za jeho života nenašlo jeho skladateľské dielo veľké uznanie, najmä ak ho porovnáme s jeho súčasníkmi Georgom Friedrichom Händelom alebo Georgom Philippom Telemannom. Bacha bolo potrebné prakticky znova objaviť. Každopádne bol Bach za svojho života v Európe známy ako virtuózny hráč na organ a čembalo, a bol uznávaný aj ako majster improvizácie (pozri aj Hudobná obeť). Napokon mal vynikajúce meno aj ako znalec organov.
Prakticky vo všetkých druhoch hudby postavil úplne novú latku. Suverénne ovládal hudobnú techniku, (kontrapunkt; polyfónia; harmónia) a jeho dielo je geniálne aj na základe toho, ako hlboko ho duchovne penetroval. Jedinou výnimkou, kde Bach nevytvoril žiadne diela, je opera. Niektoré jeho svetské kantáty označoval ako "Dramma per musica", tie by však bolo možné považovať len za malé operety.
Bachovo dielo je poznačené jeho hlbokou evanjelicko-luteránskou religiozitou. Z 250 kantát, ktoré po sebe zanechal, je asi 200 cirkevných. V nich, rovnako ako aj v pašiách, sa často necháva inšpirovať populárnymi chorálmi evanjelického spevníka. Napriek tomu považujeme veľkú časť jeho duchovnej hudobnej tvorby za stratenú. Bach zložil pravdepodobne pätoro pašií a z nich sú jediné autenticky zachované len Jánove a Matúšove pašie. Predpokladá sa, že medzi troma stratenými dielami sú Lukášove a Matejove pašie. Piate stratené pašie považujú bádatelia za pravdepodobný prepracovaný jednochórový variant Matúšových pašií.
Bach sa nevenoval len hre a komponovaniu. Veľký vplyv mal aj na hudobnú teóriu. Najmä so svojimi učebnými skladbami (napr. Temperovaný klavír), presadil temperované ladenie, s ktorým bolo možné používať všetky druhy tónov kvintového kruhu. Zaviedol nové techniky hry, najmä na organe a používanie palca ako plnohodnotného prsta.
Bach dobre poznal nedostatky jemu dostupných hudobných nástrojov, a aktívne požadoval či podporoval ich ďalší vývoj. Mal veľký vplyv najmä na vývoj klávesových nástrojov. Na srdci mu ležala najmä otázka vývoja čembala k pianoforte.
Vplyv na ďalšie generácie.
Bach mal 20 detí. Dvoch synov a päť dcér z prvého manželstva so sesternicou Mariou Barbarou (štyri deti sa dožili dospelosti), sedem dcér a šesť synov so speváčkou Annou Magdalenou Wilckenovou, ktorú si zobral 3. decembra 1721 (dospelosti sa dožilo len šesť detí).
Štyria synovia sa stali tiež skladateľmi, ktorí vo svojej dobe čiastočne prekonali slávu otca:
Bach bol aj náruživý učiteľ hry na nástrojoch a učiteľ kompozície. Jeho žiaci žili v jeho rodine aj dlhšiu dobu a získavali významné miesta ako kapelníci a učitelia. Práve oni udržovali pri živote jeho meno a jeho hudobné dielo aj v druhej polovici 18. storočia. Okrem jeho synov to bol najmä Johann Ludwig Krebs a Johann Philipp Kirnberger. Napriek tomu bolo Bachovo dielo v prvých osemdesiatich rokoch po jeho smrti len málo prítomné a na verejnosti sotva hrané. Preto sa aj tak veľa z jeho diel nezachovalo.
V roku 1789 zavítal Wolfgang Amadeus Mozart do Lipska a vypočul si v Kostole svätého Tomáša Bachovo moteto "Singet dem Herrn ein neues Lied" (Spievajte Pánovi novú pieseň). Keďže bol mimoriadne dojatý, zahĺbil sa do ďalších partitúr Bacha, ktoré sa mu podarilo zohnať. Stopy tohto stretnutia sú v Mozartových neskorších dielach jasne počuteľné.
Felixovi Mendelssohn Bartholdymu patrí zásluha za to, že novou premiérou Matúšových pašií 11. marca 1829 skoro osemdesiat rokov po jeho smrti dostal J. S. Bacha znova do povedomia širokej verejnosti. Tým dal obrovský podnet pre zverejnenie Bachovej hudby.
Na jeho počesť mu postavili bustu vo Walhalle.
Známe diela.
Ukážka na počúvanie

</doc>
<doc id="8352" url="https://sk.wikipedia.org/wiki?curid=8352" title="Toxoplazma obyčajná">
Toxoplazma obyčajná

Toxoplazma obyčajná ("Toxoplasma gondii") je vnútrobunkový parazit, ktorý infikuje väčšinu cicavcov na svete. Jeho konečným hostiteľom sú mačky, ako medzihostiteľ mu môžu slúžiť iné stavovce a vtáky. Objavený bol v hlodavcovi zvanom „Gondi“ (lat. "Ctenodactylus gundi").
História.
Tento organizmus objavili v roku 1908 Nicolle a Manceaux v pečeni a slezine severoafrického hlodavca „Gondi“. Na základe jeho mesiačikovitej formy ho pomenovali Toxoplasma (z gréčtiny "Toxon" = oblúk). V roku 1923 bolo potvrdené podozrenie, že tento organizmus môže byť pôvodcom choroby, ktorú nazvali toxoplazmóza. V roku 1948 vyvinuli Sabin a Feldmann serologický test na základe protilátok, ktorý nazvali Dye-Test. Vďaka tomuto testu sa prišlo na to, že toxoplazma obyčajná je rozšírená po celom svete a že sa veľmi často nachádza v tele človeka.
Životný cyklus.
Životný cyklus toxoplazmy sa delí na pohlavný (sexuálny) a nepohlavný (asexuálny).
Pohlavný cyklus.
Pohlavný cyklus prebieha v "intestinálnom epiteli" (črevách) hostiteľa (mačky) a vedie k vylučovaniu oocýst výkalmi. Oocysty potom sporulujú počas 3 – 4 dní a vznikajú infekčné sporocysty, ktoré sú v hostinnom prostredí (vlhká zem, piesok) schopné prežiť až 1 rok. Po požití sporocysty sekundárnym hostiteľom dochádza k uvoľneniu sporozoidov, ktoré sa šíria krvou, lymfou a aktívnou inváziou buniek.
Nepohlavný cyklus.
Nepohlavný cyklus prebieha v orgánoch medzihostiteľa (zviera, človek). Sporocysty napádajú bunky s jadrom. Tu dôjde k jej rozmnoženiu rozdelením na dve dcérske bunky, ktoré sa od materskej bunky oddelia a materská bunka zaniká. Tento proces sa opakuje tak dlho, pokým sa bunka hostiteľa nenaplní a nepraskne. Tým sa do krvného obehu dostanú tzv. tachyzoidy. Tento proces sa opakuje každých 6 hodín. Po uvoľnení obranných látok hostiteľa sa tento proces spomaľuje. Tvoria sa tkanivové cysty, ktoré sa v latentnej forme nachádzajú vo svaloch, ale aj mozgu či sietnici oka.
Formy.
Toxoplazma môže existovať v troch rôznych formách: sporozoid, tachyzoid a bradyzoid. Jednotlivé formy sa líšia výskytom v jednotlivých fázach vývoja a infekčnosťou prenosu na ďalšieho hostiteľa.
Sporozoidy.
Sporozoidy vznikajú ako produkt pohlavného rozmnožovania v čreve mačky. Priamo po oplodnení vzniká zygota, z ktorej sa formujú dve sporocysty. Postupnou sporuláciou vznikajú v každej sporocyste štyri sporozoidy a celý útvar sa nazýva oocysta. Tie sú vylučované nevysporulované v mačacom truse. K vylučovaniu oocýst dochádza po niekoľkých dňoch od nákazy. Začiatok vylučovania a jeho dĺžka závisí od životnej formy parazita, ktorým sa mačka infikuje. Po požití oocysty hostiteľom dochádza pôsobením žalúdočných štiav k uvoľneniu sporozoidov. Tie prenikajú do tkaniva hostiteľa a menia sa na tachyzoidy.
Tachyzoidy.
Tachyzoidy sa množia veľmi rýchlo v akomkoľvek tkanive medzihostiteľa. Rozmnožovanie tachyzoidov prebieha nepohlavnou cestou.
Bradyzoidy.
Bradyzoidy sú na rozdiel od tachyzoidov pomaly sa množiacim štádiom vnútri tkanivových cýst. Tvorba tkanivových cýst je pravdepodobne reakciou parazita na imunitnú odpoveď hostiteľa. Tkaninové cysty sú schopné prebývať v hostiteľovi po celý jeho život. V niektorých prípadoch, napr. po imunosupresii alebo u pacientov s AIDS, môže dôjsť k opätovnej premene bradyzoidov na tachyzoidy.

</doc>
<doc id="8356" url="https://sk.wikipedia.org/wiki?curid=8356" title="Pandémia">
Pandémia

Pandémia (gr. "πανδημία" zo slov "pan, pantos" = všetko, "demos" = národ, ľud) je rozsiahla epidémia, ktorá sa rozširuje na geograficky rozsiahlom území, dokonca medzi kontinentmi a celosvetovo. Aj pri pandémii sa môžu vyskytnúť ojedinelé oblasti, ktoré nie sú postihnuté: osamelé ostrovy, hlboké horské údolia, pralesy a iné. Naopak pôvodne nepostihnuté oblasti sa vďaka leteckej doprave nakazia. Je to dnes najväčšie nebezpečenstvo šírenia pandémii. Dokázalo sa to aj v roku 2003 v súvislosti so SARS. Kým pre Áziu to bol bežný problém, bolo zaznamenaných veľa prípadov v Kanade.
V novembri 2004 riaditeľ pre západné regióny zo Svetovej zdravotníckej organizácie povedal, že chrípková pandémia je neodvratná a žiadal rázne kroky na boj proti vírusom.

</doc>
<doc id="8359" url="https://sk.wikipedia.org/wiki?curid=8359" title="Bestseller">
Bestseller

Bestseller (doslova „najlepšie predajné“) je umelecké dielo (kniha, film), ktoré sa najviac predáva, a o ktoré je mimoriadny záujem.
Príklady.
Svetové:
České:
Slovenské:

</doc>
<doc id="8360" url="https://sk.wikipedia.org/wiki?curid=8360" title="Haruki Murakami">
Haruki Murakami

Haruki Murakami (, * 12. január 1949, Kjóto) je významný japonský autor románov a poviedok.
Životopis.
Murakami študoval od roku 1968 na univerzite Waseda dejiny divadla. Od roku 1974 do roku 1981 mal Murakami v Tokiu jazzový bar "Peter Cat", v osemdesiatych rokoch 20. storočia začal písať, cestoval do Európy, do Talianska a Grécka. V roku 1991 sa stal na Princetonskej univerzite v New Jersey hosťovským docentom, neskôr profesorom. V júli 1993 ho volajú do William Howard Taft University (Santa Ana/CA), od roku 2001 žije zasa v japonskom Oiso.
Spisovateľ.
Určujúcou témou jeho románov je stále strata milovaného človeka a jeho márne hľadanie. Často prekračuje hranice medzi science fiction a realitou. Cítiť v ňom japonské korene, je však veľmi ovplyvnený západným svetom. Na Západe je veľmi obľúbený a priznáva sa k tradíciam Kafku a Dostojevského. Prekladal napríklad takých spisovateľov ako F. Scott Fitzgerald, John Irving, Paul Theroux a Raymond Carver.
Bibliografia.
Poviedky.
Dosiaľ žiadna z Murakamiho poviedok nebola preložená do slovenčiny, v češtine vyšla jedna kniha Murakamiho poviedok "Po otřesech". 

</doc>
<doc id="8375" url="https://sk.wikipedia.org/wiki?curid=8375" title="Časové pásmo">
Časové pásmo

Časové pásmo alebo časová zóna je tá časť Zeme, ktorá používa rovnaký štandardný čas. Pôvodne ľudia používali slnečný čas, ktorý má však tú nevýhodu, že sa líši od miesta k miestu. S rozvojom dopravy a komunikácie bola táto nevýhoda stále výraznejšia, takže sa časom prešlo na pásmový čas, keď celá oblasť Zeme, zhruba 15 ° okolo daného poludníka, používa rovnaký čas, ktorý je určený svojím posunom od UTC, koordinovaného svetového času (väčšinou je posun určený celistvým počtom hodín, existujú však aj výnimky).
Základným časovým pásmom je pásmo, v ktorom platí UTC, a ktoré sa rozkladá okolo nultého poludníka, ktorý prechádza Kráľovskou hvezdárňou v Greenwichi (Londýn, Anglicko). Z tohto dôvodu sa pásmovému času zodpovedajúcemu UTC niekedy hovorí greenwichský stredný čas (GMT, Greenwich Mean Time).
Ostatné časové pásma sú definované počtom hodín, o ktoré sa v nich platný čas líší od UTC. Napr. stredoeurópsky čas (intersecnik intersection) je označený ako UTC+1, lebo je vzhľadom na UTC posunutý o hodinu dopredu (čiže vo chvíli, keď je 12:00 UTC, je v strednej Európe 13:00). Na západnej pologuli je čas oproti UTC posunutý naspäť (napr. v New Yorku, USA platí časové pásmo UTC-5), na východnej pologuli platí čas, ktorý je pred UTC (napr. v Hongkongu, Kórejskej republike je časové pásmo UTC+9).
Ideálne časové pásma by sa navzájom líšili o celý počet hodín, takže by Zem rozdelili na presné pruhy široké 15 °. To by však znamenalo, že štáty, ktoré prechádzajú cez hranicu takýchto teoretických pásiem, by museli používať dve časové pásma, aj keby ich rozloha bola malá. Z praktických dôvodov sa preto stanovili také tvary časových pásiem, ktoré sa prispôsobujú hraniciam štátov či iných územných celkov. Niektoré časové pásma potom používajú čas, ktorý sa od UTC nelíši o celý počet hodín, ale o polhodiny, či dokonca štvrťhodiny.
Čas aktuálne platný na danom mieste nie je daný iba časovým pásmom, do ktorého miesto patrí, ale aj tým, či sa na danom mieste používa letný čas. Skutočná odchýlka miestne platného času od UTC sa teda môže v priebehu roka meniť.
Ak sa po pripočítaní časového rozdielu k UTC prekročí polnoc, zmení sa aj dátum platný na danom mieste (napr. keď je piatok, 18:00 UTC, tak v pásme UTC+8 je sobota, 02:00). Dátum sa mení aj pri prekročení tzv. dátumovej hranice, ktorá prechádza zhruba po 180. poludníku, a ktorá tvorí hranicu medzi pásmami UTC+12 a UTC-12. Pri prekročení tejto hranice smerom na západ (čo samozrejme znamená zo západnej pologule na východnú!) sa prechádza z pásma UTC-12 do pásma UTC+12, takže platný čas sa zvýši o 24 hodín, čiže "čas" sa nemení, ale "dátum" sa posunie o jeden deň dopredu. Pri prechode smerom na východ je to naopak.
Zoznam intersecnikov a príslušných undependentov.
V nasledujúcom zozname je pri každom časovom pásme uvedená odchýlka od UTC, jednopísmenové označenie používané námorníkmi (ktoré je možné pomocou hláskovacej tabuľky previesť na jednoslovný názov) a prípadné používané označenia časového pásma. Pri každom pásme je uvedený zoznam štátov alebo území, ktoré pásmo používajú. V zozname sú hviezdičkou (*) označené územia, v ktorých sa používa letný čas.
UTC Z (Zulu), GMT (Greenwich Mean Time), WET (West European Time).
"Hlavný článok: Svetový čas"
UTC+1 A, SEČ (Stredoeurópsky čas), CET (Central European Time).
"Hlavný článok: Stredoeurópsky čas"
UTC+2 B, EET (Východoeurópsky čas).
"Hlavný článok: Východoeurópsky čas"

</doc>
<doc id="8389" url="https://sk.wikipedia.org/wiki?curid=8389" title="Zoológia">
Zoológia

Zoológia alebo zastarano živočíchopis je veda, ktorá študuje živočíchy. Osoba venujúca sa profesionálne zoológii sa nazýva zoológ (zastarano živočíchopisec).
Delí sa na viacero disciplín:
Zoológia – názory.
Podľa Alberta Veľkého je zoológia náuka o bytostiach oživených absolútnym prameňom života.

</doc>
<doc id="8390" url="https://sk.wikipedia.org/wiki?curid=8390" title="21. marec">
21. marec



</doc>
<doc id="8391" url="https://sk.wikipedia.org/wiki?curid=8391" title="28. júl">
28. júl



</doc>
<doc id="8392" url="https://sk.wikipedia.org/wiki?curid=8392" title="Andrea">
Andrea

Andrea je v slovenčine ženské prvé meno. V taliančine, rétorománčine a albánčine ide o mužské prvé meno.
Pôvod a význam mena.
Meno Andrea je ženská forma mužského novozákonného mena Andrej a pochádza z gréckeho ανερ = "andros" → muž, čiže znamená mužná, silná, odvážna. V Taliansku sa meno Andrea používa aj ako mužské meno. V Portugalsku a Brazílii je pre Andreu ekvivalentom forma Andreia a v Írsku Aindrea. V Rumunsku sa používa forma Andreea pre ženy a Andrei pre mužov.

</doc>
<doc id="8393" url="https://sk.wikipedia.org/wiki?curid=8393" title="Meno (prvé meno)">
Meno (prvé meno)

Meno alebo rodné meno je zaužívaný názov pre nededenú časť mena osoby. Používa sa na rozlíšenie členov skupiny, väčšinou rodiny, ktorí majú spoločné rodinné meno nazývané priezvisko. V súčasnom slovenskom práve sa nazýva „meno“. Krstné meno môže byť synonymum pre meno alebo (najmä pôvodne) v užšom zmysle len meno prijímané pri krste.
Konvencie pomenovania osôb sa líšia v závislosti od kultúrneho okruhu a menili sa aj v histórii.
Funkcia.
Meno slúži na rozlíšenie jednotlivých členov rodiny so spoločným priezviskom. Bývalo zvykom nazvať syna po otcovi a dcéru po matke. Potom na sa rozlíšenie používali prívlastky mladší/mladšia, starší/staršia, junior, senior, malý/á, veľký/á (napr. malý Janko, veľký Jano/malá Katka, veľká Kata). Miesto veľký/á sa niekedy zvykne použiť aj starý/á.
Človek môže mať viac mien, aj keď na Slovensku to nie je bežný jav.
Výber mena.
Meno spravidla vyberajú pre dieťa rodičia. Rodičia kladú na meno viacero požiadaviek, ktoré musí spĺňať, no v prvom rade sa im musí páčiť. Rodičia pri tom používajú viaceré stratégie bez toho, aby si ich uvedomovali. V minulosti, keď sa dieťa narodilo, dostalo také meno, aké pripadlo na ten deň, hovorilo sa, že si meno „prinieslo“ samé. Mená dnes značne podliehajú módnym trendom. Rovnako sa dá pri nich pozorovať aj fenomén globalizácie, keď sa v rôznych krajinách a v tom istom časovom období uprednostňujú rovnaké mená, napriek tomu, že nevychádzajú z národnej tradície.
Novorodencom, ktorých obaja rodičia sú slovenskej národnosti a sú slovenskými štátnymi príslušníkmi, môže byť do matriky zapísané len úradne povolené meno (t. j. uvedené v zozname mien v publikácii "Meno pre naše dieťa" od autorov Milana Majtana a Mateja Považaja). Cudzím štátnym príslušníkom a občanom inej národnosti ako slovenskej je možné povoliť zápis mena pochádzajúceho z štátu, ktorého je občan štátnym občanom, ale v prípade, že toto meno nie je v zozname povolených mien, musí občan doložiť potvrdenie zastupiteľského úradu danej krajiny o gramatickej správnosti daného mena.
Stratégie pri výbere mena.
Mnohí ľudia nie sú so svojím menom spokojní, radi by si vybrali iné, vedia k nemu celý život pociťovať odpor, vadí im ako ho druhí vyslovujú. Možno úradne požiadať o jeho zmenu. Meno je dôležitá súčasť osoby. Každopádne, jeho výber je potrebné dôkladne zvážiť.

</doc>
<doc id="8395" url="https://sk.wikipedia.org/wiki?curid=8395" title="Zvolenská župa (Uhorsko)">
Zvolenská župa (Uhorsko)

Zvolenská župa resp. Zvolenská stolica resp. Zvolenský komitát (iný názov: Zvolen; , , ) bola župa resp. stolica resp. komitát v Uhorsku.
Charakteristika.
Zvolenská župa susedila s Gemerskou, Malohontskou, (od roku 1803 Gemersko - Malohontskou), Hontianskou, Liptovskou, Novohradskou, Tekovskou a Turčianskou župou. Dominantnou riekou župy bol Hron. Územie župy, napriek masívnej banskej činnosti, ešte aj na konci 19. storočia z 55 % pokrývali lesy. Rozloha Zvolenskej župy v roku 1910 bola 2 730 km². V súčasnosti sa pre príslušný región pomenovanie Zvolen nepoužíva, región v juhovýchodnej časti bývalej župy nesie názov Podpoľanie, zvyšná časť Pohronie. Územie regiónu Horehronie, zodpovedajúce územiu okresu Brezno, bolo súčasťou Zvolenskej a Gemerskej župy. Niekedy je Horehronie uvádzané ako mikroregión, súčasť Pohronia.
Centrum.
Administratívnym centrom komitátu bol Pustý hrad, od konca 15. storočia Zvolenský hrad. Stoličné zhromaždenia a sedrie sa konávali vo Zvolene. V 60-tych rokoch 18. storočia sa centrom stolice stala Banská Bystrica.
Dejiny.
Zvolenské domínium sa včlenilo do Uhorského kráľovstva v druhej polovici 11. storočia. Súčasťou domínia bol aj Liptov, Orava, Turiec a od polovice 12. storočia aj severná časť Tekova. Územie domínia bolo riedko osídlené a hospodársky málo rozvinuté. Na komitát sa pretvorilo na prelome 12. a 13. storočia.
v 14. storočí, pri premene komitátu na šľachtickú (zemiansku) stolicu sa od Zvolenského komitátu oddelili aj Liptovská, Oravská a Turčianska stolica.
V rokoch 17861790 bola Zvolenská stolica spojená s Turčianskou do Turčiansko-zvolenskej stolice, po smrti cisára Jozefa II. sa však pôvodný stav obnovil.
Najvýznamnejším mestom stolice bola Banská Bystrica s rozvinutým školstvom (katolícke a evanjelické gymnáziá). Významnými mestami boli aj Zvolen, Brezno a Krupina (od roku 1877 patriaca do Hontianskej župy). Banská bystrica, Brezno, Krupina, Ľubietová a Zvolen boli slobodnými kráľovskými mestami, kde sa pravidelne konávali trhy.
V roku 1918 (potvrdené Trianonskou zmluvou roku 1920) sa Zvolenská župa stala súčasťou Česko-Slovenska. Zvolenská župa existovala do roku 1923, v rokoch 19231928 bola vytvorená Zvolenská (veľ)župa. V roku 1928 bolo župné zriadenia na Slovensku zrušené. 
Počas vojnovej Slovenskej republiky (19401945) bolo územie súčasťou Pohronskej župy. V súčasnosti je celé územie bývalej župy súčasťou Banskobystrického kraja.
Národnosti.
Vo Zvolenskej stolici prevládal slovenský živel aj napriek rozsiahlej kolonizácii, najmä z nemecky hovoriacich krajín. Neskôr sa poslovenčili aj predtým nemecké mestá.
Okresy.
Územie stolice sa delilo na dva slúžnovské okresy:
Od 19. storočia sa označovali ako Banskobystrický a Zvolenský slúžnovský okres.
V roku 1910 sa župa delila na tieto okresy: 
Mestá so zriadeným magistrátom:
V súčasnosti je územie bývalej Zvolenskej župy súčasťou týchto okresov Banskobystrického kraja:

</doc>
<doc id="8405" url="https://sk.wikipedia.org/wiki?curid=8405" title="E-mail">
E-mail

E-mail (iné názvy: email, mail, mejl, elektronická pošta, e-pošta; slangové tvary sú: "meil", "majl") môže byť:
Väčšina dnešných e-mailových systémov používa na prenos správ internet, a zároveň e-mail je popri www jedným z najčastejších spôsobov použitia internetu. 
Jazykové záležitosti.
Slová e-mail, email, mail, mejl sa v slovenčine v lokáli končia na -le, nie na -li (napr. v e-maile, nie v e-maili)
Pokiaľ ide o angličtinu, slovníky Oxford, AHD a Longman v súčasnosti uvádzajú tvary email a e-mail ako rovnocenné, pričom na prvom mieste uvádzajú tvar email; aj americký Merriam-Webster ich uvádza ako rovnocenné, ale na prvom mieste uvádza tvar e-mail . Collins uvádza síce v zásade tvary email, e-mail alebo E-mail ako rovnocenné a na prvom miest tvar email, ale pre americkú angličtinu uvádza tvar e-mail.
Oxfordská redakcia má najstarší doklad pre tvar electronic mail z roku 1975, pre tvar E-mail z roku 1979 a pre tvar Email z roku 1982 (stav v roku 2012), predpokladá však, že existujú staršie výskyty. 
Pôvod e-mailu.
E-mail je starší ako internet. Existencia e-mailových systémov bolo rozhodujúcou motiváciou pri tvorbe internetu.
Spustenie systému mainframového počítača so zdieľaním času (CTSS - Compatible Time-Sharing System) v MIT v roku 1961 umožnilo pomocou terminálov prihlásenie viacerých užívateľov do centrálneho systému s možnosťou uloženia a zdieľania súborov. V roku 1965 bolo navrhnuté do tohto systému pridať príkaz "MAIL", ktorý by pridával súkromné správy pre každého užívateľa, ktoré len on môže čítať, do súboru "MAIL BOX". Príkaz bol pôvodne určený na správy systému o zálohovaní súborov ale potom sa používal aj ako spôsob komunikácie viacerých používateľov.
E-mail sa rýchlo rozšíril a stal sa "sieťovým e-mailom", čo umožňovalo používateľom posielanie správ medzi rôznymi počítačmi. Raná história sieťového e-mailu je nejasná; systémy AUTODIN mohli byť prvé, ktoré umožňovali prenos elektronických textových správ medzi rôznymi počítačmi (1966), ale je možné, že niečo podobné mal už skôr systém SAGE.
Počítačová sieť ARPANET mala hlavné slovo v ďalšej evolúcii e-mailu. Existuje správa , ktorá poukazuje na experimenty v prenose e-mailov medzi systémami krátko po vzniku ARPANETu v roku 1969. Ray Tomlinson začal v roku 1972 používať znak @ na oddelenie mena používateľa od názvu stroja. Všeobecný názor, že bol pôvodcom e-mailu je prehnaný, hoci jeho programy SNDMSG a READMAIL boli v skorom vývoji veľmi dôležité. ARPANET významne zvýšil popularitu e-mailu, a ten sa zároveň stal trhákom ako aplikácia v rámci ARPANETU.
Rastúca popularita.
Ako sa stala všeobecne známou použiteľnosť a výhody e-mailu v rámci ARPANETu, popularita e-mailu sa zvyšovala, čo viedlo k dopytu od ľudí, ktorí nemali prístup k ARPANETu. Bolo vyvinutých niekoľko protokolov na doručovanie pošty medzi skupinami počítačov so zdieľaním času pomocou alternatívnych prenosových systémov, ako UUCP a e-mailový systém VNET od IBM.
Keďže nie všetky počítače, alebo siete boli navzájom zosieťované, e-mailové adresy museli obsahovať „cestu“ pre správu, t. j. trasu medzi počítačom odosielateľa a prijímateľa. Týmto spôsobom bolo možné posielať e-maily medzi viacerými sieťami vrátane sietí ARPANET, BITNET a NSFNET, ako aj strojom pripojeným k priamo k iným pomocou UUCP.
Cestu špecifikovala tzv. „bang path“ adresa, ktorá špecifikovala skoky (hops) medzi lokáciami, ktoré boli považované za dostupné adresátovi. Nazývala sa tak, pretože obsahovala pre každý skok znak „bang“, t. j. „!“. Takže napríklad cesta ...!bigsite!foovax!barbox!ja oznamuje, že pošta sa má smerovať stroju bigsite (predpokladaná dobre známa lokácia prístupná každému) a odtiaľ cez stroj foovax používateľskému účtu ja na stroji barbox.
Predtým, ako sa bežne začali používať mailovacie programy s automatickým smerovaním, ľudia často uverejňovali zložené bang adresy s použitím { } konvencie (pozri Glob), aby boli uvedené cesty z niekoľkých veľkých strojov, v nádeji, že potenciálny korešpondent bude schopný spoľahlivo doručiť poštu na jeden z nich (príklad ...!{seismo, ut-sally, ihnp4}!rice!beta!gamma!ja). Bang cesty s 8 až 10 skokmi neboli v roku 1981 ničím výnimočným. Vytáčané UUCP spojenia pracujúce v nočných hodinách spôsobovali týždeň dlhé časy prenosu. 
Moderný internetový e-mail.
Ako e-mail funguje.
Typický sled udalostí, ktorý sa uskutoční, keď Anička napíše e-mail Braňovi:
Tento sled udalostí sa pravdepodobne týka väčšiny používateľov e-mailu. Existuje však veľa alternatív a komplikácií e-mailového systému:
 $ host -t mx wikipedia.org
 wikipedia.org mail is handled by 10 mail-eater.wikimedia.org.
 wikipedia.org mail is handled by 50 pascal.knams.wikimedia.org.
Bývalo zvykom, že ktorýkoľvek MTA prijímal správy pre ktoréhokoľvek používateľa na internete a urobil, čo sa dalo, aby správu doručil. Takí MTA sa nazývajú open mail relays. Toto bolo dôležité v začiatkoch internetu, keď boli sieťové spojenia nespoľahlivé a nepermanentné. Ak MTA nemohol doručiť správu do cieľa, mohol ju aspoň poslať agentovi bližšie k cieľu. Ten by mal väčšiu šancu ju doručiť neskôr. Ukázalo sa však, že tento mechanizmus bol zneužiteľný ľuďmi posielajúcimi nevyžiadanú hromadnú poštu (spam), čoho dôsledkom je, že veľmi málo zo súčasných MTA sú open mail relays (t. j. prijímajú poštu iba pre známych používateľov resp. domény). Prakticky všetky open relays sú rýchlo odhalené a zneužité spammermi, ktorí neustále prehľadávajú (scanujú) IP rozsahy celého internetu.
Formát správy.
Formát e-mailovej správy je definovaný v RFC2822. Pred uvedením RFC2822 bol formát opísaný RFC822.
Internetové e-mailové správy pozostávajú z dvoch hlavných častí:
Hlavičky zvyčajne obsahujú aspoň štyri polia:
Je treba poznamenať, že pole „Od“ nemusí obsahovať adresu odosielateľa. Informácie v hlavičke na počítači prijímateľa je podobná záhlaviu na konvenčnom liste - skutočná informácia o tom, komu bola správa adresovaná je odstránená mailovým serverom potom, ako je priradená správnej mailovej schránke. Tiež si všimnite, že pole „Od“ nemusí obsahovať adresu skutočného odosielateľa. je veľmi jednoduché sfalšovať tento riadok a správa potom vyzerá, že prišla z uvedenej vymyslenej adresy. Je možné digitálne podpísať e-mail. To je priam nemožné sfalšovať.
Ďalšie bežné hlavičky:
Správy a mailové schránky.
Medzi počítačmi na internete sa vymieňajú správy pomocou Simple Mail Transfer Protocol a softvéru typu MTA ako napr. Sendmail. Používatelia si sťahujú správy zo svojho servera zvyčajne použitím jedného z protokolov POP alebo IMAP, avšak v prostrediach veľkých spoločností sa stále vyskytuje použitie niektorého komerčného protokolu ako napr. Lotus Notes alebo Microsoft Exchange Server.
Je možné ukladať e-maily buď na strane servera alebo strane klienta. Štandardné formáty pre mailové schránky sú napr. Maildir a mbox. Niekoľko prominentných e-mailových klientov používa vlastný formát, a na konverziu medzi týmito formátmi je potrebný špeciálny program.
Keď nie je možné správu doručiť, MTA prijímateľa musí o tom odoslať správu (bounce message) späť odosielateľovi, v ktorej poukazuje na problém.
Kódovanie obsahu e-mailu.
Pre e-mail je definované nesenie 7-bitovej ASCII informácie. Hoci je väčšina e-mailových prenosov „8-bitovo bezproblémová“, nie je možné to zaručiť. Z tohto dôvodu bol e-mail rozšírený o štandard MIME, aby bolo umožnené kódovanie binárnych príloh, vrátane obrázkov, zvukov a HTML príloh.
Spam a e-mailové červy.
Užitočnosť e-mailu ohrozujú dva fenomény, spam a e-mailové červy.
Spam je nevyžiadaná komerčná pošta. Nízke náklady na odoslanie správy umožňujú spammerom odoslať stovky miliónov e-mailových správ denne pomocou lacného internetového pripojenia. Stovky aktívnych spammerov takto spôsobujú preťaženie počítačov v internete, ktoré dostávajú desiatky či stovky nevyžiadaných e-mailov denne.
E-mailové červy používajú e-mail na to, aby sa mohli šíriť do ostatných zraniteľných počítačov. Hoci prvý e-mailový červ (Morris worm) infikoval UNIXové počítače, tento problém sa v súčasnosti týka takmer výlučne Microsoft Windows.
Vplyv týchto dvoch faktorov spôsobuje, že používatelia dostávajú čoraz viac nevyžiadanej pošty, čo redukuje použiteľnosť e-mailu.
Množstvo technologických iniciatív (Stopping e-mail abuse) sa snaží zmierniť dopad spamových útokov. V USA bol kongresom schválený zákon na reguláciu takéhoto e-mailu.
Iným spôsobom obrany pred spamom okrem legálnej je obrana technologická. Jedným zo zdrojov e-mailových adries je web, a vďaka špecializovaným programom je možné hromadne extrahovať e-mailové adresy vyskytujúce sa v texte webstránok. Na zabránenie takýchto automatizovaných útokov sa používa e-mailová adresa vo forme pochopiteľnej človeku, avšak nečitateľnej stroju. Napríklad adresa „alenka@domena.sk“ sa zapíše ako „alenka zavináč domena bodka sk“ (v angl. často používané „alenka AT domena DOT sk“), alebo sa vygeneruje obrázok obsahujúci e-mailovú adresu a ten sa uvedie namiesto textu (napr. , ).
E-mail a súkromie.
Bez osobitných bezpečnostných opatrení e-mail nezaručuje súkromie, pretože
Existujú kryptografické aplikácie, ktoré môžu tieto nedostatky riešiť, ako napr. virtuálne privátne siete, šifrovanie správ pomocou PGP alebo GNU Privacy Guard, šifrovaná komunikácia s e-mailovým serverom pomocou Transport Layer Security a Secure Sockets Layer a šifrované autentifikačné schémy ako Simple Authentication and Security Layer.

</doc>
<doc id="8407" url="https://sk.wikipedia.org/wiki?curid=8407" title="Email">
Email

Email (iné názvy: smalt, glazúra, poleva) môže byť:
Email môže byť aj:
Smalt môže byť aj:
Glazúra môže byť aj:

</doc>
<doc id="8408" url="https://sk.wikipedia.org/wiki?curid=8408" title="Elektronická pošta">
Elektronická pošta



</doc>
<doc id="8410" url="https://sk.wikipedia.org/wiki?curid=8410" title="Leonardo da Vinci">
Leonardo da Vinci

Leonardo da Vinci, celým menom Leonardo di ser Piero da Vinci, (* 15. apríl 1452, Vinci, Florentská republika – † 2. máj 1519, zámok Clos Lucé, Amboise, Francúzske kráľovstvo) bol taliansky renesančný architekt, hudobník, vynálezca, sochár a maliar. Bol opísaný ako archetyp „renesančného človeka“ a ako univerzálny génius. Leonardo je slávny pre svoje majstrovské obrazy ako "Posledná večera" a "Mona Líza". Tiež je známy ako tvorca mnohých vynálezov, ktoré predvídali modernú technológiu, ale ktoré boli len výnimočne skonštruované počas jeho života. Navyše pomohol rozvinúť anatómiu, astronómiu a stavebníctvo.
Leonardo sa narodil v obci Vinci v Taliansku, neďaleko mesta Empoli. Bol nemanželským synom Piera da Vinci, mladého právnika a vidiečanky Cateriny.
Keďže sa narodil pred zavedením modernej konvencie o menách v Európe, jeho celé meno bolo „Leonardo di ser Piero da Vinci“, ktoré znamenalo „Leonardo, syn pána Piera z Vinci“. Leonardo sám jednoducho podpisoval svoje práce „Leonardo“ alebo „Io, Leonardo“ („Ja, Leonardo“). Mnoho autorít preto spomína jeho práce ako „od Leonarda“, a nie „od da Vinciho“. Meno svojho otca nepoužíval pravdepodobne kvôli svojmu nelegitímnemu postaveniu.
Vyrastal u svojej mamy vo Vinci. Keď mal 15 rokov, otec ho poslal, aby študoval umenie do Florencie. Celý svoj život bol vegetarián. Okolo roku 1466 sa stal učňom maliara Andreu del Verrocchio. Neskôr sa stal nezávislým maliarom vo Florencii.
Umenie.
Maliar.
"„Maliarstvo je poézia , ktorá je videná ale nepočutá, a poézia je maliarstvo , počuté ale nevidené.“"
Leonardo je veľmi známy vďaka svojím majstrovským obrazom ako "Posledná večera" (po taliansky "Ultima Cena" alebo "Cenacolo", v Miláne), namaľovanom v roku 1498, a "Mona Líza" (tiež známa po taliansky ako "La Gioconda" alebo po francúzsky "La Joconde", teraz v Louvri v Paríži), namaľovanom v 1503 – 1506, aj keď sa polemizuje či tento obraz namaľoval sám alebo je to dielo jedného z jeho študentov. Do dnešných čias sa zachovalo iba sedemnásť jeho obrazov, ale žiadna socha. Leonardo často plánoval veľkolepé obrazy s množstvom kresieb a náčrtov, ale tie neboli nikdy dokončené. 
Jeho výtvarný štýl sa rozvinul v období renesancie v prostredí florentskej umeleckej scény, vo Verrocchiovom ateliéri. Charakteristickým elementom jeho obrazov bol šerosvit dosahovaný technikou sfumato. Patril k predvoju renesančných umelcov, ktorí doviedli maľovanie priestoru s perspektívou k dokonalosti, výborný príklad je Posledná večera.
V roku 1481 bol poverený namaľovať obraz nad oltár Klaňanie kráľov. Po náročných prípravách a množstve kresieb obraz zanechal nedokončený, keď odchádzal do Milána. 
Vo Florencii bol poverený namaľovať rozsiahlu verejnú nástennú maľbu „Bitka pri Anghiari“; jeho rival Michelangelo mal maľovať na opačnú stenu. Po vytvorení neuveriteľného množstva štúdií pri príprave na túto prácu, opustil mesto s nedokončenou nástennou maľbou kvôli technickým problémom.
Zoznam obrazov a umení.
"Poznámka: Údaje o rokoch vzniku obrazov sa v rôznych prameňoch väčšinou značne rozchádzajú"
Sochár.
Veľa rokov v Miláne strávil vytváraním plánov a modelov pre monumentálnu sedem metrov vysokú sochu koňa z bronzu („Gran Cavallo“), ktorá mala stáť v tomto meste. Vojna s Francúzskom nedovolila dokončiť tento projekt. Na základe súkromnej iniciatívy bola podobná socha dokončená podľa niektorých jeho plánov v roku 1999 v New Yorku, darovaná a premiestnená do Milána. Huntovo múzeum v meste Limerick v Írsku vlastní malého bronzového koňa, o ktorom sa predpokladá, že je prácou Leonardovho učňa podľa jeho pôvodného návrhu.
Architekt.
Mnoho Leonardových zápiskov sa týkalo architektúry, najmä plánov na výstavbu katedrál. 
Jeho štúdie z tejto oblasti začínali dôkladným preskúmaním rôznych stavebných nástrojov a pomôcok. Ďalej pokračovali do oblasti, ktorá dovtedy nebola preskúmaná a to skúmaním rôznych mohutností stĺpov, trámov, nosníkov a klenieb.
Experti sa zhodujú, že väčšina jeho architektonických štúdií bola teoretických a Leonardo nikdy nečelil praktickým problémom vyplývajúcim zo stavby ním navrhnutých budov. Jeho poznámky o architektúre sú posudzované ako niečo, čo spadá do oblasti „ako navrhnúť konštrukciu na ozdobenie fasády budovy“ alebo „ako vyzdobiť plošinu vztýčenú pri oslavách“. Na druhej strane niektoré náčrty sú čiastočne zaujímavé svojou ambíciou zobraziť obrovské dómy, kaplnky, štvorcestné točité schody, dvojité špirály točitých schodov, mnohoprúdové ulice pre chodcov a komerčnú dopravu. Ani jeden z týchto monumentov nebol vybudovaný, ani jeden plán sa neuskutočnil.
Ako svoju architektonickú prácu Leonardo prezentoval model "ideálneho mesta" pre Ludovica Sforzu. To by si ale vyžadovalo úplne prebudovanie Milána, čo sa samozrejme nikdy nestalo. Iba málo Leonardových kresieb a plánov na poli architektúry uzrelo svetlo sveta. Pravdepodobne spolupracoval s Ambrogiom da Cortisom a Bramanteom, v roku 1492, pri prestavbe trhu Vigevano a možno bol aj pri dvoch troch ďalších civilných projektoch. Okrem toho vieme, že predložil projekt centrálnej veže Milánskej katedrály. 10. mája 1490 bol síce odmietnutý, ale zároveň bol vyzvaný na vypracovanie nového, ktorý nikdy nedokončil.
Roku 1502 Leonardo da Vinci vytvoril kresbu visutého mosta s jediným segmentom s dĺžkou 720 stôp () ako časť stavebného projektu pre sultána Bajazida II. z Konštantínopolu. Most mal preklenúť ústie Bosporu známe ako Zlatý roh. Nikdy nebol vybudovaný, ale Leonardova vízia bola vzkriesená v roku 2001, keď bol na základe jeho projektu postavený menší most v Nórsku.
Na sklonku života pracoval na náčrtoch pre zámok kráľovnej matky v Romorantine. A ako obyčajne, ani tie neboli realizované.
Veda a konštrukcia strojov.
Možno pôsobivejšie než jeho umelecká tvorba sú jeho vedecké a konštrukčné štúdie zaznamenané v denníkoch, ktoré obsahujú asi 6000 strán poznámok a kresieb, a v ktorých sa prelína veda a umenie. Bol ľavák a počas celého života používal zrkadlové písanie, asi preto, že je ľahšie písacie brko ťahať ako tlačiť; použitím zrkadlového písania môžu ľavorukí pisatelia pero ťahať sprava doľava.
Jeho prístup k vede charakterizuje jedno: pokúšal sa porozumieť fenoménu jeho opisom a nákresmi do najmenších podrobností a nekládol pritom dôraz na pokusy alebo teoretické vysvetlenia. Počas celého života plánoval zostaviť veľkú encyklopédiu založenú na detailných kresbách všetkého. Odvtedy ako formálne zanechal štúdium latinčiny a matematiky, Leonarda ako vedca vtedajší učenci väčšinou ignorovali.
Leonardo nikdy nepublikoval ani inak nerozširoval obsah svojich denníkov. Mnoho vedcov sa ale domnieva, že Leonardo tak chcel urobiť a zverejniť svoje pozorovania. Tieto zápisky ostali záhadné a nezrozumiteľné až do 19. storočia a nemali vplyv na vývoj vedy a techniky. V januári 2005 bádatelia objavili tajné laboratórium, ktoré Leonardo používal na štúdium lietania a pri iných priekopníckych a vedeckých prácach a ktoré sa nachádza v bývalých zapečatených kláštorných izbách hneď vedľa Baziliky Najsvätejšej panny (Santissima Annunziata) priamo v srdci Florencie. 
Astronómia.
V astronómii Leonardo poprel teóriu, že Slnko a Mesiac krúžia okolo Zeme, a že Mesiac odráža slnečné svetlo, pretože je pokrytý vodou. Zistil však vplyv Mesiaca na príliv a odliv.
Anatómia.
Podieľal sa na pitvách a vytvoril množstvo veľmi podrobných anatomických kresieb, pričom plánoval rozsiahle práce: ľudskú a porovnávaciu anatómiu. Prišiel na spôsob ako pitvať oko, ktorý sa používal až do 19. storočia. Okolo roku 1490 vytvoril do svojho náčrtníka štúdiu "Canon of Proportions" (Kánon proporcií) podľa ideálnych proporcií mužského tela, ktoré popísal vo svojej práci rímsky architekt Marcus Vitruvius Pollio. Štúdia nazývaná "Homo Vitruvius" (Vitruviánsky muž) je jedna z Leonardových najznámejších prác.
Jeho štúdium ľudskej anatómie viedlo k návrhu prvého známeho robota v písanej histórii. Návrh, ktorý sa nazýva aj Leonardov robot, bol pravdepodobne nakreslený okolo roku 1495, ale objavený bol až v 50-tych rokoch 20. storočia. Nie je známe, či sa ho niekto pokúsil zostrojiť.
Lietacie stroje.
Leonardo, fascinovaný fenoménom lietania, vytvoril podrobné štúdie letu vtákov a plány na zostrojenie niekoľkých lietajúcich strojov, vrátane helikoptéry poháňanej štyrmi ľuďmi (ktorá by nefungovala, lebo by začala celá rotovať) a ľahkého rogala (ktoré by mohlo letieť). V jeho poznámkach sa tiež vyskytuje náčrt lietacieho stroja, pri ktorom stojí za povšimnutie pedantné prepracovanie chvostového kormidla. 3. januára 1496 neúspešne vyskúšal lietajúci stroj, ktorý sám zostrojil. Okrem konštrukcií napodobňujúcich vtáčie krídla vytvoril tiež jednu podľa netopierích krídel. Vo svojich poznámkach sa tiež zaoberal myšlienkou padáka, ktorý však rozpracoval len teoreticky. Ako pohon pre svoje lietajúce stroje často využíval ľudskú silu (napr. pedále ako na bicykli). 
Vynašiel však anemometer na zisťovanie smeru fúkania vetra. Viatím vetra sa tiež zaoberal anemoskop, ktorý však pravdepodobne zisťoval rýchlosť vetra. Inklinometer mal zasa za úlohu kontrolovať vodorovnú pozíciu pri lete.
Bojové vynálezy.
Jeho denníky obsahujú tiež niekoľko vynálezov vojenského zamerania, ako napríklad guľomety, obrnený tank poháňaný ľuďmi alebo koňmi (podrobnosti ) či klastrovú bombu, a to aj napriek tomu, že neskoršie pokladal vojnu za najhoršiu ľudskú činnosť. Skonštruoval niečo ako bojové delo, ktoré malo možnosť nastavenia uhla a výšky, bolo pohyblivé a využiteľné v boji. Oprášil náčrty z dávneho stredoveku a vylepšil baranidlo, ktoré sa dalo používať priamo na hradby miest. Jeho nápady dali základ, síce v zmenšenej podobe, dnešným zbraniam ako sú revolvery či samopaly. Z ďalších stredovekých zbraní si ako inšpiráciu zobral aj kušu, ktorú však vytvoril ako zbraň hlavne na spôsobenie zmätku v nepriateľských šíkoch a dohnal ju ku gigantickým rozmerom, asi tak na 6 vozov. Vytvoril rôzne druhy projektilov, ktoré síce neboli doplnené matematickými výpočtami dráhy letu, ale už z ich tvaru bolo zrejmé, ako veľmi si Leonardo uvedomoval význam aerodynamiky.
Iné vynálezy.
Ďalšie vynálezy zahŕňajú ponorku, zariadenie s ozubenými kolieskami, ktoré môže byť považované za prvú mechanickú kalkulačku, a auto poháňané pružinovým mechanizmom. Počas svojho pobytu vo Vatikáne naplánoval priemyselné využitie slnečnej energie pomocou parabolických zrkadiel na zohrievanie vody. Okrem týchto vynálezov vynašiel skafander, vo svojich štúdiách ho do detailov rozpracoval, aj keď v tej dobe pozostával len zo zvona na hlavu a plávacích plutiev. Až neskôr domyslel kožený odev určený na pobyt pod vodou. Tiež skonštruoval vŕtačku, ktorá pozostávala z hlavice, kolieskového mechanizmu a kľuky, pomocou ktorej sa otáčala.
Z ďalších jeho nápadov, ktoré by našli zúžitkovanie aj v dnešnej dobe, bola napríklad hydraulická píla. Mal aj svojský systém klimatizácie, ktorý mal za úlohu zabraňovať prudkým zmenám teploty, ktoré by mali ničivý účinok na jeho laboratórium. Jednoduchým systémom skonštruoval zariadenie na meranie vlhkosti vzduchu: boli to kvázi váhy, na jednej strane mali vosk a na druhej rovnaké množstvo vlny, ktorá na rozdiel od vosku absorbuje vlhkosť. Odchýlka, ktorá vznikla vo vlhkom prostredí, keď vlna nasiakla vodou, sa prenášala na stupnicu na váhach. Zaujímavosťou je tiež napríklad jeho funkčný prístroj na výrobu lán, pričom sa kvalita lana dala regulovať. 
Aj keď väčšina z Leonardových vynálezov nebola realizovaná, mnohé z nich boli technologicky uskutočniteľné ako to demonštruje napríklad jeho "tank" .
Leonardo v umení.
Odkaz a genialita Leonarda da Vinci ovplyvnila generácie umelcov a učencov. Nasledujúce príklady môžeme nájsť v kultúre a literatúre: 

</doc>
<doc id="8412" url="https://sk.wikipedia.org/wiki?curid=8412" title="26. január">
26. január



</doc>
<doc id="8413" url="https://sk.wikipedia.org/wiki?curid=8413" title="Časová zóna">
Časová zóna



</doc>
<doc id="8416" url="https://sk.wikipedia.org/wiki?curid=8416" title="Necoro">
Necoro

Necoro je animálny robot japonskej spoločnosti Omron v tvare mačky.
Necoro je dostupná v dvoch farbách, hnedej a sivej. Napriek tomu, že ide o zvieratko, dokáže rozprávať. Hlavnou úlohou tohto robota nie je zábvať, je to medicínsky komunikátor. Prostredníctvom neho môžu zdravotníci monitorovať stav pacienta a v prípade naliehavej situácie poradiť a pomôcť pri akýchkoľvek zdravotných problémoch. 
 Robot obsahuje 15 motorčekov, ktoré zabezpečujú mimoriadne prirodzené pohyby, aj keď robot nedokáže chodiť. Pohybuje sa iba na mieste, akoby chcel stále sedieť. Okrem toho má zabudované množstvo senzorov tlaku, zvuku, obrazu, senzory umožňujúce určovať polohu atď., takže môže dobre reagovať na zmenu prostredia. Dokáže si vysvetliť aj význam pohybov ľudí, ktorí sú okolo neho a dokonca vyjadrovať aj hnev, ak sa k Necoro niekto správa agresívne. Ako každá mačka, aj Necoro spokojne pradie, ak ju niekto hladká. Pamätá si hlas svojho majiteľa a vlastné meno, takže dokáže reagovať, ak na ňu majiteľ zavolá. Má vlastný biologický rytmus. V noci zvykne spať, ale ak je to nutné, prispôsobí sa rytmu majiteľa. Má hmotnosť 1,6 kilogramu a povrch je tvorený akrylovou umelou srsťou. Pracuje na akumulátory, ktoré vydržia robota napájať jeden a pol hodiny. Potom je nutné batérie zhruba dve hodiny nabíjať.
 Necoro stojí v Japonsku 185 000 jenov, čo je v prepočte asi 55000 korún.

</doc>
<doc id="8420" url="https://sk.wikipedia.org/wiki?curid=8420" title="HR6">
HR6

HR6 je humanoidný robot kanadskej spoločnosti Dr. Robot.
Číslo 6 vyjadruje, že je už šiestou generáciou humanoidných robotov tejto spoločnosti. Má výšku a hmotnosť 4,8 kg. Má 24 stupňov voľnosti, každý z nich je kontrolovaný osobitným motorčekom. Zabudovanú má aj farebnú kameru, mikrofón, stereoreproduktory a ďalšie senzory. Je schopný rozoznávať tváre a hlasy, odpovedá aktivitou na hlasové povely. Dokáže tancovať, spievať, rozprávať príbehy a vtipy, kontrolovať e-maily, pretože môže bezdrôtovo komunikovať s PC.

</doc>
<doc id="8427" url="https://sk.wikipedia.org/wiki?curid=8427" title="Leonardo Da Vinci">
Leonardo Da Vinci



</doc>
<doc id="8429" url="https://sk.wikipedia.org/wiki?curid=8429" title="Robomow RL-500">
Robomow RL-500

Robomow RL500 je robotická kosačka trávy, je produktom spoločnosti Friendly Robotics.
 Kosačka na jedno nabitie akumulátorov pokosí plochu až 250 štvorcových metrov v čase maximálne dve hodiny, čo sa dá porovnať s plochou tenisového kurtu. Nabíjanie trvá 24 hodín. Má vlastný systém rozoznávania trávy, takže nepokosí nič iné. Môže fungovať úplne autonómne, pričom môže kosiť aj v noci. Poseká pokosenú trávu na maličké kúsky, ktoré zapracuje opäť do trávnika, kde sa táto posekaná tráva prirodzeným spôsobom rozloží. Nemá teda vak na odkladanie pokosenej trávy a nie je nutné špecifikovať miesto, kam sa má pokosená tráva odnášať. Celková hmostnosť kosačky je na samotné zariadenie a na batérie, ktoré kosačku napájajú. Hlučnosť je 82 dB priamo pri prístroji, vo vzdialenosti 1,5 metra je hlučnosť iba 60 dB, čo je skutočne nízka hodnota. Rozmery kosačky sú 89*65*.

</doc>
<doc id="8431" url="https://sk.wikipedia.org/wiki?curid=8431" title="Zuzana Smatanová">
Zuzana Smatanová

Zuzana Smatanová (* 14. jún 1984, Súľov-Hradná) je slovenská speváčka-skladateľka. Spieva po slovensky a po anglicky. Svoje piesne si sama skladá, ale o výhradnom autorstve niektorých jej textov sa viedli spory.
V roku 1998 ju prijali na Pedagogickú a sociálnu akadémiu do Turčianskych Teplíc, kde získala pedagogické minimum, ale viac ako učiteľské povolanie ju tam lákala hudba. Učila sa hrať na klavír a flautu, hrá na gitaru. Po skončení školy sa prihlásila na autorskú súťaž Coca-Cola Popstar v Bratislave, ktorú vyhrala a následne nahrala svoj debutový album "Entirely Good". O dva roky neskôr nahrala druhý album "Svet mi stúpil na nohu". Od roku 2003 sa neustále venuje hudbe. V roku 2007 absolvovala svoje prvé koncertné turné "Nokia Music Tour" v rámci Slovenska. V tom istom roku vydala album s výlučne slovenskými textami "Tabletky odvahy". Neskôr vydala dvojalbum Gemini, ku ktorému absolvovala turné s názvom Gemini JOJ Tour. Po vydaní albumu Dvere absolvovala šnúru akustických koncertov s názvom "U vás doma". V roku 2013 vyšiel v dvoch edíciách výberový album Momenty, ktorý mapuje prvú dekádu Zuzaninej kariéry. V roku 2018 vydala po sedemročnej odmlke dvojalbum "Echo." Zuzana je držiteľkou šiestich Zlatých slávikov či mnohých ďalších ocenení.
Diskografia.
LP.
Štúdiové:
Koncertné:

</doc>
<doc id="8432" url="https://sk.wikipedia.org/wiki?curid=8432" title="Automower">
Automower

Automower je robotická kosačka spoločnosti Husquarna.
Kosačka má tzv. navádzaciu slučku, ktorá jej umožňuje zostať vo vymedzenom priestore a kosiť iba tam, kde je to potrebné. Táto technológia jej umožní aj nájsť nabíjaciu stanicu. Má na svojom okraji senzory, ktoré v prípade nárazu na niečo tvrdé, ako je napr. strom, záhradný nábytok alebo iné prekážky, zariadia zmenu smeru pohybu. Trávnik skracuje po menších kúskoch, pretože to robí častejšie, dokáže pokosiť trávnik s výškou od 2 do . Prakticky možno povedať, že brázdi trávnik neustále a náhodne. Ak však natrafí na vyšší trávnik, prepne sa do iného módu a začne kosiť systematicky. Pri prvom spustení kosačky sa do nej vkladá osobný PIN kód, prostredníctvom klávesnice s 19 klávesmi, aby poslúchala iba svojho majiteľa. Kosačka je vybavená aj displejom. Možno tiež naprogramovať časový harmonogram jej práce, pričom môže bez problémov pracovať aj v noci. Jej parametre dovoľujú kosiť trávnik s rozlohou od 0 do . Používa 18 V batérie NiMH s kapacitou 2,2 Ah. Na pravidelné kosenie trávnika s maximálnou rozlohou spotrebuje na mesiac zhruba 20 kWh elektrickej energie. Hmotnosť kosačky je pri rozmeroch 71 x 60 x .

</doc>
<doc id="8438" url="https://sk.wikipedia.org/wiki?curid=8438" title="Austenit">
Austenit

Austenit je intersticiálny tuhý roztok uhlíka v železe γ (gama). Austenit nie je to isté ako "gama-železo". Jeho kryštály sú svetlosivej farby, mäkké, húževnaté a tvárne. Nie je magnetický. Austenit má kubickú plošne centrovanú kryštálovú mriežku. Znamená to že v základne kryštalickej bunke s 8 atómami železa v rohoch kocky môže byť až 6 atómov uhlíka umiestnených v strede každej steny. Celkový počet atómov na elementárnu bunku je teda 4 (rohové sú spoločné pre 8 buniek a atómy v strede stien pre dve bunky). Takáto štruktúra sa v pearsonovom systéme označuje cF4 a v "strukturbericht" systéme A1. Takáto štruktúra vznikne ak k priestorovej mriežke kubickej plošne centrovanej (na obr. 2 označenej slovom réseau), teda k jej každému uzlu priradíme jeden atóm železa.
Pomenovaný je podľa anglického metalurga Roberta Austena.
V uhlíkových a nízkolegovaných oceliach sa vyskytuje iba pri vysokej teplote(opticky je to višňovočervená žeravá), len v niektorých vysokolegovaných oceliach (niklom a mangánom) zostáva v oceli aj pri normálnych teplotách. Takéto ocele sa nazývajú austenitické. 
Austenit vo fázovom diagrame.
Na fázovom diagrame sústavy Fe-Fe3C sa čistý austenit nachádza v gama-oblasti (pozri obrázok) pri teplote nad 723 °C. Maximálna rozpustnosť uhlíka v austenite je 2,06 hm. % pri teplote 1147 °C.
Trojuholníková "gama oblasť" je oblasť dokonalej rozpustnosti "uhlíka" v "železe". Tieto dve látky sú ale pod 723 °C vzájomne nerozpustné. Preto je oblasť austenitu súčasťou eutektoidného systému, kde "eutektoida" je pri teplote 723 °C. Pri poklese pod túto teplotu sa austenit premieňa podľa zloženia na:
Rozpad austenitu.
Vyššie uvedená premena austenitu vznikne len v prípade, ak je priebeh ochladzovania dostatočne pomalý.
Pri kritickom ochladení (kalení) austenitu vzniká martenzit. Ten oproti austenitu zvyšuje tvrdosť. 
Špeciálnymi žíhacimi programami sa môže transformovať na medzifázy (napr. bainit) ktoré majú niektoré veľmi dobré vlastnosti.
Priebeh rozpadu austenitu popisujú špecializované diagramy ARA alebo IRA (TTT diagram).
Austenitické ocele.
Austenitické ocele nie sú mimoriadne tvrdé, ale valcovaním za studena alebo legovaním sa dajú vyrobiť veľmi pevné.

</doc>
<doc id="8442" url="https://sk.wikipedia.org/wiki?curid=8442" title="Open source">
Open source

Open source (doslovný preklad "otvorený zdroj") je vo všeobecnosti akákoľvek verejnosti dostupná informácia s podmienkou zachovania jej ďalšieho slobodného šírenia. V tomto prípade nie je dôležité hovoriť o poplatku za jeho získanie, open source znamená slobodu prístupu. Open source je filozofia rovnomenného hnutia, ktoré založil Eric Raymond vo februári 1998.
Špecificky open source znamená open-source softvér, čo bol pôvodný význam, ktorý bol neskôr zovšeobecnený (všeobecne sa používa aj "open content", t. j. otvorený obsah).
Open-source softvér musí mať dostupný zdrojový kód; koncoví používatelia musia mať právo voľne používať, modifikovať a šíriť softvér, ako aj právo baliť a predávať produkt. Softvér so zdrojovým kódom uvoľneným ako public domain aj pod GNU General Public License (GPL) spĺňa tieto podmienky. Open-source licencie môžu obsahovať ešte ďalšie obmedzujúce podmienky ako napr. uvedenie mena autora a uvedenie autorských práv.
Napriek zjavným podobnostiam je open-source softvér odlišný od slobodného softvéru. Definícia Nadácie slobodného softvéru je užšia než definícia open source. Dôsledkom je, že slobodný softvér je open source, ale open-source softvér nemusí byť slobodný („free“). Softvér distribuovaný za podmienok licencií GPL aj BSD licencie sú považované za open source aj slobodný softvér.
Rozhodnutie osvojiť si termín open source navrhla Christine Peterson a bol čiastočne založený na nedorozumeniach plynúcich z dvojakého významu slova „free“ (pozri slobodný softvér). Free má význam „slobodný“ aj „zadarmo“. Priaznivci open source zdôrazňuje prvý význam a preto aj v slovenčine sa free softvér v tejto komunite prekladá výhradne ako „slobodný softvér“.
Open source je aj registrovanou obchodnou značkou pre slobodné softvérové produkty.
Pojem „Open Source“ odkazuje na niečo, čo môže byť zmenené, pretože toho dizajn je verejne prístupný. Aj keď vznikol v súvislosti s rozvojom počítačového softvéru, dnes termín „Open Source“ označuje súbor hodnôt toho, čo nazývame Open Source spôsobom. Open Source projekty, produkty, alebo iniciatívy, sú tie, ktoré prijali otvorenú výmenu, účasť na spolupráci, rýchly „prototyping“, transparentnosť, meritokracia a rozvoj spoločnosti.
Open source neznamená len prístup k zdrojovému kódu. Distribučné podmienky Open Source softvéru musia spĺňať nasledujúce kritériá:
História.
Vývoj založený na zdieľaní a spolupráci na zlepšení zdrojového kódu softvéru má za sebou históriu v podstate takú dlhú, ako vývoj softvéru sám. V neskorých 90-tych rokoch, záujem a účasť na tomto jave sa výrazne zvyšuje s vývojom Linuxu a webového prehliadača Netscape. 
Názov „open source“ (slovensky otvorený zdroj) najskôr navrhla skupina ľudí pôsobiacich v oblasti „free" softvéru, ktorí kritizovali politickú a morálnu filozofiu vyplývajúcu z pojme „free softvér“, čo v angličtine znamená slobodný, voľný, bezplatný a snažili sa preformulovať názov tak, aby vyhovoval aj komerčnejšiemu zameraniu. Názov „free softvér“ vnímali ako taký, ktorý bude odrádzať od používania vo firemnom prostredí. Túto názorovú skupinu tvorili Christine Peterson, Todd Anderson, Larry Augustin, Jon Hall, Sam Ockman, Michael Tiemann a Eric S. Raymond. Peterson navrhol názov „open source“ na stretnutí, ktoré sa konalo v Palo Alto v Kalifornii, v reakcii na oznámenie spoločnosti Netscape v januári 1998 o verejnom vydaní zdrojového kódu pre Netscape Navigator. Nasledujúci deň podporil tento názov aj Linus Torvalds (tvorca LInuxu) a Phil Hughes podporil v Linux Journal. Tento návrh si pôvodne osvojil aj Richard Stallman, zakladateľ hnutia slobodného softvéru, ale neskôr si to rozmyslel a používa názov Free and Open Source Software. Eric Raymond bol obzvlášť aktívny v snahe popularizovať nový názov a prvýkrát verejne vyzval komunitu slobodného softvéru, aby prijala názov „open source“, 8. februára 1998. Krátko nato, koncom februára 1998, v spolupráci s Bruceom Perensom založil iniciatívu Open Source Initiative (OSI) ako vzdelávaciu, ochrannú a sprievodnú organizáciu. Raymond bol prezidentom OSI od jej založenia až do februára 2005. „Deň open source“, ktorý by pripadal na 8. februára využili priaznivci open souce na organizovanie medzinárodnej konferencie Open Source Day, ktorá zhromažďuje fanúšikov otvorených riešení zo strednej a východnej Európy. Prvý krát sa uskutočnila v roku 2007 vo Varšave.
Výhody Open Source.
Open Source projekty sú také, aký je pôvodný projekt Open Source, takže softvér je neobmedzený. Ak má niekto iné zmýšľanie, môže si jednoducho prispôsobiť softvér pre svoje potreby a zdieľať ho s ostatnými. Ak chce niekto postaviť svoj softvér nad ten pôvodný, nič mu nebráni, aby tak urobil. Open Source je veľmi prospešný pre pôvodný softvér. Tým, že je zdrojový kód k dispozícii, môže sa tiež kontrolovať, opravovať chyby v pôvodnom kóde a navrhnúť lepšie spôsoby, ako robiť veci. Súkromie je zachované bezpečnostnými audítormi, aby videli, čo presne sa deje v zákulisí. Napokon, je to prospešné pre všetky zúčastnené strany.
Open Source na Slovensku.
Zastupuje najmä lokalizačné a propagačné projekty. Medzi ďalšie projekty patrí Občianske združenie Platon alebo Spoločnosť pre otvorené informačné technológie. Niektoré projekty ako Slovenská Open Source Iniciatíva alebo Slovenské združenie používateľov Linuxu (SKLUG) sú už mŕtve.
Open Source v Česku.
Pozostáva s lokalizačných a propagačných projektov, OSS Aliance a Liberix.

</doc>
<doc id="8443" url="https://sk.wikipedia.org/wiki?curid=8443" title="Zdrojový kód">
Zdrojový kód

Zdrojový kód (bežne len kód, slangovo zdroják) je postupnosť príkazov zrozumiteľných človeku napísaných v programovacom jazyku. V moderných programovacích jazykoch, zdrojový kód ktorý vytvára program býva rozdelený v niekoľkých textových súboroch.
Zdrojový kód počítačového programu je kolekcia súborov, ktoré môžu byť preložené z človeku zrozumiteľného formátu do ekvivalentnej počítačom spúštateľnej – binárnej formy, kompilátorom pre danú počítačovú architektúru, alebo ho program zvaný interpreter priamo vykonáva. Zdrojový kód sa môže nachádzať aj v papierovej publikácii alebo na akomkoľvek inom médiu.
Zdrojový kód slúži na to, aby človek mohol jednoducho a prehľadne robiť zmeny v počítačovom programe. K prehľadnosti prispieva aj možnosť ku každému príkazu písať komentáre. Zdrojový kód by však mal v ideálnom prípade byť ľahko zrozumiteľný a jeho činnosť na prvý pohľad jasná - k tomu prispieva o. i. použitie vhodných zaužívaných identifikátorov a štruktúrovanie.
Účel.
Zdrojový kód sa tiež používa na vytvorenie objektového kódu, alebo na priame vykonanie interpreterom. Modifikácie nie sú uskutočňované na objektovom kóde, ale na zdrojovom kóde a potom sa znova prekladá.
Ďalší dôležitý účel zdrojového kódu je opis softvéru. Zdrojový kód má veľa ďalších spôsobov využitia. Môže sa využiť ako nástroj na učenie; začínajúci programátori často využívajú existujúci zdrojový kód na učenie sa programovacích techník a metodológie. Taktiež sa využíva ako komunikačný nástroj medzi skúsenými programátormi, kvôli jeho (ideálne) krátkej a jednoznačnej povahe. Zdieľanie zdrojového kódu medzi vývojármi je často považovaný za rozhodujúci faktor vyzretia ich programátorskej zručnosti.
Zdrojový kód je živý komponent pri portovaní softvéru na alternatívne počítačové platformy. Bez zdrojového kódu softvéru, portabilita je vo všeobecnosti, ako veľmi náročná, tak nepraktická a dokonca nemožná. Binárny preklad sa využíva na spúšťanie programu bez zdrojového kódu, ale nie na jeho údržbu. Na vygenerovanie zdrojového kódu, keď nie je dostupný, sa môže použiť dekompilácia a s trochou úsilia, vznikne použiteľný zdrojový kód (VEW04). Programátori často používajú rovnaké časti kódu z jedného softvéru aj v iných projektoch, podľa konceptu softvérovej znovupoužiteľnosti ("code reuse").
Organizácia.
Zdrojový kód ako konkrétna časť softvéru môže byť obsiahnutý v jednom, alebo viacerých súboroch. Zdrojový kód programu nemusí byť celý napísaný v jednom programovacom jazyku; napr. je bežné, že program, ktorý je napísaný v programovacom jazyku C, obsahuje aj časti napísané v Assembleri z dôvodu optimalizácie. Niektoré komponenty softvéru môžu byť napísané a kompilované osobitne, v akomkoľvek programovacom jazyku a neskôr sa integrujú do softvéru využitím techniky linkovania (pripájania) knižníc.
Komplexnejší softvér vyžaduje kompiláciu viacerých, niekedy tucty alebo dokonca stovky rôznych súborov obsahujúci zdrojový kód. Táto komplexnosť je podstatne zredukovaná prítomnosťou súboru Makefile, ktorý obsahuje zdrojový kód, ktorý opisuje vzťahy medzi jednotlivými súbormi zdrojového kódu a obsahuje informácie ako budú súbory kompilované. Ďalším, vývojármi často využívaným nástrojom, je systém kontroly revízií.
Licencia.
Softvér a jeho zdrojový kód obyčajne spadá medzi slobodný softvér a proprietárny softvér. Vo všeobecnosti, softvér je slobodný, ak jeho zdrojový kód je voľne prístupný na používanie, distribúciu, upravovanie a štúdium. Zdrojový kód proprietárneho softvéru nie je prístupný verejnosti, alebo je súkromným vlastníctvom. Často sa na tento účel využívajú podmienky rôznych autorských práv, ale spolieha sa aj na obchodné tajomstvo. Na daľsiu diskusiu o rozdieloch medzi tymito formami pozri softvérová licencia.
Kvalita.
Spôsob, akým je program napísaný, môže mať dôležité následky na jeho následnú správu. Veľa pravidiel programovacieho štýlu pre zdrojový kód, ktoré zdôrazňujú čitateľnosť a niektoré jazykovo závislé konvencie sú zamerané práve na správu zdrojového kódu softvéru, čo zahŕňa odstraňovanie chýb a aktualizáciu, prípadne jeho rozširovanie. Ďalším kritériom pri zvažovaní či je kód dobre napísaný môže byť logické štrukturovanie kódu do spravovateľných sekcií.
Referencie.
(VEW04) "Using a Decompiler for Real-World Source Recovery", M Van Emmerik a T Waddington, the Working Conference on Reverse Engineering, Delft, Holandsko, 9 - 12 November 2004. Kompletné znenie.

</doc>
<doc id="8444" url="https://sk.wikipedia.org/wiki?curid=8444" title="Programovací jazyk">
Programovací jazyk

Programovací jazyk je nástroj na systematický opis postupu, výpočtu, správania, zmeny stavu, opis objektov, ich vlastností a štruktúr. Zvyčajne programovacie jazyky slúžia na opis riešenia problému, ktorý umožní jeho vykonanie pomocou programovateľného technického zariadenia.
Programovacie jazyky vznikajú z toho dôvodu, že iné formy ľudského vyjadrovania, ako napr. prirodzené jazyky, nie sú v dostatočnej miere vhodné na jednoznačný a systémový opis. Tzv. „vyššie programovacie jazyky“ sú zvyčajne presne definovanou podmnožinou prirodzeného jazyka (napr. angličtiny) s vlastnou definíciou gramatiky a syntaxe.
Postupnosť definícií a krokov potrebných na dosiahnutie riešenia problému realizovaných pomocou programovacieho jazyka sa nazýva program. Proces vytvárania programu sa nazýva programovanie alebo kódovanie. Človekom čitateľná forma programu napísaná v programovacom jazyku sa nazýva zdrojový kód.
Vyššie programovacie jazyky sa delia na:

</doc>
<doc id="8445" url="https://sk.wikipedia.org/wiki?curid=8445" title="Nuvo">
Nuvo

Nuvo je humanoidný robot japonskej spoločnosti ZMP Inc.
Nuvo je vysoký a má hmotnosť 2,5 kg. Robot dokáže kráčať na dvoch končatinách, po páde sám vstane. Dokáže rozoznávať hlasové príkazy a možno ho ovládať diaľkovo pomocou mobilného telefónu. V hlave má namontovanú videokameru s rozlíšením 0,27 Mpix., ktorá sprostredkúva jeho majiteľovi zábery z okolia prostredníctvom mobilného telefónu. Robot disponuje 14 stupňami voľnosti, pričom na členok pripadajú 2 (×2), koleno 1 (×2), boky 3 (×2), plece 1 (×2) stupne voľnosti. Celá konštrukcia robota bola prispôsobená požiadavke na nízku cenu, ktorá mala umožniť jeho uvedenie na trh. Cena robota bola stanovená na 4 600 USD. Výrobca by ju rád v budúcnosti znížil na cenu bežného notebooku, plánovaný predaj je 3 000 kusov robota ročne.

</doc>
<doc id="8448" url="https://sk.wikipedia.org/wiki?curid=8448" title="Roger Federer">
Roger Federer

Roger Federer (* 8. august 1981, Bazilej, Švajčiarsko) je bývalý švajčiarsky profesionálny tenisový hráč, ktorý sa v roku 2004 stal najlepším tenistom na svete a prvý hráč po Matsovi Wilanderovi v roku 1988, ktorý vyhral tri zo štyroch možných Grand Slamov v jednej sezóne. Jeho dominanciu v súčasnom tenise dokumentujú wimbledonské víťazstvá v rokoch 2003, 2004, 2005, 2006, 2007, 2009, 2012 a 2017 ako aj na U.S. Open (2004, 2005, 2006, 2007, 2008) či Australian Open (2004, 2006, 2007, 2010, 2017,2018). Na Letných olympijských hrách v Pekingu sa stal víťazom štvorhry spoločne so Stanom Wawrinkom.
Tenisová kariéra.
Federer vstúpil na ATP okruh v júli 1998 ako šestnásťročný. Rok 1998 bol jeho posledný rok v juniorskom okruhu a skončil ho ako juniorský majster sveta. V roku 1999 debutoval v švajčiarskom Davis Cupovom družstve. Tento rok sa mu podarilo skončiť v prvej stovke ATP rebríčku ako najmladšiemu v histórii. 
V nasledujúcom roku 2000 dosiahol semifinále na Olympiáde v Sydney, kde prehral zápas o bronzovú medailu. Dostal sa do finále v Bazileji a v Marseille.
Sezóna 2001.
Vo februári 2001 Federer vyhral prvý ATP turnaj v Miláne. V rovnakom mesiaci sa vyznamenal, keď povestne vyhral 3 zápasy Davis Cupu, čo rozhodlo o víťazstve 3 – 2 a vyradení USA v prvom kole prvýkrát od roku 1993. Dosiahol štvrťfinále na French Open i vo Wimbledone. Na ceste do štvrťfinále vo Wimbledone porazil v strhujúcom vyrovnanom zápase Petea Samprasa vo štvrtom kole, čím ukončil Samprasov rekord 31 neprerušených výhier vo Wimbledone. Toto stretnutie ukázalo nebezpečenstvo Federera ako výnimočného hráča na okruhu.
Sezóna 2002.
Rok 2002 bol pre Federera miernym sklamaním, keďže sa nedostal cez štvrté kolo v žiadnom z Grand Slamov. Vo februári porazil v dvojhrách Davisovho pohára dve bývalé svetové jednotky Rusov Marata Safina a Jevgenija Kafeľnikova, ale Švajčiarsko aj tak vypadlo v prvom kole. V auguste stratil svojho dlhodobého trénera Petra Cartera, ktorý zahynul po automobilovej nehode. Na ATP okruhu získal dosť bodov, aby sa prvýkrát dostal na prestížny koncoročný Tennis Masters Cup, kde v semifinále prehral s Lleytonom Hewittom.
Sezóna 2003.
V roku 2003 vyhral štyri Davis Cupové zápasy za Švajčiarsko bez straty setu, čo znamenalo postup do semifinále. Dňa 6. júla 2003 sa zapísal do dejín ako prvý Švajčiar, ktorý vyhral Wimbledon, keď porazil Austrálčana Marka Philippoussisa 7 – 6 (5), 6 – 2, 7 – 6 (3). Na konci roka 2003 po výhre na Tennis Masters Cup bez straty zápasu skončil na druhom mieste v rebríčku ATP.
Sezóna 2004.
Rok 2004 bol pre Federera veľmi úspešný – zrejme najúspešnejší rok tenisového hráča v open-ére. Vyhral Australian Open keď prvýkrát porazil Marata Safina (na okruhu ATP). V máji 2004 vyhral Hamburg Masters, kde porazil Guillerma Coriu, najlepšieho hráča na antuke na okruhu (Coria vyhral za sebou 31 zápasov na antuke pred týmto finále). Potom si ubránil svoju wimbledonskú korunu, prekonajúc Andy Roddicka, jeho silovú hru v daždivom finále. Výhrou v Gestaade na antuke, v Toronte na tvrdom povrchu krátko po výhre vo Wimbledone na tráve, dokázal vzácne triple následných výhier na troch rôznych povrchoch. V septembri rozdrvil Hewitta (6 – 0, 7 – 6 (3), 6 – 0), dvakrát v setoch na nulu, čo sa stalo prvýkrát v jednom finále za 120 rokov, čím vyhral U.S. Open. Rok skončil výhrou v Tennis Masters Cup v Houstone druhýkrát za sebou, pričom vyhral všetkých 5 zápasov, za súperov mal najlepších 8 hráčov sveta. S bilanciou výhry – prehry 74 – 6 (18 – 0 proti prvej 10-ke; 23 – 0 od jesene 2003) a 11 vyhraných turnajov (vrátane rôznych turnajových výhier na tvrdom povrchu, na tráve a antuke) – rok 2004 patril Federerovi.
To všetko stihol Federer bez trénera (v decembri 2003 sa rozišiel so svojim švédskym mentorom Petrom Lundgrenom). Počas roka 2004 Federera podporovali fitnesový tréner Pierre Paganini, fyzioterapeut Pavel Kovac a management team zložený z jeho rodičov, priateľky Mirky a pár kamarátov.
Sezóna 2005.
V roku 2005 Federer presvedčil Tonyho Roche trénovať ho počas Grand Slamov. Dokázal vyhrať Indian Wells a Miami Masters. Na Wimbledone obhájil titul, keď ako minulý ročník porazil Andyho Roddicka. Po Wimbledone vyhral Cincinnati Masters a stal sa prvý tenista, ktorý dokázal získať štyri tituly kategórie Master za jeden rok. Dokázal obhájiť aj US Open, keď vo finále porazil Andrea Agassiho. Tennis Masters Cup obhájiť nedokázal, keď vo finále po 4 a pol hodine prehral s Argentínčanom Davidom Nalbandianom 7 – 6 (4), 7 – 6 (11), 2 – 6, 1 – 6, 6 – 7 (3).
Sezóna 2006.
Rok 2006 začal pre Federera víťazstvom na Australian Open. Dokázal obhájiť Indian Wells a Miami Masters, čím sa stal prvým hráčom, ktorému sa to podarilo. Vo finále French Open prehral so španielom Rafaelom Nadalom po štyroch setoch, ale Federer mu to vrátil, keď ho vo finále Wimbledonu porazil 6 – 0, 7 – 6, 6 – 7, 6 – 3. US Open znovu vyhral, keď vo finále porazil Andyho Roddicka (6 – 2, 4 – 6, 7 – 5, 6 – 1) a vybojoval si už svoje 3. víťazstvo za sebou na US Open. Rok ukončil triumfom na Tennis Masters Cupe. V tomto roku dokázali Federera poraziť len dvaja hráči, Rafael Nadal a Andy Murray, a vo finále turnajoch na ktorých hral sa do finále nedostal len na turnaji v Cincinnati. Kalendárny rok 2006 bol pre Federera najlepším v jeho kariére.
Sezóna 2007.
Na začiatku roka 2007 obhájil grandslamový titul na Australian Open. Vo finále porazil Argentínčana Fernanda Gonzáleza 7 – 6, 6 – 4, 6 – 4. Ale tituly na Indian Wells a Miami Masters obhájiť nedokázal. Na French Open zase neuspel, keď ho vo finále porazil ako aj minulý rok Rafael Nadal. Ale svoj piaty titul v rade na Wimbledone si nenechal ujsť a vyrovnal rekord Björna Borga vo víťazstvách za sebou na Wimbledone. Vo finále porazil Rafaela Nadala 7 – 6, 4 – 6, 7 – 6, 2 – 6, 6 – 2. Potom vyhral Cincinnati Masters. Úspešne obhájil aj US Open, keď vo finále porazil mladého Srba Novaka Đokovića. Na turnaji Tennis Masters Cupe znovu vyhral a pripísal si už svoj štvrtý titul za posledných päť rokov na tomto turnaji. Rok ukončil znovu ako svetová tenisová jednotka.
Sezóna 2008.
Rok 2008 z hľadiska tenisovej kariéry nebol pre Rogera až taký úspešný ako minulé roky. Začiatkom sezóny nastúpil Švajčiar do prvého grandslamového turnaja sezóny Australian Open aj napriek že mal mononukleózu, o ktorej ani sám nevedel. Lenže turnaj sa mu veľmi nevydaril a vypadol v semifinále s neskorším víťazom Novakom Đokovićom 7 – 5, 6 – 3, 7 – 6. V Indian Wells aj v Miami Masters prehral skoro. V antukovej časti vyhral na jej začiatku turnaj v Estorile proti Nikolajom Davydenkom. No v Ríme vypadol vo štvrťfinále s Radkom Štěpánkom a v Monte Carle a v Hamburgu prehral vo finále proti Rafaelovi Nadalovi. Na Roland Garros opäť neuspel, prehral vo finále prekvapujúco hladko 6 – 1, 6 – 3, 6 – 0. O dva týždne na tráve vo Wimbledone prehral vo finále s Nadalom ale veľmi dramaticky 6 – 4, 6 – 4, 6 – 7, 6 – 7, 11 – 9. Na US Open sa mu konečne podarilo vyhrať prvý Grand Slam v sezóne, keď porazil Andyho Murraya 6 – 2, 7 – 5, 6 – 2. Na turnaji majstrov v "Šanghaj"i nepostúpil zo základnej skupiny, keď prehral dva z troch zápasov. Rok neukončil po piatykrát ako svetová jednotka, pretože ho tento rok ho predbehol Španiel Rafael Nadal.
Federera pokladajú mnohí (vrátane Roda Lavera, Johna McEnroa, a jeho detského idolu Borisa Beckera) za pravdepodobne najlepšieho tenisového hráča všetkých čias na svete, a hráča, ktorý je schopný zlomiť Samprasov rekord 14 Grand Slamových titulov.
Sezóna 2009.
Rok 2009, podobne ako predošlý sa pre Rogera nezačal podľa jeho predstáv. Na začiatku ho mnohí novinári a tenisoví odborníci pasovali za najväčšieho favorita na zisk prvého grandslamového turnaja roku Australian Open. Ale Federer prehral vo veľmi tesnom finále so svojim odvekým rivalom Rafaelom Nadalom 5:7 6:3 6:7 (3) 6:3 2:6. Pri odovzdávaní trofeje sa Federer neubránil slzám. Po tomto finále ho už mnohí začali odpisovať. Svoj prvý titul v roku 2009 vyhral až na antuke na turnaji série Masters 1000 v Madride, kde Nadalovi vrátil prehru z AO a ukončil Nadalovu šnúru 33 víťazstiev v rade na antuke (6:4 6:4).
V Paríži na Roland Garros sa Federerovi otvorila cesta k prvému triumfu na tomto turnaji po tom, čo Nadal nečakane prehral už v skorších fázach turnaja s Robinom Söderlingom. Práve s ním sa Federer stretol vo finále. Po 1 hodine a 55 minútach a odvrátenom brejkballe súpera premenil hneď svoj prvý mečbal a získal svoj prvý titul na Roland Garros a vyrovnal rekord Peta Samprasa v počte vyhraných grandslamových turnajov. Vo Wimbledone bol Federer opäť najväčším favoritom a svoju rolu od začiatku aj potvrdzoval. Vo finále sa stretol s Američanom Andy Roddickom. Zápas bol až nečakane vyrovnaný a Federer vyhral až po 4 hodinách a 15 minútach (5:7 7:6 7:6 4:6 16:14). Po Wimbledone sa už osamostatnil na prvej priečke počtu vyhraných turnajov z tzv. Veľkej štvorky a po jedenástich mesiacoch sa dostal opäť na prvú priečku svetového rebríčka ATP. V Cincinnati vyhral svoj prvý turnaj ako otec. Na US open sa opäť dostal do finále, ale toto už nebolo také úspešne ako po minulé roky a prehral s Argentínčanom Juanom Martínom del Potrom 6:3 6:7 6:4 6:7 2:6. Na turnaji v rodnom Bazileji Federer prehral vo finále nad Novakom Đokovićom.
Sezóna 2010.
Sezónu 2010 začal Federer výborne. Vyhral Australian Open. Vo finále vyhral nad Andy Murrayom (6:3 6:4 7:6 (11)). Na turnaji Roland Garros Federer nečakane dostal červenú už vo štvrťfinále. Prehral s minuloročným finalistom R. Söderlingom, ktorý pretrhol jeho famóznu šnúru 23 grandslamových semifinále za sebou. Vo Wimbledone opäť prehral. Tentoraz s českým tenistom Tomášom Berdychom a prišiel aj o post svetovej jednotky. Už ako dvojka vyhral turnaje v Cincinnati, Štokholme a v rodnom Bazileji. Na záver sezóny dominoval na Turnaji Majstrov v Londýne. Vo finále vyhral nad Rafaelom Nadalom 6:3 3:6 6:1.
Sezóna 2011.
Sezóna 2011 sa začala víťazstvom v katarskej Dauhe. Na Australian Open nestačil v semifinále na neskoršieho víťaza a novu svetovú jednotku Novaka Đokovića. V semifinále Roland Garros sa opäť stretol s Đokovićom a pretrhol jeho sériu 41 víťazných duelov vo dvojhre (7:6 (5) 6:3 3:6 7:6 (5)) a postúpil do finále, kde sa stretol s Nadalom, na ktorého ale už nestačil a prehral 5:7 6:7 (3) 7:5 1:6. Vo Wimbledone nečakane podľahol vo štvrťfinále Francúzovi Jo-Wilfriedovi Tsongovi, keď Roger viedol už 2:0 na sety. Bol to prvý grandslamový zápas, ktorý prehral zo stavu 2:0 na sety. Na US open sa tiež nedostal do finále. Na jeho ceste ho zastavil Đoković. Federer ale podával na víťazstvo a mal 2 mečbaly. Medzi tým klesol na 4. pozíciu rebríčka. V Bazileji vyhral svoj prvý turnaj po 10 mesiacoch a v Paríži na turnaji série Masters 1000 vyhral po prvýkrát. Na Turnaj Majstrov nastupoval ako favorit. Vyhral všetky zápasy základnej skupiny a vo finále porazil J. W. Tsongu 6:3 6:7 6:3 a stal sa najstarším víťazom tohto podujatia a jediným, ktorý ho dokázal vyhrať 6-krát. Po víťazstve sa dostal späť na tretie miesto rebríčka. V roku 2011 sa stalo po prvýkrát od roku 2002, čo Federer nezískal žiadny grandslamový titul.
Sezóna 2012.
Pred sezónou 2012 vyhlásil útok na post svetovej jednotky, túžbu po triumfe na niektorom zo 4 grandslamových turnajov a splnenie veľkého sna – zlatej olympijskej medaily. Roger už tradične začal rok na turnaji v Dauhe, ale titul neobhájil, pretože sa objavili problémy s chrbtom a z turnaja odstúpil. Stalo sa tak pred semifinále s Tsongom. Bolo to len tretíkrát v kariére, čo Federer nenastúpil na zápas. Na Australian Open bol nasadenou aj svetovou trojkou a patril medzi favoritov turnaja. Ale tak ako minulý rok neprešiel cez semifinále, tentoraz mu v ceste stál Rafael Nadal a po výsledku 7:6 2:6 6:7 4:6 postúpil do finále práve Španiel.
Po tejto prehre nastúpil v Davis Cupe na domácej antuke proti USA, ale ani jeden zo zápasov nedopadol podľa jeho predstáv. V dvojhre prehral s Johnom Isnerom 1:3 na sety a vo štvorhre spolu so Stanislasom Wawrinkom nestačili na dvojicu Mike Bryan/Mardy Fish.
Po týchto prehrách prišli konečne aj víťazstvá na turnajoch. Najprv to bol turnaj v Rotterdame, kde vo finále porazil del Potra 6:1 a 6:4. Potom prišiel turnaj v Dubaji, kde opäť dominoval. Jeho súperom vo finále bol Brit Andy Murray (7:5 6:4). Prvý turnaj série Masters 1000 bol v kalifornskom Indian Wells. Vo štvrťfinále narazil už štvrtýkrát v tomto roku na Del Potra a opäť ho porazil. V semifinále si Rogerovu dobrú formu odniesol Rafael Nadal. Vo finále zdolal aj Isnera 7:6 (7) 6:3 a odniesol si tretí titul v tomto roku. Na turnaji v Miami nečakane prehral už v 3. kole s Andy Roddickom 6:7 (4) 6:1 4:6. Roger si dal pauzu a vynechal turnaj v Monte Carlo. Toto sa ukázalo ako správne rozhodnutie, keďže ďalším turnajom bolo podujatie v Madride na netradičnej modrej antuke, ktorú kritizovali mnohí tenisti, hlavne Nadal s Đokovićom sa nevedeli zmieriť s touto zmenou a na turnaji skončili už v skorších kolách. Federerovi sa tiež táto zmena nepozdávala, ale nakoniec mu vyniesla víťazstvo na turnaji. Vo finále zdolal Čecha Tomáša Berdycha 3:6 7:5 7:5.
V Ríme sa hralo už na klasickej antuke a tam Roger skončil v semifinále po prehre s Đokovićom. Na French Open opäť prehral s Đokovićom, dokonca neuhral ani set.
Na rade bola trávnatá časť sezóny aj s OH. Na turnaji v Halle prehral až vo finále s domácim Tommym Haasom. Na jeho obľúbený Wimbledon ale prišiel v kvalitnej forme, ktorú potvrdzoval už od začiatku jednoznačnými víťazstvami v prvých dvoch zápasoch. V 3. kole prišiel na rad Francúz Julien Benneteau a dlho to vyzeralo, že vo Wimbledone sa udeje ďalšie obrovské prekvapenie na úkor favoritov. Tým prvým bolo vypadnutie Rafaela Nadala v 2. kole s Čechom Rosolom. Federer však opäť ukázal svoju obrovskú mentálnu silu a otočil zápas z 0:2 na sety (4:6 6:7 (3) 6:2 7:6 (6) 6:1). V ďalšom kole proti Xavierovi Malissovi to tiež nevyzeralo najlepšie a Roger sa už po pár gemoch dal ošetrovať. Opäť to bol chrbát, ošetrenie našťastie pomohlo a potom už Roger dominoval celému zápasu. V semifinále sa čakal veľký zápas s Đokovićom a tak sa aj stalo. Zápas patril k vrcholom turnaja a Roger v ňom zvíťazil 6:3 3:6 6:4 6:3
Vo finále sa Federer stretol s domácim hráčom Andym Murraym. Ten spočiatku dominoval a vyhral aj prvý set. V treťom sete sa na začiatku zápas prerušil pre dážď a zaťahovala sa strecha. Prestávka trvala 40 minút. Ako kľúčový moment sa ukázal práve gem po zaťahovaní strechy. Murray pri svojom podaní viedol 40:0 ale Federer dokázal tento gem otočiť a po 20 minútach ho získal. Federer po 204 minútach a premenenom mečbale vyhral svoj 7. wimbledonský a 17. grandslamový titul 4:6 7:5 6:3 6:4 a opäť sa vrátil na post svetovej jednotky, čo znamenalo vyrovnanie a prekonanie rekordu Peta Samprasa v počte týždňov na poste číslo 1.Po Wimbledone bol Federer najväčším favoritom na zlato z olympiády, ktorá sa tiež hrala na dvorcoch All England Club. Na začiatok sa poriadne natrápil a Kolumbijčanom Fallom. Roger po tomto zápase povedal, že mal slzy v očiach, pretože vedel ako blízko bol v vypadnutiu. Samozrejme nastúpil aj v štvorhre s Wawrinkom a chcel obhájiť zlato z Pekingu, ale to sa im nepodarilo. V 2 kole skončili na rakete Izraelčanov. Prvýkrát v kariére napokon vo dvojhre postúpil do semifinále pod piatimi kruhmi. Tam ho čakal už po niekoľkýkrát v tomto roku Juan Martín del Potro. Asi nikto nečakal taký priebeh zápasu. Tento zápas trval 4 hodiny a 26 minút. Bol to najdlhší zápas olympijskej histórie a najdlhší zápas na 2 víťazné sety. Roger v ňom nakoniec zvíťazil 3:6 7:6 (5) 19:17! Vo finále opäť proti nemu stál Andy Murray a tentoraz už Roger nedokázal tento zápas vyhrať a prehral hladko v 3 setoch 2:6 1:6 4:6. Nakoniec sa teda tešil zo svojej prvej singlovej olympijskej medaily, ktorá bola "len" strieborná, ale Roger mal z nej naozaj radosť a bral ju ako veľký úspech.
Podľa očakávaní vynechal turnaj v Montreale a nastúpil až v Cincinnati, kde predviedol nevídanú dominanciu. Stal sa prvým tenistom, ktorý vyhral niektorý turnaj so série Masters bez straty jediného servisu a musel odvracať len 2 brejkbaly! Vo finále na to doplatil Novak Đoković, Roger vyhral 6:0 a 7:6 (7). Na US Open bol nasadený ako číslo jedna a bol veľkým favoritom. V prvých 3 zápasoch nestratil ani set a vo 4. kole na zápas nenastúpil Mardy Fish. Vo štvrťfinále narazil na Berdycha a ten ho aj nečakane porazil. Roger spravil v zápase priveľa nevynútených chýb, ktoré ho stáli víťazstvo. Prehral 6:7 (1) 4:6 6:3 3:6. Aj napriek prehre si udržal post jednotky.
Súkromný život.
Federer vyrástol neďaleko Bazileja, na predmestí Münchenstein. Jeho matka Lynette (rod. Durandová) pochádza z Južnej Afriky a má afrikánsky pôvod, jeho otec Robert ju stretol počas služobnej cesty v Južnej Afrike (obaja stále pracujú pre farmaceutickú spoločnosť Ciba-Geigy). Má staršiu sestru Dianu. Ovláda plynulo tri reči – (nemčinu, francúzštinu a angličtinu) a máva tlačové konferencie vo všetkých týchto jazykoch.
Roger hráva karty, kriket, stolný tenis a ďalšie športy, rád chodieva na pláž.
V decembri 2003 založil Roger Federer Foundation, ktorá má za cieľ pomáhať postihnutým deťom hlavne v Južnej Afrike. V januári 2005 vyzval tenistov na podporu ľudí postihnutých cunami, keď vyhlásil, že bude hrať maximálne možný počet zápasov na ich pomoc a venoval podpísanú raketu pre UNICEF.
11. apríla 2009 sa v Bazileji oženil so svojou dlhoročnou priateľkou, bývalou švajčiarskou tenistkou slovenského pôvodu Miroslavou Vavrincovou s ktorou sa zoznámil v roku 2000 na olympiáde v Sydney. V júli 2009 sa im narodili dvojičky-dcéry Charlene Riva a Mila Rose a v máji roku 2014 dvojčatá Leo a Lenny.
Ceny.
2017
2018
2019
2020

</doc>
<doc id="8453" url="https://sk.wikipedia.org/wiki?curid=8453" title="Eric Raymond">
Eric Raymond

Eric Steven Raymond je americký programátor (* 4. december 1957) (často sa naňho odkazuje jeho iniciálmi ESR). Je autorom knihy "Katedrála a bazár" (The Cathedral and the Bazaar) porovnávajúca dva vývojové modely softvéru a je súčasným správcom "Jargon File" (tiež známeho ako Slovník moderného hakera). Hoci sa kvôli Jargon File preslávil ako historik/antropológ hakerskej kultúry, po roku 1997 sa stal vedúcou osobnosťou hnutia open source.
Raymond je zanietený libertarián. Vie sa o ňom, že má silný záujem o science fiction, je nadšeným amatérskym hudobníkom a má čierny pás v taekwondo. Jeho obhajoba Druhého dodatku o práve vlastniť strelnú zbraň a podpora vojny v Iraku mnohých pobúrila, ale zdá sa, že sa mu páči kontroverzia, ktorú vyvoláva.
Externé odkazy.
publikácie:

</doc>
<doc id="8454" url="https://sk.wikipedia.org/wiki?curid=8454" title="Nagymegyer">
Nagymegyer



</doc>
<doc id="8466" url="https://sk.wikipedia.org/wiki?curid=8466" title="2. máj">
2. máj



</doc>
<doc id="8467" url="https://sk.wikipedia.org/wiki?curid=8467" title="15. apríl">
15. apríl



</doc>
<doc id="8468" url="https://sk.wikipedia.org/wiki?curid=8468" title="1452">
1452

Udalosti.
Fridrich III. Habsburský bol korunovaný za cisára – posledná korunovácia cisára rímskonemeckej ríše v Ríme
16. marec – svadba rímskonemeckého cisára Fridricha III. Habsburského s princeznou Eleónorou Portugalskou v Ríme

</doc>
<doc id="8469" url="https://sk.wikipedia.org/wiki?curid=8469" title="1750">
1750



</doc>
<doc id="8470" url="https://sk.wikipedia.org/wiki?curid=8470" title="1685">
1685



</doc>
<doc id="8471" url="https://sk.wikipedia.org/wiki?curid=8471" title="Guľomet">
Guľomet

Guľomet je automatická strelná zbraň kalibru do . Vyznačuje sa špecializovaným určením podľa svojho začlenenia v jednotlivých druhoch vojsk.
Podľa kalibru bývajú rozdeľované na malokalibrové – kalibru do a veľkokalibrové – kalibru od 10 do . O guľometoch ako automatických zbraniach hovoríme, pokiaľ používajú náboje s plášťovou strelou. Pokiaľ používajú strelu s vodiacimi nákružkami, patria už medzi automatické kanóny. Vo výzbroji Ozbrojených síl Slovenskej republiky je najväčším nábojom s plášťovou strelou náboj kalibru .
Malokalibrové guľomety sa obvykle delia na ľahké (ručné, s dvojnožkou), ťažké (s podstavcom) a univerzálne. 
História.
Prvým funkčným guľometom nasadeným v boji bol viachlavňový mechanický guľomet systému Gatling (1862), poháňaný kľukou, s kadenciou 560 rán/min. Vytvoril ho Američan Richard Gatling. Zbraň použili v Americkej občianskej vojne. Zbraň nebola celkom automatická, napriek tomu je označovaná ako prvý guľomet. Neskôr bol upravený na elektrický pohon a dosahoval kadenciu až 1000 výstrelov za minútu.
Neskôr sa objavila konštrukcia Maxim (1885 – 1890), ktorá pracovala s krátkym záklzom hlavne. Maximov guľomet mal kadenciou okolo 500 rán/min. Tieto zbrane sa stihli v armádach zabehnúť ešte pred prvou svetovou vojnou a boli použité napríklad v Rusko-Japonskej vojne v roku 1905 a v niektorých koloniálnych vojnách.
1. svetová vojna.
V tejto vojne boli najpoužívanejšie osvedčené guľomety typu Maxim. Angličania uprednostňovali ťažké guľomety Vickers vychádzajúce z konštrukcie Maxim a ľahšie bubnové guľomety Lewis, vlastnej výroby. Licenciu na výrobu guľometov Maxim kúpilo aj Rusko a zaviedlo ako vzor 1910.
Nemci nazývali svoje guľomety – kópie guľometu Maxim, jednoducho „Machinengewehr“ (strojová puška, strojová zbraň). Američania používali model Browning. Vlastné konštrukcie guľometov používalo Francúzsko a Rakúsko-Uhorsko. Na obsluhu jedného guľometu bolo treba 3 až 6 vojakov.
Guľomety sa stali jednou z príčin, prečo sa vojna stala statickou. Mohutná palebná sila automatických guľometov dokázala zastaviť každý útok zovretých formácií pechoty alebo jazdectva.
Medzivojnové obdobie a 2. svetová vojna.
Počas medzivojnového obdobia sa objavilo mnoho nových konštrukcii ako M2 Browning kalibru (0,50 palca). Armády začali vyhľadávať ľahšie automatické zbrane pre jednotlivcov. Začali sa intenzívne používať ľahké guľomety a automatické pušky. Asi najúspešnejšie boli pušky Avtomat Fjodorova alebo AVS-36 ruskej a sovietskej konštrukcie. Veľmi kvalitné guľomety boli vyvinuté a vyrábané v Československu (ľahký guľomet ZB vz. 26, vyrábaný vo Veľkej Británii ako BREN, a ťažký guľomet vz. 37, vyrábaný vo Veľkej Británii ako BESA).
Nemcom sa pred vojnou podarilo vyrobiť veľmi úspešný viacúčelový guľomet MG 34, s podporou ktorého postupovala nemecká pechota celú vojnu. Zbraň bola inštalovaná i do tankov a lietadiel. Používaná bola i neskôr a stala sa inšpiratívnou konštrukciou napríklad pre M60.
Moderná doba.
Koncept guľometov sa veľmi nezmenil, najznámejšou novinkou bol systém Vulcan s rotujúcim zväzkom hlavní, ktorý oprášil starý koncept "gatling" a dosiahol kadenciu až 6 000 výstrelov/min (100 rán za sekundu) s elektrickým odpaľovaním munície, pretože klasické úderníky by nevydržali namáhanie pri streľbe a nezaručovali spoľahlivé odpálenie náboja. Experimentálne verzie šesťhlavňového guľometu XM-134 dosiahli rýchlosť paľby až 24 000 výstrelov za minútu, ale takáto extrémna rýchlosť paľby zatiaľ nemá praktické uplatnenie a navyše bola dosiahnutá len na veľmi krátky čas niekoľkých sekúnd a rýchlo dochádzalo k poškodeniu zbrane extrémnym tepelným namáhaním pri streľbe. 
Druhou modernou konštrukciou viachlavňového guľometu s rotujúcim zväzkom hlavní sú sovietske guľomety JakB-12,7 (Jakušev-Borzov) kalibru 12,7mm na náboj 12,7x108 a GŠG-7,62 (Glagolev-Šipunov-Gryazev) na náboj 7,62x54R. Vyznačujú sa tým, že sú štvorhľavňove, sú poháňané tlakom plynov a odpal nábojov je mechanický. Rýchlosť paľby dosahuje 6000 výstrelov/min, ale reálne podľa druhu streliva, teploty streliva a stavu zbrane kolíše v rozsahu 3500-6000 výstrelov/min. 
Rozvoj guľometov sa v súčasnosti zameriava predovšetkým na zlepšenie ich úžitkových vlastností – spoľahlivosti, presnosti a životnosti.
Hlavné časti guľometu.
Jedna súčiastka alebo mechanizmus môže súčasne plniť niekoľko úloh.
Rozdelenie guľometov.
Treba mať vždy na pamäti, že každé delenie zbraní nevyhnutne obsahuje mnoho výnimiek a z toho plynúcich nepresností. Existuje mnoho typov guľometov, ktoré sa viac či menej úspešne používali v niekoľkých, alebo aj všetkých tu uvedených základných skupinách. Niektoré zo zbraní označovaných ako guľomet môžu byť odvodené aj od útočných pušiek, vybavených ťažšou a dlhšou hlavňou, dvojnožkou alebo podstavcom a väčším zásobníkom streliva.

</doc>
<doc id="8474" url="https://sk.wikipedia.org/wiki?curid=8474" title="Materiálová tvrdosť">
Materiálová tvrdosť

Materiálová tvrdosť dokáže urobiť ryhu aj v iných telesách ako napríklad diamant sklo ku pružnosťi patrí: pružina,plast, guma preto,lebo su pružné. Dokažu skákať su dlhšie natahovacie ku tvarnosťi : cesto plastelina hlina lebo sa naťahuju dokáže sa spraviť nejaký tvar .Alebo aj tvrdosť je schopnosť pevného materiálu klásť odpor proti vnikaniu cudzieho telesa. 
Tvrdosť nie je fyzikálna veličina, pretože závisí od mnohých vlastností materiálu. Fyzikálne je hodnota tvrdosti bezrozmerné číslo, alebo pomer sily a plochy odtlačku (N.mm-2) - čo zodpovedá tlaku či napätiu. Aby nedošlo k zámene tvrdosti za pevnosť materiálu, udáva sa v bezrozmerných jednotkách závislých od meracej metódy.
Pre relatívne porovnanie tvrdosti minerálov sa používa Mohsova stupnica tvrdosti.
Tvrdosť za zisťuje niektorou z 3 skupín skúšok:
Meranie tvrdosti vtláčaním.
Tvrdosť sa pri technických materiáloch určuje najmä nasledovnými metódami:
Všetky metódy spočívajú v zatláčaní veľmi tuhého skúšobného telieska za definovaných podmienok do povrchu materiálu. Tvrdosť sa vyhodnotí z rozmerov odtlačku.
Príklad označovania tvrdosti: HB = 400 (tvrdosť 400 jednotiek Brinella)
Podľa Brinella.
Pri tejto metóde sa zatlačuje oceľová kalená gulička do testovaného povrchu predpísanou silou a potom sa meria priemer vytlačenej jamky.
HB je určená vzťahom:
formula_1
kde 
Touto metódou sa meria len tvrdosť do 450 HB. 451 a viac neexistujú.
Väčšie tvrdosti sa merajú podla Vickersa
Podľa Vickersa.
Pri tejto metóde sa vtláča diamantový ihlan s vrcholovým uhlom medzi protiľahlými stenami 136 ° kolmo do obrobku pod silou F. Potom sa zmeria uhlopriečka otlačenej jamky.
HV je určená vzťahom:
formula_2
kde 
Meraný povrch musí byť rovný a hladký, alebo treba korekčné tabuľky.
Mikrotvrdosť podľa Vickersa.
Pri tejto metóde sa tiež vtláča diamantový ihlan, ale s veľmi malým zaťažením 0,002 až 1 N. Vyhodnocovanie odtlačku sa robí špeciálnym optickým prístrojom - mikrotvrdomerom. Používa sa na meranie tvrdosti malých predmetov, napr. jednotlivých kryštálov kovu.
Podľa Rockwella Rudda.
Pri tejto metóde sa do povrchu materiálu vtláča diamantový kužeľ s vrcholovým uhlom 120 ° a zaoblením hrotu 0,2 mm (HRC), alebo diamantová guľôčka s priemerom 1,587 mm (HRA). Potom sa meria hĺbka otlačku.
Vzorec HR:
formula_3
kde 
Meranie tvrdosti vrypom.
Tieto skúšky zisťujú vrypovú tvrdosť, používajú sa na zisťovanie tvrdosti spekaných karbidov, skla, porcelánu, kalených vrstviev alebo v mineralógii.
podľa Martensa Renora.
Skúška spočíva v pritláčaní kužeľovitého diamntového hrotu meniteľným tlakom na leštený povrch predmetu, ktorý sa pohybuje určitou rýchlosťou. Tvrdosť určuje zaťaženie hrotu (sila) potrebná na vytvorenie vrypu so šírkou 0,01 mm.
podľa Stocka Pokenora.
Je obdoba Martensovej skúšky, pričom zaťaženie je stále a mierou tvrdosti je šírka vrypu.
podľa Mohsa Pokašana.
Metóda sa používa na zisťovanie tvrdosti nerastov. Hodnota takto zistenej tvrdosti sa označuje symbolom HMo. Mohsova stupnica tvrdosti má 10 stupňov, každému zodpovedá jeden materíál.
Skúška spočíva vo vzájomnom poškrabávaní skúmanej látky materiálom z Mohsovej stupnice. Ak sa látky navzájom nepoškriabu, majú podľa tejto metódy rovnakú tvrdosť. Nevýhodou metódy je nízka presnosť, pretože výsledok nezávisí iba od vlastností materiálu, ale aj od rýchlosti a tvaru hrán.
Meranie tvrdosti odrazom.
Táto metóda udáva odskokom závažia od skúšaného kovu spusteného zo stanovenej výšky. Na meranie sa používa špeciálny prístroj - Shoreho skleroskop. Hodnota takto zistenej tvrdosti sa označuje symbolom HSh a nazýva sa tvrdosť podľa Shoreho.

</doc>
<doc id="8477" url="https://sk.wikipedia.org/wiki?curid=8477" title="28. január">
28. január



</doc>
<doc id="8484" url="https://sk.wikipedia.org/wiki?curid=8484" title="Komárňanská župa (Uhorsko)">
Komárňanská župa (Uhorsko)

Komárňanská župa resp. Komárňanská stolica resp. Komárňanský komitát (iný názov: Komárno; , , ) bola župa resp. stolica resp. komitát v Uhorsku, počas druhej svetovej vojny župa v Maďarsku a po druhej svetovej vojne v inom rozsahu v Maďarsku.
Uhorský komitát/župa/stolica.
Komárňanská župa susedila s Belehradskou, Bratislavskou, Nitrianskou, Ostrihomskou, Rábskou, Tekovskou a Vesprémskou župou. 
Župou pretekali rieky Dunaj, Váh a Nitra. Rozloha župy v roku 1910 bola 2 843 km². 
Centrum.
Administratívnym centrom komitátu bol Komárňanský hrad, neskôr sa centrom stolice stalo Komárno.
Rody vládnucich županov.
Do polovice 18. storočia úrad hlavného župana zastávali členovia rôznych šľachtických rodov, od polovice 18. storočia tento post dedične zastávali členovia rodu Nádašdy.
Dejiny.
Komárňanský komitát je jeden z najstarších v Uhorsku, vznikol pravdepodobne na konci 10. alebo na prelome 10. a 11. storočia. Komitát sa vytvoril okolo Komárňanského hradu po oboch stranách Dunaja. Do konca 13. storočia sa zmenil na zemiansku (šľachtickú) stolicu.
Počas tureckých výbojov (1526 porážka pri Mohači, 1541 pád Budína) bolo územie Komárňanskej stolice trvalo ohrozované Osmanmi. Tí roku 1543 dobyli hrad Tata, roku 1549 drancovali okolie Komárna, ktoré sa roku 1551 neúspešne pokúsili dobyť. Komárno však nikdy nedobili, hrad Tata bol od roku 1566 až do pätnásťročnej vojny v uhorských rukách. Komárno sa stalo centrom protitureckej obrany. Na rozdiel od susednej Ostrihomskej stolice sa Komárňanská stolica nestala trvalejšou súčasťou tureckých dŕžav, dokonca ani časť na juh od Dunaja. Trvalejší vplyv Turci získali len v obciach na východ od Váhu, z ktorých niektoré boli súčasťou Ostrihomského sandžaku. Hrad Tata Turci dobyli v rokoch 1594, 1597 a 1602 no cisársko-uhorské vojská ho vždy oslobodili. Turci prestali ohrozovať stolicu až po ich vypudení z Nových Zámkov (1685) a Budína (1686).
V rokoch 1786 – 1790 bola Komárňanská stolica spojená s Ostrihomskou do Komárňansko-ostrihomskej stolice.
Komárňanská stolica bola rozdelená do štyroch slúžnovských okresov:
Prvé dva boli na sever od Dunaja, ďalšie dva na juh. Komárno ako jediné v stolici malo štatút slobodného kráľovského mesta. V roku 1785 bolo tretím najväčším mestom na Slovensku (po Bratislave a Banskej Štiavnici), žilo v ňom 11 970 obyvateľov.
Národnosti.
V Komárňanskej župe prevažovalo v novoveku maďarské obyvateľstvo, Slováci súvislejšie obývali len okolie Žitavy po Hurbanovo a Dulovce (vrátane) a tvorili niekoľko jazykových ostrovov v severnej a južnej časti župy. Nemci obývali súvislé územie v pohorí Vértes v južnej, zadunajskej časti župy. Nárast počtu obyvateľov mesta Komárno medzi rokmi 1880 a 1900 súvisel aj s tým, že k mestu Komárno bolo roku 1896 pripojené aj jeho pravobrežné predmestie "Új-Szőny".
Podľa sčítania obyvateľov v Uhorsku v rokoch 1880, 1900 a 1910 bolo národnostné zloženie Komárňanskej stolice nasledovné:
Okresy.
V roku 1910 sa Komárňanská župa delila na tieto okresy: 
Maďarská časť bývalej župy.
V roku 1918 (potvrdené Trianonskou zmluvou roku 1920) sa časť stolice na sever od Dunaja stala súčasťou Česko-Slovenska, časť na juh od Dunaja Maďarska. Maďarská časť župy bola spojená s maďarskou časťou Ostrihomskej župy do Komárňansko-ostrihomskej župy ("Komárom-Esztergom," 1923).
Počas 2. svetovej vojny bola česko-slovenská časť bývalej Komárňanskej župy obsadená Maďarskom a Komárňanská župa bola obnovená, jej súčasťou sa stala aj väčšina Žitného ostrova. Po vojne boli pôvodné hranice medzi ČSR a Maďarskom obnovené.
V Maďarsku sa po vojne pôvodná Komárňansko-ostrihomská župa nazvala Komárňanská župa, medzivojnový názov bol obnovený až v roku 1990. V súčasnosti je teda územie župy v Maďarsku súčasťou Komárňansko-ostrihomskej župy.

</doc>
<doc id="8485" url="https://sk.wikipedia.org/wiki?curid=8485" title="Ostrihomská župa (Uhorsko)">
Ostrihomská župa (Uhorsko)

Ostrihomská župa resp. Ostrihomská stolica resp. Ostrihomský komitát (iný názov: Ostrihom; po latinsky: "comitatus Stringoniensis", po maďarsky: "Esztergom (vár)megye", po nemecky: "Graner Gespanschaft / Komitat Gran") bola župa resp. stolica resp. komitát v Uhorsku.
V súčasnosti je územie bývalej župy približne rovnako rozdelené medzi Slovensko a Maďarsko riekou Dunaj.
Uhorský komitát/župa/stolica.
Ostrihomská stolica susedila s Tekovskou, Hontianskou, Pešťsko-Pilišsko-Šoltsko-Malokumánskou a Komárňanskou stolicou. Rozloha župy v r. 1910 bola 1 076 km².
Centrum.
Centrom Ostrihomskej stolice bol Ostrihomský hrad a mesto Ostrihom, od ktorého je odvodený aj názov stolice. Počas tureckej okupácie časti Ostrihomskej stolice (16051663) to boli Nové Zámky v Nitrianskej stolici a od r. 1714 opäť Ostrihom.
Dejiny.
Ostrihomský komitát vznikol koncom 10. storočia ako jeden z prvých. Rozprestieral sa na oboch brehoch Dunaja, jeho centrom bol hrad v Ostrihome, ktorý bol významným hradom ešte počas existencie Veľkej Moravy. Súčasťou komitátu bola aj juhovýchodná časť Tekova. Od r. 1270 až do konca feudalizmu boli hlavou stolice prevažne ostrihomskí arcibiskupi.
Počas tureckých nájazdov bola stolica pustošená už od porážky pri Moháči 29. 8. 1526, po páde Budína roku 1541 obsadili Turci časť stolice na ľavom brehu Dunaja, roku 1543 aj Ostrihom a prenikli na sever za Dunaj. Turci na podrobenom území vytvorili Ostrihomský sandžak, získali takmer celé územie stolice; nepodrobené územia však neboli úplne slobodné, museli platiť Turkom dane. V roku 1594 cisárske vojská oslobodili Ostrihom, no roku 1605 ho Turci získali späť vrátane väčšiny stolice. Roku 1663 Turci získali celé územie stolice a stoličné úrady úplne zanikli. Stoličné úrady boli obnovené až po oslobodení Nových Zámkov a Budína roku 1691. Medzi rokmi 16831690 bola stolica spravovaná úradmi Komárňanskej stolice.
V rokoch 17861790 bola župa spojená s Komárňanskou stolicou (na Slovensku Komárňanská a v Maďarsku Ostrihomská stolica).
Ostrihomská stolica/župa bola rozdelená na dva slúžnovské okresy:
Okresy.
V roku 1910 sa Ostrihomská župa delila na dva slúžnovské okresy: 
Mestá so zriadeným magistrátom:
Národnosti.
Ostrihomskú stolicu obývali okolo roku 1900 prevažne Maďari. Slováci žili severne od Dunaja v oblasti Divy, Šarkanu a Belej a v Pilišských vrchoch (Dág, Mogyorósbánya, Sárisáp), Nemci pri pravom brehu Dunaja a v Pilišských vrchoch.
Maďarská časť bývalej župy.
V roku 1918 (potvrdené Trianonskou zmluvou r. 1920) sa časť na sever od Dunaja stala súčasťou Česko-Slovenska, južná zase Maďarska. V Maďarsku bolo územie Ostrihomskej župy spojené s Komárňanskou župou a vytvorená Komárňansko-ostrihomská župa (19231938).
Po druhej svetovej vojne bola maďarská časť župy bola opäť pripojená ku Komárňanskej župe, ktorá bola v roku 1990 premenovaná na Komárňansko-ostrihomskú župu.
Slovenská časť bývalej župy.
Dejiny.
V roku 1917 (potvrdené Trianonskou zmluvou r. 1920) sa časť na sever od Dunaja stala súčasťou Česko-Slovenska, južná zase Maďarska. V Česko-Slovensku sa zvyšky Ostrihomskej a Rábskej župy spojili s Komárňanskou župou, čo pretrvalo do roku 1923. V rokoch 19231928 bolo územie súčasťou Nitrianskej veľžupy. V súčasnosti je územie súčasťou Nitrianskeho kraja.
Počas 2. svetovej vojny bola slovenská časť bývalej Ostrihomskej župy obsadená Maďarskom (na základe Viedenskej arbitráže), ktoré obnovilo pôvodnú Ostrihomskú župu. Po vojne však boli ustanovené predvojnové hranice.
Ekonomika.
V súčasnosti patrí slovenská časť župy skôr medzi stredne bohaté slovenské oblasti s vyššou nezamestnanosťou, veľa obyvateľov z okolia Štúrova dochádza za prácou do Bratislavy alebo Ostrihomu.
Turistický ruch.
Medzi najzaujímavejšie pamiatky patrí mesto Ostrihom s klasicistickou bazilikou týčiacou sa nad mestom, v ktorej sú uchované biskupské rúcha z 15.19. storočia a Ostrihomský hrad.
V Štúrove sa nachádza termálne kúpalisko Vadaš. Mestá sú spojené obnoveným mostom Márie-Valérie, ktorý zrekonštruovali (dostavali chýbajúce časti medzi piliermi) r. 1999. Zničený bol ustupujúcimi nemeckými vojskami r. 1944.

</doc>
<doc id="8486" url="https://sk.wikipedia.org/wiki?curid=8486" title="Rábska župa">
Rábska župa

Rábska župa resp. Rábska stolica resp. Rábsky komitát (iný názov komitátu:Ráb; ) bola župa resp. stolica resp. komitát v Uhorsku. 
Charakteristika.
V súčasnosti 94 % územia župy leží v severozápadnom Maďarsku a 6 % na južnom Slovensku.
Rábska župa susedila s Mošonskou, Prešporskou (Bratislavskou), Komárňanskou, Šopronskou a Vesprímskou župou. Rozloha župy bola v roku 1910 1 527 km².
Centrum.
Hlavným mestom župy bol Ráb (Győr).
Dejiny.
Rábsky komitát vznikol ako jeden z prvých v Uhorsku. V roku 1541 stolicu dobyli Turci, v roku 1598 oslobodená rakúskymi a uhorskými vojskami.
V roku 1918 (potvrdené Trianonskou zmluvou v roku 1920) sa časť župy ležiaca na ľavom brehu Dunaja stala súčasťou Česko-Slovenska, zvyšná časť župy na pravom brehu Dunaja (94 %) sa spojila s väčšinou Mošonskej župy (95 %) a malou časťou Bratislavskej župy (1,5 %) a vznikla župa "Győr-Moson-Pozsony" (Ráb-Mošon-Bratislava). 
Po vzniku Česko-Slovenska sa z časti Komárňanskej, Ostrihomskej a Rábskej župy ležiacich na Slovensku vytvorila Komárňanská župa. Župana však menovala vláda, župy zostali len provizórnym riešením. 
Od 1. 1. 1923 bolo župné usporiadanie na Slovensku zmenené, Rábska župa sa stala súčasťou Bratislavskej (veľ)župy. V roku 1928 boli župy zrušené. Počas 2. svetovej vojny boli obnovené (aj keď v zmenených hraniciach) a po 2. sv. vojne (roku 1945) úplne zrušené.
Po 2. svetovej vojne bola časť Rábskej župy ležiacej v Maďarsku spojená so Šopronskou župou a vytvorená župa Győr-Sopron (Ráb-Šopron). V roku 1990 bola premenovaná na župu Győr-Moson-Sopron (Rábsko-mošonsko-šopronská župa).
Okresy.
Na začiatku 20. storočia (1910), bola Rábska župa rozdelená do týchto slúžnovských okresov: 
Municipiálne mesto:
Súčasnosť.
V Maďarsku je územie bývalej Rábskej župy súčasťou Rábsko-Mošonsko-Šopronskej župy.
Na Slovensku územie bývalej Rábskej župy tvorí niekoľko obcí z dnešných okresov Dunajská Streda a Komárno.

</doc>
<doc id="8491" url="https://sk.wikipedia.org/wiki?curid=8491" title="Slovenský raj">
Slovenský raj

Slovenský raj je horské pásmo na východnom Slovensku v oblasti Spiša a horného Gemera. Je považovaný za jednu z najkrajších prírodných oblastí Slovenska. Z geomorfologického hľadiska patrí do Spišsko-gemerského krasu a leží v severovýchodnej časti Slovenského rudohoria. Oblasti horského pásma Slovenského raja chráni Národný park Slovenský raj, ktorý je jedným z deviatich národných parkov na Slovensku.
Polohopis.
Podcelok Spišsko-gemerského krasu zaberá jeho severovýchodnú časť a susedí na severe s Vikartovskou priekopou, na východe s Hornádskym podolím (podcelky Hornádskej kotliny), na juhu nadväzujú Volovské vrchy podcelkom Havranie vrchy. Juhozápadným smerom ležia Stolické vrchy a ich podcelok Stolica a úzkym pásom pokračuje Muránska planina ako druhá polovica Spišsko-gemerského krasu. Západným smerom leží Heľpianske podolie (podcelok Horehronského podolia) a Kráľovohoľské Tatry, zaberajúce východnú časť Nízkych Tatier.
Charakteristika.
Je charakteristický členitým terénom – roklinami, potokmi s vodopádmi a krasovými formami, ktoré sú pre turistov sprístupnené formou chodníkov, v náročnejších častiach aj technickými pomôckami.
Slovenský raj má rozlohu asi na území okresov Spišská Nová Ves Poprad a Rožňava. Pretekajú ním rieky Hornád a Hnilec. Lesy pokrývajú až 90 % územia parku; ide najmä o jedľovo-bukové lesy, dealpínske lesy, ale aj zmiešané lesy. Najvyšší vrch je Borovniak (), najnižším miestom je koryto Hornádu ().
Geológia a geomorfológia.
Slovenský raj je geomorfologicky súčasťou Spišsko-gemerského krasu a geologicky je súčasťou gemerského pásma (gemerikum). Časť Slovenského raja buduje severogemerické synklinórium, z juhu a juhovýchodu ho ohraničuje Muránsky zlom. Okraj synklinória budujú verfénske vrstvy (spodný trias), vrstvy pestrých bridlíc a asi 150 až hrubé súvrstvia guttensteinských a wettersteinských vápencov a dolomitov. Tieto karbonáty budujú planiny Glacu a Geráv a ďalších. Miestami sú zachované soľné brekcie a paleogénne bazálne zlepence. Pomenovanie Slovenský raj sa začalo používať v roku 1921.
Klíma.
Územie patrí medzi mierne teplé a mierne vlhké. Členitosť terénu spôsobuje prítomnosť inverzií. Priemerné ročné teploty sú 46 °C. Najviac zrážok je v júni, najmenej vo februári. Najteplejší mesiac je júl (1617 ˚C), najchladnejší január (-5 až -6 ˚C).
Najkrajšie obdobie s najstálejším počasím je koncom leta a začiatkom jesene.
Kaňony, tiesňavy, rokliny, doliny.
Vodopády Slovenského raja.
V roklinách a tiesňavách Slovenského raja je množstvo vodopádov, od malých až po vysoké niekoľko desiatok metrov. Medzi najznámejšie a najkrajšie patria:
Jaskyne.
V Slovenskom raji je bohato vyvinutý podzemný kras a nachádza sa v ňom už 436 jaskýň. Zo 69 doteraz preskúmaných jaskýň na území parku je verejnosti prístupná len Dobšinská ľadová jaskyňa. Na túto jaskyňu nadväzuje Stratenská jaskyňa, ktorá je však verejnosti neprístupná.
Ďalšími známejšími jaskyňami sú:
Fauna a flóra.
Lesy popretkávané dolinami a neprístupnými tiesňavami vytvárajú dokonalé podmienky pre zachovanie množstva ohrozených druhov vtáctva, zveri a rastlín. V Slovenskom raji nájdeme vlka ("Canis lupus"), rysa ("Lynx lynx"), líšku ("Vulpes vulpes"), lesnú kunu ("Martes martes"), orla skalného ("Aquila chrysaetus"), jastraba ("Accipiter" sp.), myšiaka hôrneho ("Buteo buteo") a severského ("Buteo lagopus"), viacero druhov sokolov ("Falco" sp.), ale aj v roku 1963 umelo vypustený alpský poddruh kamzíka vrchovského ("Rupicapra rupicapra alpina" L.).
V potokoch a vodných nádržiach žijú rôzne pôvodné druhy ako napríklad pstruh dúhový ("Oncorhynchus mykiss"), rak riečny ("Astacus astacus"), salamandra škvrnitá ("Salamandra salamandra") a iné.
V kaňonoch a tiesňavách sa zachovali pôvodné zmiešané lesy, v chladných roklinách rastie tis obyčajný ("Taxus baccata"). Na skalách a bralách rastú rôzne teplomilné rastliny, na lúkach lúčne a v roklinách a tiesňavách nájdeme aj chladnomilné druhy rastlín.
Turistické trasy.
Východiská trás.
Čingov ().
Čingov je najstaršie a najväčšie turistické centrum v oblasti. Nachádza sa v údolí Hornádu medzi vrchom Čingová () a výbežkami Ludmanky (). Je východiskom náročnejších túr do centrálnej časti Slovenského Raja. Prístup je z cesty Spišský Štvrtok-Spišská Nová Ves ale aj zo Spišských Tomášoviec.
Okolie: Spišské Tomášovce, Smižany, Spišská Nová Ves, Prielom Hornádu, Kláštorisko, Sovia Skala, Tomášovský výhľad.
Dedinky ().
Obec Dedinky vznikla roku 1933 spojením dvoch menších obcí – Štefanovce a Imrichovce. Dedinky ležia v údolí rieky Hnilec, nad priehradou Palcmanská Maša, ktorá patrí k najchladnejším na Slovensku.
Nad Dedinkami je planina Geravy, na ktorú sa do roku 2009 dalo vyviesť sedačkovou lanovkou. Odtiaľ vedú turistické chodníky, po ktorých sa dá dostať takmer do každej časti Slovenského raja.
V obci je možné sa ubytovať buď v hoteli alebo na privátoch.
Počas zimnej sezóny sa dá v obci aj lyžovať, lyžiarske svahy s vlekmi sú určené skôr pre nenáročných lyžiarov.
Dobšinská Ľadová Jaskyňa ().
Dobšinská ľadová jaskyňa je osada patriaca do obce Stratená v údolí rieky Hnilec. V obci začína Stratenská dolina s kaňonom rieky Hnilec končiacim za Stratenskou pílou v priehrade Palcmanská Maša.
Osada leží pri rovnomennej jaskyni vyhlásenej za národnú prírodnú pamiatku roku 1964. Jaskyňa je dlhá 1232 metrov, výzdoba jaskyne je tvorená ľadom. Jaskyňa svojím charakterom zaľadnenia patrí medzi najvýznamnejšie na svete. Jaskyňa je otvorená od polovice mája do konca septembra, denne okrem pondelkov. Verejnosti je prístupných 475 metrov s prevýšením 43 metrov, prehliadka trvá 40 minút.
Geravy.
Geravy je zachovalá vápencová plošina, leží na nej množstvo krasových útvarov. Geravy sú súborom horských lúk a polian obklúčených lesmi. Geravy boli v minulosti prístupné z Dediniek aj sedačkovou lanovkou. Po Glackej ceste sú z Geráv prístupné takmer všetky oblasti Slovenského raja. Nachádzajú sa tu tiež neupravované bežecké trate. Voľakedy tu bol taktiež malý lyžiarsky vlek, ale na protest ochranárov musel byť neskôr demontovaný.
Kláštorisko ().
Kláštorisko je popri Čingove a Podlesku ďalšie známe stredisko na severe Slovenského raja. Na Kláštorisko vedie množstvo turistických chodníkov z Podlesku cez rokliny Suchá Belá, Kyseľ, Prielom Hornádu, z Čingova ale dá sa naň dostať prakticky z každej časti Slovenského raja.
Na Kláštorisku je vybudované turistické centrum s reštauráciou, chatami a penziónom. 
 Na Kláštorisku sa nachádzajú zrúcaniny kartuziánskeho kláštora, vybudovaného v 13. storočí (zakladacia listina z 12. decembra 1299). Kláštor bol v (?) 13. storočí útočiskom obyvateľov pred útočiacimi tatárskymi hordami. V súčasnosti je kláštor v rekonštrukcii, každoročne koncom augusta sa na ňom konajú odpustové slávnosti.
Mlynky ().
Obec Mlynky bola vytvorená z bývalých baníckych osád: Biele Vody, Havrania Dolina, Mlynky, Palcmanská Maša, Prostredný Hámor, Rakovec a Sykavka. V rokoch 19311933 učil v Bielej Vode Ján Nálepka, po ktorom sú pomenované vodopády v Zejmarskej rokline.
Mlynky sú najvýznamnejším strediskom zimných športov v Slovenskom raji. Na svahoch Kruhovej sú tri lyžiarske vleky a viaceré zjazdové trate rôznej náročnosti, v okolí Bielej Vody sú vybudované bežecké trate.
Turistické chodníky vedú do Zejmarskej rokliny a na Geravy, odkiaľ sú prístupné všetky ostatné turistické oblasti Slovenského raja.
Podlesok ().
Podlesok je centrum v údolí Veľkej Bielej Vody od ústia Suchej Belej po ústie Veľkej Bielej vody do Hornádu (Hrdlo Hornádu). Prístup zo Spišského Štvrtka ().
Okolie: Betlanovce, Spišský Štiavnik, Hrabušice, Spišský Štvrtok, Dravce, tiesňavy Suchá Belá, Piecky, údolie Veľkej Bielej vody, Prielom Hornádu.
Spišská Nová Ves ().
Okresné mesto v mieste, kde rieka Hornád opúšťa Slovenský raj. Mesto má hotelové ubytovanie.
Okolie: Levoča, Spišské Vlachy, Spišské Podhradie, Dreveník, Markušovce, Čingov, Smižany. Novoveská Huta je východiskom trás do severovýchodnej časti Slovenského raja.
Stratená.
Stratená je obec v údolí rieky Hnilec, v minulosti banícka osada. V obci možnosť ubytovania v hoteli, penziónoch a na privátoch. Z obce vedie turistický chodník na vrchol Havranej skaly, do Dediniek, cez Tiesňavy pod Hanesovou do Dobšinskej ľadovej jaskyne. V okolí obce leží prírodná rezervácia Stratená so Stratenskou dolinou.
Osady na území parku.
Na území národného parku ležia nasledovné dediny a osady:

</doc>
<doc id="8493" url="https://sk.wikipedia.org/wiki?curid=8493" title="Ihlan">
Ihlan

Ihlan je teleso, v ktorom sú rohy rovinného mnohouholníka (nazývaného podstava) priamočiaro spojené s nejakým bodom (nazývaným vrchol ihlana) a nachádzajúcim sa mimo roviny tohto mnohouholníka.
Dôležitými špeciálnymi druhmi ihlana sú kvadratický ihlan, ktorého podstavou je štvoruholník, a tetraéder, ktorého podstava je trojuholník.
Ak je podstava pravidelný mnohouholník a vrchol sa nachádza nad jeho stredom, hovoríme o pravidelnom ihlane, inak o šikmom ihlane.
Pravidelný kvadratický ihlan.
Podľa obrázka:
Objem.
Ihlan je špicaté teleso, a podľa toho keď do vzťahu: 
formula_6
dosadíme (pre obdĺžnikovú podstavu)
formula_7
dostaneme
formula_8
Povrch.
Povrch ihlana je rovný súčtu obsahov všetkých jeho stien, teda obsah podstavy formula_4 + obsah plášťa formula_5, pričom plášť je tvorený formula_11 trojuholníkmi (formula_11 je počet strán n-uholníka tvoriaceho podstavu).
Pre pravidelný ihlan s obdĺžnikovou podstavou platí:
formula_13

</doc>
<doc id="8494" url="https://sk.wikipedia.org/wiki?curid=8494" title="29. január">
29. január



</doc>
<doc id="8496" url="https://sk.wikipedia.org/wiki?curid=8496" title="30. január">
30. január



</doc>
<doc id="8497" url="https://sk.wikipedia.org/wiki?curid=8497" title="Kužeľ">
Kužeľ

Kužeľ alebo kónus je špicaté teleso s kruhovou základňou, ktorej všetky body sa zbiehajú do jedného bodu, ktorý sa nazýva "vrchol".

</doc>
<doc id="8498" url="https://sk.wikipedia.org/wiki?curid=8498" title="Samopal">
Samopal

Samopal, je automatická zbraň používajúca pištoľové strelivo. Od útočnej pušky sa líši iným princípom samonabíjania a použitým strelivom s menšou prachovou náplňou, ktoré podmieňuje aj menší účinný dostrel samopalov.
Pre samopaly sa na Slovensku a v Česku niekedy používa aj nejednoznačný názov "automat" (podľa ruského slova: "avtomat"), ktorým sú označované aj automatické a útočné pušky. Samopaly skôr vystihuje nemecký názov „Maschinenpistole“ (doslova: strojná pištoľ) alebo anglický „Submachine gun“ tiež často pod skratkou SMG (doslova: subguľomet, „menej ako guľomet“). Ruština pre samopal používa výraz pistolet-pulemiot (Пистолет-пулемёт voľne: guľometná pištoľ).
Princíp.
Princíp tohto druhu automatických zbraní je založený na pôsobení spätného rázu s dynamicky neuzamknutým uzáverom a pevnou hlavňou. Funguje tak, že na čelnej ploche hlavy uzáveru je zápalník, ktorý pri uzavretí automaticky odpáli náboj a cyklus sa opakuje dovtedy, kým je stlačená spúšť. Pri uvoľnení jej mechanizmus pohyb smerom dopredu zastaví. Odpaľovanie je zo zadnej polohy uzáveru.
História.
1. svetová vojna.
Dôvodom vývoja nového typu zbraní bol fakt, že pešiak s bežnou puškou nemal proti guľometom žiadnu šancu. Na boj v zákopoch ani nebolo potreba zbrane ako pušky. Ich veľký dostrel pre bežného pešiaka nebol vôbec dôležitý. Zbrane boli navyše veľmi veľké a neohrabané, namiesto nich stačili v boji v zákopoch aj pištole a revolvery, tie však nemali potrebnú kapacitu streliva. Pušky, sa síce dali využiť v statickej zákopovej vojne ale v útoku strácali svoje výhody kvôli nízkej kadencii streľby. Navyše ak útočiaci pešiak prežil beh zemou nikoho a vnikol do nepriateľského zákopu, tak mu boli opäť značné rozmery jeho zbrane na príťaž.
Nový samopal mal byť akýmsi kompromisom, spájal kompaktnosť pištolí s efektívnosťou guľometov. V roku 1915 Talian Abiel Botel Revelli vyvinul automatickú zbraň na náboj "Glisenti". Jeho vynález – dvojhlavňový Villar Perosa M15 tak ešte cez vojnu skončil v zákopoch. Jeho účinný dostrel bol len a hmotnosť až . Celkovo sa tento prvý samopal nestal úspešný aj vďaka vysokej kadencii až 1200 výstrelov za minútu. Niektoré jeho prvky sa však využili pri ďalších konštrukciách ako bol napríklad Beretta Modello 1918. Tento samopal pripomínal karabínu Menlicher Corcano, mal drevenú pažbu, sklopný bodák a celkovú dĺžku . Tento samopal mal už i prijateľnú hmotnosť a kadenciu 900 výstrelov za minútu, ani on však nebol príliš úspešný.
V Nemecku sa pre potreby armády začal vyrábať samopal až v polovici roku 1918. Išlo o vynález Huga Schmeissera a Theodora Bergmanna. Bergmann MP18 „"Muskete"“ sa pažbou podobal na pušku Mauser 98, bol dlhý a vážil 5, kvôli čomu ho museli obsluhovať dvaja vojaci (strelec a nosič munície). Ako strelivo sa používali náboje "Parabellum", ktoré sa vkladali do neveľmi spoľahlivých zásobníkov po 32 ks. Aj tento samopal strieľal iba dávkou z otvoreného záveru, ktorého puzdro prechádzalo do perforovaného krytu hlavne. Mal kadenciu 650 výstrelov za minútu a účinný dostrel , čo na boj v zákopoch celkom stačilo. Verseillská zmluva však porazenej nemeckej armáde zakázala samopaly používať.
2. svetová vojna.
Nemci vyvinuli samopaly MP38 a MP40, používajúce strelivo typu Luger kalibru . Briti používali samopaly Lanchester MK I a Sten. Sovietska armáda bola vyzbrojená samopalmi s drevenou pažbou PPŠ-41, PPD-40 a neskôr i PPS-43 so sklopnou opierkou ramena. Sovietske samopaly používali strelivo typu Tokarev kalibru 7,62 mm. Na začiatku sovietsko-nemeckej vojny ich však bolo iba málo a to hlavne v dôsledku diletantských rozhodnutí najvyšších veliteľov, ktorí tieto nové zbrane veľmi podceňovali. Počas bojov však čoskoro vyšlo najavo, že samopaly sú pre pechotu veľmi potrebné. Sprvu sa používali iba pre špeciálne jednotky, no ich útočný potenciál a kvalita v boji zblízka, či v bojoch o mestá vyniesli samopaly medzi najdôležitejší vojenský materiál, takže koncom vojny ich používali prakticky všetky druhy vojska. Americké vojská boli vyzbrojené samopalmi Thompson M1, ktorý používal strelivo typu 45 ACP.
Ku koncu vojny Nemci vyrobili pušku „Sturmmgewehr“ (čo v preklade znamená: útočná puška) najprv nazvaná MP 43 neskôr s určitými modifikáciami označovaná ako StG 44. Bola skĺbením dlhého dostrelu pušiek a kadencie samopalov. Napriek tomu, že táto zbraň priebeh vojny nijak nezvrátila, znamenala veľký kvalitatívny pokrok vo výzbroji pechoty a určila trend do budúcnosti.
Súčasnosť.
Samopaly sú v súčasnosti pre svoj výkon, malé rozmery a hmotnosť populárne aj medzi organizovaným zločinom a teroristami.

</doc>
<doc id="8502" url="https://sk.wikipedia.org/wiki?curid=8502" title="Meč">
Meč

"V slangu znamená meč aj vývratky, pozri pod vracanie (medicína)."
Meč je chladná pobočná zbraň určená na sekanie, rezanie a bodanie. V každej kultúre, ktorá meč poznala, má meč osobitný význam z hľadiska vojenského aj z hľadiska symbolického. Vystupuje ako symbol moci, boja či vojny a práva.
Meč bol známy v rôznych formách v takmer všetkých civilizáciách Európy, Ázie a Afriky. Mimoriadne postavenie mal už od najstarších čias v európskej a predovšetkým v japonskej kultúre. 
Základné časti meča:
Druhy mečov.
Typológia alebo rozdelenie mečov je veľmi zložitá i v samotnej európskej kultúre, vlastné osobitné typy mečov poznala aj civilizácia indická, čínska, japonská i civilizácie africké. Civilizácie na americkom kontinente meč nepoznali, predovšetkým preto, že sa nedostali ani na technologickú úroveň doby bronzovej.
Meče ďalekého východu.
Do tejto skupiny možno zaradiť predovšetkým meče čínske a japonské. 
História.
Bronzová doba.
V kamennej dobe sa ako zbraň používal kyjak, pästný klin prípadne kamenná sekera. Tieto príklady neboli volené náhodne: "Kyjak" preto, že jedine drevo bolo dostatočne pružné, aby sa pri údere nezlomilo, "pästný klin" preto, že jedine pazúrik bol dostatočne tvrdý na bodanie a "sekera" ako istý druh kompozitu oboch bol skôr predĺženým variantom pästného klinu s väčším momentom sily vďaka rúčke. 
Žiaden vtedy známy materiál nemal vlastnosti dostačujúce na výrobu meča. S príchodom bronzu sa ale situácia dramaticky zmenila. Odrazu mohla vzniknúť zbraň, ktorá mohla slúžiť na bodanie, ako aj sekanie bez rizika, že sa pri prvom náraze zlomí. Meč v sebe zahŕňal vlastnosti všetkých vyššie spomenutých zbraní. Navyše jeho dlhé ostrie poskytovalo voči nim ťažko kompenzovateľné výhody. Vojská vyzbrojené mečmi si mohli podmaniť (a spravidla aj podmanili) národy, ktoré touto zbraňou nedisponovali. Známym príkladom je podmanenie si Egypta Hyksósmi na sklonku "strednej ríše".
Železná doba.
Aj napriek pomerne skorému objaveniu železa sa tento materiál pri výrobe meča presadzoval pomerne ťažko. Na objasnenie problémov, ktoré tomu stáli v ceste, pozri kapitolu "Technológia výroby - Železo". V krátkosti možno povedať, že spočiatku sa použitie železa, vzhľadom na jeho krehkosť a inak aj nedefinovaťeľné vlastnosti, v zbrojárstve obmedzovalo na výrobu výrobne nenáročných sekier prípadne kopijí, t. j. zbraní, kde základ určovala tvrdosť. Pravdepodobne sa vyskytli pokusy spevňovať ostrie bronzového meča železom, ale priame doklady o tom nemáme.
Prvé doklady o hromadnom použití železných mečov máme z doby tzv. morských národov, ktoré vyvrátili niektoré ríše bronzovej doby, medzi iným ríše Achájcov a Chetitov.
Slávnym bol aj známy "Gladius hispaniensis" alebo krátko "hispano" používaný rímskymi légiami. Vyznačoval sa malou dĺžkou a určený bol najmä na bodanie, hoci vhodný aj na sekanie. V spolupráci s veľkým štítom "Scutum" to bola mimoriadne účinná zbraň, ktorá sa významným dielom pričinila o ovládnutie celého vtedy známeho kultúrneho sveta Rimanmi.
Okrem gladiusu používala rímska jazda dlhý meč "spata", ktorý bol dlhšou verziou gladiusu. Z neho sa možno vyvinul neskorší rytiersky meč.
Stredovek.
Najprelomovejšími mečmi boli vikingské meče. Založené boli na revolučnom tvare čepele, ktorá sa zužovala smerom ku hrotu, čo výrazne zvyšovalo odolnosť proti zlomeniu.
Kvalita týchto mečov bola vysoká, ale tomu zodpovedala aj cena, preto najobľúbenejšou (a aj najnebezpečnejšou) zbraňou Vikingov zostávala ich typická bojová sekera (často bohato zdobená).
Technológia výroby.
Bronz.
Meč sa prvýkrát na Slovensku aj v Európe vôbec objavil počas strednej doby bronzovej v polovici druhého tisícročia. Vznikol z predĺžených dýk, konkrétne z medzitvaru nazývaného krátky meč - rapír. Predlžovaním ostria postupne získali dĺžku okolo pol metra. Vlastnosti bronzu značne limitovali použitie mečov doby bronzovej a ich odlievanie vyžadovalo skutočné majstrovstvo - pri nízkom obsahu cínu voči medi bol meč príliš mäkký, pri vyššom sa stával tvrdým no krehkým. Používal sa ako bodná, nie sečná zbraň (túto úlohu plnila sekera či bojový sekeromlat). Až do doby železnej však zostáva elitnou zbraňou, prestížnym symbolom bojovníka, ktorý je pre svoju vysokú hodnotu vyhradený iba istým dôležitým osobám. To potvrdzujú nálezy mečov v depotoch, často v riekach a prameňoch ako obeta bohom. 
Rozlišujeme "meče s jazykovitou rukoväťou" (rukoväť z organického materiálu sa nezachovala) a "s plnou liatou rukoväťou" (zdobenou rytím). Počas mladšej a neskorej doby bronzovej vzniká na severnom Slovensku v lužickej kultúrnej oblasti centrum výroby mečov s plnou liatou rukoväťou delenou troma plastickými priečnymi rebrami, nazývaných Liptovským typom. Tieto boli známe svojou kvalitou i krásou, takže sa rozšírili až do stredného Nemecka a na Balkán. Kompletnú výbavu elitného bojovníka mladšej doby bronzovej ilustrujú nálezy v bohatých tzv. kniežacích mohylách kultúr popolnicových polí. Na Slovensku ide predovšetkým o mohyly v Očkove pri Piešťanoch a v Čake (okres Levice). Meč, štít, prilba, náholenníky, dve sekery, kopija a oštep, spolu s pancierom tvoria výzbroj a výstroj bojovníka, ako ho spodobujú antické báje napr. Ilias (dobytie Tróje).
Železo.
V niektorých filmoch (Barbar Conan, Pán prsteňov, Kráľovstvo prsteňa) sa železné meče odlievali. V skutočnosti sa prácne skúvali z menších kusov železa.
Problém pri výrobe meča je ten, že musí byť zároveň tvrdý aj pevný, čiže taký, aby sa nezlomil. Preto v stredoveku stál jeden meč toľko ako 20 kráv. Jedna z technológií výroby (v Európe) bola takáto:
Čepeľ.
Čepeľ sa rozdelila na 2 časti:
Prúty z ktorých sa skúvalo jadro sa oduhličovali vykúvaním. Oduhličoval sa len povrch, preto sa vždy znovu zahrievali, aby sa uhlík difúziou rovnomerne rozložil v hmote. Dalo sa to dosiahnuť aj vyklepaním prútov natenko a následným skutím, ale potom by dochádzalo k materiálovým stratám (železo by zhorelo).
Železné štvorhranné prúty z mäkkej ocele sa po dvoch skrútili dohromady a vyklepali na hladký plátok a potom niekoľko takých na seba, alebo sa každý jeden samotný skrútil do špirály a potom sa skulo niekoľko takých dokopy (4×1, 3×2, 4×2).
Výkovok sa potom olemoval pásmi z tvrdej uhlíkatej ocele (tie potom tvorili ostrie) a to sa skulo dohromady za pomoci boraxu. Z pružného jadra vyčnieval veľmi dôležitý tŕň na nasadenie rukoväte.
Rukoväť.
Rukoväť sa nasadzovala na tŕň, a to najprv záštita (diel krížom k čepeli), potom rúčka a nakoniec protiváha (hlavica). Nakonci sa tŕň rozklepal (na hríbik) a rúčka bola držaná pokope. Rukoväť bola tiež dôležitá preto, lebo rozhodovala o vyváženosti meča, a tým aj o celkovej účinnosti v boji.
Damascénska oceľ.
Ďalšou metódou kutia čepelí bola tzv. damascénska metóda (vznikla niekedy už niekedy v 10.-11. storočí a používala sa až do 17. storočia, kedy výroba v pôvodných dielňach postupne zanikla). Zakladala sa na skúvaní tenkých plátkov s rôznym obsahom uhlíka na seba. Vzniknutá čepeľ bola pružná a tvrdá, prakticky nezlomiteľná (šabľa z damascenskej ocele sa dala nosiť zohnutá okolo tela pod opaskom). Boli to najdrahšie meče. Rozpoznať sa dali podľa typického vzoru na povrchu.
Damascenská metóda kutia vychádza zo staršej (a dnes už stratenej) technológie, ktorej produkt sa nazýval bulat a používala sa vo východnej Európe, v oblasti stredného východu, Perzii a hlavne v Indi, kde sa zachovalo relatívne najviac zbraní zhotovených touto prastarou technikou, ktorú udajne spomína už Aristoteles.
Japonská katana.
Japonské meče, katana a wakizaši sa vyrábali trochu odlišnou technológiou:
Materiál čepele sa asi 20-krát preložil na polovicu a vyklepal. Takto podobne ako pri lístkovom ceste vzniklo asi 1 000 000 vrstiev. Tým sa eliminovalo hrubé zrno ocele a uhlíka, vtedy hlavne ako perlit, sa vykul a rozložil rovnomernejšie. Podobný efekt sa dnes dá dosiahnuť legovaním kremíkom a niklom. Navyše sa dovnútra čepele dal pásik z mäkkej žíhanej ocele, aby sa táto čepeľ tak ľahko nezlomila. Ostrie sa pri silnom párovaní na rozdiel od iných mečov neotupilo, ale odlúpla sa jedna vrstva a odkryla ďalšiu ostrú vrstvu.
Ohnutie katany sa dosahovalo nerovnomerným zakalením, kým ostrie sa zakalilo, chrbát meča sa popúšťal (alebo sa nechal pomaly vychladnúť). Popúšťaný chrbát sa zmŕštil, kým ostrie ostalo dlhšie.
Meč bol optimalizovaný, celkom s japonskou bojovou filozofiou ako čo najľahší a najobratnejší a preto rukoväť nebola tak vyvažovaná. Zato bývala bohato zdobená. Nebol stavaný na bodanie ale na sekanie. Optimálna technika bola rozkrojiť protivníkovú hruď hrotom meča (čelných 10 cm).
Pravá a precízne vypracovaná katana bola skôr ozdobná zbraň do mierových časov. Katana do vojny bola paradoxne mäkšia, aby sa v ostrom boji nezlomila. Aj napriek tomu si však zachovávala svoju ostrosť.
Najkrajšie vypracované boli meče šógunov a iných mocných šľachticov, tam bola čepeľ dokonca prekladaná aj 1 000-krát.
Mytológia.
Význam mečov v mytológii bol obrovský. Bola to nákladná zbraň s kolísavou kvalitou výroby, ktorá vyžadovala dlhý a dôkladný výcvik. Mečom bývali pripisované niekedy aj ľudské vlastnosti (podľa mnohých legiend vedeli dokonca aj myslieť a konať). Symbolom vznešenosti ostali aj dodnes.

</doc>
<doc id="8503" url="https://sk.wikipedia.org/wiki?curid=8503" title="Čas (fyzika)">
Čas (fyzika)

Čas (značka "t" z , ) je fyzikálna veličina vyjadrujúca interval medzi dvoma udalosťami alebo dobu trvania deja. Základnou jednotkou v sústave SI pre čas je sekunda (značka "s"), medzi ďalšie používané odvodené jednotky patria napríklad rok ("r" alebo "y"), mesiac ("m"), týždeň ("t"), deň ("d"), hodina ("h)", minúta ("min") alebo milisekunda ("ms)".
Čas je v súčasnosti definovaný ako jedna z niekoľkých fundamentálnych kvantít (kvantít, ktoré nemožno definovať pomocou iných kvantít, pretože v súčasnosti nepoznáme nič fundamentálnejšie). Preto, podobne ako v prípade iných fundamentálnych kvantít (ako priestor a hmota), je čas definovaný meraním. V súčasnosti je štandardný časový interval (zvaný "konvenčná sekunda" alebo jednoducho "sekunda") definovaný ako 9 192 631 770 oscilácií špecifikovaného prechodu v atóme Cs-133.
Pokusy o pochopenie času boli po dlhú dobu predovšetkým doménou filozofov a vedcov. Na zmysel času existuje množstvo odlišných pohľadov a je preto ťažké ponúknuť nekontroverznú a jasnú definíciu s výnimkou fyzikálnej definície – „nepriestorové lineárne kontinuum, v ktorom sa udalosti dejú v zjavne nenávratnom poradí“.
Meraním času sa tiež zaoberajú hlavne vedci a technici a v minulosti bolo prvotnou motiváciou pre astronómiu. Čas má tiež značný sociálny význam, ekonomickú („čas sú peniaze“) a tiež osobnú hodnotu, ak si uvedomíme jeho obmedzené množstvo počas ľudského života. Čas bol vždy dôležitou témou pre spisovateľov, umelcov a filozofov. Jednotky času zodpovedajú dĺžke trvania udalostí a intervalom medzi nimi. Pravidelne sa opakujúce udalosti a objekty so zjavne pravidelným pohybom slúžili dlho ako štandardy pre jednotku času. Medzi takéto javy patrí pohyb Slnka po oblohe, fázy Mesiaca a kmity kyvadla.
Pred relativistickou fyzikou Alberta Einsteina sa s časom a priestorom zaobchádzalo ako s oddelenými rozmermi; Einstein spojil čas a priestor do časopriestoru. Einstein ukázal, že ľudia cestujúci rozličnými rýchlosťami namerajú odlišné časy udalostí a vzdialeností predmetov, hoci sú tieto rozdiely malé pre rýchlosti pohybu pozorovateľa menšie ako blízke rýchlosti svetla. Mnohé subatomárne častice existujú iba určitý zlomok sekundy v laboratóriu v relatívnom pokoji, ale iné, cestujúce rýchlosťou blízkou rýchlosti svetla sú detegované po dlhšiu dobu a väčšiu vzdialenosť, ako by sme očakávali. Podľa špeciálnej teórie relativity vo vysokorýchlostnom referenčnom rámci častice táto existuje po rovnako dlhú dobu ako zvyčajne a vzdialenosť, ktorú prekonala je taká, akú by sme pri danej rýchlosti očakávali. Vzhľadom na referenčný rámec v pokoji sa zdá, že sa pre ňu plynutie času „spomalilo“. Vzhľadom na vysokorýchlostnú časticu sa zdá, že sa vzdialenosti skrátili. Aj v newtonovských termínoch času môžeme uvažovať štvrtý rozmer pohybu; ale Einstein ukázal, ako je možné zmeniť („warp“) časové a priestorové miery pomocou vysokorýchlostného pohybu.
Fine-tuned universe.
Na výnimočnosť nastavenia dimenzionality nášho časopriestoru (tri priestorové a jedna časová dimenzia) upozornili niekoľkí autori. Súčasné aj rozpracované fyzikálne teórie sa pri makroskopickom popise nášho vesmíru zhodujú na tomto počte. Tento problém bol skúmaný z fyzikálneho aj čisto matematického hľadiska. Iné počty makroskopických dimenzií vedú k vesmírom, v ktorých buď neexistuje stabilita dráh planét či stavebných blokov hmoty, alebo sú len veľmi jednoduché.
Jednotka.
Desaťročie, storočie a tisícročie sú bez priestupných rokov

</doc>
<doc id="8505" url="https://sk.wikipedia.org/wiki?curid=8505" title="Kalenie">
Kalenie

Kalenie je proces tepelného spracovania kovov ohrevom a následným ochladením za účelom zmeny jeho vnútornej štruktúry a tým aj zmeny vlastností kovu. Kalením sa ovplyvňujú vlastnosti ako tvrdosť, pevnosť, húževnatosť a pod.
Kalenie ocele je jej zohriatie na austenitovú teplotu (niečo nad 727°C), kde sa podrží až do úplnej premeny vnútornej štruktúry na austenit a následné prudké ochladenie (600 °C/s), ktoré môže byť dvojakého typu: 
V súčasnosti sa používa aj "indukčné kalenie". Tu sa oceľ zahrieva vírivými prúdmi z cievky (miesto jadra má kalený obrobok) a následne ochladzuje olejom alebo vodou. Podľa frekvencie vírivých prúdov sa dá presne definovať kaliaca hĺbka.
Použitie.
Kalením sa zvyčajne dosahuje zvýšenie tvrdosti a pevnosti v ťahu, ale znižuje sa ťažnosť a húževnatosť.
Kombinované býva s popúšťaním. Martenzitické štruktúry majú vysoké vnútorné napätia a tie oslabujú materiál a výrobok potom nie je dostatočne húževnatý.
Pri kalení treba dávať pozor nato, že žeravá oceľ zväčší objem ale po zakalení sa k pôvodnému objemu už celkom nevráti. Pri nerovnomernom kalení sa môže obrobok výrazne zdeformovať.
Pri ochladzovaní treba zabezpečiť plynulé prúdenie chladiaceho média zdola nahor, preto treba obrobok do chladiacej kvapaliny strčiť dlhšou stranou nadol, napr. hriadeľ zvislo po osi. Najhorší spôsob ako kaliť, je napr. ponoriť obrobok naležato do plytkej vaničky.
Pri voľbe chladiaceho prostredia treba brať do úvahy požiadavku na vzniknutú štruktúru a tvorbu vnútorných napätí. Najintenzívnejším ochladzovacím prostredím je voda. Vysoký kaliaci účinok vyplýva z jej vysokej mernej tepelnej kapacity. Nevýhodou je korózia zariadení. Miernejší ochladzovací účinok má olej. Najčastejšie sa používajú minerálne oleje, ktoré sú chemicky stálejšie a majú vyšší bod vzplanutia ako živočíšne alebo rastlinné. Najmiernejšie a najlacnejšie kaliace prostredie je vzduch. Ochladzovací účinok pokojného vzduchu je však veľmi malý a preto sa používa pod tlakom.
Teória.
Pri prudkom ochladení dochádza k nedifúznej premene. Austenit nestihne precipitovať kvôli znemožnenej difúzie a výsledkom je presýtený tuhý roztok, ktorý podľa konečnej teploty prudkého ochladzovania môže byť martenzitom alebo bainitom. Pri kalení austenitu dochádza k preklopeniu kubickej plošne centrovanej mriežky (austenitická) do tetragonálnej (martenzitická), na rozdiel od kubickej priestorovo centrovanej (feritickej), ktorá by vznikla pri pomalom ochladzovaní.

</doc>
<doc id="8506" url="https://sk.wikipedia.org/wiki?curid=8506" title="Martenzit">
Martenzit

Martenzit je nestály tuhý roztok uhlíka v alfa železe. Vzniká pri dostatočne rýchlom ochladení - kalení ocele. Je to druhá najtvrdšia štruktúrna zložka ocele po cementite. Je však zároveň najkrehkejšou zložkou.
Jeho množstvo určuje tvrdosť ocele. Platí zásada: čím viac martenzitu, tým tvrdšia je oceľ. Plný obsah martenzitu sa dosiahne pri rýchlosti kalenia 600°C/s.
Pod lupou má martenzit ihličkovú (alebo aj stromčekovitú) štruktúru. V skutočnosti sú to mikro-disky alebo planžetky, ktoré ale po rozrezaní vzorky vyzerajú ihličkovo.
Martenzitické štruktúry majú veľmi vysoké vlastné pnutia, preto sa martenzit často nechá vytvoriť len na povrchu vhodným technologickým postupom tepelného spracovania . Už v malých množstvách znižuje elasticitu ocele.
Teória.
Binárny diagram železo uhlík ukazuje fázové premeny, pri ktorých sa dosiahol rovnovážny stav. Pri prudkom ochladení sa však tento stav nestihne vytvoriť. Martenzit vzniká pri extrémne prudkom ochladení a preto je to aj extrémne nerovnovážny stav.
Jeho mriežka je kocková priestorovo centrovaná. Virtuálne martenzitické bunky sa nachádzajú aj v austenitovej kryštalickej mriežke, líšia sa len vzdialenosťami atómov a oproti austenitu sú otočené o zhruba 12°. Po ochladení sa začnú vytvárať preklopením austenitickej. Takže atómy, ktoré navzájom susedili, susedia aj naďalej.
Rozpad martenzitu.
Už pri miernom ohreve sa nestabilný martenzit premieňa na svoje štruktúrne zložky:
Tepelne sa martenzit stabilizuje legovaním niklom.

</doc>
<doc id="8507" url="https://sk.wikipedia.org/wiki?curid=8507" title="Alexander Veľký">
Alexander Veľký

Alexander Veľký alebo Alexander/Alexandros Macedónsky alebo Alexander III. (, resp. ; ) (* medzi 20. júlom a 21. júlom 356 pred Kr., Pella – † 10. jún/11. jún 323 pred Kr., Babylon) bol macedónsky kráľ.
S jeho ujatím sa vlády sa spája aj začiatok novej éry – éry helenizmu.
Životopis.
Mladosť (356 – 336 pred Kr.).
Alexander sa narodil v roku 356 pred Kr. ako syn Filipa II., kráľa Macedónie, a jeho ženy Olympie z Epiru. Veľa podrobností jeho života, najmä jeho detstva, neskôr ľudia prehnali a stali sa legendou. Napríklad Ploutarchos (Alexander 3.1, 3) tvrdí, že Alexandrovým skutočným otcom bol sám Zeus, nie Filip, ktorý sa bál manželky Olympie a jej sklonu spať s hadmi; takisto nás informuje (Alexander 2.2 – 3), že Olympia aj Filip mali sny, ktoré im veštec Aristander z Telméssu vyložil tak, že ich čaká narodenie dieťaťa s charakterom leva (Olympii sa snívalo o hlasnom hrome a blesku udierajúcom do jej lona, Filipovi ako zapečaťuje jej lono pečaťou leva). Matka Alexandrovej matky Olympiady vraj navyše pochádza priamo od Achilla. V deň, keď Alexander uzrel svetlo sveta, bol tiež podpálený slávny Artemidin chrám v Efeze, z čoho sa usudzovalo, že tento deň splodil nešťastie a veľkú pohromu pre celú Áziu.
Podľa (asi takisto čiastočne vybájeného) príbehu od Plutarcha vraj Alexander v mladosti skrotil svojho koňa Bukefala, ktorý ho neskôr sprevádzal až do Indie, hoci ho nikto iný nedokázal skrotiť. Koňa sa mu vraj podarilo skrotiť, pretože si všimol, že mal strach zo svojho tieňa, a tak ho presunul čelom k Slnku. Potom mu vraj Filip povedal: "„Choď, syn môj, nájdi si vhodné kráľovstvo, ktoré ťa je hodné. Macedónia pre teba nie je dosť veľká.“" 
Okrem legiend toho o Alexandrovom detstve nie je veľa známe. Macedónia bol grécky štát na sever starovekého Grécka. Filip II. priviedol filozofa Aristotela do macedónskeho hlavného mesta Pelly, aby vyučoval Alexandra a rovnako starých mladých ľudí. Olympia pochádzala z Epiru – ďalšieho gréckeho štátu na kraji klasickej Gréckej civilizácie na severozápade gréckeho polostrova.
Jeho otec Filip premenil Macedóniu z bezvýznamného roľníckeho štátu na najdôležitejšiu vojenskú mocnosť Grécka. Dobyl Tesáliu a Thrákiu a všetky grécke mestské štáty s výnimkou Sparty prinútil vytvoriť spolok pod jeho vedením. Už na týchto vojenských výpravách sa zúčastňoval aj Alexander, napríklad v bitke pri Cheronii (338 pred Kr.), v ktorej boli podmanené grécke mestá pod vedením Atén. Hlavným prvkom vojenského úspechu sa pritom ukázala byť macedónska falanga. Keď Filip viedol útok v roku 340 pred Kr., 16-ročný Alexander dokonca dostal velenie v Macedónii.
Vzťah medzi otcom a synom nebol v žiadnom prípade bezkonfliktný, a to práve pokiaľ ide o ľúbostné epizódy otca. Roku 337 (alebo 339) pred Kr. sa Filip rozviedol s Olympiadou. Pretože sa obával, že ho vylúčia z následníctva na trón, utiekol Alexander so svojou matkou cez Epirus do Ilýrie. Pretože bolo jeho následníctvo naďalej neisté, vrátil sa čoskoro potom do Pelly.
Krátko pred svojou smrťou si Filip vzal neter svojho generála Attala. Filipa zavraždili roku 336 pred Kr. počas svadby jeho dcéry. Pozadie jeho vraždy ostalo neznáme. Vrahom bol možno bývalý kráľov milenec, nespokojný mladý šľachtic Pausanias, ktorý bol na kráľa nahnevaný, pretože predtým zamietol jednu jeho sťažnosť. Kedysi sa myslelo, že vo vražde bol zapletený Alexander alebo Olympiada, ale v posledných rokoch sa to spochybňuje a existujú dôvody domnievať sa, že vraždu inicioval Dareios III., vtedy nový kráľ Perzie. Ploutarchos spomína nahnevaný list Alexandra Dareiovi, v ktorom Alexander obviňuje Dareia a Bagoasa z vraždy jeho otca, pričom spomína, že práve Dareios sa vychvaľoval v ostatných gréckych štátoch, ako sa mu podarilo dať zavraždiť Filipa.
Ujatie sa vlády a zabezpečenie moci (336 – 335 pred Kr.).
V roku 336 pred Kr. sa dvadsaťročný Alexander stal nástupcom svojho otca na tróne. To, že nebolo žiadneho podstatného odporu, je zrejme zásluha Antipatra, ktorý primäl vojsko k tomu, aby uznalo Alexandra ako kráľa. Už počas prvých dní dal popraviť členov dvora, ktorí rozširovali klebetu, že Alexander mal čosi spoločné so zavraždením svojho otca. Potom sa obrátil proti svojmu úhlavnému nepriateľovi Attalovi, ktorý bol na úteku, ktorého však zavraždil jeho príbuzný Parmenion. Tak Antipatros, ako aj Parmenion boli pre ich činy dlhý čas v Alexandrovej zvláštnej priazni.
Po roku 336 Alexandrovi v Korinte grécke mestá prisľúbili poslušnosť. Ľudia v Thrákii a Ilýrii sa však snažili využiť situáciu a striasť sa macedónskej nadvlády. Alexander roku 335 pred Kr. tiahol s 15000 mužmi na sever do dnešného Bulharska a Rumunska, prekročil Dunaj a porazil thrácku vzburu. Potom rovnako postupoval s Ilýrmi.
Kým Alexander bojoval na severe, rozhodli sa Gréci na juhu odtrhnúť od Macedónie. Ich hovorcom bol Démosthenes, ktorý sa snažil presvedčiť Grékov o tom, že Alexander v Ilýrii padol a Macedónia ostala bez vladára. Ako prví sa vzbúrili obyvatelia Téb a vyhnali macedónskych okupačných vojakov z mesta.
Alexander reagoval bleskovo a pochodoval priamo zo svojej ilýrskej výpravy na juh do Téb. Falanga jeho generála Perdikka dobyla mesto, kde Alexander za trest dal zničiť všetky budovy s výnimkou chrámov a obytného domu básnika Pindara. Šesťtisíc obyvateľov zabili, zvyšných 30  000 bolo predaných do otroctva. Mesto Téby prestalo existovať a postavili ho znova až o dvadsať rokov neskôr, hoci už nikdy nenadobudlo svoj bývalý význam.
Vystrašené Alexandrovým trestným súdom prerušili ostatné grécke mestá vzburu a vzdali sa. V Korinte Alexandra opäť museli uistiť o ich poslušnosti a Alexander im potom odpustil, lebo ich potreboval ako spojencov pre svoju výpravu do Perzie.
Začiatok výpravy do Perzie (334 – 333 pred Kr.).
Perzská ríša bola v Alexandrovej dobe najväčšou teritoriálnou mocnosťou Zeme. Perzskí králi v predchádzajúcich storočiach dobyli Palestínu, Mezopotámiu, Egypt a Anatóliu (dnešné ázijské Turecko) a podnikli viacero pokusov o dobytie Grécka (pozri grécko-perzské vojny). Keď sa Alexander roku 334 pred Kr. pustil do Perzskej ríše, vládol jej už spomínaný Dareios III. z dynastie Achajmenojcov. Už Alexandrov otec mal plány na útok proti Peržanom. Armáda vedená Parmeniom už prešla cez Hellespont do Ázie, Peržania ju však zatlačili späť. Alexander prekročil Hellespont v máji 334 s armádou pozostávajúcou z asi 35 000 Macedóncov a Grékov, aby zasiahol do bojov.
V bitke pri Graniku došlo k prvému stretnutiu s perzskými bojovými silami pod vedením žoldnierskeho vodcu Memnona, ktorý pochádzal z ostrova Rodos. Víťazstvo umožnilo oslobodiť mestá Iónie, čo Alexander uviedol ako motiváciu pre svoju výpravu. Po víťazstve však Alexander vymenoval pre tieto územia miestodržiteľov, čím ukázal, že mestá nechcel oslobodiť, ale pripojiť k macedónskemu územiu.
V Lýdii Alexander bez boja vtiahol do Sárd. Miestny chrám zasvätil Diovi a využil bohatstvá mesta na zaplatenie svojich mužov. Potom tiahol ďalej do Milétu, najväčšieho mesta na západnom pobreží Malej Ázie. Miestny satrapa ako jediný nekapituloval, pretože mu prisľúbili príchod perzskej pomocnej flotily pozostávajúcej zo 400 lodí. Pretože aj Alexander o tejto flotile počul, nariadil Nikanorovi, bratovi Parmenia, aby so 160 loďami zatarasil vjazd do milétskeho zálivu. Potom sa mu Milét podarilo dobyť.
Peržania, ktorí ešte stále podliehali príkazom Memnona, sa teraz zhromaždili v Halikarnasse, hlavnom meste Kárie, a pripravovali mesto na obliehanie. Alexander v bojoch utrpel veľké straty. Počas bojov dokonca dohodol prímerie, aby skryl macedónskych zajatcov, čo bolo niečo, čo nikdy predtým, ani nikdy potom už neurobil. Keď napokon prerazil múry, utiekol Memnon s väčšinou vojakov na lodiach z mesta. Tým, že kárskej dcére satrapa, Ade, prisľúbil vládu nad Helikarnassom, zabezpečil si spojenectvo s ľudom Kárie. Tu Alexander prvýkrát ukázal taktiku veľkorysosti voči porazeným národom, aby ich nepohnevali proti svojim Grékom.
Pôvodný cieľ výpravy proti Perzii, dobytie západného pobrežia, bol týmto dosiahnutý. Napriek tomu sa Alexander rozhodol vo výprave pokračovať. Pozdĺž pobreží Lýkie a Pamfýlie sa macedónske vojsko nestretlo s významnejším odporom. Mesto po meste sa vzdávalo bez boja. Alexander vymenoval svojho priateľa Nearcha za miestodržiteľa Lýkie a Pamfýlie.
V lete roku 334/333 pred Kr. dobyl Alexander anatolské vnútrozemie. Alexander postupoval z juhu, jeho generál Parmenion od Sárd na západe. Obidve armády sa stretli v Gordione, hlavnom meste perzskej satrapie Frýgia. Tu vraj Alexander Veľký podľa legendy preťal svojím mečom gordický uzol, o ktorom orákulum predpovedalo, že len ten, kto tento uzol uvoľní, získa vládu nad Áziou.
Macedónci a Gréci istý čas ostali v Gordione, aby počkali na doplnenie mužov a dovoz úrody. V tomto čase zomrel v auguste 333 pred Kr. perzský veliteľ Memnon na chorobu. Za jeho nástupcu vymenovali Farnabaza, a pretože sa Peržania medzitým znova sformovali, Alexander sa znova proti nim vypravil. V Gordione zanechal svojho generála Antigona ako miestodržiteľa Frýgie a dal mu za úlohu podmaniť si sever Anatólie a zabezpečiť cesty pre dopĺňanie zásob.
Cez Kapadóciu vpochodovalo Alexandrovo vojsko do Kilíkie. Tam po krátkom boji dobyli hlavné mesto Tarsus, kde Alexander ostal do októbra.
Bitka pri Isse (333 pred Kr.).
V Tarse sa Alexander dozvedel, že Dareios hrozbu konečne vzal natoľko vážne, že sám viedol vojsko z jadra perzskej ríše na západ. Podľa Plútarcha toto perzské vojsko malo 600 000 mužov, čo je údaj, ktorý je asi značne prehnaný. Dareiovi sa podarilo obísť Alexandrovu armádu na severe a obsadiť Issos (Issus), čím zablokoval cesty pre zásobovanie. V bitke pri Isse sa armády stretli a bojovali proti sebe, až kým Dareios neutiekol z bojiska pre veľké straty. Macedónci mali 450 mŕtvych a 4000 zranených. Neznáme sú perzské straty, boli však asi oveľa vyššie.
Po bitke Parmenion utekajúceho perzského kráľa sledoval až do Damasku. Tam mesto prekvapil, dobyl ho a vyčerpal jeho bohatstvo. Na 7000 ťažných zvieratách doniesol zlato a striebro na západ do Issu, aby ho rozdal Alexandrovým mužom.
Medzi zajatcov, ktorí padli do rúk Macedóncov, patrila matka Dareia, jeho žena Statira, päťročný syn a dve dcéry. Alexander s nimi zaobchádzal s rešpektom. Okrem toho bola zajatá Barsine, vdova Memnona. Medzi Alexandrom a Barsine vznikla ľúbostná aféra, z ktorej neskôr vznikol syn, ktorého nazvali Herakles.
Po bitke Alexander založil prvé mesto v Ázii, ktoré pomenoval po sebe: Alexandria, dnešné Iskanderun. Tu usídlil 4000 zranených z bitky.
Dareios poslal Alexandrovi posla, ktorý mu sľúbil všetky krajiny na západ od Eufratu výmenou za rukojemníkov a koniec výpravy. Keď sa o tejto ponuke dozvedeli, Parmenion vraj povedal: "“Keby som bol Alexandrom, prijal by som to.“" Alexander vraj odvetil: "“Aj ja by som to prijal, keby som bol Parmenionom.“"
Dobytie Palestíny (333 – 332 pred Kr.).
Po bitke pri Isse ostali Alexandrovi dve možnosti: Prenasledovať Dareia do jadra Perzskej ríše alebo dobyť stredomorské pobrežia pod perzskou nadvládou. Pod vedením Farnabaza naďalej operovala perzská flotila so 400 loďami, ktoré mohli kedykoľvek zaútočiť, keby Alexandrova armáda bola ďalej vo vnútrozemí. Alexander sa preto rozhodol, že dobyje perzské prístavy vo Fenícii a Egypte.
Vo Fenícii dobyl Alexander bez odporu prístavy Tripolis, Byblos, Bejrút a Sidón. Iba v meste Tyros narazil Alexander na odpor. Tyros síce ponúkol rokovania, no Alexandrovi zamietol právo podávať obete v chráme mestského boha Melkarta, ktorého Gréci stotožňovali s Heraklom. Pretože sa Alexander cítil urazený a na tomto práve trval, došlo k obliehaniu mesta, ktoré ležalo na ostrove a zo všetkých strán bolo obklopené morom.
Obliehanie Tyrosu sa začalo v januári 332 pred Kr. a trvalo šesť mesiacov, až kým flotila z macedónskych a spojeneckých fenických lodí nezlomila odpor. V bojoch v uliciach Tyru umreli ďalšie stovky macedónskych vojakov. V zlosti dal Alexander usmrtiť všetkých mužských obyvateľov; posledných dve tisíc preživších dal pribiť na kríže pozdĺž pobrežia. Ženy a deti z Tyru boli predané do otroctva.
Pádom Tyru sa domovské prístavy všetkých perzských lodí dostali do rúk Macedónie. Prístavné mestá zavolali lode do prístavov, čím zbavili Peržanov ich flotily. Od mora Alexandrovi už nehrozilo žiadne nebezpečenstvo.
Alexander potom tiahol ďalej na juh a v Gaze narazil na ďalšie mesto, ktoré sa mu postavilo na odpor. Aj tu obliehanie trvalo tri mesiace a skončilo sa zavraždením celého mužského obyvateľstva. Perzského veliteľa mesta, muža menom Batis, dal Alexander zaživa pripútať na vojenský voz a uťahať po zemi k smrti, čo bola imitácia správania Achilla pred Trójou (s tým rozdielom, že Hektor už bol mŕtvy).
Alexander vraj tiež navštívil v Palestíne Jeruzalem, no možno aj tu ide o legendu. Niektoré zdroje tvrdia, že prešiel len okolo Jeruzalema, ale v meste nebol. Pravdepodobné je, že ho podporovalo židovské obyvateľstvo a že ho židovskí žoldnieri sprevádzali na výprave do Egypta.
Dobytie Egypta (332 – 331 pred Kr.).
Staroveký Egypt bol pre Alexandra ľahkou korisťou. Už v Pelusiu (dnes Port Said) mu prišiel v ústrety perzský satrap Mazakes a vyhlásil kapituláciu. Teraz už nebolo vojenských dôvodov viesť armádu do Egypta, ostali však symbolické dôvody. Macedónci tiahli do Heliopolu, kde sa Alexander dal vyhlásiť faraónom Egypta a synom boha Ré. Odtiaľ Alexander pokračoval do Memfisu (Memfidy). Antické pramene informujú, že Grékov po ceste všade oslavovali ako osloboditeľov. Je naozaj možné, že to tak bolo, pretože Egypt stratil svoju nezávislosť v prospech Perzie iba 11 rokov predtým. Aby si Egypťanov získal na svoju stranu, dal Alexander skoro všetky vládne funkcie obsadiť domácimi.
Alexander tiahol pozdĺž Nílu a v januári 331 pred Kr. založil pri pobreží Stredozemného mora ďalšiu Alexandriu, najdôležitejšie z miest, ktoré založil.
V marci Alexander tiahol na západ cez púšť k orákulu Amona v oáze Siva v Líbyjskej púšti. Aké posolstvá sa tam dozvedel, nie je známe. Antické pramene informujú, že sa tam vraj dozvedel, že je synom Dia; napríklad najvyšší kňaz ho vraj pozdravil ako „syna Dia“. Plutachos to upresňuje tak (Alexander 2.1), že jeho otec pochádzal z Herakla cez Karana a jeho matka Aiaka cez Neoptolema a Achilla. V skutočnosti sa však Alexander už predtým označoval ako Diov syn. Zo Sivy sa Alexander vrátil do Memfidy, pobudol tam zopár týždňov a potom svoje vojská odviedol späť do Palestíny.
Dobytie jadra perzského štátu (331 – 330 pred Kr.).
V máji 331 sa Alexander vrátil do Tyru. Prikázal tam, aby bolo znovu postavené mesto, ktoré potom dal znovu osídliť spriatelenými Feničanmi. 15 000 nových vojakov bolo na jar vyslaných z Macedónie. V júli sa pri Tyre stretli s Alexandrom. Jeho armáda teraz pozostávala zo 40000 pešiakov a 7000 jazdcov.
Alexander tiahol na východ cez Sýriu a prešiel cez Eufrat. Jeho plánom asi bolo ísť odtiaľto na juh do Babylonu, no armáda vedená perzským satrapom Mazaeom mu zatarasila cestu. Alexander sa vyhol bitke, ktorá by ho bola stála veľa mužov, a namiesto toho tiahol na sever. Dareios zatiaľ v Asýrii zhromaždil novú veľkú armádu a Alexander sa chcel stretnúť práve s touto armádou. V septembri 331 prekročili Gréci rieku Tigris.
20. septembra, bezprostredne pred bitkou, bolo zatmenie Mesiaca, ktoré Peržanov zneistilo, pretože ho vnímali ako zlý omen. Gréci mali tábor od perzskej armády pri dedine menom Gaugaméla, preto sa aj nasledujúca bitka stala známou ako bitka pri Gaugaméle. 1. októbra armády Macedónčanov a Peržanov proti sebe bojovali, Gréci aj tentoraz zvíťazili, nepodarilo sa im však zabiť alebo zajať Dareia. Hoci kráľ znova utiekol, bola jeho armáda prakticky zničená. Gréci teraz získali nadvládu nad satrapiou Babylonia a mohli nerušene vtiahnuť do bohatého Babylonu. Mazaeus, ktorý sa po bitke pri Gagugamele stiahol do Babylonu, odovzdal mesto Alexandrovi, ktorý doň vstúpil cez Ištarinu bránu a dal sa vyhlásiť za kráľa Ázie.
Zatiaľ čo predtým Gréci národy Ázie povýšenecky považovali za barbarov, Alexander ich videl inými očami. Fascinovaný nádherou Babylonu prikázal uchovať všetky stavby. Alexander prepáčil perzskému satrapovi Mazaeovi a dokonca ho vymenoval za svojho miestodržiteľa v Babylone.
Po päťtýždňovom pobyte v Babylone tiahol Alexander ďalej na východ, aby zaútočil na veľké perzské mestá v jadre perzského štátu. Mesto Súsy sa vzdalo bez boja. V januári 330 pred Kr. Macedónci dosiahli perzské hlavné mesto Persepolis. Veľa obyvateľov mesta pred príchodom Alexandra spáchalo samovraždu alebo utieklo. Alexander mesto dal vyrabovať a Xerxov kráľovský palác spáliť ako odplatu za spálenie Aténskej akropoly počas Druhej perzskej vojny.
Prenasledovanie a smrť kráľa Dareia (330 pred Kr.).
Hoci bola Perzia teraz v Alexandrových rukách, bol kráľ Dareios III. ešte stále nažive a na úteku. Pretože Alexandrovi oznámili, že je Dareios v Médii, sledoval jeho stopu v júni na severozápad do Ekbatany (dnes Hamadán). Ani Dareiovi prívrženci už teraz nevideli nádej, že by Perziu získali späť. Dokonalosť porážky pripúšťala len možnosť vzdať sa alebo celý život utekať s Dareiom. Bisthanes, člen kráľovskej rodiny, sa rozhodol zostať v Ekbatane, kde prijal Alexandra a odovzdal mu mesto. Alexander sa opäť prejavil ako veľkorysý človek a vymenoval jedného Peržana za miestodržiteľa v Médii.
Dareios medzitým pokračoval vo svojom úteku. Dúfal, že sa uchýli v Baktrii, kde bol satrapom jeho príbuzný Bessos (Bessus). Bessos však Dareia zajal a poslal k Alexandrovi vyjednávača. Ponúkol mu, že Dareia odovzdá Grékom, ak Baktria na oplátku ostane slobodná. Alexander na rokovania nereagoval a pokračoval v prenasledovaní. Bessos svojho rukojemníka v júli zabil a sám utiekol. Mŕtvolu Alexander priniesol do Persepolu a tam ju slávnostne pochovali.
Prenasledovanie Bessa (330 – 329 pred Kr.).
Medzitým Alexander zistil, že na zabezpečenie vlády nad Perzskou ríšou potrebuje podporu perzských šľachticov. Využil preto vraždu Dareia na to, aby Peržanov vyzval na odvetnú výpravu proti Bessovi, ktorý si medzitým dal meno Artaxerxes V. a nazval sa veľkokráľom Perzie. Grécki vojaci neboli veľmi nadšení, že sa musia pomstiť za smrť úhlavného nepriateľa a navyše bojovať proti Peržanom. Okrem toho im bola krajina na severovýchode úplne neznáma. Tamojšie provincie Baktria a Sogdia sa nachádzali približne na územiach dnešných štátov Afganistan, Uzbekistan a Turkmenistan.
V auguste 330 sa Alexander vypravil na novú výpravu a dobyl najprv Hyrkániu, perzskú satrapiu na južnom pobreží Kaspického mora. Medzi osobami bojujúcimi proti Alexandrovi, bol aj Oxyartes, Dareiov brat. Namiesto toho, aby sa z Hyrkánie vydal priamou cestou do Baktrie, išiel Alexander cez satrapiu Aria, ktorej satrap Satibarzanes sa zúčastnil na zajatí Dareia. Alexander dobyl hlavné mesto Aratcoana, predal obyvateľov do otroctva a premenoval mesto na Alexandriu. Dnes sa mesto volá Herat.
Na jeho ďalšej ceste došlo k incidentu, pri ktorom bol Parmenionov syn Filótas obvinený, že sa pokúsil zavraždiť Alexandra (resp. že Alexandrovi neprezradil plánovaný atentát na neho). Či k tomu pokusu naozaj došlo, je nejasné. Možno aféra bola len Alexandrovou zámienkou na odstránenie Parmenióna, ktorý sa stal hovorcom Alexandrových kritikov. Alexandrov sklon ctiť si Peržanov a dokonca nosiť ich odevy mnoho Grékov vnímalo ako nadbiehanie barbarskému národu. Filóta dal Alexander na mieste zavraždiť kopijou. Potom k adjutantom Parmenióna poslali kuriéra, ktorý zostal v Ekbatane. Adjutanti vykonali Alexandrov rozkaz a zabili Parmenióna.
Po namáhavej ceste pozdĺž rieky Tarnak dosiahol Alexander v apríli 329 centrum dnešného Afganistanu a založil tam ďalšiu Alexandriu, dnešný Charikar, na úpätí Hindukúšu. Odtiaľto chcel Alexander prekročiť pohorie a po tejto ceste vpadnúť do Baktrie. Podľa legendy tu Gréci našli horu, na ktorej bol pripútaný poloboh Prometeus.
Keď sa do Baktrie dostala správa, že sa Alexander chystá prejsť cez Hindukúš, obávali sa obyvatelia Baktry (dnes Balch) potrestania svojho mesta a vyhnali Bessa. Namáhavý prechod cez pohorie medzitým vojakov donútil, aby zjedli niektoré z nákladných zvierat. Vyčerpaní dorazili do Baktrie, ktorú im odovzdali bez boja. Alexander svojho perzského dôverníka Artabazoa, otca Barsiny, vymenoval za satrapa.
Alexander sa v Baktre dlho nezdržal a ďalej sledoval Bessa, ktorý utiekol na sever k rieke Amudarja. Tento dlhý pochod cez púšť bez vody sa veľa Grékom stal osudným. Bessos medzitým dal zničiť všetky lode, s ktorými by sa cez Amudarja bolo dalo prejsť. Macedóncom trvalo päť dní, kým zhotovili dosť pltí na preplávanie rieky. Potom prešli na druhú stranu do satrapie Sogdia v dnešnom Turkménsku.
Bessovi sprievodcovia už nechceli utiecť. Vzbúrili sa proti nemu, zajali ho a vydali Alexandrovi. Ten sa ukázal byť neľútostným a dal Bessovi odrezať nos a uši. Potom ho Alexander takto odovzdal Oxyartovi, aby ho priviedol do Médie na miesto, kde bol zavraždený Dareios. Tam Bessa ukrižovali.
Alexander medzitým išiel ďalej na sever a dorazil k hlavnému mestu Sogdie Marakandy (dnes Samarkand). Všetky satrapie perzskej ríše teraz podliehali Alexandrovi a nikto okrem neho samého si už nenárokoval perzský kráľovský titul.
Alexander v Sogdii (329 – 327 pred Kr.).
Po dobytí Samarkandu tiahol Alexander ešte ďalej k Syrdarje a založil tam mesto Alexandria Eschate („najvzdialenejšia Alexandria“), dnešný Chudshand v Tadžikistane. Stalo sa to v máji roku 329 pred Kr.
Približne v rovnakom čase sa proti Alexandrovi vzbúrilo obyvateľstvo Sogdie. Vodcom rebélie bol muž menom Spitamenes, ktorý predtým zradil Bessa a odovzdal ho Alexandrovi. Alexander tiahol od jedného vzbúreneckého mesta k druhému, sedem z nich obliehal a potom zabil všetkých obyvateľov. Medzitým dobyl Spitamenes späť Marakandu, no Alexander si mesto znovu vydobyl. Spitamenes ušiel. Keďže boli vojaci vyčerpaní a ich počet klesol, musel Alexander upustiť od prenasledovania. V hneve spálil dediny a polia roľníkov, ktorí podporovali sogdickú vzburu. Na zimu 329/328 pred Kr. sa vrátil do Médie a očakával nové vojská, ktoré mali poslať zo západu.
Na jar roku 328 sa Alexander vrátil do Sogdie. Podľa prameňov pri Amudarje založil ďalšiu Alexandriu, ktorá je možno totožná s dnešnou osadou Ai Khanum. Boj proti sogdickým rebelom trval celý rok. Až po mesiacoch sa ukázalo, že prívrženci Spitamena začínajú opúšťať svojho veliteľa. Hlavu vodcu rebelov napokon Alexandrovi priniesli v decembri 328.
Kým sa oslavovalo víťazstvo, vypukol spor medzi Alexandrom a jeho generálom Kleitom. Obaja boli v tom čase opití a Kleitos začal chváliť Alexandrovho otca Filipa. Alexander sa tým cítil tak urazený, že Kleita zabil kopijou. Nato svoj čin oľutoval a považoval ho za jednu zo svojich najväčších chýb, no Alexandrov sklon k nadmernému alkoholizmu ostal slabosťou, pri ktorej často stratil sebakontrolu.
V nasledujúcom roku 327 pred Kr. dobyl Alexander ešte dve sogdické opevnenia. Potom už nebolo nikoho, kto by sa mu staval na odpor. Dva roky sa Sogdičania búrili proti Alexandrovi a zaplietali ho do stále nových potýčok. Po tomto čase väčšina z nich už nežila alebo bola zotročená. Predtým ako sa Alexander vrátil do Baktrie, nechal v dobytých územiach Sogdie 11000 mužov ako okupačné sily.
Alexander v Baktrii (327 pred Kr.).
Späť v Baktre vydal Alexander množstvo rozkazov, ktoré mu ešte viac odcudzili jeho grécku generalitu. Pretože sa baktrickí jazdci ukázali byť užitoční pri výpravách v Sogdii, prikázal Alexander svojím generálom, aby 30000 mladých Peržanov a Baktrijčanov vycvičili na vojakov falangy. Aj do kavalérie začlenili domácich. Vojaci svoje úlohy akceptovali len neradi, no ešte stále Peržanom nedôverovali.
Alexander sa v Baktre oženil s Roxanou (Rhóxanou), sogdickou princeznou, dcérou muža menom Oxyartes (nepliesť si s bratom Dareia rovnakého mena). Touto politickou svadbou sa snažil upokojiť Sogdiu. Zato Alexander poslal preč svoju dlhoročnú milenku Barsinu a spoločného nemanželského syna Herakla. Svadba bola aj urážkou pre Alexandrovho spojenca Artabaza, Barsininho otca, ktorý bol jeho miestodržiteľom v Baktrii.
Alexander sa okrem toho pokúšal zaviesť perzský dvorný rituál proskynézy. K nemu patrilo, že každý, kto chcel prestúpiť pred kráľa, sa pred ním musel skloniť a tvár pritlačiť k zemi. Slobodní Gréci však takéto gesto vykonávali len pred bohmi. Hovorí sa, že sa viacerí z Alexandrových generálov zdráhali takto sa pred ním ponižovať, a že Alexander tento zámer potom musel zrušiť. Len Peržania sa pred ním museli skláňať, Gréci nie.
Alexandrove nariadenia ľudia vnímali ako natoľko zvláštne, že tentoraz hrozilo, že vypukne medzi gréckymi vojakmi otvorená vzbura. Aby jej zabránil, dal Alexander popraviť celý rad bývalých členov jeho družiny, medzi nimi aj jeho dvorného životopisca Kallisthéna z Olyntu.
Výprava do Indie (326 pred Kr.).
Po dobytí celej Perzskej ríše sa Alexander rozhodol, že svoju ríšu rozšíri ďalej na východ. India bola pre Grékov pololegendárnou krajinou, o ktorej nič nevedeli. Krajina, ktorú vtedy volali India, nie je totožná s dnešným štátom India. Začínal tam, kde sa končila Perzia: na východe Afganistanu. Patril do nej aj Pakistan a samozrejme dnešná India. Presne vymedzená východná hranica neexistuje, pretože žiaden cestovateľ sa nikdy nedostal hlbšie do Indie. Najzápadnejšie časti tejto Indie boli v čase Dareia I. kedysi časťami Perzskej ríše. India nebol jednotný štát, ale pozostávala z množstva málo známych miništátov. Výprava do Indie nebola vojensky potrebná. Dôvodmi boli zrejme iba Alexandrova zvedavosť a bojachtivosť.
Začiatkom roka 326 pred Kr. dve grécko-perzské armády prenikli do doliny rieky Kábul, ktorá bola vtedy súčasťou Indie. Prienik bol spojený s mimoriadnymi krutosťami. Stále zriedkavejšie preukazoval Alexander voči dobytým územiam veľkorysosť. Ničili sa mestá a dediny a ich obyvateľstvo sa vraždilo. Spomenuté armády sa stretli pri rieke Indus. Alexander z krajiny medzi Kábulom a Indusom urobil provinciu Gandhara a člena svojej družiny Nikanora vymenoval za jej miestodržiteľa.
Na druhom brehu Indusu Omfis, kráľ Taxily, ktorá sa nachádzala asi od dnešného Islamabadu, zajal Alexandrove vojská. Tu sa Alexander stretol s mužom menom Kalanus, ktorého vyzval, aby ho sprevádzal na ďalších výpravách. Kalanus súhlasil a stal sa Alexandrovým poradcom; zrejme bol pri ďalších rokovaniach s indickými vodcami veľmi užitočný.
Z Omfisovho dvora Alexander vyzval ďalšie štáty Pandžábu, aby sa mu podrobili a uznali ho za boha. Toto odmietol Poros, kráľ Pauravasu, ktorý od Taxily oddeľoval rieka Hydaspes (dnes Jhelum). V máji Alexander počas lejaku prešiel cez Hydaspes a zvíťazil nad jazdeckou jednotkou vedenou Porosovým synom. Gréci a Peržania tiahli ďalej na východ. Počtom boli voči malej Porosovej armáde, ktorá ich očakávala, vo výhode, no len ťažko sa vysporadúvali v značne zalesnenej krajine so stálymi dažďami. Okrem toho sa k nim dostali správy, že Poros mal jednotku vojnových slonov, s ktorými Gréci nikdy predtým nebojovali. V bitke pri rieke Hydaspes Indovia prehrali. V tejto bitke vraj umrel Alexandrov kôň Bukefalos, hoci iné pramene tvrdia, že zomrel na stareckú slabosť už pred bitkou. Na počesť svojho dlhoročného jazdeckého koňa založil Alexander mesto Bukefala (dnes Jalapur). Poros dostal milosť a vymenovali ho za Alexandrovho miestodržiteľa v Pauravase.
Ďalej na východe sa nachádzalo indické kniežatstvo Magadha pri rieke Gange, ktoré ledva poznali aj samotní ľudia z Pandžábu. Alexander chcel dobyť aj túto krajinu. Za silných monzúnových dažďov sa demoralizovaná armáda trápila cestou smerom na východ a musela prechádzať cez jednu rieku v stave povodne za druhou. Koncom júla bol na rade prechod cez Hyfasis (dnes Beas) a od Magadhy boli vojaci ešte veľmi ďaleko. Vtom sa muži vzbúrili a odmietali ísť ďalej. Alexander bol maximálne nahnevaný, nakoniec ho však jeho dôstojník Coenus prehovoril, aby sa obrátili. Na brehu rieky Hyfasis založil ďalšiu Alexandriu a usídlil tu veľa veteránov, ktorí sa tým pádom sotva mohli nádejať, že sa niekedy vrátia do Grécka.
Návrat do Perzie (326 – 325 pred Kr.).
Namáhavý návrat k rieke Hydaspes trval do septembra. V Bukefale začala stavba 800 lodí, ktoré sa mali plaviť po prúde k Indickému oceánu. Nebolo ich však dosť na to, aby prepravili celú Alexandrovu armádu, preto museli lode na brehu sprevádzať vojaci-pešiaci. V novembri vyrazili od Bukefaly, no po desiatich dňoch narazili pri sútoku rieky Hydaspes s riekou Acesines (dnes Chenab) na pereje, v ktorých stroskotalo viacero lodí a veľa Grékov prišlo o život.
Ďalšia cesta viedla cez indické štáty, ktoré si Alexander nepodrobil. Tieto na armádu stále útočili a Peržania a Gréci ničili mestá a dediny všade, kde im prišli do cesty. Pri Multane Alexandra ťažko zranili šípom. Strela mu prenikla do pľúc. Hoci Alexander prežil, po celý zvyšok svojho života trpel na následky tohto zranenia. Z nemocenského tábora rozkázal, aby založili na sútoku riek Acesines a Indus ďalšiu Alexandriu (pri dnešnom Uchu), a aby Roxanin otec Oxyartes bol vymenovaný za miestodržiteľa tejto novej provincie.
Ďalej Alexander zaútočil na štáty Sindhu, aby tak prebojoval svojej armáde cestu na juh. Podrobil si kráľov menom Musicanus, Oxicanus a Sambus. Musicana, ktorý neskôr začal vzburu, nakoniec ukrižovali. Až keď sa znova začali monzúny, dosiahla armáda roku 325 pred Kr. ústie Indusu a Indický oceán. Alexander tu založil mesto Xylinepolis (dnes Bahmanabad) a pripravil flotilu na odplávanie. Kým asi štvrtina armády sa takto po mori mala plaviť domov, musela väčšina armády ísť do Perzie po pevnine. Jednu malú pevninskú armádu viedol Krateros (Crateros, Craterus) cez Arachóziu a Drangianu. Druhú, hlavnú pozemnú armádu, v ktorej boli aj obchodníci, herci, prostitútky či prostitúti a ich deti, viedol sám Alexander. V auguste roku 325 pred Kr. sa táto pozemná armáda pod vedením Alexandra vydala na cestu. Flotila pod vedením Nearcha odišla urýchlene o mesiac neskôr, lebo sa domáci začali búriť. Prakticky ihneď po odchode armády sa práve dobyté štáty Indie odtrhli a vzbúrili sa proti veteránom, ktorí zostali v nových mestách. O ich ďalšom osude vieme len v ojedinelých prípadoch.
Dnešný Belučistan bol vtedy známy ako Gedrosia. Hoci Peržania varovali pred prechodom cez gedroskú púšť, pustil sa Alexander do tohto rizika, pretože to bola najkratšia cesta. Šesťdesiatdňové trápenie spôsobilo smrť nespočetných vojakov na vyčerpanie, úpal alebo smäd. V decembri vojaci dorazili do Pury (dnes Bampur), jedného z najvýchodnejších strážnych bodov Perzie, čím boli v bezpečí.
Posledné roky a smrť (324 – 323 pred Kr.).
Po oslavách úspešného návratu založil Alexander v januári roku 324 pred Kr. ďalšiu Alexandriu (dnes Golashkerd). Po ceste na západ v Súsach narazil na Nearcha a jeho mužov, ktorí plavbu po mori prežili viac-menej bez ujmy. Nové oslavy boli využité na to, aby 10000 perzských žien vydali za gréckych vojakov. Tieto manželstvá Alexander vnímal ako nutnosť k tomu, aby podporil zrastanie Peržanov a Grékov. On sám si vzal dve ženy, Statiru, dcéru Dareia, a Parysatis. Týmto teda mal už tri manželky. Svadby prebehli podľa perzského rituálu. Už Alexandrov otec použil svadbu s viacerými ženami ako diplomatický prostriedok na stabilizáciu a rozšírenie svojej moci.
S cieľom prevziať ďalšie atribúty perzského štátu Alexander vymenoval svojho dlhoročného priateľa a milenca Hefaistiona za chiliarchu (vezíra) a svojho generála Ptolemaia I. za ochutnávača. Obidva tituly boli na západe neznáme. Historici si nie sú istí, či prijal aj perzský kráľovský titul šachinšach (šáhinšáh = kráľ kráľov). Takisto vycvičil regiment perzských chlapcov na macedónsky spôsob.
Tieto novinky zväčšovali priepasť medzi Alexandrom a jeho macedónskou generalitou. Pretože počet perzských vojakov vo vojsku začínal byť vyšší ako počet Grékov, obávali sa, že sa čoskoro stanú celkom bezvýznamní. Peržania teraz už mohli zastávať aj vyššie hodnosti v armáde, čo Grékom pripadalo neslýchané. Keď armáda dosiahla mesto Opis pri Tigride, dovolil Alexander veľa Macedóncom, aby sa vrátili do Grécka. Hoci po tom predtým túžili, teraz im to pripadalo ako urážka, pretože to bolo prvé znamenie ich nahradenia Peržanmi. Podľa prameňov niektorí vojaci na Alexandra kričali najhoršie nadávky. Alexander reagoval tak, že ich okamžite zosadil a pohrozil im, že na nich pošle perzských vojakov. Vojaci sa potom ospravedlnili a bolo im prepáčené. 11500 gréckych vojakov potom bolo poslaných domov.
Na jeseň roku 324 pred Kr. išiel Alexander do Ekbatany. Tam sa prihodilo, že Hefaistion, oslabený indickou džungľou a gedroskou púšťou, po jednom z mnohých pijackých posedení ochorel a zomrel. Alexander, ktorý bol dlhé roky Hefaistionov milenec, bol od žiaľu celý bez seba. Hefaistionovho lekára dal popraviť, niekoľko dní sa postil a potom vypravil monumentálny pohreb. Neskorší rímski spisovatelia opisovali Alexandrov prejav žiaľu ako prehnaný, no Alexandrovi súčasníci ho asi za taký nepovažovali.
Vo februári 323 pred Kr. sa Alexander nakoniec vrátil do Babylonu. Tu pripravil nové výpravy, ktoré mali viesť k dobytiu Arabského polostrova. Takisto možno plánoval, že potom dobyje západné Stredomorie s Kartágom a Rímom. V máji, krátko pred plánovaným odchodom armády, oznámil Alexander, že jeho mŕtveho priateľa Hefaistiona odteraz treba uctievať ako poloboha. Stalo sa tak potom, čo dorazil posol z oázy Siva, kde sa Alexander pýtal na zbožštenie Hefaistiona. Pri tejto príležitosti zorganizoval oslavy, pri ktorých zase pil príliš veľa alkoholu. Nasledujúci deň ochorel na horúčku a potom zomrel ako 32-ročný popoludní 10. júna toho istého roka v Nebukadnesarovom paláci v Babylone.
Odvtedy sa diskutovalo o viacerých príčinách smrti. Najpravdepodobnejšie však je, že jeho telesná slabosť, vyplývajúca zo zranení v bojoch a prehnaného konzumu vína, spôsobila záchvat slabosti alebo nejakú chorobu. Navrhovanými teóriami sú:
Mŕtvolu Alexandra Veľkého vraj vložili do hlinenej nádoby plnej medu a do skleneného sarkofágu (čo by však vzhľadom na zriedkavosť priesvitného skla v staroveku bol neuveriteľne drahý sarkofág). Jeho zvyšky mali tak ostať naveky zachované. Strabón, Caligula, Caesar a Augustus patrili k osobám, ktoré hrob vraj navštívili.
Alexandrove posledné slová ako odpoveď na Perdikkasovu otázku, komu svoju ríšu zanecháva, vraj zneli takto:
"Najsilnejšiemu/Najdôstojnešiemu (z vás)" ("aristos", čo vysvetľuje častú zámenu s menom Krateros). Okrem toho Alexander vyslovil tajomné proroctvo o budúcnosti: "Myslím, že moji priatelia pre mňa usporiadajú veľké pohrebné hry." (Diodorus, 17, 117, 4).
Po Alexandrovej smrti.
Po jeho smrti Roxana porodila Alexandra IV. Aiga, jeho jediného legitímneho syna, ktorého však ešte v detskom veku zavraždili.
Macedónske zhromaždenie armády zvolilo za Alexandrových nástupcov tak Alexandrovho duševne postihnutého brata Arrhidaia, ako aj jeho jednoročného syna Alexandra IV.. Gubernátorom a skutočným vládcom sa stal Perdikkas. Alexandrovi generáli a členovia družiny (heteiri) dostali provincie a začali proti sebe bojovať v tzv. Bojoch diadochov (323 – 301/281), na ktorých konci sa obrovská ríša rozpadla na jednotlivé ríše diadochov:
Roku 320 pred Kr. vyhnali Macedóncov z Indie. V Macedónii a Grécku vládol už od čias Alexandrovej výpravy do Ázie Antipatros, ktorý sa po zavraždení Perdikla roku 320 pred Kr. (na účely ktorého sa spojili Antipatros, Antigonos, Ptolemaios a Krateros) stal správcom celej ríše. Antipatros však čoskoro zomrel a roku 318 pred Kr. sa jeho syn Kassandros zmocnil Macedónie a dal vyvraždiť časť Alexandrovej rodiny. V roku 306 pred Kr. sa nakoniec dovtedajší správca Malej Ázie Antigonos vyhlásil za Alexandrovho dedica, Kassandros za kráľa Macedónie, Ptolemaios za kráľa Egypta a Seleukos za kráľa ázijskej časti Alexandrovej ríše. Za thráckeho kráľa sa už od Alexandrovej smrti považoval Lysimachos. Macedóniu a časti Grécka nakoniec roku 297 dobyli Antigonovci (definitívne 276), Lýsimacha v Malej Ázii a Thrákii definitívne porazili Seleukovci roku 281 pred Kr. Z ríš diadochov teda nakoniec (okolo 270 pred Kr.) vznikli štyri stabilizované ríše: 
Tým sa začala éra helenizmu v užšom zmysle, ktorá potom trvala ešte skoro 300 rokov.
Vojnami a vraždami medzi nástupcami rýchlo ubúdalo Alexandrových priateľov a členov jeho rodiny : Väčšina jeho najlepších dôstojníkov (okrem dvoch) padla za obeť vražedným bojom; aj jeho matka (316 pred Kr.), jeho žena Roxana (310 pred Kr.), jeho syn Alexander IV. (310 pred Kr.), jeho nemanželský syn Herakles s matkou (310 pred Kr.), jeho sestra Kleopatra, jeho polosestra Euridyka a jeho polobrat Filip Arrhidaios zomreli. Jediný Antipatros zomrel prirodzenou smrťou.
Alexander okrem ríše perzsko-gréckej kultúry zanechal sadu novo založených miest v Grécku, Egypte a Indii nesúcich mená Alexandria, Alexandropolis a iné variácie jeho mena.
Okrem toho sa v mnohých jazykoch rod papagájov „Psittacula“, ktorý Alexander vraj ako prvý doniesol do Európy, nazýva podľa neho (v češtine napr. alexandr, v slovenčine ale oficiálne ladniak a iba hovorovo alexander).
Alexander nepochybne otvoril Grékom bránu sveta a prostredníctvom helenizmu pripravil cestu Rímskej ríši a kresťanstvu, ktoré nadväzovali na grécky svet. Tento vývoj dokonala až islamská expanzia.
Alexandrove manželstvá a sexualita.
Všeobecne sa zastáva názor, že najväčšia Alexandrova náklonnosť patrila jeho druhovi, veliteľovi kavalérie (chiliarchos) a pravdepodobnému milencovi Hefaistionovi. Pravdepodobne boli najlepšími priateľmi už od detstva, pretože aj Hefaistion získal svoje vzdelanie na dvore Alexandrovho otca. Hefaistion sa prvýkrát objavuje v okamihu, keď Alexander prišiel k Tróji. Tam obaja priatelia vzdali obete pri svätyniach hrdinov Achilla a Patrokla, pričom Alexander poctil Achilla a Hefaistion Patrokla. Aelian vo svojich "Varia Historia " (12.7) tvrdí, že "tým naznačil, že je predmetom Alexandrovej lásky, tak ako bol Patroklos predmetom Achillovej."
Často sa diskutovalo o jeho ambivalentnej sexualite. List 24 z listov pripisovaných Diogenovi zo Sinope, pravdepodobne napísaný v prvom alebo druhom storočí a odrážajúci klebetu z Alexandrových čias, Alexandra poučuje: "Ak chceš byť kalos kagathos [prekrásny a dobrý] zahoď vyčíňanie (?), ktoré máš na hlave, a príď k nám. Ale ty to nedokážeš, lebo ťa ovládajú Hefaistionove stehná." A Curtius informuje, že "pohŕdal [ženskými] sexuálnymi radovánkami natoľko, že jeho matka sa obávala, či bude schopný splodiť potomkov." Na povzbudenie jeho chuti k opačnému pohlaviu priviedli kráľ Filip (ktorý už vynadal synovi za to, že hovorí príliš nahlas) a Olympias kurtezánu Kallixeinu z Thesálie. No starovekí autori neboli všetci jedného názoru. Eumenes (370 – 265) tvrdil, že Alexandrovi „sex neprinášal útechu“, kým Athénaios tvrdil, že Alexander bol „divoký pederast“.
Neskôr počas svojho života si Alexander vzal za ženu niekoľko princezien z bývalých perzských území: Roxanu z Baktrie; Statiru, dcéru Dareia III.; a Parysatis, dcéru Ochusa. Bol otcom aspoň dvoch detí – Herakla, ktorý sa narodil roku 327 pred Kr. jeho milenke Barsine, dcére satrapa Frýgie menom Artabazus, a Alexandra IV. Macedónskeho, ktorý sa narodil Roxane v roku 323 pred Kr. Toto by bolo v súlade so starovekým „všestranným“ chápaním sexuality.
Curtius tvrdí, že Alexander mal aj milenca „…Bogoasa, eunucha mimoriadnej krásy a v najväčšom rozkvete chlapčenstva, s ktorým mal intimity Dareios, a s ktorým mal neskôr intimity Alexander…“ (VI.5.23). Eumenes píše, že pred vydaním sa ďalej na východ Alexander ubytoval Bagoasa vo vile mimo Babylonu a požadoval od všetkých svojich dôstojníkov a kurtizán (ov), tak gréckych ako aj perzských, aby mu prejavovali úctu (napr. aby mu dávali bohaté dary). Alexandrova priazeň voči Bogoasovi je tiež zjavná v tom, že následne vymenoval Bogoasa za jedného z trierachov, podstatných mužov, ktorí dohliadali nad výstavbou a financovali konštrukciu vojenského loďstva na plavbu domov. Zdá sa, že ich vzťah bol vo vojsku dobre známy, pretože Plutarchos rozpráva príbeh (ktorý tiež spomína Athénaios a Dikaiarchos) ako počas istých osláv na ceste späť z Indie Alexandrovi muži Alexandra hlasito vyzvali, aby otvorene pobozkal Bogoasa, čo Alexander aj urobil. Akýkoľvek bol jeho vzťah k Bagoasovi, nebol prekážkou vzťahu Alexandra ku kráľovnej: šesť mesiacov po Alexandrovej smrti mu Roxana porodila syna a dediča Alexandra IV.. Okrem Bogoasa Curtius spomína ešte iného Alexandrovho milenca menom Euxenippos, "ktorého mladícky šarm ho napĺňal entuziazmom." (VII.9.19)
Otázka, či bol Alexander homosexuál, bisexuál alebo dokonca „cross-dresser“ (na oslavách príležitostne nosil strieborný odev Atény) v modernom zmysle týchto slov, je sporná. Gréci a macedónski Slovania, ktorí Alexandra považujú za národného hrdinu, dokonca v rozpore s historickými dokumentmi popierajú Alexandrovu náklonnosť k mužom, čo súvisí aj s dnešným vnímaním sexuality v týchto krajinách. Väčšina medzinárodných vzdelancov však takéto diskusie považuje za anachronistické. Zdôrazňujú, že koncepcia homosexuality v staroveku neexistovala, a že sexuálna príťažlivosť medzi mužmi bola vnímaná ako normálna a univerzálna súčasť ľudskej prirodzenosti, pretože ľudia boli presvedčení, že mužov priťahuje krása, čo je atribút mladých, bez ohľadu na pohlavie. Navyše ak Alexandrov ľúbostný život bol vtedy prehreškom, tak to bolo nie preto, že miloval pekných mladíkov, ale preto, že sa stýkal s rovnako starými mužmi v dobe, keď štandardným modelom mužskej lásky bola pederastická láska (podrobnosti pozri pod Dejiny homosexuality).
Alexandrovo vojsko.
Alexandrova armáda bola jednou z prvých, ktoré úspešne použili obliehacie zbrane. Už jeho otcovi Filipovi síce boli k dispozícii, ale nikdy ich nepoužil. Počas svojich prvých mesiacov ako kráľ však mal Alexander čoskoro možnosť vyskúšať ich počas hore uvedených vzbúr gréckych mestských štátov, najmä Téb. Keď sa Tébania odmietli vzdať, zaútočil na múry pomocou katapultov a balíst.
V jeho armáde však bolo jeho dobre vycvičené jazdectvo (kavaléria). Kavaléria sa skladala z dvoch typov jednotiek. Prvá mala dlhé kopije, ktoré sa používali na prepichnutie nepriateľských šíkov. Druhou boli jednotky s dlhými šaršónmi (obojručnými mečmi). Tieto jednotky museli byť veľmi dobre trénované, pretože jazdci ešte nemali strmene.
Jadrom Alexandrovej armády boli kopijníci(falanga), ktorí niesli zbrane(sarissa), ktoré boli dlhé az5,5 metra( v Alexandrovej dobe 12kubitov) . Títo kopijníci boli veľmi efektívni proti kavalérii a útočiacim pešiakom. Títo vojaci boli vycvičení, aby svojimi kopijami počas útoku mávali hore a dolu aby vytvarali zvuk na psychicke rozptilenie nepriatelkej jednotky , na odrážanie šípov sa pouzivali štity . Tento typ elitnej jednotky bol veľmi schopný na otvorenom bojisku, ale mal problémy s manévrovaní, najmä v určitých typoch terénu.
Útvary s dostrelovými zbraňami (napr. lukostrelci a vrhači) pomáhali decimovať rady nepriateľa skôr ako dosiahli Alexandrovu líniu, a ukázali sa byť veľmi užitočné proti perzským lukostrelcom.
Medzi efektívnejšie Alexandrove infantérie patrili nosiči štítov. Títo muži nesúci štíty a meče boli zvyčajne umiestnení po jeho bokoch. Ak sa nepriateľ pokúsil zaútočiť na jeho bok, dokázali títo ťažko vyzbrojení vojaci chrániť vnútro línie.
Alexander mal aj určité jednotky, ktoré možno porovnať so Special Forces USA. Títo muži sa volali Gurkhovia a mali oštepy. Alexander ich používal pri ťažkých výstupoch a nočných útokoch.
V tej dobe nebola žiadna iná armáda taká pestrá. Alexander bol dobre známy snahou mať diverzifikovanú armádu.
Historické pramene.
Bohužiaľ sa nám vtedajšie pramene, ako napríklad dejepisné dielo Alexandrovho dvorného dejepisca Kallisthéna, záznamy Ptolemaia (Alexandrovho priateľa z detstva a neskoršieho zakladateľa rovnomennej dynastie pod menom Ptolemaios I.), správy Aristobula (člena technického štábu Alexandrovho vojska), cestovné správy Nearcha (generála v Alexandrovom vojsku) a správa od Kleitarcha nezachovali alebo zachovali len v zlomkoch. Sám Alexander zanechal len zopár nápisov a zlomkov listov s pochybnou autenticitou.
Musíme sa teda spoľahnúť na podania neskorších autorov založené na uvedených pôvodných autoroch: 
Problémom je, že každý prameň podáva iný obraz Alexandra. Arriános podáva lichotivý obraz, Curtius negatívnejší obraz a Ploutarchos sa snaží o dobrý príbeh, či už kladný alebo záporný. Všetky pramene obsahujú značnú dávku fantázie, čo viedlo Strabóna k tvrdeniu (2.1.9): "Všetci, kto písali o Alexandrovi uprednostnili zázračné pred pravdivým". Napriek tomu nám toho pramene prezradzujú veľa.
Alexandrovský mýtus.
Alexander sa už za živa stal mýtom. Už jeho dvorný historik Kallisthenes zobrazuje more v Kilikii ako ustupuje pred Alexandrom v proskynéze. Iný účastník výprav, Onésikritos, po Alexandrovej smrti dokonca napísal, že existovala dohoda medzi Alexandrom a Thalestris, kráľovnou Amazoniek. (Keď Onésikritos túto časť čítal svojmu pánovi Lýsimachovi (Alexandrovmu generálovi a neskoršiemu kráľovi), Lysimachos vtipne poznamenal "„Čudujem sa, kde som vtedy bol?“"). Grécky historik Klitachos z Alexandrie už v 4. storočí pred Kr. napísal "Históriu o Alexandrovi" plnú výmyslov, ktorá bola prvým dielom, ktoré stvorilo mýtus o Alexandrovi. Najväčšia časť mýtu o Alexandrovi zrejme vznikla v Egypte za vlády Ptolemaiovcov, pretože Ptolemaiovci na legitimovanie svojej dynastie potrebovali vytvoriť mýtus o egyptskom Alexandrovi s božským charakterom. Odtiaľ sa zbožňovanie postupne dostalo do starovekého Ríma – počas Druhej púnskej vojny v Alexandrovi Titus Maccius Plautus videl perfektný vzor hrdinu.
Na základe týchto starších legiend vznikol aj tzv. Alexandrovský román. Vznikol pravdepodobne v Alexandrii od neznámeho autora približne roku 222 po Kr. Autor Alexandrov príbeh vyzdobil románovými a rozprávkovými prvkami. Napríklad sa zrazu dozvedáme, že Alexander je synom Olympie a posledného egyptského faraóna, ktorý utiekol do Pelly, hlavného mesta Macedónie, pred perzskou armádou. Tento „román“ sa tešil obrovskej obľube a bol medzinárodne rozšírený až do čias moderny. Mylne sa pripisoval Kallisthénovi, preto sa autor ešte aj dnes pomocne nazýva "Pseudo-Kallisthénos". Latinské a starosýrske preklady vznikli v neskorom staroveku. Z týchto prekladov vznikli preklady do všetkých podstatných jazykov Európy a Stredného Východu, vrátane arménčiny, gruzínčiny, perzštiny, arabčiny, turečtiny, hebrejčiny, srbčiny, slovančiny, rumunčiny, maďarčiny, nemčiny, taliančiny a francúzštiny. Tento „román“ sa považuje aj za zdroj príbehu o Alexandrovi uvedeného v Koráne (súra "Jaskyňa")- pozri dolu. Je prameňom pre viaceré udalosti vo Firdausího Knihe Kráľov (Šáhnama). Zachovala sa aj mongolská verzia. Niektorí ľudia sú presvedčení, že Alexandrovský román je – s výnimkou niektorých náboženských textov – najčítanejšou knihou čias pred obdobím moderny.
Prostredníctvom mýtov sa Alexander dostal do viacerých náboženstiev:
Hodnotenie Alexandra.
Alexandra dnes uznávajú ako legendárneho hrdinu v Európe a väčšine západnej a strednej Ázie, kde je známy ako Iskander. Pre zoroastristov je však človekom, ktorý zničil ich prvú veľkú ríšu a Persepolis.
Staroveké pramene Alexandra buď glorifikujú alebo úplne zhadzujú, takže je ťažké ho hodnotiť. Ak sa Alexander kritizuje, kritizuje sa jeho megalománia po Gaugaméle (hoci to mohol byť len grécky stereotyp pre opisy takýchto vládcov), vražda priateľa Kleita, poprava Filota a generála Parmeniona a pod.
Moderné západné hodnotenie kolíše medzi uctievaním hrdinu (Droysen, Tarn, Lauffer, oveľa menej aj Hammond) a triezvou skepsou (Schachermeyr a Green) a pokusom o „rekonštrukciu“ Alexandrovho sebavnímania ako „homérskeho hrdinu“ (Lane Fox). Vcelku sa názor na Alexandra pohybuje medzi bohom inšpirovanou misiou s cieľom zjednotiť ľudský rod až po presvedčenie, že išlo o staroveký ekvivalent Napoleona či Hitlera, teda megalomana zamilovaného do myšlienky ovládnuť svet.
Alexandrova vojenská genialita sa bez závisti uznáva (hoci ju moderný výskum sčasti koriguje), no v ľudskej sfére vyplávali na povrch aj negatívne stránky, na ktoré sa často zabúdalo (pijanstvo, brutálne masové vraždenie civilného obyvateľstva, Kleitova smrť atď.). Problematickým (hrôzostrašným) stále zostáva vzťah Alexandra k podmanenému obyvateľstvu a aspekt jeho zbožšťovania.
Najdôležitejšie mestá založené Alexandrom.
Podľa Plutarcha založil Alexander asi 70 miest. Hlavnými sú:
Alexander v médiách.
Literatúra.
V slovenčine a češtine
V angličtine
V nemčine

</doc>
<doc id="8509" url="https://sk.wikipedia.org/wiki?curid=8509" title="Metóda strateného vosku">
Metóda strateného vosku

Metóda strateného vosku (alebo aj "stratenej formy") je metóda odlievania. Volá sa tak preto, ze po odliatí sa forma zničí. Opak je Odlievanie do pevnej formy.
Pri tejto metóde sa postupuje takto:

</doc>
<doc id="8511" url="https://sk.wikipedia.org/wiki?curid=8511" title="Kg">
Kg



</doc>
<doc id="8515" url="https://sk.wikipedia.org/wiki?curid=8515" title="Hydraulický pohon">
Hydraulický pohon

Hydraulika alebo hydraulický pohon je systém pohonu založený na tlakovej energii a fyzikálnej nestlačiteľnosti kvapaliny. Platí Pascalov zákon
V pomere veľkosti komponentov k prenášanému výkonu patrí medzi najvýkonnejšie a najpresnejšie. 
Medzi výhody patrí jednoduchosť mechanizmov, vysoká sila a presnosť pri malých rozmeroch, možnosť prenosu energie pružnými členmi, variovanie výkonu s malými stratami a vysokou účinnosťou.
Medzi nevýhody takéhoto typu pohonu patrí drahá prevádzka a údržba, výkonové straty teplom, hroziaci únik kvapalín pri mechanickej poruche (môže znečistiť životné prostredie).
Využitie.
Hydraulické valce sa využívajú tam, kde potrebujeme veľkú silu, a vysokú presnosť polohovania (priama úmernosť medzi vysunutím valca a objemom hydraulického média) napr. 
Komponenty.
Skladá sa z
Valce.
Toto je hlavný prvok hydrauliky. Vykonáva lineárny pohyb, v závislosti od objemu vtlačenej kvapaliny.
Opis obrázka:
Druhy hydraulických valcov:
Hadice.
Rozvádzajú tlak k hydraulickým valcom. Tlakové hadice sú zväčša gumené, spevnené oceľovým kordom, ukončené nalisovanou koncovkou so závitom. Hadice majú definovaný nominálny tlak, a maximálny ohyb.
Médium.
Ako médium sa obvykle používa hydraulický olej, alebo kvapaliny na alkoholovej báze. Parametrom je nízka stlačiteľnosť, malá objemovo-tepelná rozťažnosť, nehorľavosť, antikorózne vlastnosti, viskozita, objemová hmotnosť.
Čerpadlo (pumpa).
Dodáva tlak do hydraulických valcov. Poháňaná býva elektromotorom alebo spaľovacím motorom. Podľa typu konštrukcie poznáme:
Zubové čerpadlo.
Patrí medzi najbežnejšie druhy čerpadiel. Pre čerpanie využíva priestor medzizubovej medzery ozubeného kolesa, z ktorého je kvapalina vytlačená zapadajúcim zubom protiľahlého kolesa. Ozubené kolesá po obvodove a čelných stranách tesne priliehajú na skriňu čerpadla. 
Výhody:
Nevýhody: 
Použitie:
Piestová Pumpa.
Axiálna.
Piesty sú uložené axiálne s hriadeľom. Konštrukcia je takto robustnejšia a lacnejšia na údržbu. Prenos tlaku je plynulý. V súčasnosti je to najbežnejšia konštrukcia.
Radiálna.
Základný rozdiel oproti axiálnej je, že piesty sú radiálne k hriadeľu.
Kvapalina je nasávaná a tlačená piestami (môžu byť veľmi tenké), poháňané "vačkou". Každý piest potrebuje spätné klapky, na nasávacej a výtlačnej strane. Radiálne čerpadlá sú konštrukčne náročnejšie, drahšie a náročnejšie na údržbu.
Dimenzovanie výkonu.
Výkon pumpy sa dimenzuje podľa:
Uvažujú sa naraz všetky už uvedené parametre.
Ventily.
Ventily poznáme:
Y-Ventil v prevádzke.
Ako je na obrázku nakreslené, posúvaním "rozdeľovača" sa prepína medzi výstupom "YA" a "YB".
"Y-ventil" má v sebe aj rektifikátory "RA" a "RB" na odvod jalového oleja (modrá farba), t. j. oleja, ktorý z valca musí odtiecť (inak by nemohol pracovať). "RA" a "RB" bývajú obyčajne spojené dokopy a sú napojené na zbernú nádrž. 
Rozdeľovač nemusí byť len posuvný, ale aj diskový rotačný.
Ak nemáme "akumulátor" tlaku, tak sa jalový olej musí odstrániť ešte pred činným olejom (červená farba). Vtedy sa rektifikátory musia zapnúť ešte predtým, ináč by sme preťažili hadice.
Akumulátor.
Akumuluje prebytok tlaku, a keď je málo tlaku, dodáva tlak do hydrauliky. Je to veľmi užitočná vec, ktorá chráni hadice pred preťažením. 
Princíp činnosti je taký, že keď prebytok tlaku v hadiciach nemá kam ísť, tak ide do akumulátora (na obrázku). Tam sa, keď stúpa tlak, lopta stláča. Lopta je z veľmi pevnej gumy, ktorá okrem tlaku musí vydržať aj veľké prehrievanie. 
Väčšinou býva tlak vzduchu v lopte ešte regulovaný (dofukovaný/vyfukovaný) a vtedy je prevádzka veľmi hladká a vôbec netrhá.
Zberná nádrž.
Tu je olej ktorý pumpa čerpá do valcov a sem sa vracia jalový olej.
Pojmy.
Činný olej.
Olej, ktorý koná prácu
Jalový olej.
Olej ktorý už dopracoval a musí byť z valcov odčerpaný.
Rektifikátor.
Zariadenie na odvod "jalového oleja" do zbernej nádrže. V súčasnosti býva zabudovaný priamo vo ventiloch.
Činná plocha valca.
Plocha piestu kolmá na os pohybu na ktorú tlačí olej pri práci. Aj keby nebola plochá ale napr vypuklá, ráta sa len tá plocha ktorá robí posun.

</doc>
<doc id="8519" url="https://sk.wikipedia.org/wiki?curid=8519" title="Hitler">
Hitler



</doc>
<doc id="8527" url="https://sk.wikipedia.org/wiki?curid=8527" title="Hydraulika">
Hydraulika

Hydraulika môže byť:

</doc>
<doc id="8528" url="https://sk.wikipedia.org/wiki?curid=8528" title="Maliarstvo">
Maliarstvo

Maliarstvo je odbor výtvarného umenia, pri ktorom sa na nejaký predmet (najčastejšie plátno) nanáša farba (derivovaná z najrôznejších organických a syntetických substancií) a línie s cieľom vytvorenia reprezentačných, prípadne abstraktných obrazov. Je to dôležitá súčasť vizuálneho umenia.
Technika a štýly.
Počas svojej histórie maľovanie zaznamenalo niekoľko dôležitých foriem vrátane typických techník. Techniky príznačné pre kreslenie sú základom pre maľovanie, okrem najnovších avantgardných foriem. "Freska", ktoré dosiahlo svoj vrchol počas neskorého stredoveku a počas renesancie, je aplikácia maľby na vlhkú, prípadne suchú omietku. Maľba "temperou", iná stára forma, zahŕňa používanie práškového farbiva zmiešaného s vaječným žĺtkom a jeho aplikáciu na pripravený povrch – obyčajne drevený panel pokrytý plátnom. Tradovalo sa, že "olejomaľba", ktorá vytlačila fresku a tempery počas renesancie, bola vyvinutá v neskorom stredoveku flámskými bratmi menom Jan van Eyck a Hubert van Eyck. Pravdepodobne bola však táto technika vynájdená omnoho skôr. "Glazúrovanie", "enkaustika" (metóda maľovania pomocou vosku), "gvaš", "grisaille" (maľba sivou farbou na sivý podklad) a "akvarel" patria k ďalším maliarskym technikám. Používanie akrylových farieb sa v poslednom čase stalo taktiež veľmi populárnym. Akryl v sebe spája všetky pozitíva olejových a temperových farieb. Môžeme ho použiť na rôzne podklady vo veľmi tenkých, ale aj vo veľmi hrubých vrstvách. Akrylové farby sú chemicky stále a vekom nemenia tóny ani tvrdosť. Rýchlo schne a časom netmavne.
Výtvarné diela vytvorené rozličnými technikami môžete na Webe umenia vyhľadávať pomocou filtrov technika (olej, tuš, ceruzka, akvarel, tužka, pero, lept, tempera, drevorez, tlač, litografi, rytina, pastel, akvarel, kvaš..) materiál (kartón, papier, výkres..) a výtvarný druh (kresba, maľba, design.).
Dejiny maliarstva: Praveké a antické maľby.
Jaskynné maľby.
Maľby stále uchovávané na stenách jaskýň v Španielsku a južnom Francúzsku zobrazujú s výnimočnou 
presnosťou bizóny, kone a jelene. Tieto obrázky boli namaľované jasnými farbami vytvorenými z rozličných minerálov rozdrvených na prach a zmiešaných so živočíšnym tukom, vaječnými bielkami, rastlinnými šťavami, prípadne krvou. Tie boli na steny nanášané štetcami vyrobenými z vetvičiek a trstiny, prípadne na stenu vyfúkané. Obrázky by mohli byť súčasťou rituálov, hoci ich skutočný pôvod nie je známy. To znamená ,že ľudia maľujú od veľmi dávnej doby. 
Egyptské maľby.
Pred viac ako 5000 rokmi začali Egypťania maľovať na steny faraónskych hrobiek výjavy z každodenného života – napríklad lovu, rybolovu, obrábania pôdy, slávnostných hostín a pod. Podobne ako u egyptského sochárstva prevládali 2 štylistické konštanty: obrázky, ktoré sú viac konceptuálne ako realistické, prezentujú najcharakteristickejšie anatomické črty a tak kombinujú frontálne a profilové pohľady na tú istú postavu, veľkosť taktiež naznačuje dôležitosť – preto faraón je zobrazený väčší ako jeho manželky, deti a pod.
Krétske maľby.
Kréťania vytvorili živé, realistické maľby na stenách ich palácov na Kréte a tiež na keramike.
Grécke maľby.
Až na niekoľko fragmentov, grécke nástenné maľby a plátna sa nezachovali do dneška. Naturalistické zobrazenia mytologických výjavov na gréckej keramike môžu napomôcť pri predstave, ako mohli vyzerať veľkoplošné maľby. V helenistickom období, výjavy a náčrty reprezentované v podobe mozaiky sú pravdepodobne tiež imitáciou stratených monumentálnych malieb v iných podobách.
Rímske maľby.
Zdobili svoje vily mozaikovými podlahami vynikajúcimi nástennými freskami zobrazujúcimi rituály, mýty, krajinky, zátišia a vyobrazenia každodenných činností. Používajúc techniku vzdušnej perspektívy, pri ktorej farby a siluety vzdialených objektov sú zmiernené a rozostrené pre dosiahnutie priestorového efektu. Rímski umelci vytvorili ilúziu reality. V meste Pompeje, zničenom výbuchom Vezuvu v roku 79 nášho letopočtu a vykopanom až v súčasnosti, boli nájdené pozostatky sekulárnych i náboženských malieb.
Ranokresťanské a byzantské maľby.
Zachovanými skorými kresťanskými maľbami pochádzajúcimi z 3. až 4. storočia sú fresky v rímskych katakombách a mozaiky na stenách kostolov. Existujú isté štylizačné a umelecké konvencie charakteristické pre tieto zobrazenia – najmä výjavy Nového zákona. Medzi najvýraznejšie diela tohto včasnokresťanského obdobia patria mozaiky nájdené v šiestich kostoloch zo šiesteho storočia v Taliansku.
Tieto zobrazenia večnosti sa stali charakteristické pre Byzantské umenie, štýl sa spája s cisárskym kresťanským súdom v Konštantínopole (dnešný Istanbul), ktorý existoval od roku 330 do roku 1453. Byzantský štýl možno vidieť aj na ikonách, štylistické maľby na drevených podkladoch zobrazujúce Krista, Pannu Máriu a svätých, určených na uctievanie.
Stredovek.
Umenie stredoveku, vytvorené mimo Byzantskej ríše v rámci severných hraníc Rímskej ríše, môže byť kategorizované podľa svojich typických štylistických čŕt. Anglo-írske umenie, ktoré prekvitalo medzi siedmym a deviatym storočím v kláštoroch v rôznych častiach britských ostrovov, bolo najmä umením zložitého kaligrafického výtvarníctva. Boli vytvorené nádherne dekorované iluminované rukopisy, ktoré zobrazujú ploché, komplikované lineárne vzory kombinujúce keltské a germánske elementy. Počas románskej doby, počas 11. a 12. storočia sa v severoeurópskych rukopisoch nevyskytuje iba jediný štýl – niektoré iluminácie mali inšpiráciu v klasike, iné zobrazujú nové, energické maliarske štýly. V gotickej dobe, ktorá nasledovala od neskorého 12. storočia po začiatok talianskej renesancie, bol predstavený väčší repertoár médií a maľba prestala byť výsadne výtvorom kláštorov.
Gotika.
Maľovanie v štýle gotiky sa objavilo až okolo roku 1200, teda asi 50 rokov po prvých dielach gotickej architektúry a sochárstva. Prechod od románskej ku gotickej kultúre je veľmi nejasný a nezrejmý, napriek tomu, že nástup nového štýlu je možné badať podľa pochmúrnosti a tmavosti nastupujúceho umenia. Túto zmenu je možné badať najprv v Anglicku a Francúzku, okolo roku 1200, v Nemecku okolo 1220 a Taliansku okolo roku 1300.
V gotike sa objavujú najmä tieto 4 techniky maľby: freska, ikonografia, iluminácia rukopisov a maľba na sklo. Fresky ostali hlavným nástrojom na výzdobu stien kostolov v južnej Európe, ako pokračovanie tradície raného kresťanstva a románskej éry. Na severe je veľmi populárnou maľba na sklo až do 15. storočia. Samotná ikonografia vznikla v 13. storočí v Taliansku. Do 15. storočia sa však rozšírila po celej Európe a vytlačila aj maľbu na sklo. Iluminácie rukopisov predstavujú najreprezentatívnejší záznam o používaných štýloch aj na miestach, kde sa nezachovali žiadne monumentálne práce. Olejomaľba sa stala populárnou až v nastupujúcom období renesancie.
Medzi najznámejších predstaviteľov tohto obdobia patria Pietro Cavallini, Simone Martini, Segna di Buonaventure, Nino Pisano a mnohí ďalší.
Renesancia.
Termín renesancia opisuje kultúrnu revolúciu 15. a 16. storočia. Vnikla v Taliansku znovuzrodením záujmu o klasickú kultúru a silnú vieru v individualizmus. Boli uctievané úspechy antiky, ale zároveň sa objavilo znovuzrodenie ľudského potenciálu. Priame individuálne pozorovanie bolo pokladané za autoritu. Veľké množstvo malieb talianskej renesancie je možné pozorovať v kostoloch, ale i svetských budovách Talianska a muzeálnych kolekciách po celom svete.

</doc>
<doc id="8530" url="https://sk.wikipedia.org/wiki?curid=8530" title="Litografický tuš">
Litografický tuš

Litografický tuš je svojím zložením a chemickým pôsobením na kameň totožný s litografickou kriedou.
Prítomnosť mydla v tuši pôsobí ako vaječný žĺtok v olejovej tempere. Mydlo zvyšuje mastnotu tušu, ale robí ho zároveň aj rozpustným vo vode. Táto vlastnosť umožňuje mastný tuš v pevnom skupenstve, vo vode utrieť a ľubovoľne ho riediť vodou. 
Litografický tuš sa vyrába v tekutom aj tuhom skupenstve. Pre umeleckú litografiu je vhodnejší tuhý tuš, je výdatnejší a možno ho podľa potreby na miske rozotrieť vodou alebo terpentínovou silicou na ľubovoľnú hustotu.
Recept.
Podľa A. Senefeldera:

</doc>
<doc id="8531" url="https://sk.wikipedia.org/wiki?curid=8531" title="Litografická krieda">
Litografická krieda

Litografická krieda je zmes tuku, vosku, mydla, živice a sadzí. Litografická krieda prichádza do obchodu vo forme tyčiniek.
Zložky.
Tuk.
Z tukov je najlepší baraní loj. Tuky dodávajú kriede mastnotu, ktorá vniká do vápenca (litografického kameňa).
Pri leptaní sa tuk rozkladá, pričom vzniknutá mastná kyselina reaguje za vzniku nerozpustnej vápenatej soli a tým sa upevňuje aj kresba na kameni. Čím viac tuku krieda obsahuje, tým je mäkšia a mastnejšia.
Vosk.
Včelí vosk pôsobí ako spájadlo látok obsiahnutých v kriede a dáva jej potrebnú pružnosť.
Mydlo.
Mydlo má podobný účinok ako tuk, používa sa mydlo vyrobené z olivových jadier.
Živica.
Živica sa pridáva do kriedy v malom množstve na zvýšenie jej tvrdosti. Používa sa šelak, kopál alebo sýrsky asfalt.
Sadze.
Sadze lampové alebo plynové sa dávajú do kriedy ako farbivo.
Recept.
Recept na mastnú kriedu od Engelmanna:

</doc>
<doc id="8532" url="https://sk.wikipedia.org/wiki?curid=8532" title="Autografický atrament">
Autografický atrament

Autografický atrament je vzhľadom i obsahom veľmi podobný tušu.
Správny autografický atrament, musí dlhšie udržať mastnotu. Aj na obyčajnom papieri by sa ním mali dať kresliť najjemnejšie ťahy perom a atrament má rovnomerne stekať z pera. Autografický atrament nemá vnikať hlbšie do papiera. Kresba sa má z papiera ľahko preniesť na kameň.
Recept.
Recept podľa Zieglera:
V tomto prípade sa mydlo, vosk a šelak rozdrobia, zmiešajú v smaltovej nádobe a zahrievajú až sa dobre rozpustia. Pridá sa za miešania mastix, po jeho rozpustení loj a nakoniec sadze. Po vychladnutí sa táto masa formuje do tabuliek. Tak, ako tuš, pred použitím sa trie s destilovanou vodou.

</doc>
<doc id="8537" url="https://sk.wikipedia.org/wiki?curid=8537" title="Litografický kameň">
Litografický kameň

Litografický kameň je jemnozrnný vápenec, zo skupiny treťohorných vápencov.
Litografický kameň sa ťaží v hĺbke dvoch až troch metrov v lomoch v Solenhofene v Bavorsku, v Porýnii, v okolí Verdunu, v Anglicku a v Severnej Amerike. Pre účely grafické sú najlepšie kamene Solenhofenské. Vynikajú čistotou zloženia, rovnomernou tvrdosťou a nie sú tak lámavé.
Litografický kameň sa láme z horizontálnych vápencových vrstiev v blokoch hrubých 5–20 cm. Opracovávajú sa hneď na mieste. Čím je kameň tmavší, tým je tvrdší a lepší pre litografiu. Z chýb kameňov sú najobávanejšie vápenné škvrny a žily. Takéto kamene pri tlači a tlaku praskajú. Solenhofenské lomy dodávajú kamene už hotové ,prirezané a pribrúsené v žiadanej hrúbke a výške. Rozmery najväčších kameňov sú až 82×110 cm. Ich váha sa pohybuje okolo 235 kg. Šedé kamene sú však drahšie ako žlté, pretože sú trvanlivejšie. Častým brúsením strácajú litografické kamene počas doby svoju silu, až sa stávajú tenké a vzrastá nebezpečenstvo puknutia v stroji pri tlači.

</doc>
<doc id="8540" url="https://sk.wikipedia.org/wiki?curid=8540" title="Hrudná kosť">
Hrudná kosť

Hrudná kosť (lat. "sternum") je súčasťou kostry hrudníka. Správny slovenský anatomický názov kosti znie "mostík". 
Anatómia.
Mostík je podlhovastá, nepárová kosť, ktorej ventrálna časť je mierne konvexná a dorzálna časť mierne konkávna. Je uložená mediálne v prednej časti hrudného koša. 
Skladá sa z nasledovných častí:
Vývoj a osifikácia.
Hrudná kosť má dve vývojové centrá: rukoväť a telo. Rukoväť vzniká medzi kľúčnymi kosťami ako zahustenie mezenchýmu v strednej čiare, ktoré rýchlo splýva s dvomi podobnými centrami po stranách. Dolná časť rukoväte, telo a mečovitý výbežok vznikajú z podĺžnych párových "sternálnych líšt", ktoré sa vytvárajú z mezenchýmu predných koncov dopredu rastúcich rebier. Lišty navzájom spájajú rebrá ľavej a pravej strany a neskôr postupne zrastajú smerom zhora nadol.
Osifikácia začína v 5. mesiaci vnútromaternicového vývoja v rukoväti rýchlym splynutím viacerých jadier. V tele sa ich postupne objavuje niekoľko, horné dve sú nepárové, ostatné väčšinou párové. Párove najskôr splývajú vzájomne, neskôr s jadrami nad i pod sebou. Jednotné telo vzniká v období puberty. Posledné vzniká jadro v mečovitom výbežku - až v 3. roku života.

</doc>
<doc id="8541" url="https://sk.wikipedia.org/wiki?curid=8541" title="Čerieslo">
Čerieslo

Čerieslo alebo čerieslová kosť (lat. "vomer" ) je jedna z kostí lebky človeka.
Čerieslo je nepárová kosť rombického tvaru, vytvára zadnú časť nosovej prepážky. Horný okraj čeriesla sa delí na dve vyhnuté časti, "alae vomeris". Zo spodnej časti sa prikladá k telu klinovej kosti (lat. "os sphenoidale").
Zadný okraj kosti oddeľuje od seba otvory vedúce zozadu do nosovej dutiny, "choanae". Dolný okraj sa spája s "crista nasalis" tvrdého podnebia, predný okraj sa spája s "lamina perpendicularis" čuchovej kosti (lat. "os ethmoidale") v hornej časti a chrupavkovitou prepážkou nosovou v dolnej časti.

</doc>
<doc id="8542" url="https://sk.wikipedia.org/wiki?curid=8542" title="Nosová kosť">
Nosová kosť

Nosová kosť (lat. "os nasale") je súčasťou lebky človeka.
Nosová kosť je párová a má tvar štvoruholníka, horný okraj sa spája s "pars nasalis" čelovej kosti (lat. "os frontale") laterálny okraj sa spája s "processus frontalis maxillae". Predná plocha kosti je hladká a prederavená niekoľkými otvorčekmi, "foramina nasalia", ktorými prechádzajú nervy a cievy. Na zadnej strane je "sulcus ethmoidalis", odtlačok po nerve, ktorý tadiaľ prechádza.
Vnútorné okraje nosových kostí tvoria šev, "sutura internasalis". Svojimi vnútornými plochami priliehajú k "spina frontalis" čelovej kosti (lat. "os frontale") a "lamina perpendicularis" čuchovej kosti (lat. "os ethmoidale").

</doc>
<doc id="8543" url="https://sk.wikipedia.org/wiki?curid=8543" title="31. január">
31. január



</doc>
<doc id="8546" url="https://sk.wikipedia.org/wiki?curid=8546" title="Autonómny robot">
Autonómny robot

Autonómny robot je robot, ktorý dokáže samostatne vykonávať požadované úlohy v neštruktúrovanom prostredí dlhšiu dobu, pričom nie je potrebná kontinuálna asistencia človeka.
Mnohé roboty sú autonómne v striktnom rozmedzí štruktúrovania prostredia, v ktorom sa nachádzajú. Stupeň autonómie týchto robotov, ako aj pohľad, z ktorého je robot autonómny, môže byť rôzny. Na niektoré roboty sú kladené vyššie nároky na autonómnosť, je to napríklad v prípade výskumných robotov určených na prieskum vesmíru, kde priame riadenie človekom nie je uskutočniteľné kvôli veľkým vzdialenostiam a teda veľkému časovému omeškaniu riadiacich signálov.
Aby bol robot považovaný za autonómny, musí mať určité vlastnosti, medzi ktorými sú:

</doc>
<doc id="8547" url="https://sk.wikipedia.org/wiki?curid=8547" title="IRobot-LE">
IRobot-LE

iRobot-LE je domáci bezpečnostný robot spoločnosti iRobot.
Prenáša cez web kamkoľvek na svete, kde je jeho majiteľ, obraz a zvuk z miesta, kde sa práve nachádza. Majiteľ ho môže na diaľku riadiť a prezrieť si tak celý byt, aby sa ubezpečil, že je všetko v poriadku. Prostredníctvom reproduktorov môže prenášať ľudský hlas do priestorov bytu a tak sa môže jeho majiteľ sprostredkovane rozprávať so svojimi deťmi, staršími príbuznými a zvieratami. Môže tiež „kričať a vyhrážať sa“ zlodejom, aj keď účinnosť takéhoto zastrašovania je zrejme sporná. 
Vďaka prednému páru kolies, ktorých zavesenie sa pohybuje vo vertikálnej ose, je robot schopný chodiť hore a dolu schodmi bez asistencie človeka. Do robota je zabudovaný regulárny počítač typu PC, bežiaci na procesore typu Pentium II. Operačným systémom je Linux a serverom, ktorý umožňuje spojenie cez internet je Apache. Cena tohto robota je na úrovni high-end notebooku.

</doc>
<doc id="8549" url="https://sk.wikipedia.org/wiki?curid=8549" title="Banryu">
Banryu

Banryu je japonský výraz pre draka-ochráncu a tiež názov bezpečnostného robota.
Tento robot, ktorý pripomína malú obrnenú obludu, vyvinula spoločnosť Tmsuk, výrobca robotov, spolu so spoločnosťou Sanyo. Vývoj robota začal v roku 2001. Rýchlosť pohybu je 15 metrov za minútu. Vďaka unikátnemu detektoru dokáže robot „zacítiť“ dym z rozhárajúceho sa požiaru. Vďaka šikovnej konštrukcii sa dokáže pretiahnuť aj cez štrbinu s výškou iba . Má namontované infračervené snímače, zvukové senzory, teplotný senzor a senzor „vôní“. Umožňuje prenášať obraz a zvuk k ľudskému operátorovi. Existuje aj mód, v ktorom je vypnutá jeho autonómnosť a robot sa správa ako teleoperovaný alebo ho možno nastaviť tak, že sa mení zo strážcu na obyčajnú hračku.

</doc>
<doc id="8552" url="https://sk.wikipedia.org/wiki?curid=8552" title="Šelak">
Šelak

"Šelak je aj slangové označenie šelakovej gramofónovej platne, pozri gramofónová platňa"
Šelak je prírodná živica, ktorá sa získava z výlučkov viacerých druhov hmyzu z nadčeľade červce ("Coccoidea"), najmä však druhu "Kerria lacca".
Príprava.
Výlučky citrónovožltej až tmavočervenej farby na vzduchu zasychajú. Zaschnutá živica sa z konárikov figovníkov odklepáva v podobe plástov alebo trubičiek. Surový šelak sa prepiera, pretaví a zbavuje tým nečistôt. Nalieva sa na pružné plechy alebo valce. Po stvrdnutí sa šelak odlupuje v podobe šupiniek. Jeho zafarbenie udáva obsah vosku a farbiva v ňom obsiahnuté. Šelak s najväčším obsahom vosku je jasnožltý, bez obsahu vosku je tmavočervený (rubínový šelak).
Vlastnosti.
Šelak vzdoruje kyselinám, v zásadách mäkne a rozkladá sa. Rozpúšťa sa v 92% liehu. Udržiava sa v tmavých nádobách, pretože pôsobením svetla stráca pružnosť. Topí sa pri 80120 °C. 
Použitie.
Šelak sa používa na povrchovú úpravu dreva. Asi do roku 1950 sa šelak používal ako materiál na výrobu gramofónových platní. Pod číslom E904 sa používa v potravinárstve ako povrchový lak na cukríky.

</doc>
<doc id="8554" url="https://sk.wikipedia.org/wiki?curid=8554" title="Damara">
Damara

Damara môže byť:

</doc>
<doc id="8560" url="https://sk.wikipedia.org/wiki?curid=8560" title="Ludwik Zamenhof">
Ludwik Zamenhof

Ludwik Lejzer Zamenhof (), najčastejšie označovaný ako L.L. Zamenhof (* 15. december 1859, Białystok, Ruská ríša – † 14. apríl 1917, Varšava, Poľské kráľovstvo) bol očný lekár, filológ a autor základov umelého jazyka esperanto určeného na medzinárodnú komunikáciu.
Meno.
Narodil sa ako Eliezer Zamenhof, v rodnom liste bolo jeho meno zapísané v jidišskej forme "Lejzer". Zamenhof neskôr používal tvar "Lejzer" aj jeho ruskú obdobu "Lazar", občas aj s ruským otcovským menom ("Lazar Markovič Zamenhof"). Počas štúdia na univerzite prijal kresťanské meno "Ľudovik" () a používal ho namiesto mena "Lazar", až kým sa jeho brat nestal lekárom a nezačal sa podpisovať Dr. L. Zamenhof. Vtedy si opäť privlastnil svoje pôvodné meno a v roku 1901 sa začal podpisovať Dr. L. L. Zamenhof, pričom nikdy jasne nestanovil, aké by malo byť poradie jeho mien. Јеho meno sa zvykne prekladať do jednotlivých národných jazykov (po slovensky "Ľudovít Lazar Zamenhof"), do esperanta ("Lazaro Ludoviko Zamenhof") alebo do latinčiny ("Ludovicus Lazarus Zamenhof"). Jeho priezvisko, ktoré je nemeckého pôvodu, sa niekedy písalo aj podľa ruského ("Zamenov") alebo nemeckého ("Samenhof") pravopisu.
Životopis.
V roku 1873 sa rodina presťahovala do Varšavy. Hoci ovládal 12 jazykov (poľštinu, ruštinu, angličtinu, nemčinu, francúzštinu, taliančinu, španielčinu, litovčinu, jidiš, hebrejčinu, starogréčtinu a latinčinu) a pôvodne sa chcel venovať filológii, vyštudoval v rokoch 1879–1881 medicínu na univerzite v Moskve a v rokoch 1881–1885 vo Varšave. Po krátkej praxi sa v rokoch 1885–1886 vo Varšave a Viedni špecializoval na očné lekárstvo.
V auguste 1887 sa oženil s Klárou Zilbernik. Neskôr sa musel z finančných dôvodov niekoľkokrát sťahovať, býval v mestách Cherson (dnešná Ukrajina) a Grodno (dnešné Bielorusko). Napokon sa v roku 1897 vrátil do Varšavy (ul. Dzika 9), kde sa v roku 1901 jeho praxi konečne začalo dariť.
Kultúrne pozadie.
Mesto Białystok, v ktorom Zamenhof vyrastal, bolo v tom čase viacnárodnostné, žili tam najmä Židia, Poliaci, Nemci a Bielorusi. Medzi týmito národnosťami často dochádzalo k sporom. Mladý Zamenhof považoval za príčinu týchto sporov jazykovú bariéru. Myslel, že sa tieto spory dajú odstrániť zavedením spoločného jazyka, ktorý by slúžil ako neutrálny komunikačný prostriedok medzi ľuďmi rôzneho etnického a jazykového prostredia. Podľa neho by mal taký jazyk byť ľahký, presný a logický. Zo začiatku uvažoval nad oživením latinčiny, neskôr uprednostnil vytvorenie jazyka úplne nového.
Práca na medzinárodnom jazyku.
V júli 1887 mu vyšla jeho prvá učebnica esperanta v ruštine pod názvom "Meždunarodnyj jazyk" (, čo znamená "medzinárodný jazyk"). Nasledovali vydania v poľštine, nemčine, francúzštine a angličtine. Použil vtedy pseudonym "D-ro Esperanto" (=Doktoro Esperanto), čo znamená "Doktor Dúfajúci"; toto meno dalo neskôr názov aj samotnému jazyku.
V roku 1905 sa zúčastnil prvého Svetového kongresu esperanta v Boulogne-sur-Mer, a neskôr všetkých ďalších kongresov. Na 8. Svetovom kongrese esperanta v Krakove sa oficiálne vzdal akéhokoľvek oficiálneho postavenia v súvislosti s esperantom, najmä preto, aby verejnosť nespájala s esperantom jeho ďalší projekt, homaranizmus, ktorému sa odvtedy naplno venoval.
L. L. Zamenhof bol do konca svojho života aktívny aj ako prekladateľ do esperanta (preložil celý Starý zákon, Hamleta, štyri zväzky Andersenových rozprávok a mnoho iných diel). Smrť ho zastihla počas prvej svetovej vojny uprostred práce vo Varšave.
Homaranizmus.
Homaranizmus má byť, podľa jeho tvorcu, ideologická platforma, spájajúca na základe porozumenia a tolerancie všetky náboženstvá a svetonázory. Homaranizmus (predtým nazývaný "hilelizmus", podľa rabína Hillela) nemal taký úspech ako esperanto, hoci má svojich stúpencov dodnes.
Tvorba.
Celou svojou tvorbou sa venoval esperantu: vydal niekoľko učebníc, cvičebníc a iných kníh potrebných na učenie sa nového jazyka. Považoval za dôležité aby bol jazyk spojený s pôvodnou tvorbou, preto v ňom písal básne. Literárna hodnota týchto básni nie je veľká a ich význam je skôr popularizačný.
Zamenhof pôsobil tiež ako redaktor prvého esperantského časopisu "La Esperantisto" a prispieval do časopisu "La Revuo". Všetky Zamenhofove články, rozpravy, predhovory k rôznym dielam, dopisy a iné vyšli v rozsiahlej zbierke "Originala Verkaro" (Pôvodné diela).
Preklady.
Za najdôležitejšiu časť jeho diela sa dajú považovať jeho preklady do esperanta, pretože práve vďaka prekladom sa mu podarilo jazyk rozvinúť, rozšíriť jeho pružnosť, vytvoriť prvé obraty, metafory a pod.
Zamenhof-Esperantské objekty.
Podľa Zamenhofa a esperanta, ako jeho najznámejšieho diela, bolo pomenovaných mnoho objektov. Spolu sa označujú Zamenhof-Esperantské objekty. Patria medzi ne rôzne sochy a busty, ulice a námestia, hotely, ostrovy a aj asteroidy.
Zaujímavosti.
Výročie jeho narodenín (15. december) každoročne oslavujú esperantisti ako Zamenhofov deň.

</doc>
<doc id="8561" url="https://sk.wikipedia.org/wiki?curid=8561" title="Prierazuvzdornosť">
Prierazuvzdornosť

Prierazuvzdornosť je schopnosť materiálu odolať nárazu zahroteného telesa predpísaného tvaru.
Tiež sa nazýva aj vrubová húževnatosť.
Ak je dostatočne vysoká, tak je to aj neprestrielnosť. Udáva sa v jouloch (J). Niekedy aj v J.mm-2. 
U tuhých (nelámavých) materiálov sa podobne ako pri tvrdosti meria hĺbka prieniku, namiesto sily sa však používa predpísaná práca (kinetická energia). U lámavých materiálov (napr. liatina) sa udáva ešte aj prahová kinetická energia, pri ktorej sa testovaný kúsok zlomí.

</doc>
<doc id="8567" url="https://sk.wikipedia.org/wiki?curid=8567" title="Damara (živica)">
Damara (živica)

Damara je prírodná živica. Z kríkov a stromov trezalkovitých a blahovičníkovitých, rastúcich v tropických pásmach (damarovník - Agathis), sa zbierajú svetložlté hrudky zamúčeného povrchu.
Vlastnosti.
Je sklovitého lastúrového lomu, tvrdšia ako mastix a kolofónia.
Taví sa pri teplote okolo 110 stupňov Celzia a rozpúšťa sa v benzéne, benzíne, terpentínovej silici, nedostatočne však v alkohole.

</doc>
<doc id="8568" url="https://sk.wikipedia.org/wiki?curid=8568" title="Damara (etnikum)">
Damara (etnikum)

Damara je etnikum žijúce v Namíbii. 
V 19. storočí sa nazývali Berg-Damara/Bergdama/Horskí Damarovia a Damara bol názov pre susedné etnikum Herero.
O ich pôvode existuje veľa dohadov, či nepatria k vlne prisťahovalcov Bantu. Odlišujú sa výzorom zjavne aj od Khoinov ("Hotentotov") a Krovákov (Sannov -"ľudí buša"). V Namíbii tvoria asi 8% etnickú menšinu (1994: 132 000).

</doc>
<doc id="8569" url="https://sk.wikipedia.org/wiki?curid=8569" title="Damara (ovca)">
Damara (ovca)

Damara je druh ovce pôvodom z Hamitov východnej Ázie a Egypta, odkiaľ sa presťahovala do súčasnej Namíbie a Angoly. Stáda sú chované miestnymi obyvateľmi (Himba a Tjimba). Meno druhu je odvodené od miesta prvého stretnutia s nimi (vtedy známeho ako Gross Damaraland).
Charakteristika:

</doc>
<doc id="8572" url="https://sk.wikipedia.org/wiki?curid=8572" title="Žilinská univerzita v Žiline">
Žilinská univerzita v Žiline

Žilinská univerzita v Žiline (, , skr. UNIZA) je slovenská verejná vysoká škola univerzitného typu so sídlom v Žiline. Poskytuje vzdelanie v bakalárskych, inžinierskych/magisterských a doktorandských študijných programoch. Bola založená v roku 1953 a v súčasnosti má sedem fakúlt. 
Na Žilinskej univerzite ukončilo štúdium doteraz takmer 90 000 absolventov, z toho 1 500 zahraničných. Spolu má univerzita vyše 1 500 zamestnancov a vo všetkých formách štúdia študuje približne 8 000 študentov v 169-tich akreditovaných študijných programoch.
História.
Dňa 1. septembra 1953 vyčlenením z Českého vysokého učenia technického v Prahe vznikla Vysoká škola železničná. Mala 5 fakúlt, a to dopravnú, stavebnú, strojnícku, elektrotechnickú a vojenskú. Premenovaním Vysokej školy železničnej v roku 1959 vznikla v Prahe Vysoká škola dopravná (VŠD), ktorá bola 6. septembra 1960 premiestnená z Prahy do Žiliny. Po presťahovaní do Žiliny mala vtedajšia Vysoká škola dopravná tri fakulty - Fakultu prevádzky a ekonomiky dopravy, Fakultu strojnícku a elektrotechnickú a Vojenskú fakultu. 
Rozvoj priemyslu, dopravy a spojov si vynútil aj rozvoj Vysokej školy dopravnej v širokom spektre. Vzniklo viacero nových odborov dopravy ako napr. letecká doprava, bloky a spoje, cestná a mestská doprava, stavba mostov a tunelov, železničná doprava (je vlastne najstarší a pôvodný odbor) a mnoho ďalších na fakulte PED a SET.
Od roku 1961 VŠD začala pripravovať odborníkov aj pre rezort spojov, avšak k premenovaniu školy sa pristúpilo až v roku 1977 a VŠD bola premenovaná na Vysokú školu dopravy a spojov v Žiline (VŠDS). Výsledkom predchádzajúceho vývoja a napĺňaním snáh po univerzalizácii štúdia vznikali po roku 1989 ďalšie nové fakulty z už existujúcich inštitúcií, katedier a fakúlt. Ako samostatné fakulty sa v tomto období konštituovali: 
V roku 1996 vzniká Žilinská univerzita v Žiline ako nasledovník VŠDS a rozširuje svoj profil pôvodne technickej vysokej školy o prírodné vedy (od 18. augusta 1998). Zákonom č. 324/1996 Z.z. bol v roku 1996 názov Vysoká škola dopravy a spojov zmenený na Žilinskú univerzitu v Žiline. V rokoch 1996 - 1997 vznikli na UNIZA dve fakulty – Fakulta priemyselných technológií v Púchove a Katecheticko-pedagogická fakulta sv. Ondreja v Ružomberku, na základe ktorých boli neskôr založené dve nové slovenské univerzity. 
Od 20. decembra 2010 bola Fakulta prírodných vied premenovaná na Fakultu humanitných vied. Vojenská fakulta bola v roku 2001 premenovaná na Fakultu špeciálneho inžinierstva, čím sa začala jej transformácia na civilnú fakultu delimitovanú do rezortu školstva. V roku 2014 bola premenovaná na Fakultu bezpečnostného inžinierstva.
V súčasnosti má teda univerzita sedem fakúlt.
Ako člen Európskej asociácie univerzít (EUA) od roku 2000 sa Žilinská univerzita v roku 2002 podrobila komplexnej evalvácii. V akademickom roku 2005/2006 prešla Žilinská univerzita ako jedna z dvoch slovenských univerzít druhým stupňom (tzv. folow up) evalvácie EUA. Pôsobením v rozličných medzinárodných organizáciách a združeniach ŽU aktívne vplýva na formulácie rozvoja európskeho vzdelávacieho a výskumného priestoru.
Akademická obec.
Súčasným rektorom je od 3. júla 2022 prof. Ing. Ján Čelko, CSc., ktorý vo funkcii nahradil prof. Ing. Jozef Jandačka, PhD.
Na univerzite k 31.12.2015 pôsobilo 100 profesorov a 166 docentov. Celkový počet vyučujúcich bol 654 a v oblasti výskumu pracovalo 223 zamestnancov.
Vzdelávanie.
Na univerzite sa poskytuje vzdelanie celkovo v 175 študijných programoch.
Všetky akreditované študijné odbory a programy poskytované univerzitou sú uvedené v samostatnom zozname tu.
Kampus.
Univerzita sídli na Univerzitnom kampuse Veľký Diel, ktorý je postupne budovaný od 80. rokov. V centre mesta pôsobí Fakulta bezpečnostného inžinierstva, na letisku v Dolnom Hričove je pracovisko Katedry leteckej dopravy Fakulty prevádzky a ekonomiky dopravy a spojov a v Tatranskej Javorine od roku 1999 Výskumný ústav vysokohorskej biológie. Taktiež vlastní ubytovacie zariadenie v Ružomberku a univerzitné rekreačné stredisko v Zuberci.
Služby pre študentov.
Univerzita poskytuje ubytovanie študentom v študentských domovoch (internátoch) Veľký Diel a Hliny V, s kapacitou spolu cca 4 400 lôžok.
Študenti sa majú možnosť stravovať v 7 univerzitných výdajniach a bufetoch, prakticky na každom mieste výučby.
Fakulty.
V súčasnosti má univerzita sedem fakúlt:
Ďalšie pracoviská.
Ďalej pri univerzite pôsobia aj tieto pracoviská a ústavy:
Spolupráca.
Kooperácia so zahraničnými univerzitami umožňuje študentom a učiteľom aktívnu účasť v medzinárodných programoch Erasmus, Leonardo da Vinci, CEEPUS, TEMPUS, COPERNICUS, COST, v 5., 6. a 7. rámcovom programe, programe H2020 a i.

</doc>
<doc id="8575" url="https://sk.wikipedia.org/wiki?curid=8575" title="1931">
1931



</doc>
<doc id="8577" url="https://sk.wikipedia.org/wiki?curid=8577" title="1932">
1932



</doc>
<doc id="8580" url="https://sk.wikipedia.org/wiki?curid=8580" title="1937">
1937



</doc>
<doc id="8584" url="https://sk.wikipedia.org/wiki?curid=8584" title="1940">
1940

Nobelova cena.
Kvôli druhej svetovej vojne neboli Nobelove ceny udelené.

</doc>
<doc id="8585" url="https://sk.wikipedia.org/wiki?curid=8585" title="1942">
1942

Nobelova cena.
Kvôli vojnovému konfliktu (druhá svetová vojna) nebola udelená žiadna Nobelova cena.

</doc>
<doc id="8587" url="https://sk.wikipedia.org/wiki?curid=8587" title="1943">
1943



</doc>
<doc id="8590" url="https://sk.wikipedia.org/wiki?curid=8590" title="1949">
1949



</doc>
<doc id="8593" url="https://sk.wikipedia.org/wiki?curid=8593" title="1958">
1958



</doc>
<doc id="8594" url="https://sk.wikipedia.org/wiki?curid=8594" title="1. február">
1. február



</doc>
<doc id="8595" url="https://sk.wikipedia.org/wiki?curid=8595" title="1966">
1966



</doc>
<doc id="8597" url="https://sk.wikipedia.org/wiki?curid=8597" title="Gottlob Friedrich Ludwig Frege">
Gottlob Friedrich Ludwig Frege



</doc>
<doc id="8611" url="https://sk.wikipedia.org/wiki?curid=8611" title="Zásobníkový automat">
Zásobníkový automat

Zásobníkový automat je názov pre triedu abstraktných matematických strojov.
Zásobníkové automaty (ďalej len ZA) umožňujú reprezentovanie bezkontextových jazykov ich rozpoznávaním. Oproti konečným automatom sú rozšírené o špeciálny typ pamäte, zásobník.
ZA M možno definovať ako usporiadanú sedmicu:
M=(Q, T, G, D, q0, Z0, F) 
kde:
ZA disponuje vstupnou páskou, na ktorej sú symboly zo zásobníkovej abecedy, tie sú čítané zľava doprava čítacou hlavou. Tá sa môže posúvať vždy iba doprava o jeden symbol, čítanie symbolov sa však môže zastaviť. Symboly na vstupnej páske nemôže ZA meniť. Zásobník je potenciálne nekonečná pamäť s prístupom LIFO (Last In First Out). ZA je v určitom stave, ktorý je popísaný neprečítanou časťou pásky, stavom, v ktorom sa nachádza riadiaca jednotka ZA a obsahom zásobníka. ZA je matematickým modelom vykonávajúcim syntaktickú analýzu metódou zhora nadol, derivačný strom sa konštruuje od koreňa k listom a vykonáva sa ľavý rozklad analyzovanej vety.
ZA môžu byť v zásade dvojakého typu:
Vo všeobecnosti je ZA nedeterministický, pri prechode ZA z jedného stavu do iného nemusí byť jasné:
Nedeterministický ZA možno determinizovať, neplatí však, že ku každému nedeterministickému ZA existuje deterministický ZA. Platí, že ku každej bezkontextovej gramatike G =(N, T, P, S) existuje nedeterministický ZA M taký, že L(M)=G(M).
K obrázku:

</doc>
<doc id="8615" url="https://sk.wikipedia.org/wiki?curid=8615" title="Moresnet">
Moresnet

Moresnet alebo Neutrálny Moresnet (fr. "Moresnet Neutre," holandsky "Neutraal Moresnet"; nem. "Neutral-Moresnet") bol od roku 1816 do roku 1919 maličký európsky miništát s veľkosťou asi , ktorý existoval iba preto, lebo jeho dvaja veľkí susedia neboli schopní sa dohodnúť, ktorému patrí, a preto sa rozhodli z neho vytvoriť neutrálne územie, na ktorého vláde by sa mohli spolupodieľať rovnakou časťou. Ležal cca juhozápadne od Aachenu, presnejšie na juh od trojmedzia hraníc Nemecka, Belgicka a Holandska na vrchu Vaalserberg.
Vznik.
Po Viedenskom kongrese bola mapa Európy významne prekreslená tak, aby odrážala novú politickú rovnováhu síl. Jednou z dotknutých hraníc bola hranica medzi novým Holandským kráľovstvom a Pruskom. Obidve strany sa dohodli na hranici, ktorá väčšinou kopírovala staršiu. V okolí Moresnetu však nastal problém. Medzi dedinami Moresnet a Neu-Moresnet ležala bohatá zinková baňa "Vieille Montagne" (po francúzsky) / "Altenberg" (po nemecky). Obidve krajiny sa snažili začleniť tento zdroj do svojho územia keď bol v roku 1816 dosiahnutý kompromis: dedina Moresnet sama osebe pripadne Holandsku, Neu-Moresnet sa stane časťou Pruska a baňa s priľahlou dedinou Kelmis (La Calamine) sa dočasne stane neutrálnym územím pod spoločnou správou.
Nové územie malo viac menej trojuholníkový tvar, ktorého základňu tvorila hlavná cesta z Aachenu do Liège. Baňa ležala severne od tejto cesty. Okolo nej sa smerom na sever tiahli dve priame postupne sa približujúce hranice, ktoré sa pretínali na vrchu Vaalserberg. Keď v roku 1830 získalo Belgicko nezávislosť od Holandska, pripadlo územie na holandskej strane pod kontrolu belgičanov, ktorí tak obsadili miesto spolu správcu, aj keď im holanďania kontrolu nad územím nikdy formálne nepredali. Najskôr bolo územie riadené priamo dvoma kráľovskými komisármi, po jednom od každého suseda, neskôr bola Moresnetu priznaná väčšia miera samosprávy, bola zavedená desaťčlenná rada a starosta (tiež vykonávajúci úlohu hlavy štátu), na ktorom sa spomenutí dvaja komisári dohodli. 
Životu v Neutrálnom Moresnete dominovala zinková baňa ako hlavný zamestnávateľ, ktorý prilákal mnoho pracovníkov zo susedných krajín, ktorí obohatili pôvodné malé „neutrálne“ obyvateľstvo (256 osôb), aj keď celkový počet ľudí žijúcich v Moresnete nikdy neprekročil 3000. Štatút „neutrálneho“ územia mal niekoľko výhod. Medzi ne patrili nízke dane, žiadne dovozné clá z obidvoch susedných krajín a vďaka tomu nízke ceny v porovnaní s bezprostredným okolím. Väčšina služieb ako napríklad pošta bola zdieľaná medzi Belgickom a Pruskom (spôsobom podobným ako v Andore). Jednotlivcom z pôvodného „neutrálneho“ obyvateľstva bola ponechaná voľba, v ktorej armáde chcú slúžiť a pod ktorú jurisdikciu chcú patriť. Nevýhodou tohto štátu bola skutočnosť, že ľudia z Moresnetu podľa neho nemali štátnu príslušnosť a nebolo im dovolené slúžiť vo vlastnom vojsku.
Zánik.
Keď bola baňa v roku 1885 vyčerpaná, zvýšila sa neistota ohľadom ďalšej existencie Neutrálneho Moresnetu. Objavili sa návrhy presadiť Moresnet ako omnoho nezávislejší subjekt, napr. založením kasína alebo poštovej služby vydávajúcej vlastné známky. Táto posledná myšlienka však bola zmarená miestnou správou. Najpozoruhodnejšia iniciatíva pochádzala od Dr. Wilhelma Mollyho, ktorý chcel z Moresnetu vytvoriť prvý svetový esperantský štát, nazvaný "Amikejo" („miesto priateľstva“). Národnou hymnou mal byť esperantský pochod rovnakého mena. Obdobie samostatnej existencie Moresnetu však pomaly končilo. Belgicko ani Prusko sa nikdy nevzdali pôvodného nároku na toto územie a okolo roku 1900 zaujalo najmä Prusko voči Moresnetu oveľa agresívnejší postoj a bolo obvinené zo sabotáže (napr. odpojenie elektriky a telefónu) a obštrukcie administratívnych procesov, ktorými si chcelo vynútiť riešenie problému. Keď na začiatku prvej svetovej vojny v roku 1914 vpadla nemecká armáda do Belgicka, obsadila aj Moresnet a 27. júna 1915 ho Nemecko anektovalo.
Povojnová Versaillská zmluva v roku 1919 rozhodla, že sa Neutrálny Moresnet (spolu s časťou pruského územia južne od trojmedzia, pozri popis k mape) má stať časťou Belgicka. Nemci sa ho zmocnili ešte raz v priebehu Druhej svetovej vojny, ale po nej bol v roku 1944 znova vrátený Belgicku. Územie bývalého Moresnetu je dnes súčasťou okresu Kelmis/La Calamine v belgických Východných kantónoch.

</doc>
<doc id="8617" url="https://sk.wikipedia.org/wiki?curid=8617" title="Špeciálna teória relativity">
Špeciálna teória relativity

Špeciálna teória relativity (ŠTR) je fyzikálna teória publikovaná v roku 1905 Albertom Einsteinom. Nahradzuje Newtonove predstavy o priestore a čase a zahŕňa teóriu elektromagnetického poľa reprezentovanú Maxwellovými rovnicami. Teória sa nazýva špeciálnou, lebo opisuje iba zvláštny prípad Einsteinovho princípu relativity, kde sa vplyv gravitácie môže zanedbať. O desať rokov neskôr publikoval Einstein všeobecnú teóriu relativity, ktorá zahrňuje aj gravitáciu.
Motivácia pre špeciálnu teóriu relativity.
Princíp relativity zaviedol už Galileo Galilei. Prekonal starý absolutistický pohľad Aristotela a zastával názor, že pohyb, alebo minimálne rovnomerný priamočiary pohyb, má zmysel iba relatívne (pomerne) k niečomu inému. Ďalej tvrdil, že neexistuje absolútne referenčné teleso, oproti ktorému by všetky ostatné veci mohli byť merané. Galileo zaviedol aj sadu transformácií nazývaných Galileove transformácie, ktoré sa používajú dodnes a definoval 5 pohybových zákonov. Keď Newton konštruoval svoju mechaniku, prevzal Galileiho princíp relativity a zredukoval počet základných pohybových zákonov na tri.
Hoci sa zdalo, že Newtonova klasická mechanika funguje pre všetky javy zahrňujúce pevné telesá, svetlo bolo stále problematické. Newton veril, že svetlo má časticovú povahu, neskôr sa však zistilo, že model svetla ako priečneho vlnenia vysvetľuje jeho vlastnosti omnoho lepšie. Mechanické vlnenie sa šíri v médiu, a to isté bolo predpokladané pre svetlo. Toto hypotetické médium bolo pomenované „svetlonosný éter“. Zdalo sa, že mal mať niektoré nezlučiteľné vlastnosti, ako napríklad byť extrémne tuhý s ohľadom na vysokú rýchlosť svetla, na druhej strane takmer nehmotný, aby nespomaľoval Zem pri jej pohybe v ňom. Predstava éteru vzkriesila myšlienku absolútnej vzťažnej sústavy, ktorou by bola tá, ktorá je v vzhľadom na éter v pokoji.
Na začiatku 19. storočia začali byť svetlo, elektrina a magnetizmus považované za rôzne aspekty elektromagnetického poľa. Maxwellove rovnice ukazovali, že elektromagnetické žiarenie vysielané urýchľovaným elektrickým nábojom sa vždy šíri rýchlosťou svetla. Tieto rovnice boli založené na myšlienke existencie éteru, v ktorom sa rýchlosť žiarenia nemení v závislosti na rýchlosti pohybu zdroja. Tieto vlastnosti sú analogické klasickému mechanickému vlneniu. Naproti tomu by sa mala v závislosti na rýchlosti pozorovateľa, meniť rýchlosť žiarenia. Fyzici sa pokúsili využiť túto myšlienku na zmeranie rýchlosti Zeme vo vzťahu k éteru. Najznámejší z týchto pokusov bol Michelson-Morleyho experiment. Pretože tieto pokusy boli neúspešné, vyšlo najavo, že rýchlosť svetla sa nemení s rýchlosťou pozorovateľa, a pretože – podľa Maxwellových rovníc – sa nemení ani s meniacou sa rýchlosťou zdroja, musí byť nemenná (invariantná) pre všetkých pozorovateľov.
Ešte pred teóriou relativity si Hendrik Lorentz a iní všimli, že elektromagnetické sily sa líšia v závislosti od umiestnenia pozorovateľa. Napríklad jeden pozorovateľ nemusel pozorovať žiadne magnetické pole v určitej oblasti, zatiaľ čo iný, pohybujúci sa smerom k prvému áno. Lorentz navrhol teóriu éteru, v ktorej objekty a pozorovatelia pohybujúci sa vzhľadom na nehybný éter podliehajú fyzickému skracovaniu (Lorentz-Fitzgeraldova kontrakcia). Ukázalo sa, že táto teória by bola v úplne zhode s výsledkami experimentov, ak by podliehal zmene navyše aj čas (dilatácia času). Zdalo sa, že jeho teória umožňuje zladiť teóriu elektromagnetického poľa a klasickú Newtonovu fyziku nahradením Galileiho transformácie. Pri práci s rýchlosťami omnoho menšími ako je rýchlosť svetla bolo možné Lorentzove transformácie zanedbať a výsledné zákony zjednodušiť do Galileiho transformácie. Lorentz navrhol platnosť tejto teórie pre všetky sily, vtedy si však neuvedomil celú silu jeho teórie. Táto teória, dnes nazývaná Lorentzova teória éteru, bola kritizovaná dokonca i Lorentzom samotným, pre jej zrejmú ad hoc podstatu.
Zatiaľ čo Lorentz navrhol rovnice Lorentzovej transformácie, Einsteinovým prínosom bolo vysvetlenie a odvodenie týchto rovníc zo základnejších princípov a bez predpokladu existencie éteru. Einstein chcel zistiť, čo je nemenné (invariantné) pre všetkých pozorovateľov. V špeciálnej teórii relativity sa zdanlivo zložité Lorentzove a Fitzgeraldove transformácie jasne odvodzujú z jednoduchej geometrie a Pytagorovej vety. Pôvodný názov teórie bol „O elektrodynamike pohybujúcich sa telies“ (v nemeckom origináli – „"Zur Elektrodynamik bewegter Körper"“). Bol to Max Planck, kto odporučil termín „relativita“, ktorý zdôrazňuje predstavu transformácie zákonov fyziky medzi pozorovateľmi relatívne sa pohybujúcimi jeden k druhému.
Špeciálna teória relativity sa obvykle zaoberá chovaním objektov a pozorovateľov, ktorí zostávajú v pokoji alebo sa pohybujú konštantnou rýchlosťou. V tomto prípade hovoríme, že pozorovateľ je v inerciálnej vzťažnej sústave. Umiestnenie a časy udalostí zaznamenané pozorovateľmi v rôznych inerciálnych vzťažných sústavách je možné porovnať pomocou rovníc Lorentzovej transformácie. O špeciálnej teórii relativity (ďalej ŠTR) sa často nesprávne uvádza, že nemôže byť použitá na objekty a pozorovateľov, ktorých pohyb nie je rovnomerný ale zrýchlený (neinerciálne vzťažné sústavy). Dokazuje to napríklad problém „relativistickej rakety“, kde ŠTR správne predpovedá chovanie zrýchľovaných telies (tiel) v prítomnosti konštantného alebo nulového gravitačného poľa alebo tých v rotujúcej vzťažnej sústave. Táto teória iba nie je schopná opísať presne pohyb v gravitačných poliach, pri ktorom sa teleso dostáva do miest s rôznym gravitačným potenciálom.
Postuláty špeciálnej teórie relativity.
Einsteinova zásluha je v tom, že sa dokázal správne zorientovať v zmätku viacerých protichodných poznatkov vtedajšej doby, a že fyziku (aplikovanú na inerciálne sústavy) postavil na dvoch základných postulátoch:
Matematická formulácia postulátov.
V prísne matematickej formulácii špeciálnej teórie relativity predpokladajme, že vesmír existuje v štvorrozmernom časopriestore "M". Jednotlivé body v časopriestore sú udalosťami; fyzikálne objekty v časopriestore opíšeme ako svetočiary (ak predpokladáme, že objekt je bodový) alebo svetoplochy (ak predpokladáme, že objekt je väčší ako bodový). Svetočiary alebo svetoplochy opisujú iba pohyb objektu; objekt však môže mať aj iné fyzikálne charakteristiky ako energiu, hybnosť, hmotnosť, elektrický náboj, atď.
Okrem udalostí a fyzikálnych objektov majme navyše triedu inerciálnych pozorovateľov (ktorí môžu alebo nemusia zodpovedať vlastnému fyzikálnemu objektu). Každý inerciálny pozorovateľ je spojený s nejakou inerciálnou vzťažnou sústavou. Táto vzťažná sústava poskytuje súradnicový systém so súradnicami formula_1 pre udalosti v časopriestore "M". Navyše táto vzťažná sústava poskytuje súradnice pre všetky ostatné charakteristiky objektu v časopriestore, napríklad poskytuje súradnice formula_2 pre hybnosť a energiu objektu, súradnice formula_3 pre elektromagnetické pole a pod.
Predpokladajme, že pre akýchkoľvek dvoch inerciálnych pozorovateľov existuje transformácia súradníc, ktorá prevádza súradnice zo vzťažnej sústavy jedného pozorovateľa do vzťažnej sústavy druhého pozorovateľa. Táto transformácia nestanovuje iba prevod časopriestorových súradníc formula_1, ale zaisťuje aj prevod všetkých ostatných fyzikálnych súradníc, ako napr. pravidlá prevodu pre hybnosť a energiu formula_2, atď. (V praxi je možné s týmito prevodnými pravidlami efektívne pracovať pomocou matematiky tenzorov.)
Ďalej predpokladajme, že vesmír sa riadi množstvom fyzikálnych zákonov. Matematicky sa dá každý fyzikálny zákon vyjadriť vzhľadom na súradnicu niektorej inerciálnej vzťažnej sústavy rovnicou (napríklad diferenciálnou), ktorá sa týka rôznych súradníc rôznych objektov v časopriestore. Typickými príkladmi sú Maxwellove rovnice a Newtonove pohybové zákony.
Prvý postulát (princíp relativity).
Žiadny fyzikálny zákon sa nemení transformáciou súradníc z jednej inerciálnej vzťažnej sústavy do druhej. Preto, ak sa objekt v časopriestore riadi matematickými rovnicami popisujúce fyzikálny zákon v jednej inerciálnej sústave, musí sa riadiť tými istými rovnicami pri použití v ľubovoľnej inej inerciálnej vzťažnej sústave.
Druhý postulát (konštantná rýchlosť svetla "c").
Existuje základná konštanta formula_6 s nasledujúcou vlastnosťou. Pokiaľ A, B sú dve udalosti majúce súradnice formula_1 a formula_8 v inerciálnej vzťažnej sústave formula_9, a súradnice formula_10 a formula_11 v inej inerciálnej vzťažnej sústave formula_12 potom,
 formula_13 vtedy a len vtedy, ak formula_14.
Neformálne, druhý postulát stanovuje, že objekty pohybujúce sa rýchlosťou svetla "c" v jednej vzťažnej sústave sa budú nutne pohybovať rýchlosťou svetla "c" vo všetkých vzťažných sústavách. Ukázalo sa, že druhý postulát sa dá matematicky odvodiť z prvého postulátu a Maxwellových rovníc, v prípade, že rýchlosť svetla "c" je daná formula_15, kde formula_16 je permeabilita a formula_17 je permitivita vákua. Pretože sa Maxwellovými rovnicami riadi šírenie elektromagnetického žiarenia, akým je napríklad svetlo, označujeme bežne "c" ako rýchlosť svetla a druhý postulát sa dá interpretovať jednoducho ako tvrdenie, že elektrodynamika tak, ako bola popísaná Maxwellovými rovnicami, je správna, v protiklade so skoršou teóriou Galileovej relativity, ktorá bola v rozpore s Maxwellovými rovnicami (ak nepredpokladáme existenciu éteru). Formulácia druhého postulátu tak, ako je daná vyššie, však nevyžaduje existenciu elektromagnetického poľa ani Maxwellových rovníc.
Z druhého postulátu je možné vyvodiť jeho silnejšiu verziu – časopriestorový interval je invariantný pri zmenách v inerciálnej vzťažnej sústave. V predchádzajúcej notácii to znamená, že
 formula_18
pre ľubovoľné dve udalosti A, B. Tento vzťah sa dá využiť na odvodenie transformačných zákonov medzi vzťažnými sústavami, pozri Lorentzova transformácia.
Postuláty špeciálnej teórie relativity sa dajú vyjadriť veľmi stručne použitím matematického jazyka pseudo-Riemannových variet. Druhý postulát je potom tvrdením, že štvordimenzionálny časopriestor "M" je pseudo-Riemannovou varietou vybavenou Lorentzovou metrikou "g" signatúry (3,1), ktorá je daná rovinnou Minkowského metrikou v každej inerciálnej vzťažnej sústave. Táto metrika sa považuje za jednu z fyzikálnych veličín teórie, pretože sa istým spôsobom mení, ak zmeníme vzťažnú sústavu, a je ju možné preto využiť na opis fyzikálnych zákonov. Prvý postulát tvrdí, že zákony fyziky sú invariantné, pokiaľ sú prezentované vo vzťažnej sústave, pre ktorú "g" je dané Minkowského metrikou. Výhodou tejto formulácie je jednoduché porovnanie špeciálnej teórie relativity so všeobecnou teóriou relativity, ktorá obsahuje tiež dva postuláty, ale je vynechaná požiadavka, aby metrika bola Minkowského metrikou.
Galileiho princíp relativity je limitným prípadom špeciálnej teórie relativity v nerelativistickej limite formula_19. V tomto prípade zostáva prvý postulát nezmenený, ale druhý postulát sa zmení nasledovne:
 Ak A, B sú dve udalosti majúce súradnice formula_1 a formula_8 v jednej inerciálnej sústave formula_9, a súradnice formula_10 a formula_11 v inej inerciálnej vzťažnej sústave formula_12, potom formula_26. Ak navyše formula_27, potom:
 formula_28.
Fyzikálna teória daná klasickou mechanikou a Newtonovou gravitačnou teóriou je v súlade s Galileovým princípom relativity, ale nie so špeciálnou teóriou relativity. Naopak, Maxwellove rovnice nie sú v súlade s Galileovým princípom relativity, lebo
 nepredpokladáme existenciu éteru. V prekvapivom množstve prípadov sa dajú odvodiť fyzikálne zákony v špeciálnej teórii relativity (ako napríklad známa rovnica formula_29) kombináciou postulátov špeciálnej teórii relativity s hypotézou, že fyzikálne zákony v špeciálnej teórii relativity sa blížia zákonom klasickej mechaniky v nerelativistickej limite.
Postavenie špeciálnej teórie relativity.
Špeciálna teória relativity je presná iba vtedy, ak sú gravitačné účinky zanedbateľné alebo veľmi malé. V ostatných prípadoch musí byť nahradená všeobecnou teóriou relativity. Vo veľmi malých mierkach (ako napríklad Planckova dĺžka a menšie) je možné, že špeciálna teória relativity neplatí kvôli efektom kvantovej gravitácie. Ale v makroskopických mierkach a pri neprítomnosti silných gravitačných polí špeciálnu teóriu relativity všeobecne prijala celá fyzikálna verejnosť a výsledky pokusov, ktoré sa ju zdajú vyvracať, sú pripisované nereprodukovateľným experimentálnym chybám. Naproti tomu všeobecná teória relativity nie je stále dostatočne experimentálne preverená a dokonca doteraz neboli vyvrátené alternatívne teórie gravitácie ako napríklad Brans-Dickeova teória.
Dôsledky špeciálnej teórie relativity.
Špeciálna teória relativity má niekoľko dôsledkov, ktoré sa môžu zdať mnohým ako bizarné, medzi ktorými sú:
Hmotnosť, hybnosť a energia.
Okrem zrevidovaní predstáv o priestore a čase vyžaduje špeciálna teória relativity takisto aj nový pohľad na koncept hmoty, hybnosti a energie, ktoré sú dôležitými pojmami Newtonovej mechaniky. Podobne ako špeciálna relativita dala do vzájomného vzťahu priestor a čas, i u týchto ukazuje, že prakticky ide o rôzne aspekty tej istej fyzikálnej veličiny.
Existuje niekoľko rovnocenných ciest ako definovať hybnosť a energiu v ŠTR. Jedna z metód používa zákony zachovania. Aby tieto zákony zostali platné v ŠTR, musia platiť v každej inerciálnej sústave. Ak by sme však urobili jednoduchý myšlienkový experiment s Newtonovými definíciami hybnosti a energie, zistíme, že tieto veličiny v ŠTR nie sú zachovávané. Jedinou ich možnou záchranou je urobiť malé zmeny v definíciách, ktoré sa uplatnia iba pri relativistických rýchlostiach. Nasledujúce nové definície boli prijaté ako správne pre hybnosť a energiu v ŠTR.
Majme objekt o hmotnosti "m" pohybujúci sa rýchlosťou "v". Jeho energia a hybnosť sú dané vzťahmi:
 formula_30
 formula_31
kde "γ" (Lorentzov faktor) je daný vzťahom:
 formula_32
a "c" je rýchlosť svetla. Výraz γ, ktorý sa v ŠTR často vyskytuje, pochádza z rovníc Lorentzovej transformácie. (Dá sa povedať, že jeho hodnota zhruba opisuje, ako veľmi sa chovanie telesa líši od klasickej mechaniky. Pre γ = 1 sa teleso správa úplne newtonovsky, a pre γ → ∞ sa zvýrazňujú relativistické javy.) Vzťah energie a hybnosti vyjadruje vzorec
 formula_33.
Pre rýchlosti omnoho menšie ako je rýchlosť svetla sa γ aproximuje použitím Taylorovho rozvoja a dá sa zistiť, že
 formula_34
 formula_35
Okrem prvého výrazu vo vyjadrení energie (diskutovaného nižšie) sú tieto vzorce presne v súlade so štandardnými definíciami newtonovskej kinetickej energie. To je ako požadované, lebo pri nízkych rýchlostiach musí ŠTR súhlasiť s newtonovskou mechanikou.
Ak sa pozrieme na predchádzajúce vzorce pre energiu, jeden z nich vyzerá, že pokiaľ je objekt v pokojovom stave ("v" = 0 a γ = 1), dostaneme nenulový energetický zvyšok:
 formula_36
Táto energia je nazývaná pokojová energia. Pokojová energia nie je v rozpore s Newtonovou teóriou, pretože je konštantná, a čo sa kinetickej energie týka, je podstatný iba rozdiel v energii.
Ak vezmeme vzorec tak, ako je napísaný, vidíme, že v teórii relativity platí, že hmotnosť je iba ďalšou formou energie. Tento vzorec sa stáva dôležitým napríklad pri meraní hmotnosti rôznych atómových jadier. Porovnaním rozdielov hmotností je možné predpovedať, ktoré atómové jadrá ukrývajú veľkú vnútornú energiu, ktorá môže byť uvoľnená jadrovými reakciami. Tieto dáta poskytli dôležité informácie pri konštrukcii atómovej bomby. Dopady tohto vzorca na život v 20. storočí z neho urobili jednu z najznámejších vedeckých rovníc.
O hmotnosti.
Často, hlavne v staršej literatúre a v úvodných kurzoch fyziky, sa uvádza, že podľa špeciálnej teórie relativity so zvyšujúcou sa rýchlosťou vzrastá hmotnosť telesa. Toto tvrdenie sa opiera o jednu definíciu hmotnosti, ale v ŠTR existujú dve rôzne predstavy hmotnosti. Predchádzajúca rovnica hovorí o tzv. pokojovej hmotnosti. Táto hmotnosť je nemennou veličinou v tom zmysle, že je rovnaká pre všetkých inerciálnych pozorovateľov. Predovšetkým sa pokojová hmotnosť nezvyšuje s rýchlosťou telesa.
Inou definíciou hmotnosti je relativistická hmotnosť, ktorá je daná vzťahom
 formula_37
Pretože γ rastie s rýchlosťou, takisto rastie aj relativistická hmotnosť. Táto definícia je konzistentnejšia s (relativistickou) dĺžkou a časom a je vhodná pre viacero účelov. Predovšetkým je možné jednoducho odvodiť rovnice pre energiu a hybnosť
 formula_38
 formula_39,
ktoré sú platné vo všetkých vzťažných sústavách. Pokiaľ je rýchlosť rovná nule, relativistická a pokojová hmotnosť sú si rovné.
O žiadnej z týchto definícií sa nedá povedať, že je správna alebo nesprávna. Ale mnohí fyzici nemajú radi koncept relativistickej hmotnosti, pretože sa mení v Lorentzovej transformácii, a dávajú prednosť vo formulovaní ŠTR invariantnými veličinami. Naopak, pokojová hmotnosť sa stala dôležitou veličinou vo všeobecnej teórii relativity a v kvantovej teórii polí. Veľa fyzikov preto jednoducho hovorí o hmotnosti, hoci majú na mysli pokojovú hmotnosť.
Súčasnosť a kauzalita.
Špeciálna teória relativity pripúšťa, že udalosti, ktoré sú súčasné v jednej vzťažnej sústave, nemusia byť súčasné v inej vzťažnej sústave.
Interval AB na diagrame vpravo je „časový“. To znamená, že tu máme sústavu súradníc, v ktorej udalosť A a udalosť B nastávajú na rovnakom mieste v priestore a líšia sa iba v čase. Ak A predchádza B v tejto sústave súradníc, potom A predchádza B vo všetkých sústavách súradníc. Hypoteticky je možné premiestňovanie hmoty (alebo informácie) z A do B a môže tu nastávať príčinný vzťah (kde A je príčina a B je následok).
Interval AC na diagrame je „priestorový“. To znamená, že tu máme sústavu súradníc, v ktorej sa udalosť A a udalosť B udiali súčasne, oddelené iba priestorom. Hoci tu existujú súradnicové systémy, v ktorých A predchádza C (ako je to vyznačené) a súradnicové systémy, kde C predchádza A, okrem cestovania nadsvetelnou rýchlosťou nie je možné pre žiadne teleso (ani informáciu) cestovať z A do C alebo z C do A. Preto tu nemôže existovať žiadna príčinná súvislosť.
Geometria časopriestoru v špeciálnej teórii relativity.
ŠTR používa „rovný“ štvorrozmerný Minkowského priestor, obvykle označovaný ako časopriestor. Tento priestor je však veľmi podobný štandardnému trojrozmernému Euklidovskému priestoru a vďaka tomu sa s ním veľmi jednoducho pracuje.
Diferenciál vzdialenosti (ds) v karteziánskom trojrozmernom priestore je definovaný ako:
 formula_40,
Kde formula_41 sú diferenciály troch priestorových dimenzií. V geometrii ŠTR je pridaná štvrtá dimenzia – čas – s jednotkou "c", takže rovnica pre diferenciál vzdialenosti sa zmení na:
 formula_42
V mnohých situáciách môže byť užitočné považovať čas za imaginárny (napríklad to môže zjednodušiť rovnice). V takom prípade je formula_43 v predchádzajúcej rovnici nahradené formula_44 a metrika sa zmení na:
 formula_45
Pokiaľ pre zjednodušenie zmeníme počet priestorových dimenzií na dve, môžeme reprezentovať fyzikálny svet trojrozmerným priestorom:
 formula_46
Vidíme, že nulové (svetelné) geodetiky ležia pozdĺž dvojkužeľa
a sú definované rovnicou
 formula_47,
alebo
 formula_48
Čo dáva rovnicu kružnice o polomere "r = c · dt". Ak to rozšírime do troch priestorových dimenzií, koncové body nulových geodetík budú sústredenými guľovými plochami, kde polomer = vzdialenosť "c" · ±čas.
 formula_49
 formula_50
Tento prázdny dvojkužeľ reprezentuje „líniu pohľadu“ z bodu v priestore. Vtedy, keď sledujeme hviezdy a povieme „Svetlo tejto hviezdy, ktoré mi dopadá do oka, je X rokov staré.“, tak sa práve pozeráme pozdĺž línie pohľadu, pozdĺž nulové geodetiky. Pozeráme sa na udalosť vzdialenú formula_51 metrov a "d/c" sekúnd v minulosti. Z tohto dôvodu je prázdny svetelný dvojkužeľ známy takisto ako aj „svetelný kužeľ“. (Bod v ľavom dolnom rohu znázorňuje hviezdu, počiatok súradnicového systému znázorňuje pozorovateľa a čiara ku hviezde znázorňuje nulovú geodetiku „líniu pohľadu“.)
Kužeľ v oblasti "−t" sú informácie, ktoré bod „prijíma“, zatiaľ čo kužeľ v oblasti "+t" sú informácie, ktoré bod „vysiela“.

</doc>
<doc id="8618" url="https://sk.wikipedia.org/wiki?curid=8618" title="Michelangelo Buonarroti">
Michelangelo Buonarroti

Michelagniolo di Ludovico di Buonarroto Simoni alebo Michelangelo Buonarroti (* 6. marec 1475, Caprese (dnes Caprese Michelangelo), Florentská republika – † 18. február 1564, Rím, Pápežský štát) bol taliansky sochár, maliar, architekt a básnik, ktorého dielom vyvrcholila renesancia a začal sa barok. Je autorom freskovej výzdoby Sixtínskej kaplnky vo Vatikáne a slávnej mramorovej sochy Dávida.
Dielo.
Michelangelo svojim dielom predstihol nielen súdobých, ale aj antických majstrov. Svojim dielom vyjadril to, o čo sa usilovalo celé renesančné umenie. O jeho umeleckej genialite sa nepochybovalo v žiadnom období dejín umenia a jeho dielo bolo vzorom pre umelcov až do 18. stor.. Roky vzniku niektorých diel sú sporné. V zátvorke sa uvádza: druh diela, dnešné umiestnenie, roky vzniku. "
Literatúra.
Nemenej dôležitá je jeho básnická tvorba (sonety, madrigaly, epigramy), upútavajúca svojou obsahovou vážnosťou a veľkou lyrickou inšpiráciou. Básne písané v rokoch 15041563 (prvýkrát vyšli roku 1623, ale so zmenou mužského rodu oslovovaných osôb za ženský) sú intímnym prejavom tvorcu, podobne ako listy, často citovo bezprostredné a básnicky účinné. Pozri aj: Ľúbostný život.
Podrobný životopis.
Detstvo (14751488).
Narodil sa v Caprese ako druhý z piatich synov Florenťana Lodovica di Leonardo Buonarroti-Simoni (v tej dobe bol Lodovico starosta obcí Chiusi a Caprese) a Francesky di Neri di Miniato del Sera. V tom istom roku sa rodina presťahovala späť do Florencie.
Keď mal Michelangelo 6 rokov (1481), umrela mu matka a Lodovico žil celé štyri roky sám. O domácnosť sa starala teta Cassandra a Michelangelo bol v tejto dobe veľmi osamotený. Nevšímal si ho nikto, okrem starej matky Monny Alessandry a kamenárskej rodiny Topolinovcov. Kamenárova žena Monna Margherita dojčila Michelangela v čase, keď bola jeho vlastná matka chorá. Topolinovci ho už ako malého chlapca naučili svojmu remeslu – práci s pietrou serenou, kameňom zo susedného kameňolomu.
Po štyroch rokoch sa Lodovico znova oženil. Za manželku si vzal Lucreziu di Antonio di Sandro Ubaldini da Gagliano, ktorú všetci volali „La Migliore“ (tal. Najlepšia). Michelangelo sa v tejto dobe učil latinčinu a gréčtinu v gramatickej škole Francesca da Urbino.
Bottega (14881489).
V apríli roku 1488 ho Michelangelov priateľ, 19-ročný Francesco Grancci, priviedol do bottegy (tal. dielňa) – umeleckej dielne Domenica Ghirlandaia. Michelangelov otec nesúhlasil s tým, aby sa Michelangelo učil maľovať, chcel, aby sa jeho syn stal obchodníkom, ale Domenicovi Ghirlandaiovi sa ho nakoniec podarilo presvedčiť.
Učňov v bottege viedol 28-ročný Sebastiano Mainardi, Domenicov švagor. 16. apríla 1488 Michelangelo podpísal s Ghirlandaiom zmluvu o svojom pôsobení v bottege. Domenico ho učil narábať s perom, miešať farby a maľovať fresky.
Sochárska záhrada (14891490).
Po roku Michelangelovho učenia v bottege prišiel za Domenicom Lorenzo de' Medici, ktorý v tej dobe stál na čele republiky, bol básnikom a založil prvú verejnú knižnicu v Európe. Navrhol mu, aby poslal dvoch svojich najlepších učňov do novozriadenej Mediciho školy, kde sa učni pod vedením Bertolda di Giovanni učili sochárstvu. Domenico poslal do jeho sochárskej záhrady Granacciho a Michelangela. V sochárskej záhrade si Michelangelo našiel nových priateľov – zoznámil sa s Pietrom Torrigianim, ktorý pochádzal zo starej šľachtickej rodiny obchodníkov s vínom, Rusticim a pri jednej z Il Magnificových návštev sa zoznámil s jeho dcérou – Contessinou.
Prvých osem mesiacov nedovolil Bertoldo Michelangelovi pracovať na sochárskych prácach. Michelangelo sa v tom čase cítil odstrčený a podceňovaný; všetci okolo neho pracovali s kameňom, zarábali peniaze a boli pozývaní do Mediciovského paláca, aby študovali antické diela z veľkej Mediciovskej zbierky. Lodovico už časom tiež začal strácať trpezlivosť a vyhrážal sa Michelangelovi, že keď po roku učenia v Sochárskej záhrade nedonesie domov žiadnu výplatu, zakáže mu tam chodiť. Jedného dňa však Bertoldo konečne zobral Michelangela do paláca, aby mu ukázal novoobjaveného Fauna z čias pohanského Grécka.
Michelangelo veľmi túžil začať pracovať s kameňom. V noci po svojej prvej návšteve paláca, keď nemohol zaspať, vybehol z domu do Sochárskej záhrady, vzal kus bieleho mramoru a začal z neho tesať masku Fauna, na ktroej potom tajne pracoval tri noci. Keď Lorenzo videl Michelangelovho Fauna, dal si ho zavolať do paláca, povedal mu, že sa už dávno s Bertoldom zhodli na jeho veľkom sochárskom nadaní a na tom, že sa môže stať nástupcom Orcagnu, Ghibertiho a Donatella. Navrhol mu, aby ako člen rodiny býval v paláci. Dal si zavolať Lodovica, sľúbil mu, že sa o Michelangela postará a Lodovicovi zaobstaral miesto úradníka na colnici, o ktoré ho Lodovico požiadal.
Palác Mediciovcov (14901492).
Michelangelo sa nasťahoval do Medicejského paláca do izby v tvare písmena L (býval v nej spolu s Bertoldom) a začal dostávať pravidelný plat – tri floriny týždenne, čo veľmi potešilo Michelangelovho otca. Počas svojho pobytu v paláci Michelangelo trávil veľa času s Contessinou – stali sa veľmi dobrými priateľmi. V paláci sa zoznámil s Lorenzovými synmi: Pierom (Lorenzov nástupca), Giovannim (budúci pápež Lev X.), Giulianom a Lorenzovým synovcom Giuliom (budúci pápež Klement VII.), ktorého Lorenzo prijal po smrti svojho brata, Giuliovho otca Giuliana. Bertoldo začal Michelangela učiť práci s mramorom a Lorenzo ho priviedol do Platónskej akadémie, ktorú tvorili:
Títo štyria sa pravidelne schádzali v paláci Mediciovcov a začali Michelangela vzdelávať. Učili ho latinčinu, gréčtinu, naučili ho nahlas čítať básne a písať vlastné verše.
V tomto čase začal vo Florencii pôsobiť dominikánsky mních z Ferrary Girolamo Savonarola, ktorého do Florencie pozval po dohode s Platónskou akadémiou Lorenzo, aby Savonarola „očistil cirkev“. K Savonarolovi sa o nejaký čas pripojil Michelangelov starší brat Lionardo, ktorý sa rozhodol stať mníchom. Odsudzoval Michelangela, tvrdil, že umenie je neresť a považoval Lorenza aj samotnú Platónsku akadémiu za pohanov, ateistov a nepriateľov cirkvi. Michelangelo sa rozhodol vytesať z mramoru madonu s dieťaťom. Začal študovať všetky madony, ktoré sa nachádzali v paláci (Madona Sandra Botticelliho, Filippa Lippiho) a po celej Florencii (Madona Bernarda Rossellina, Desideria da Segnana, Agostinadia Duccia), chodil na vidiek a kreslil náčrty dojčiacich žien. Malého Ježiška vytesal veľmi nezvyčajne – je otočený chrbtom k divákovi. Madona je zobrazená vo chvíli rozhodnutia, vo chvíli, keď musí rozhodnúť o budúcnosti za seba, za dieťa, za celý svet. Platónska akadémia prijala jeho prvé veľké dielo – "Madonu na schodoch" veľmi pozitívne. Lorenzo vyhlásil, že Michelangelovi sa podarilo dosiahnuť syntézu – jeho dielo bolo grécke aj kresťanské zároveň a dal mu odmenu – päťdesiat zlatých florinov, ktoré Michelangelo, tak ako všetky ostatné peniaze, ktoré od Lorenza dostával, priniesol domov otcovi.
V tomto období začali Michelangelove spory s priateľom Torriganim, ktorí žiarlil, závidel Michelangelovi Il Magnificovu priazeň a vyčítal mu, že s ním už netrávi toľko času, ako predtým. Keď Bertoldo so svojimi zverencami prekresľoval Massaciove fresky v kaplnke Branacciovcov v Carmine, Torrigani sa pohádal s Michelangelom a v návale zlosti ho udrel päsťou do tváre. Michelangelo stratil vedomie a prebral sa až v posteli v paláci, kde sa po vyšetrení Lorenzovho osobného lekára Piera Leoniho ukázalo, že má rozdrvený hrebeň nosa, ktorý ostane nepekný do konca života – v strede nosa ostala Michelangelovi masívna hrča a celý nos sa skrútil do kútika pravého oka. Torrigani po svojom čine ušiel z Florencie.
V tomto období vo Florencii rástla Savonarolova sláva. Na jeho kázne chodievalo čoraz viac ľudí a Savonarola ich upozorňoval na skazu, ktorá čaká Florenciu a celé Taliansko, ak sa nebudú kajať. Sandro Boticelli odišiel k Savonarolovi do kláštora a vyhlásil všetky svoje akty za oplzlé a nemravné.
Keď už mal Michelangelo nos skoro zahojený, prišiel za ním do izby Poliziano, povedal mu o svojich práve dokončených prekladoch Ovídiových Metamorfóz a navrhol mu, aby vytesal Zápas Kentaurov s Lapitami. Michelangelov "Zápas Kentaurov" sa odlišuje od starších diel s týmto námetom. Michelangelo zobrazil všetky postavy úplne nahé a vylúčil tiež kone a zbrane.
Aby získal predstavu o nahom tele, chodil kresliť kamenárov, ktorí pracovali len s tenkou plachtou okolo slabín. Keď skicoval v knižnici paláca, prišla za ním Contessina, aby mu oznámila, že jej otec už podpísal sobášnu zmluvu s Pierom Ridolfim.
Pri jednej zo svojich kázní obvinil Savonarola zo všetkého zla v meste Mediciovcov a dovolil si zaútočiť aj na samotného pápeža (Inocent VIII.). Savonarola predpovedal Lorenzov odchod a odchod celej vládnucej rodiny Mediciovcov a nástup novej vlády pod správou nových prísnych zákonov.
Michelangelo dokončil "Zápas Kentaurov", o niekoľko dní ho navštívil brat Lionardo a požiadal ho, aby obetoval svoje dielo Bohu – priniesol svoj mramor a spolu s ostatnými umelcami hodil svoje „neslušné“ a „rúhačské“ dielo do ohňa. Michelangelo brata bez slova vyviedol na ulicu. 
Krátko po dokončení súsošia Bertoldo umrel. Michelangelo bol pri ňom a v posledných minútach mu Bertoldo povedal: „Michelangelo… si mojím dedičom… ako ja som bol Donatellovým.“
Po Bertoldovej smrti Sochárska záhrada prestala fungovať. Michelangelo začal na podnet Platónskej akadémie písať prvé sonety. Lorenzo zariadil aby Giovannimu udelili kardinálsku hodnosť a Giovanni spolu s Bratrancom Giuliom odišiel do Ríma. Hneď potom Lorenzo odišiel do Carreggi, zotaviť sa a nabrať nové sily na boj s Savonarolom, a poveril svojho syna Piera, aby počas jeho neprítomnosti spravoval palác. Čoskoro sa však Lorenzov zdravotný stav ešte viac zhoršil a do paláca prišiel chýr, že Il Magnifico umiera. Pier s Contessinou a Giulianom odcestovali do Carreggi, kde Lorenzo o pár dní umrel.
Návrat do rodného domu, pitvy (Herkules) (1492november 1494).
Po Lorenzovej smrti Michelangelo bez vyzvania odišiel z Medicejského paláca a vrátil sa do rodného domu. V júli dostal ponuku od Domenica Ghirlandaia, aby sa tak, ako Granacci vrátil späť do maliarskeho cechu. Michelangelo túto ponuku odmietol, pretože si uvedomil, že by to bol krok späť, že by mu požiadavky fresky zmenili kresbu a štýl a že by stratil všetko, čo sa za posledné tri roky u Bertolda naučil.
Pri prechádzke ulicami Florencie stretol priora rehole mníchov Santo Spirito (Svätého ducha) Nicolu Bichielliniho, ktorý mu navrhol, že môže navštevovať knižnicu a sprístupnil mu pre verejnosť neprístupné chodby kláštora, kde Michelangelo začal študovať fresky rôznych autorov.
Po čase sa Michelangelo rozhodol vytesať prvú samostatnú sochu. Nebol si istý, čo chce vytesať, vedel len, že to bude socha na počesť Lorenzovi. Neskôr si spomenul, ako Lorenzo hovorieval o Herkulovi a uvedomil si, že on sám často Lorenza vnímal ako Herkula – Lorenzo v herkulovských rozmeroch zakladal univerzity, akadémie, zbierky umeleckých diel a rukopisov. Nechcel Herkula vytesať v menšej, ako životnej veľkosti, ale nevedel odkiaľ na takýto veľký blok mramoru zoberie peniaze. Jeho vlastné úspory, ktoré mu ostali od čias, keď žil v paláci, stačili sotva na desatinu takéhoto bloku.
Spomenul si na dielňu pri Dóme, kde sa zoznámil s kamenárom Beppem. Už vtedy sa Michelangelo zaujímal o „Ducciov blok“ – osemnásť stôp vysoký carrarský blok, na ktorom pred niekoľkými desaťročiami začal pracovať sochár Agostino di Duccio, ktorý príliš hlboko zaryl do prostriedku a svoje dielo nedokončil. Stavebný výbor blok odmietol predať. Nakoniec si Michelangelo vybral trojmetrový seravezský blok. Beppe zariadil, aby mu ho predali za slušnú cenu, a aby si Michelangelo mohol postaviť dielňu pri zadnom múre budovy kamenárov. Začal sledovať zlievačov medi, farbiarov, kováčov, kamenárov, nosičov, mladých atlétov, takmer nahých robotníkov, sedliakov a uvedomil si, že môže vidieť iba kožu, vonkajšie krivky, náznak kostí a zopár pracujúcich svalov. Chcel vedieť, čo sa skrýva pod povrchom, chcel sa naučiť anatómiu. Dlho rozmýšľal, ako sa dostať k mŕtvym telám, ktoré by mohol tajne pitvať a spomenul si, že najväčšia nemocnica pre chudobných je pri Santa Spirito. Zašiel za priorom Nicolom Bichiellinim. Ten jeho prosbu najprv rázne odmietol, ale neskôr mu naznačil, aby si vzal veľký bronzový kľúč od márnice a Michelangelo začal pitvať. Chodil do nemocnice pri Santa Spirito takmer každú noc. V rodine sa začali šíriť poplašné chýry o tom, že Michelangelo, podobne ako jeho mladší brat Giovansimone chodí v noci po krčmách a zabáva sa s prostitútkami.
Michelangelove pitvy ukončila nečakaná smrť – Domenico Ghirlandaio sa uprostred práce nakazil morom a o dva dni umrel. Michelangelo vrátil veľký bronzový kľúč priorovi Bichiellinimu a z vďačnosti sa ponúkol, že niečo vytesá pre kostol. Prior navrhol drevený krucifix v životnej veľkosti a Michelangelo návrh prijal. Začal pracovať v stolárskej dielni kláštora spolu s mníchmi, ktorí ho prijali medzi seba. Z orechového dreva vytesal Krista s hlavou otočenou jedným a kolenami druhým smerom.
Jedného dňa za Michelangelom prišiel sluha Piera de´Mediciho s odkazom, aby prišiel do paláca. Pier mu navrhol, aby sa zase prisťahoval do paláca, za tých istých podmienok, aké mal, keď ešte žil Il Magnifico. Michelangelo sa nasťahoval do svojej starej izby, v ktorej kedysi býval s Bertoldom a v starej sochárskej záhrade začal tesať Herkula.
V tomto období už boli v plnom prúde prípravy na svadbu Contessiny s Pierom Ridolfim. Michelangelo chcel dať svojho Herkula Contessine ako svadobný dar, ale Granacci ho od tohto nápadu odhovoril. Tvrdil, že Herkules by bol príliš veľký dar a Piero Ridolfi by to mohol pokladať za neslušné. Herkula napokon kúpila rodina Strozziovcov a umiestnila ho na nádvorie svojho nového paláca. 24. mája 1494 sa Contessina vydala.
Po skončení Contessininých svadobných osláv prišli za Michelangelom Lorenzo a Giovanni de´ Medici (Pierovi bratranci, ktorí sa spikli proti Pierovi) a požiadali ho o sošku sv. Jána z bieleho mramoru. Michelangelo ponuku neprijal.
Bologna (Sv. Petronius, Proculus a anjel) (november 1494jeseň 1495).
Na jeseň 1494 sa Florencia zaplietla do medzinárodného sporu. 21. septembra mal Savonarola kázeň s cieľom vyhnať Piera z Florencie. Francúzsky kráľ Karol VIII. napadol pohraničné toskánske mocnosti. Do paláca vtrhol dav a začal ho pustošiť – Michelangelovi sa podarilo zachrániť niekoľko najvzácnejších diel.
10. novembra sa Michelangelo spolu so svojimi priateľmi Jacopom a Bugiardinim vydal na cestu do Benátok. Druhý deň na poludnie prekročili brány mesta Bologna. Krátko nato ich obkľúčila bolonská polícia a zatkla ich za to, že neboli označení voskovou pečaťou (cudzinci, ktorí prichádzali do Bologne sa pri vstupe museli dať označiť voskom). Polícia od nich požadovala pokutu päťdesiat bolonských libier a hrozila im v prípade nezaplatenia 50-dňovým väzením. Oslobodil ich však Giafrancesco Aldovrandi, člen jednej z popredných bolonských rodín, s ktorým sa Michelangelo zoznámil kedysi v Medicejskom paláci. Aldovrandi pozval Michelangela a jeho spoločníkov na večeru. Jacopa a Bugiardiniho prešla po skúsenosti s bolonskou políciou chuť cestovať a rozhodli sa, že sa hneď na druhý deň ráno vrátia do Florencie. Michelangelo sa rozhodol ostať v Bologni – Aldovrandi mu sľúbil, že ho zoznámi so známym bolonským sochárom Jacopom Della Querciom a prijal ho ako hosťa vo svojom dome.
Aldovrandi bral Michelangela všade so sebou a na jednej večeri, ktorú usporiadal Marco, Aldovrandiho synovec, sa Michelangelo zoznámil s Clarissou Saffi, Marcovou milenkou. Prvýkrát Michelangela zaujali ženské tvary, hoci zastával postoj že na nich nie je nič, čo by sa dalo vytesať z mramoru. V noci, keď nemohol zaspať, zišiel do Aldovrandiho knižnice a napísal sonet o Clarisse.
Týždeň po Michelangelovom odchode do Bologne vtrhol do Florencie Karol VIII.. Florenťania ho najprv prijali, ale neskôr v meste vypukli boje, Karol VIII. so svojimi vojskami odišiel a vládu nad Florenciou prebral Savonarola.
Na Vianoce dostal Michelangelo objednávku na tri chýbajúce sochy (sv. Petronius a Proculus s anjelom) na náhrobku sv. Dominika v San Domenico, ktorý vytvoril Nikola Pisano, a na ktorom neskôr pracoval sochár Niccoló dell'Arca, ktorý umrel osem mesiacov pred Michelangelovým príchodom do Bologne a nestihol dielo dokončiť. Michelangelo sa z vďačnosti rozhodol každý deň ilustrovať Aldovrandimu jednu stranu Danteho. Začal pracovať aj na náčrtoch sôch. Jedného dňa ho v dielni navštívil Vincenzo, mladík z najlepšej tehlárskej rodiny v Bologni, ktorý bol presvedčený, že objednávku na chýbajúce sochy v San Domenico mal dostať on. Vyhrážal sa Michelangelovi fyzickými útokmi, ak sa Michelangelo objednávky nevzdá, ale Aldovrandi mu poradil, aby na Vincenza zabudol.
Začiatkom nového roku prišiel do Bologne Pier de' Medici a založil si tam hlavný stan. Pier požiadal Aldovrandiho o dvetisíc florinov na vojnu a Michelangelovi navrhol, aby vstúpil do jeho vojska ako staviteľ opevnení. Chystal sa znova dobyť Florenciu. Aldovrandi aj Michelangelo odmietli.
Aldovrandi zaobstaral Michelangelovi tri kusy bieleho carrarského mramoru a ten začal pracovať. Anjela stelesnil ako sedliackeho chlapca a dal mu veľké, ťažké krídla podobné orlím. Sv. Petrónia, patróna mesta Bologne, zobrazil ako smutného, zvráskaveného starca s veľkou vnútornou silou.
Michelangelo začal pracovať na soche sv. Procula, ktorého v roku 303 umučili pred bránami Bologne. Počas horúcich letných mesiacov bola Bologna veľmi pustá, Marco odviedol Clarissu na leto do svojej loveckej vily v Apeninách a do hôr odišiel aj Aldovrandi so svojou rodinou. Jedného dňa prišiel Aldovrandi so správou, že Savonarola vyhlásil vojnu pápežovi Alexandrovi VI. Na jeseň Michelangelo dokončil sv. Procula a rozhodol sa vrátiť do Florencie. Počkal si na večierok, na ktorom sa mohol rozlúčiť s Clarissou a odišiel domov.
Návrat do Florencie, Popolanovci (Sv. Ján, Spiaci Amor) (jeseň 1495jún 1496).
Po svojom návrate domov sa stretol s Granaccim, ktorý mu oznámil, že rodina Popolanovcov chce, aby im urobil nejaké sochárske dielo. Rodinu Popolanovcov tvorili Pierovi bratranci Giovanni a Lorenzo, ktorí si zmenili meno, aby znelo rovnako ako názov ľudovej strany, a ktorí sa zúčastňovali správy Florencie.
Granacci k nim Michelangela priviedol a ten zistil, že sa u nich nachádza väčšina diel z vyrabovanej medicejskej zbierky, ktoré Florencia po vyhnaní Piera dala do dražby. Lorenzo a Giovanni tieto diela odkúpili. Dohodli sa s Michelangelom na soche mladého sv. Jána, ktorý odchádza kázať na púšť, o ktorého mali záujem už dávnejšie.
Keď sa Michelangelo prechádzal ulicami Florencie, zistil, že sa v meste veľmi veľa zmenilo. Florenťania, ktorí žili medzi sebou v mieri od čias Il Magnificovho starého otca Cosima, boli teraz rozdelení do troch nepriateľských skupín: 
Michelangelo začal v záhrade pri paláci Popolanovcov tesať sochu sv. Jána. Vytesal sochu pätnásťročného mladíka bez svätožiary a bez tradičného vysokého kríža a zakryl mu len bedrá. Popolanovci boli so sochou spokojní, ale sám Michelangelo nevedel, čo ňou chcel vlastne vyjadriť. Keď sa raz vrátil do dielne, našiel na pracovnom stole blok mramoru a odkaz napísaný Granacciho písmom: „Pokús sa znovu!“. Michelangelo z bloku vytesal robustné, zdravé, pohanské šesťročné spiace dieťa, ktoré sa mu vynáralo v mysli, keď tesal sv. Jána. Chcel ho poslať Granaccimu s odkazom: „Vraciam, čo som dostal, len trochu opotrebované“, ale Lorenzo Popolano ho nahovoril, aby sochu upravil tak, aby vyzerala, akoby dlho ležala v zemi a poslal ju do Ríma, kde by Spiaceho Amora iste pokladali za antické dielo. Lorenzo zariadil, aby sa o sochu postaral obchodník Baldassare del Milanese, ktorý s ním odišiel do Ríma, kde ho predal kardinálovi Raffaelovi Riariovi di San Giorgio, prasynovcovi niekdajšieho pápeža Sixta IV. a poslal zaňho Michelangelovi tridsať zlatých florinov.
V júni prišiel za Michelangelom sluha od Popolanovcov s odkazom, aby sa prišiel do paláca porozprávať s hosťom Popolanovcov – Loeom Baglionim, ktorý mal záujem o sochárske diela. Vysvitlo, že Baglioniho poslal do Florencie jeho pán – kardinál Riario di San Giorgio, aby našiel sochára, ktorý vytesal Spiaceho Amora. Po rozhovore s Baglionim Michelangelo zistil, že kardinál kúpil sochu od Baldassara za dvesto florinov (Baldassare poslal Michelangelovi iba tridsať). Baglioni Michelangelovi oznámil, že kardinál Riario ho na jeho odporúčanie pozýva do Ríma, kde bude Michelangelo jeho hosťom.
Rím (Amor pre Jacopa Galliho, Bakchus, Pieta) (jún 1496jún 1500).
Po príchode do Ríma Michelangela prijal kardinál Riario a poveril Baglioniho, aby Michelangelovi ukázal najkrajšie sochárske diela v meste. Na druhý deň ho zobral kardinál do skladu mramoru, kde si Michelangelo vybral dvojmetrový carrarský blok. Riario neskôr Michelangelovi navrhol, aby sa presťahoval do jeho paláca, ale stále mu nepovedal, akú sochu si z carrarského bloku želá vytesať. Baglioni Michelangela varoval, aby sa nedotýkal mramoru, kým mu kardinál nedovolí.
Michelangelo chcel využiť príležitosť a preto požiadal Baglioniho, aby mu zadovážil nahé modely, ktoré by mohol skicovať (vo Florencii to bolo zakázané). Baglioni mu spočiatku posielal ľudí do jeho dielne, a neskôr mu navrhol, aby s ním zašiel do kúpeľov, kde môže zachytiť stovky ľudí na jedno posedenie. Michelangelo chodieval s Baglionim do kúpeľov, kde skicoval nahých mužov. Keď mu Baglioni navrhol, aby spolu zašli do zmiešaných kúpeľov pre obidve pohlavia, Michelangelo mu povedal, že ho ženské tvary nezaujímajú, pretože mužské telo je pekné pri hocijakom pohybe, ale ženské je pekné iba vtedy, keď je absolútne nehybné.
Jedného dňa stretol Michelangelo na ulici Balducciho – svojho rovesníka z Florencie, ktorý ho priviedol do domu Paola Rucellaiho, bratranca florentských Rucellaiovcov (Michelangelovej rodiny z matkinej strany). Keď sa jedného dňa vrátil z prechádzky do paláca, našiel tam pozvánku od Paola Rucellaiho na recepciu usporiadanú na počesť Piera de' Medici (ktorý prišiel do Ríma a snažil sa tu zhromaždiť vojsko) a Giovanniho de' Medici. Michelangelo bol nespokojný, pretože nemal žiadnu prácu, a preto požiadal Baglioniho, aby mu sprostredkoval stretnutie s kardinálom Riariom. Kardinál mu však opäť nezadal žiaden konkrétny návrh na sochu a Michelangelo začal byť veľmi netrpezlivý. Keď sa vrátil do svojej izby, našiel tam brata Lionarda, ktorý mu oznámil, že ho Savonarola poslal s osobitným posolstvom do Arezza a Perugie a teraz sa vracia do Viterba, aby v kláštore obnovil rehoľnú disciplínu. Požiadal Michelangela o jeden florin na cestu do Viterba a bez poďakovania odišiel. O pár dní prišiel Michelangelovi list od otca, v ktorom ho žiadal, aby poslal domov nejaké peniaze, ktorými Lodovico splatí svoje dlžoby. Michelangelo si uvedomil, že jeho úspory sa míňajú a začal ešte viac naliehať na kardinála Riaria, no kardinál si stále nevedel nájsť čas, aby mu povedal, čo má z carrarského bloku vytesať.
V novembri prišiel za Michelangelom brat Buonarroto a chcel si nájsť v Ríme prácu. Po týždni vysvitlo, že v Ríme nemajú vlnársky cech a Rimania nechceli Florenťana zamestnať, preto Buonarotto odišiel naspäť do Florencie. Michelangelo sa veľmi začudoval, keď jedného dňa dostal vlastnoručnú pozvánku od Piera de' Medici na vianočný obed u kardinála Giovanniho. Piero mu na obede povedal, že mu už odpustil jeho nelojálnosť v Bologni, pretože sa od Contessiny dozvedel, ako Michelangelo zachránil niekoľko umeleckých diel, keď Florenťania rabovali Medicejský palác. Piero pred celou spoločnosťou oznámil Michelangelovi, že si u neho objednáva veľkú mramorovú sochu.
V reštaurácii Trattoria Toscane, kam Michelangelo občas s Balduccim zašiel, stretli Giuliana da Sangallo, florentského architekta a Lorenzovho priateľa, ktorý uvádzal Michelangela do tajov architektonického umenia. Sangallo Michelangelovi navrhol, že ho predstaví kardinálovi Giulianovi della Rovere, ktorý kedysi poveril Ghirlandaia, Botticelliho a Rosselliho aby vyhotovili nástenné maľby do kaplnky jeho strýka Sixta IV.
Michelangelo začal pochybovať, že mu kardinál Riario dovolí niekedy tesať carrarský blok, ktorý mu kúpil; preto zašiel za Pierom, a povedal mu, že sochou, ktorú mu navrhol na Giovanniho vianočnom obede by mohol byť Amor. Piero súhlasil a Michelangelo si zo svojich stále sa zmenšujúcich úspor kúpil biely mramorový blok. Keď o pár dní zase zašiel za Pierom, aby s ním podpísal zmluvu, Piero mu naznačil, že svoju objednávku nemyslel celkom vážne, že odchádza z Ríma a na umenie nemá čas. Michelangelo bol sklamaný, ale napriek tomu Amora z bloku vytesal.
Jedného dňa sa v Ríme opäť objavil Michelangelov brat Lionardo. Mal zakrvavenú tvár a roztrhaný habit. Z Lionardovho nesúvislého rozprávania Michelangelo vyrozumel, že mnísi vo Viterbe sa obrátili proti nemu, zbili ho a vyhodili z kláštora, pretože sa zastával exkomunikovaného Savonarolu. Dal bratovi svoje posledné peniaze, aby sa Lionardo mohol vrátiť do Florencie. 
Krátko po Lionardovom odchode zastihol Michelangela list od otca s nečakanou správou – Il Migliore, Lodovicova druhá žena a Michelangelova nevlastná matka zomrela. Niekoľko dní nato sa do Ríma vrátil Buonarotto, aby Michelangelovi oznámil, že Lodovico sa pre svoje dlhy dostal do súdneho sporu a hrozí mu väzenie. Michelangelo okamžite požiadal o prijatie u kardinála Riaria a požiadal ho o výplatu za to, že taký dlhý čas venoval čakaniu na jeho objednávku.
Kardinál Michelangelovi povedal, že sa vzdáva mramorového bloku, ktorý pre neho kúpil a Michelangelovi neostávalo nič iné, ako obrátiť sa na Paola Rucellaiho, ktorý mu bez úrokov požičal dvadsaťpäť florinov. Peniaze ihneď poslal otcovi do Florencie.
Keď Michelangelo dokončil Amora, Balducci, ktorý bol sochou nadšený, mu navrhol, aby ho odniesol Jacopovi Gallimu, rímskemu bankárovi, u ktorého bol Balducci zamestnaný. Jacopo Galli vlastnil veľkú zbierku antických sôch, ktorú predstihla iba zbierka kardinála Rovereho. Galli od Michelangela sochu kúpil za sedemdesiatpäť dukátov. Tiež ho zaujal nápad vytesať z dvojmetrového bloku od kardinála Riaria postavu Bakcha a navrhol Michelangelovi, aby mu na druhý deň doniesol svoje výkresy. Keď si ich Galli prezrel, navrhol, aby sa Michelangelo nasťahoval do jeho domu, dal si k nemu doviezť blok a vytesal z neho Bakcha, za ktorého mu potom zaplatí tristo dukátov. Michelangelo ponuku prijal a začal si robiť náčrty. Rozhodol sa, že jeho socha bude jasať radosťou, že bude zachytávať plodnosť Dionýza, boha prírody a moc opojného nápoja, ktorá dopomáha človeku smiať sa, spievať a na chvíľu zabudnúť na smutnú stránku pozemského žitia. Bakchus bude ústrednou postavou, skôr človek ako poloboh a pri ňom bude figurovať milučké sedemročné dieťa s nohami capa, ktoré ujedá zo strapca hrozna.
Michelangelo zašiel za Leom Baglionim a požiadal ho, aby mu našiel model – najviac tridsaťročného mladíka z vyššie postavenej rodiny s telom kedysi pekným, ale teraz na úpadku od vína a zmyselnosti. Leo navrhol grófa Ghinazza, boháča zo šľachtického rodu. Keď ho Michelangelo uvidel, bol nadšený. Gróf mal hlavu pridrobnú k telu, brucho mäkké a tučné, zadok priveľký v porovnaní s hruďou, nohy rovné a pevne sformované ako nohy gréckeho zápasníka a bezchybnú ako satén hladkú pokožku. Zachytil ho v stovkách rôznych polôh.
Keď Jacopo Galli uvidel hotové náčrty, bol nadšený. Keď sa spýtal Michelangela, ako sa mu môže odvďačiť, ten ho požiadal, aby poslal pár florinov Lodovicovi do Florencie. Jacopo zariadil, aby banka posielala Lodovicovi zopár florinov každý mesiac. Keď sa raz Michelangelo vrátil z prechádzky, zistil, že Galliho prišiel navštíviť francúzsky kardinál Groslay zo Sanzo San Dionigi. Jacopo mu Michelangela ihneď predstavil a požiadalo ho, aby ukázal Groslayovi svojho nedokončeného Bakcha. O niekoľko dní pozval Galli Michelangela na večeru s Groslayom. Po večeri Groslay Michelangelovi navrhol, aby vytesal sochu životnej veľkosti, ktorá by bola umiestená vo výklenku v kaplnke francúzskych kráľov v Chráme sv. Petra.
Michelangelo bol nadšený a o týždeň neskôr zašiel za francúzskym kardinálom Groslayom, aby mu predložil návrhy na pietu. Groslay súhlasil a dohodol sa s Michelangelom, že hneď napíše do Carrary, aby tam pre Michelangela našli vhodný mramor. Kardinál chcel, aby začal s prácou hneď ako privezú mramor, ale Michelangelo sa rozhodol najprv dokončiť Bakcha.
O pár dní neskôr Michelangelo zašiel k Rucellaiovcom, aby si vypočul správy z Florencie. Dozvedel sa, že exkomunikovaný Savonarola odslúžil v San Marco tri zakázané omše a vypisoval kráľom, štátnikom aj cirkevným hodnostárom, u ktorých sa dožadoval nápravy za svoju exkomunikáciu, pričom neustále verejne útočil na pápeža. Komisia vo Florencii neskôr dala Savonarolu mučiť a po jeho priznaní ho vyhlásila za vinného z kacírstva a odsúdila ho na smrť obesením. 23. mája 1498 bol fra Savonarola aj so svojimi spoločníkmi – fra Domenicom a fra Silvestrom obesený a upálený na hranici.
Koncom leta Michelangelo dokončil Bakcha. Jacopo Galli si ho dal postaviť do záhrady, usporiadal na jeho počesť oslavu a vyhlásil, že Bakchus je najkrajšou sochou v celom Taliansku.
O pár dní Michelangelo podpísal zmluvu s kardinálom Groslayom na mramorovú pietu, ktorú mal vytesať do roka a za ktorú mal od kardinála dostať štyristopäťdesiat dukátov v pápežskom zlate. V zmluve Michelangela po prvý raz titulovali maestrom, na čo bol mimoriadne pyšný. Jacopo Galli sa zaňho v zmluve zaviazal, že dielo bude „krajšie nad všetky mramory v Ríme“.
V Ríme začala Michelangelova sláva rýchlo rásť. Jacopovi známi sa chodili pozerať na Bakcha, Ruccelaiovci na Michelangelovu počesť usporadúvali večierky a Michelangelo si po mesiaci uvedomil, že sa musí od Jacopa odsťahovať, aby mal už pohanského Bakcha za sebou a mohol sa konečne venovať duchovnej piete. S Jacopovou pomocou si našiel a prenajal malý dom na Via Sistina.
Keď sa vrátil k Galliovcom, aby si odtiaľ zobral všetky svoje veci, našiel tam brata Buonarrota. S jeho pomocou sa Michelangelovi podarilo upraviť miestnosti, ktoré si prenajal. Buonarroto potom pomohol Michelangelovi zariadiť dom, chodil nakupovať, varil a upratoval. O pár dní sa Buonarroto muslel vrátiť do Florencie a po mesiaci mu poslal Piera Argienta, trinásťročného chlapca, ktorý hľadal sochára, ktorý by ho vzal do učenia. Argiento sa k Michelangelovi nasťahoval, začal mu variť, upratovať a Michelangelo ho každý deň po obede učil kresliť.
Po Argientovom príchode začal Michelangelo pracovať na hrubých náčrtoch Piety. Zašiel do židovskej štvrte a požiadal rabína, aby mu do ateliéru posielal robotníkov – chcel Ježiša zobraziť ako pravého Žida. Máriu mal zobraziť približne tridsaťtri rokov po narodení Krista, ale nevedel si ju predstaviť ako vyše päťdesiatročnú zostarnutú ženu. Vždy si ju predstavoval mladú, tak ako sa pamätal na svoju matku. Preto je jeho Mária mladá, citlivá, a pritom dosť silná, aby udržala v lone syna. Ježiša zobrazil síce chudého, ale silného aj po smrti.
Koncom augusta roku 1499 kardinál Groslay umrel a Michelangelo Gallimu oznámil, že so sochou bude hotový do konca roka. V tomto období prišiel do Ríma Donato Bramante – architekt z Urbina, ktorý sa votrel do priazne kardinála Riaria a chystal sa zbúrať jeden z najkrajších kostolov v Taliansku – kostol San Lorenzo.
Začiatkom roka 1500 Michelangelo dokončuje Pietu. Ako prvý videl jeho dielo hotové Sangallo, ktorý ocenil architektonickú stránku trojuholníkovej kompozície a rovnováhu línií a hmôt. Jacopo Galli vyhlásil, že Michelangelo splnil všetko, k čomu sa zaviazal v zmluve, pretože socha je najkrajšou mramorovou sochou akú možno vidieť v Ríme. Tá bola krátko po dokončení v tichosti, bez bohoslužieb a požehnaní inštalovaná v bazilike sv. Petra. O pár dní neskôr sa Michelangelo vrátil do chrámu a na šerpu prechádzajúcu Márii cez prsia vyryl ozdobnými písmenami: MICHELANGELUS BUONARROTUS FLORENT FACIEBANT – Michelangelo Buonarroti z Florencie vyhotovil. Potom sa vrátil do svojho prenajatého domu, spálil stovky prípravných kresieb na Bakcha a Pietu a na druhý deň sa spolu s Argientom vydali na cestu do Florencie.
Návrat do Florencie (Dávid, Svätá rodina) (jún 1500január 1505).
Vo Florencii sa v roku 1500, na oslavu stého výročia súťaže na dvere Baptistéria, rozhodli vyhlásiť súťaž na Ducciov blok. Do mesta sa po niekoľkoročnom pôsobení v Portugalsku vrátil Sansovino, Michelangelov niekdajší spoluučeň zo záhrady Mediciovcov, ktorý bol považovaný za jej samozrejmého víťaza. Kvôli tejto súťaži sa sem v júni 1500 vracia aj Michelangelo. Jeho brat Sigsimondo pôsobí ako florentský žoldnier, Lionardo sa uchýlil do kláštora a Contessina de' Medici býva neďaleko Fiesole po tom, čo ju a jej muža vyhnali z Florencie.
Na čele Florencie v tom čase stál (ako vládnuci starosta mestského štátu) Piero Soderini, ktorého kedysi Lorenzo Medici Il Magnifico vychoval ako najnadanejšieho mladého politika. Začali sa sem postupne vracať umelci, ktorí za Savonarolovej vlády utiekli do Milána, Benátok, Portugalska a Paríža. Po svojom návrate si vo Florencii založili spolok „Kotol“.
Do Florencie sa vrátil aj Leonardo da Vinci, ktorý si získal dobré meno jazdeckou sochou grófa Sforzu a milánskou freskou Posledná večera. Michelangelo sa s Da Vincim, ktorý odišiel z Florencie približne v roku 1482, nikdy nestretol. Keď počul, že sa o ňom hovorí ako o najlepšom talianskom maliarovi, išiel sa do kostola Santissima Annunziata pozrieť na Leonardov obraz Panna Mária s dieťaťom a sv. Anna. Okrem toho tam narazil aj na skicu nahej mužskej postavy a pri pohľade na ňu si bol takmer istý, že Leonardo pitve.
Mesto vyhlásilo Leonarda za víťaza v súťaži o Ducciov blok, ale Leonardo objednávku okamžite odmietol; sochárstvo považoval za nižšiu formu umenia, vhodnú iba pre remeselníkov. Michelangelo bol týmto výrokom veľmi pobúrený. Jacopo Galli Michelangelovi vybavil objednávku na pätnásť malých sôch pre rodinný oltár Piccolominiovcov (vyhotovený Androm Bregnom). Sochy mali byť hotové do troch rokov a Michelangelo sa v zmluve zaviazal, že tri roky neprijme inú objednávku. Bol však veľmi sklamaný, že tri roky bude tesať iba malé, úplne oblečené sošky. Začal preto rozmýšľať nad Dávidom, ktorého chcel vytesať v prípade, že by ho vlnársky cech poveril urobiť sochu z Ducciovho bloku. Chodil po Florencii, pozeral si všetkých Dávidov a zistil, že všetci jeho predchodcovia zobrazili Dávida ako mladého chlapca, ktorý by nebol schopný hrdúsiť levy a medvede, alebo zabiť Goliáša, ktorého hlava mu ležala pri nohách. Florentskí sochári sa začali postupne vzdávať zámeru uchádzať sa o Ducciov blok, pretože podľa ich názoru sa vzhľadom na hlboký zárez v jeho strede z neho nedala vytesať žiadna socha. Z Ríma prišla zmluva na sochy pre Piccolominiovcov a obsahovala stať, ktorá Michelangela mimoriadne pobúrila: mal dokončiť prvú sochu – postavu sv. Františka, ktorú nedokončil Pietro Torrigiani. Michelangelo 19. júla 1500 zmluvu podpísal, našiel si dielňu, znova k sebe zavolal Argientina a začal pracovať na sochách.
Najprv vytesal sv. Pavla a sv. Petra a koncom júla odišiel do Sieny, aby tam dokončil Torriganiho sv. Františka. Hneď po návrate do Florencie poňho poslal Soderini, aby mu oznámil, že vedúci vlnárskeho cechu a Dómu sa mu rozhodli zveriť Ducciov blok.
Lodovico bol veľmi nespokojný, že Michelangelo za Dávida dostane iba stoštyridsaťštyri florinov (šesť florinov za každý mesiac počas dvoch rokov). Michelangelo si po rozhovore s bratom Buonarrotom uvedomil, že živí celú rodinu.
Granacci usporiadal na Michelangelovu počesť oslavu, na ktorú pozval všetkých dvanásť členov Kotla, Ghirlandaiov ateliér, učňov z bývalej Medicejskej záhrady a veľa iných ľudí. Roselli (maliar, ktorého ateliér súperil s Ghirlandaiovým), člen Kotla, bol taký chorý, že ho museli priniesť na nosidlách a krátko pred svitaním Michelangelovi oznámil, že sa v jeho prospech vzdáva členstva v Kotli. Michelangelo si na oslave vypočul Leonarda, ktorý hovoril o tom, ako pohŕda sochárstvom a rozhodol sa, že mu dokáže opak.
Michelangelo si prevzal Ducciov blok a začal rozmýšľať nad Dávidom. Dávid musí byť podľa jeho predstavy všeobecnejšou postavou, ktorá bude vyjadrovať odvahu. Rozhodol sa, že ho zobrazí pred bojom s Goliášom a v zime začal tesať. Pracoval cez deň aj v noci, prestal sa stretávať so svojimi priateľmi a chodiť na stretnutie Kotla. Po piatich mesiacoch práce priviedol Soderini do Michelangelovho ateliéru šestnástich členov výborov, ktorý si pozreli nedokončeného Dávida a rozhodli sa, že zaň Michelangelovi vyplatia štyristo florinov.
V lete sa Michelangelo od Soderiniho dozvedel, že francúzskemu maršalovi Pierrovi de Rohan, sa v dobe, keď bol vo Florencii (v roku 1494) zapáčil Donatellov bronzový Dávid, ktorý v tej dobe zaujímal čestné miesto na nádvorí Medicejského paláca, a rád by mal aj on takého. Soderini Michelangela požiadal, aby urobil kópiu.
Koncom apríla roku 1503 pozval Soderini Michelangela na obed, kde mu oznámil, že Stavebná huť dómu Santa Maria del Fiore si uňho objednáva sochy dvanástich apoštolov v nadživotnej veľkosti, ktorých by mal vytesať za dvanásť rokov. Odmenou za túto prácu mal byť dom s ateliérom, ktorý by Michelangelovi postavili podľa jeho vlastného návrhu. Za každú dokončenú sochu by bola na Michelangela prepísaná dvanástina domu a po dokončení celej objednávky by mu patril celý dom. Michelangelo napriek záväzku na najbližších dvanásť rokov zmluvu podpísal. V tom čase tiež dal u zlievačov odliať kópiu Donatellovho bronzového Dávida.
Jedného dňa Michelangela navštívil Angolo Doni - sused, ktorého poznal od detstva - a požiadal ho, aby preňho namaľoval obraz Svätej rodiny, ako svadobný dar pre jeho snúbenicu Maddalenu Strozzi (rodičia Maddaleny kedysi kúpili Michelangelovho Herkula). Michelangelo napriek tomu, že maliarstvo nebolo jeho remeslom, napokon súhlasil. Namaľoval Donimu Svätú rodinu sediacu v tráve a v pozadí šiestich nahých mladíkov sediacich na múre. Doni bol z obrazu sklamaný, ale keďže Maddalena po obraze od Michelangela túžila, vyplatil mu zaň dvojnásobok pôvodnej sumy, stoštyridsať florinov.
V auguste 1503 zomrel pápež Alexander VI. a 22. septembra sa siensky kardinál Piccolomini stal pápežom Piom III. Michelangelo sa obával, že pápež donúti Soderiniho, aby ho uvoľnil so zmluvy na Obra – Dávida, kým nedokončí zvyšných jedenásť postáv pre oltár Piccolominiovcov, a preto začal na Dávidovi pracovať ešte usilovnejšie. Pápež Pius III. však po niekoľkých mesiacoch vládnutia náhle umrel a za pápeža bol zvolený kardinál Rovere, ktorý prijal meno Július II. V tomto období Leonardovi da Vincimu zadali objednávku na fresku v sále, v ktorej zasadal Soderini a Signoria (Rada), ktorá vládla Florencii. Da Vinci mal za túto prácu dostať desať tisíc florinov. Michelangelo práve pracoval na poslednej časti Obra – na Dávidovej hlave.
Začiatkom januára 1504 sa Florencia dozvedela, že Piero de´ Medici, ktorý bojoval vo francúzskej armáde (dúfal, že Ľudovít XII. mu pomôže dobyť Florenciu) sa počas bojov utopil v rieke Garrigliano.
Koncom januára Soderini zvolal florentských umelcov, aby rozhodli o umiestnení Obra – Dávida. Florentskí umelci a niekoľko členov Signorie rozhodlo, že Dávid bude umiestnený na miesto, kde dovtedy stála Donatellova Judita, pred Palazzo della Signoria. Dávid bol Florenťanmi prijatý s nadšením a Michelangelo bol na svojho Obra právom pyšný.
Jedného dňa Michelangelo dostal list z Ríma. Bol to list od Jacopa Galliho v ktorom mu Jacopo posielal zmluvu podpísanú bratmi Mouscronovcami, ktorí si u neho objednávali "Madonu s dieťaťom" podľa jeho vlastnej predstavy. Jacopo Michelangelovi tiež napísal, že Piccolominiho dedičia, od neho požadujú, aby do dvoch rokov dokončil sošky pre oltár Piccolominiovcov.
Bezprostrednou reakciou na Dávida bola návšteva Bartolomea Pittiho, ktorý Michelangelovi oznámil, že si so ženou zakladajú umeleckú zbierku a rád by vlastnil nejaké dielo od Michelangela. Michelangelo mu sľúbil, že by pre neho mohol vytesať dielo podobné svojmu pravému dielu – reliéfu Madona so schodmi a Pitti nadšene súhlasil.
Michelangelo začal kresliť návrhy na svoj nový dom, ktorý bol v krátkom čase postavený.
Michelangelovi sa vo vlastnom ateliéri veľmi dobre pracovalo, zhotovil voskový model na "Bruggeskú madonu" (pre bratov Mouscronovcov), náčrty na basreliéf "Madona s dieťaťom pre Pittiovcov", predbežné kresby na Apoštola sv. Matúša do Dómu a opilovával bronzového Dávida pre francúzskeho maršala. Keď prišiel z Carrary mramor začal tesať Bruggeskú madonu. Zobrazil ju ako veľmi smutnú ženu, ktorá už tuší, čo sa stane s jej synom. Po jej dokončení začal pracovať na Madone pre Pittiovcov – prvýkrát sa podujal vytesať okrúhlu plastiku. Pittiovci boli reliéfom nadšení.
V nasledujúcich mesiacoch prijala Florencia Obra – Dávida za svoj symbol. Jedného dňa Pittiovci poslali k Michelangelovi Tadea Taddeiho, florentského intelektuála a milovníka umenia, ktorý Michelangela prosil, aby aj jemu vytesal „medailón“, tak ako Pittiovcom. Michelangelo súhlasil.
V tomto období Michelangelovi napísal z Ríma architekt Giuliano de Sangallo (ktorý do Ríma odišiel na pozvanie pápeža Júlia II.) a upozorňoval Michelangela, že ho pápež čoskoro povolá do Ríma.
V máji 1504 Leonardo da Vinci po upozornení Signoriou začal pracovať na freske. Témou mala byť bitka pri Anghiari a Leonardov prípravný kartón zožal veľký úspech. Umelci, aj obyčajní ľudia sa húfne hrnuli do Leonardovho ateliéru v Santa Maria Novella, kde kartón študovali, obdivovali a kopírovali. Leonardovi odsúhlasili na jeho fresku polovicu steny vo veľkej sále Signorie a Michelangelo sa rozhodol, že jemu musia zadať druhú polovicu. Zašiel za Soderinim a poprosil ho, aby jeho požiadavku predniesol na najbližšom zasadnutí Signorie. Michelangelo si pre svoju fresku vybral výjav, ktorý sa odohral v Casine, neďaleko Pisy, kde sa florentské vojská za horúceho letného dňa utáborili na brehu Arna. Vojaci sa cítili bezpeční pred útokom, a preto poskladali ťažké brnenia, kúpali sa v Arne, alebo opaľovali na brehu, keď na nich zrazu zaútočili Pisania. Michelangelo s hotovými náčrtmi znova zašiel za Soderinim, ktorý mu sľúbil, že mu objednávku vymôže. Signoria nakoniec Michelangelovi zadala objednávku za tritisíc florinov (ani nie tretinu z toho, čo mal za svoju fresku dostať Leonardo) a Michelangelo sa pustil do kartónu na fresku Kúpači. Na nový rok roku 1505, v rekordnom čase tri mesiace kartón na fresku dokončil. Medzi obdivovateľmi kartónu bol aj vtedy dvadsaťjedenročný Raffael Sanzio (Santi), ktorého priviedol Tadeo Taddei.
Krátko po dokončení kartónu, v dobe, keď sa ho Michelangelo chystal preniesť ako fresku na stenu vo veľkej sále, prišiel z Ríma odkaz, že pápež Július II. si želá, aby Michelangelo ihneď prišiel do Ríma a na cestu posiela sto florinov.
Rím a pápež Július II. (Bronzový Július II., klenba Sixtínskej kaplnky) (február 15051513).
Michelangelo správu oznámil Soderinimu, ktorý rozhodol, že obe zmluvy (zmluva na dvanásť apoštolov a zmluva na fresku) musia byť odložené a Michelangelo musí okamžite odcestovať do Ríma.
Po príchode do Ríma Michelangelo navštívil Jacopa Galliho a dozvedel sa, že Jacopo je ťažko chorý. Po pár dňoch Michelangelovho pobytu v Ríme ho prijal pápež a oznámil mu, že chce, aby pre neho Michelangelo vytesal veľkolepý náhrobok s množstvom mramorových sôch.
Michelangelo začal rozmýšľať nad náhrobkom a o niekoľko týždňov predložil pápežovi náčrty približne štyridsiatich sôch – Mojžiša, Ráchel, Ley, Rút, anjelov, apoštola Pavla, sochu pápeža a niekoľko nahých otrokov. Pápež náčrty schválil a poslal Michelangela so Sangallom (ktorý bol v tej dobe hlavným pápežovým architektom) a s Bramantem (ďalší pápežov architekt) do Chrámu sv. Petra nájsť pre náhrobok vhodné miesto. Keď zistili, že na tak monumentálny náhrobok nie je v chráme dosť miesta, Sangallo navrhol, aby sa kvôli nemu dala postaviť úplne nová stavba. V týchto dňoch Jacopo Galli po dlhej a ťažkej chorobe umrel.
Michelangelo odišiel do Carrary, nájsť na náhrobok vhodný mramor a vrátil sa až na novoročnú recepciu k roku 1506.
Po návrate zistil, že Bramante odhovoril pápeža od stavby kaplnky pre náhrobok a na mieste, ktoré pre ňu so Sangallom vybrali sa bude stavať nový Chrám sv. Petra, na ktorý bude vyhlásený konkurz. Pápež dal Michelangelovi k dispozícii dom na Piazza San Pietro a odmietol mu dať viac ako tisíc dukátov (peniaze, ktoré Michelangelo minul na nákup mramoru), kým neuvidí hotovú prvú sochu. Keď lode priviezli mramor, Michelangelo zobral k sebe tesára Cosima, ktorý mu pomohol postaviť drevený model prvých dvoch poschodí náhrobku.
V marci pápež vyhlásil víťaza konkurzu na nový Chrám sv. Petra, ktorým sa stal urbinský architekt Bramante. Michelangelo to spočiatku nevedel pochopiť, bol presvedčený, že víťazom sa mal stať Sangallo, pápežov úradný architekt, keď mu však Leo Baglioni ukázal návrhy oboch architektov, uvedomil si, že pápež rozhodol spravodlivo – Bramantov návrh bol neporovnateľne lepší ako Sangallov. Súčasťou Bramanteho návrhov bol však plán, ktorý sa Michelangelovi vôbec nepáčil – zbúrať starý Chrám sv. Petra a uvoľniť tak miesto pre nový.
V máji mala prísť z Carrary ďalšia zásielka mramoru a Michelangelo sa rozhodol zájsť za pápežom a požiadať ho o ďalšie peniaze. Pápež Michelangela niekoľkokrát odmietol prijať (Leo Baglioni Michelangelovi prezradil, že Bramante pápežovi nahovoril, že náhrobok by mu mohol priniesť nešťastie a privolať jeho smrť).
Keď ho stráž jedného dňa na pápežov príkaz odmietla pustiť do pápežského paláca Michelangelo stratil trpezlivosť a vydal sa na cestu do Florencie. V Siene ho dostihol Leo Baglioni so skupinou piatich členov pápežskej stráže a oznámil mu, že pápež mu prikazuje, aby sa okamžite vrátil do Ríma. Michelangelo sa odmietol vrátiť a pokračoval v ceste do Florencie.
Po návrate zašiel Michelangelo do Veľkej sály paláca Signorie, aby sa pozrel, ako pokračuje Leonardo da Vinci v práci na svojej freske Bitka pri Anghiari. Keď prišiel do sály zistil, že Leonardova freska je úplne zničená. Soderini mu vysvetlil, že Leonardo chcel použiť starodávnu metódu enkaustiky, do omietky pridal vosk a keď po dokončení nechal fresku sušiť ohňom, vosk sa roztopil a farby stiekli. Michelangelo bol Leonarda navštíviť v jeho dome a vyjadril mu svoju ľútosť nad tým, čo sa stalo.
O dva dni neskôr po Michelangela poslal Soderini, aby mu oznámil, že dostal od pápeža list: ak Signoria neprinúti Michelangela okamžite sa vrátiť do Ríma, Florencia stratí pápežovu pontifikálnu priazeň. Michelangelo sa odmietol vrátiť, ale začiatkom júla si ho Soderini nechal zavolať znovu, a povedal mu, že dostal od pápeža list, v ktorom mu oznamuje, že sa na Michelangela nehnevá, a že sa nemusí báť a má sa ihneď vrátiť do Ríma. Koncom augusta odišiel pápež z Ríma, dobyl Perugiu a vpochodoval do Bologne. Michelangelo si uvedomil, že prehral a novembri odišiel do Bologne, aby sa pomeril s pápežom. Michelangelo svoj pobyt v Bologni využil, a navštívil starých priateľov – Aldovrandiho a Clarissu.
Pápež prijal Michelangelovo ospravedlnenie a oznámil mu, že si želá, aby pre neho Michelangelo odlial bronzovú sochu s jeho podobizňou do vonkajšieho výklenku Chrámu sv. Petronia v Bologni. Michelangelo bol sklamaný, ale na pápežove naliehanie vyhotovil náčrty a po ich schválení nakúpil materiál a poslal do Ferrary po Argienta a do Florencie po dvoch zlievačov. Na Via de´Toschi si prenajal dom, nakúpil si starý nábytok a začal pracovať na bronzovej soche pápeža Júlia II.
Keď Michelangelo poslal jedného zo zlievačov kúpiť vosk, zistil, že ho oklamal a bol nútený oboch zlievačov prepustiť. Pred veľkou nocou pápež naposledy schválil voskový model a odišiel aj so svojím vojskom späť do Ríma. V máji Michelangelo poslal po florentského zlievača – majstra Bernardina a v júni sa pokúsili sochu odliať. Po pás socha vyšla výborne, ale druhá polovica nevytvorila zliatinu. Michelangelo sa však nevzdal a spolu s Bernardinom sa pokúsili sochu odliať ešte raz. Druhý pokus bol úspešný a Michelangelo sa pustil do opilovávania a leštenia sochy.Uprostred februára bola socha inštalovaná do výklenku nad Della Querciovým portálom a Michelangelo odišiel do Florencie, kde dokončoval apoštola sv. Matúša. Na radu Soderiniho poprosil otca, aby spolu zašli k notárovi, kde Lodovico s nevôľou podpísal Michelangelove zákonné osamostatnenie.
Po pár týždňoch ho pápež opäť povolal do Ríma a oznámil mu, že si želá, aby Michelangelo vyzdobil freskami klenbu Sixtínskej kaplnky (pomenovanú podľa Júliovho strýka pápeža Sixta IV.) Michelangelo protestoval, ale pápež mu sľúbil, že sa po dokončení fresiek bude môcť vrátiť k práci na náhrobku a Michelangelovi neostávalo nič iné, ako súhlasiť. Michelangelo napísal Granaccimu, aby mu pomohol zorganizovať bottegu a nasťahoval sa do domu, ktorý pri svojom náhlom úteku z Ríma pred dvoma rokmi opustil. V máji podpísal s pápežom zmluvu a krátko nato prišiel do Ríma Granacci, ktorý sa s Michelangelom dohodol na maliaroch, odišiel do Florencie a v septembri sa vrátil s celou bottegou.
V októbri začali všetci pracovať v Sixtínskej kaplnke. Koncom decembra, keď bola vymaľovaná sedmina klenby si Michelangelo uvedomil, že pápež bude s výsledkom síce spokojný, ale on si nikdy neodpustí, že klenba je iba priemerným dielom, ktoré neprinieslo umeniu nič nové. Na nový rok dostal nápad – inšpirovať sa Genézou a namaľovať na klenbu stvorenie sveta. Zašiel za pápežom a oznámil mu svoj plán. Pápež súhlasil a Michelangelo sa pustil do návrhov na klenbu Sixtínskej kaplnky. Michelangelo začal maľovať potopu. Na konci prvého týždňa však zistil, že freska je pokrytá plesňou a išiel pápežovi oznámiť, že nepochodil. Pápež Michelangela upokojil a poslal do kaplnky Sangalla, aby zistil, čo sa dá robiť. Sangallo poprezeral fresky a oznámil Michelangelovi, že chyba je v tom, že rímske vápno neschne tak rýchlo ako florentské a postačí pár dní a pleseň zmizne. Michelangelo sa vrátil k práci na freskách, ale jeho priateľ Sangallo sa chystal vrátiť do Florencie. Bramante si úplne získal pápežovu priazeň a Sangallo už nedostával v Ríme žiadne objednávky. Michelangelo dostával listy od otca o od bratov, v ktorých žiadali neustále viac a viac peňazí.
V tomto období prišiel do Ríma na pápežovo pozvanie Raffaello Sanzio a pápež mu zadal fresky v Stanziach – izbách jeho bytu. Bramante začal rúcať Chrám sv. Petra a uvoľňovať tým miesto pre nový. Michelangelova Pieta bola na čas presťahovaná do susednej kaplnky. Jedného dňa Michelangelo zistil, že Bramante a Raffael chodia v noci tajne do Sixtíny kopírovať jeho fresky a požiadal pápeža, aby Bramante odovzdal kľúč.
Michelangela si dala zavolať Piccolominiho neter a požiadala ho, aby vytesal zvyšných jedenásť sôch pre oltár Piccolominiovcov.
Jedného dňa Michelangela zastihla nečakaná správa – brat Lionardo umrel v kláštore v Pise. Michelangelo sa prestal stýkať s ľuďmi, chodiť na návštevy a venoval sa iba práci na freskách.
V júni 1510, približne rok a dva mesiace po začatí dokončil prvú polovicu klenby. Pápež sa prišiel pozrieť do kaplnky a pohádal sa s Michelangelom, pretože odmietol dať dole lešenie a ukázať hotovú polovicu klenby ľuďom. Nazlostený pápež udrel Michelangela palicou po pleci a urazený Michelangelo odišiel. Bol rozhodnutý znova utiecť z Ríma, ale navštívil ho pápežov komorník, ktorý mu priniesol päťsto dukátov a pápežovo ospravedlnenie. Lešenie bolo sňaté a kaplnka na pár dní sprístupnená verejnosti, ale jediný, kto sa prišiel Michelangelovi pokloniť bol vtedy dvadsaťsedemročný Raffaello Sanzio.
Dva dni po odhalení fresiek odišiel pápež na čele svojho vojska vyhnať Francúzov zo severného Talianska a dobyť Ferraru. Pápež Michelangelovi nenechal výslovné povolenie postaviť naspäť lešenie a začať prácu na druhej polovici klenby, a preto jedného dňa odišiel za pápežom do Bologne, kde však zistil, že pápež je veľmi zaneprázdnený vojnou a nemôže ho prijať. Cestou späť sa Michelangelo zastavil vo Florencii a navštívil chorého brata Buonarrota. Po jeho návrate do Ríma ho navštívil pápežov kronikár, ktorý mu odovzdal peniaze na stavbu nového lešenia a povolenie pokračovať v práci.
Pápežské vojsko bolo porazené a Július II. sa ako najnenávidenejší človek v celom Taliansku vrátil do Ríma. Michelangelo sa v Sixtíne snažil napredovať ešte rýchlejšie, pretože tušil, že sa blíži pápežov koniec. Pápež po svojom príchode zašiel do kaplnky a vyjadril spokojnosť s Michelangelovou prácou. V zime 1512 pápež opäť navštívil Sixtínu a oznámil Michelangelovi, že chce, aby bola klenba čo najskôr hotová, pretože na Sviatok všetkých svätých chce v kaplnke odslúžiť omšu. Michelangelo fresky urýchlene dokončil, dal sňať lešenie a v danom termíne bola klenba odhalená.
Mediciovskí pápeži (15131534).
Niekoľko mesiacov po odhalení fresiek pápež umrel. Novým pápežom sa stal Giovanni de´ Medici, ktorý prijal meno Lev X.
Michelangelo si za peniaze, ktoré mu Július II. vyplatil tesne pred smrťou, kúpil nový dom a začal kresať tri gigantické bloky carrarského mramoru (po ktoré ho do Carrary poslal v roku 1505 pápež Július II.) naraz – Mojžiša a dvoch heroických otrokov (Hrdinský a Umierajúci otrok).
Rozhodol sa, že Mojžiš bude dva a pol metra vysoká, mohutná postava v sediacej polohe s jednou nohou vysunutou prudko dozadu a s kamennými tabuľami pod pazuchou. Pápež Lev X. využil svoj vplyv a presvedčil dedičov rodu Rovere (dedičia Júlia II.), aby s Michelangelom uzavreli spravodlivejšiu zmluvu a poskytli mu viac času a peňazí.
Sixtínska kaplnka mala podobný ohlas ako kedysi odhalenie Dávida vo Florencii – do Ríma prichádzali umelci, aby si mohli prezrieť sixtínske fresky a vyhlasovali Michelangela za „učiteľa sveta“.
Vo Florencii začal vládnuť Giuliano de´ Medici a Michelangelo sa od Granacciho dozvedel, že vládne dobre a rozumne, ako kedysi jeho otec Il Magnifico. To sa však nepáčilo bratrancovi Giuliovi, ani pápežovi Levovi (bratovi Giuliana de´ Medici), ktorý Giuliana po krátkom čase odvolal a dal ho menovať rímskym barónom.
Cez zimu prišiel do Ríma na Giulianovo pozvanie Leonardo da Vinci, ktorý Michelangelovi povedal, že freskami v Sixtínskej kaplnke doviedol anatomické maliarstvo k dokonalosti.
Na jar zomrel Bramante a pápež dal do Ríma zavolať Giuliana de Sangallo (otcovho obľúbeného architekta), ktorý po Bramantem prevzal stavbu nového Chrámu sv. Petra.
Michelangela navštívili Metello Vari dei Porcari a Bernardo Cencio a požiadali ho, aby pre kostol Santa Maria sopra Minerva vytesal sochu Vzkriesenie Krista, na ktorej bude, vzhľadom na zmluvu s Roverovcami, pracovať vo voľnom čase.
Rodina Michelangela neustále žiadala o ďalšie peniaze, ktoré im bez slova posielal. Giuilano de Sangallo jedného dňa ochorel a umrel počas prevozu do Florencie. Hlavným architektom Chrámu sv. Petra a celého Ríma sa stal Raffael Sanzio.
Contessina ochorela a dala si zavolať Michelangela do svojho paláca. Vtedy ju Michelangelo videl naposledy – o pár dní umrela. Jej smrť Michelangelom veľmi otriasla.
Michelangela si nechal v týchto dňoch zavolať pápež Lev X. a oznámil mu, že chce, aby pre Mediciovcov vytvoril priečelie rodinného kostola San Lorenzo. Michelangelo ho prosil, aby mu dal ešte dva roky, aby si splnil svoje záväzky voči rodine Rovere a dokončil náhrobok Júlia II., ale pápež bol neoblomný a ihneď poslal Michelangela do Carrary, nájsť vhodný mramor. Z Florencie prišla správa, že brat Buonarroto sa oženil. Michelangelo odišiel do Carrary, kde strávil zvyšok roka hľadaním dokonalého mramoru. Začiatkom roka sa však práce v lomoch zastavili a Michelangelo sa vrátil do Ríma. Po návrate začal pracovať na návrhoch na priečelie.
Pápež Lev X. Michelangelovi oznámil, že nechce, aby bol mramor z Carrary, ale z lomov v Pietrasante. O Pietrasante sa hovorilo, že je tam najlepší mramor na svete, ale ešte nikdy sa nikomu nepodarilo vyťažiť odtiaľ ani jeden blok mramoru – neviedla tam nijaká cesta a ani rímskym inžinierom sa nepodarilo Pietrasante sprístupniť. Lev Michelangela poveril, aby si išiel obzrieť vrchol Monte Altissimo v Pietrasante a podal mu správu o tom, čo zistil. Michelangelo sa vrátil do Carrary a začal nakupovať mramor. Po pár dňoch dostal od pápeža správu, aby sa ihneď vydal do Pietrasante. Keď tam dorazil, zaplatil si sprievodcu a vydal sa na cestu na Monte Altissimo, kde zistil, že chýry o mramore sú pravdivé – mramor bol dokonalý, ale Michelangelo si uvedomil, že viesť cestu na Monte Altissimo je takmer nemožné.
Na jar sa Michelangelo vrátil do Florencie, aby mohol osláviť narodenie Buonarrotovej prvej dcéry Francescy (Cecca) a kúpil si pozemok na nový priestranný ateliér. Niekoľko týždňov pracoval na nových návrhoch na priečelie, ale napriek tomu, že sa pápežovi tieto návrhy páčili, neposlal Michelangelovi žiadne peniaze.
Jedného dňa, keď Lodovico žiadal od Michelangela ďalšie peniaze, syn sa po prvý raz vzoprel otcovi. Urazený Lodovico odišiel z domu a začal o Michelangelovi rozširovať, že ho vyhnal. Michelangelo sa mu ospravedlnil a poprosil ho, aby sa vrátil.
Jedného dňa Michelangela navštívil Grannaci a oznámil mu, že jeho kartón na fresku Kúpači zmizol.
Michelangelo sa sústredil na priečelie, vyhotovil model a podpísal s pápežom zmluvu na štyridsaťtisíc dukátov (päťtisíc dukátov ročne po dobu ôsmich rokov). Pápež dal však Michelangelovi podmienku – celé priečelie musí byť z mramoru z Pietrasante. Po svojom návrate do Carrary sa na piazze zhromaždil carrarský ľud, ktorý sa bál, že ich otvorenie lomov v Pietrasante zruinuje. Keď Michelangelo vyšiel na piazzu, ľudia po ňom začali hádzať mramor a jeden kus ho zasiahol do čela. Na druhý deň Michelangelo odišiel do Pietrasante.
V nasledujúcich dňoch Michelangelo našiel pracovnú čatu a učil kamenárov lámať mramor. Po niekoľkých týždňoch prišiel do Pietrasante staviteľ Bocca, ktorý mal postaviť cestu k Monte Altissimo, ale Michelangelo sa s ním nezhodol a rozhodol sa, že postaví cestu sám. V polovici septembra, keď už kamenári na čele s Michelangelom lámali mramor, sa pri nakladaní stalo nešťastie – veľký mramorový blok sa skotúľal a zabil jedného z Michelangelových mladých pomocníkov. Prácu v lomoch zastavili a Michelangelo odišiel do Florencie a pokračoval v stavbe svojho nového domu. Neskôr sa aj s kamenármi vrátil do Pietrasante, kde sa zase začala práca v lomoch. Práca sa darila a po pár týždňoch bol nalámaný dostatočný počet krásnych mramorových blokov, ale Michelangela odvolali a prikázali mu prísť do Florencie.
Kardinál Giulio de´ Medici mu oznámil, že plány na priečelie San Lorenzo sa rušia a vylámaný mramor bude použitý na predlaždenie Dómu (Duomo). Michelangelo bol zničený, ale vzchopil sa a rozhodol sa, že začne pracovať vo svojom novom florentskom ateliéri.
Michelangelo sa rozhodol splniť zmluvu, ktorú pred niekoľkými rokmi uzavrel v Ríme a vytesať jednoduchú sochu vzkrieseného Krista. Hotovú sochu mal poslať do Ríma, a preto nechal blanu medzi ľavým ramenom a hruďou a oboma nohami a nevypracoval podrobne vlasy, aby sa socha cestou nepoškodila. V tomto období umrel vo Francúzsku Leonardo da Vinci.
Michelangelo sa pustil do štyroch dvaatrištvrtemetrových blokov, ktoré mali byť súčasťou námetu otrokov na náhrobku Júlia II. Nemali to byť štyri osobitné postavy, ale časti jednotného celku: driemajúci Mladý obor, Prebúdzajúci sa obor, Atlas, ktorý drží na svojich pleciach celý svet a starý Bradatý obor. Michelangelo pracoval na otrokoch až do jari, kým ho pápež Lev a kardinál Giulio nepožiadali, aby s prácou prestal a vytesal sochy na náhrobky ich otcov, Lorenza (Il Magnifica) a Giuliana de´ Medici. Michelangelo spočiatku odmietal, ale na pápežove naliehanie nakoniec súhlasil. Vypracoval návrhy na dva sarkofágy, na každom dve ležiace alegorické postavy, ktoré predstavujú životný cyklus človeka – Svitanie, Deň, Večer (Súmrak) a Noc a návrh sôch oboch Mediciovcov a Panny Márie s dieťaťom na stenu oproti oltáru. Pápež tieto Michelangelove návrhy prijal a poveril Michelangela aj architektonickými prácami na kaplnke Mediciovcov, v ktorej mali byť náhrobky neskôr umiestnené.
Koncom novembra sa pápež Lev X. vrátil z poľovačky prechladnutý a prvého decembra 1521 už ležal vo Vatikáne mŕtvy. Jeho nástupcom sa stal Hadrián VI.
Roverovci, podporovaní novým pápežom sa rozhodli zažalovať Michelangela za nesplnenie zmluvy – Michelangelo v stanovenom termíne nestihol dokončiť sochy na náhrobok Júlia II.
Po dvadsiatich dvoch mesiacoch Michelangelovej úzkosti a strachu z budúcnosti pápež Hadrián VI. umrel a novým pápežom sa stal Giulio de´ Medici, ktorý prijal meno Klement VII. a hneď po svojom korunovaní poveril Michelangela, aby pokračoval v práci na kaplnke. Pápež Klement Michelangelovi udelil doživotný dôchodok – päťdesiat dukátov mesačne a prehovoril Roverovcov, aby odstúpili od súdneho sporu a pristali na jednoduchší náhrobok Júlia II., ktorý by tvorila jediná stena, na ktorú mal Michelangelo okrem Panny a pápeža už všetky ostatné sochy hotové.
Pápež Klement zadal Michelangelovi ďalšiu objednávku – výstavbu knižnice na medicejské rukopisy a knihy ("Knižnica Mediciovcov").
Michelangelo nakreslil predbežné náčrty a začal pracovať na prvých štyroch sochách na náhrobok Mediciovcov – Svitanie, Súmrak, Panna Mária s dieťaťom a Lorenzo de´ Medici a neskôr aj na zvyšných troch sochách – Deň, Noc a Giuliano de´ Medici.
V tomto období sa vzbúrili Florenťania, chceli vyhnať Mediciovcov a znova nastoliť Florentskú republiku. Pápež Klement musel ujsť do pevnosti Sant´Angelo, lebo Rím zaplavila nemecká, španielska a talianska armáda, ktorá rabovala a pustošila mesto.
Michelangelo začal tesať "Víťazstvo", ktoré pôvodne zamýšľal umiestniť na Júliov náhrobok. Socha víťazstva sa vynorila v podobe klasického, dobre stavaného gréckeho mladíka. Florenťania zvíťazili a bola znovu nastolená Florentská republika na čele s gonfalonierom Niccolom Capponim a Signoriou. Po siedmich mesiacoch sa pápežovi Klementovi podarilo utiecť do Orvieta. Florenciu zachvátila morová epidémia, zomreli tisícky ľudí a medzi nimi aj Michelangelov brat Buonarroto.
Mor ustúpil a ľudia sa začali vracať do mesta. Pápež Klement sa v Ríme znova dostal k moci, zhromaždil vojsko a rozhodol sa zaútočiť na Florenciu. Michelangela povolali pred Signoriu a prikázali mu postaviť pevné kamenné opevnenie na južnej strane mesta. Po dokončení opevnenia Michelangela zvolili za generálneho guvernéra opevnení a poslali ho skontrolovať opevnenie v Pise a Livorne a neskôr aj vo Ferrare. Vojvoda z Ferrary Michelangela požiadal, aby pre neho niečo namaľoval.
Po návrate do Florencie Michelangelo zistil, že do mesta pozvali generála Malresu z Perugie, ktorý sa s ním hneď po jeho príchode pohádal kvôli Michelangelovým návrhom na stavbu opevnení. Michelangelo podozrieval Maltesu, že chce zradiť Florenciu a oznámil svoje podozrenie Signorii, ktorá ho vysmiala. Raz v noci sa Michelangelo prechádzal popri hradbách a z tmy začul hlas, ktorý mu hovoril, že ho Maltesa nechá zabiť, lebo odhalil jeho plány a radil mu, aby hneď ušiel. Michelangelo sa zbalil a vydal sa do Bologne, Ferrary, Benátok a Francúzska. Po siedmich týždňoch sa vrátil v nemilosti. Signoria mu udelila pokutu, ale znova ho poverila stavbou opevnení, keďže pápežské vojská už táborili na vrchoch za južnými hradbami. Krátko po Michelangelovom návrate pápežské vojská zaútočili na Florenciu. Pápež Klement dobyl republiku a brány mesta mu otvorilo Maltesovo vojsko. Michelangelo ušiel a skryl sa v zvonici San Niccoló na brehu Arna. Z Ríma dostal správu, že neskúsený učeň poškodil jeho Vzkrieseného Krista, keď odstraňoval mramorové blany medzi končatinami. Michelangelo začal maľovať sľúbený obraz pre vojvodu z Ferrary – "Lédu a labuť".
V polovici novembra prišiel za Michelangelom Giovanni Spina so správou, že pápež mu odpustil, a chce, aby Michelangelo pokračoval v práci na kaplnke a náhrobkoch.
Michelangelo sa rozhodol prerobiť provizórneho Dávida, ktorého kedysi pokusne vytesal z mramoru, ktorý mu daroval Beppe. Goliášovu hlavu prerobil na guľu – svet, a zo starej sochy sa stal Dávid – Apolón.
V júni 1533 dokončil Svitanie a v auguste Noc – dve alegorické ženské postavy. V septembri dokončil ďalšie dve alegorické mužské postavy – Súmrak a Deň. Michelangelo postupne dokončil zvyšné tri sochy – Pannu Máriu s dieťaťom, Lorenza a Giuliana de ´Medici a pápež ho pozval do Ríma, aby sa tam prišiel zotaviť.
Po príchode bol Michelangelo pozvaný na večeru do Vatikánu, kde mu pápež oznámil, že by bol veľmi rád, keby sa Michelangelo podujal namaľovať na oltárnu stenu Sixtínskej kaplnky fresku "Posledný súd". Na tejto večeri sa Michelangelo stretol s neobyčajne krásnym Tomassom de' Cavalierim – dvadsaťdvaročným, vzdelaným mladíkom z rímskeho patricijského rodu, ktorý sa chcel stať maliarom a požiadal Michelangela, či by ho počas svojho pobytu v Ríme nemohol učiť kresliť. Michelangelo súhlasil a po niekoľkých týždňoch strávených v Ríme sa z nich stali priatelia.
Michelangelo sa vrátil do Florencie a dokončil niektoré drobné úpravy na alegorických postavách a na soche Panny Márie.
Definitívny pobyt v Ríme (15341564).
V júni, pri oslavách Lodovicových deväťdesiatych narodenín, Lodovico umrel. Michelangelo si zbalil svoje veci a odišiel do Ríma. Dva dni po Michelangelovom príchode pápež Klement VII. vo Vatikáne umrel.
Novým pápežom Pavlom III. sa stal Alessandro Farnese. Hneď po svojom korunovaní Michelangelovi oznámil, že chce, aby pracoval v jeho službách a vytvoril fresku posledného súdu.
Michelangelo znova navštívil svojho priateľa Tomassa de´ Cavalieri, ktorý mu dodal silu a odvahu na to, aby sa pustil do práce na pätnásť metrov vysokej a dvanásť metrov širokej oltárnej stene Sixtínskej kaplnky. Michelangelo a Tomasso sa stali nerozlučnými priateľmi. Tomasso sa rozhodol, že Michelangela zoznámi s markízou Vittoriou Colonnou di Pescara, vdovou po generálovi z Neapola. Vittoria, jedna z najbystrejších hláv v Ríme, významná poetka a výborná znalkyňa latinčiny a gréčtiny sa stala prvou rímskou dámou. Vittoria na Michelangela veľmi silno zapôsobila. O pár dní ho opäť pozvala na návštevu a postupne ho úplne ovládla. Netrvalo dlho, kým si Michelangelo uvedomil, že Vittoriu miluje. Vittoria ho neustále pozývala na návštevy, ale vyhýbala sa tomu, aby spolu ostali sami.
Michelangelo dokončoval kartón na Posledný súd. Freska mala obsahovať vyše tristo postáv v životnej a nadživotnej veľkosti.Ústrednou postavou fresky je Ježiš Kristus so zdvihnutou pravicou, vedľa neho Panna Mária, na ľavej strane ľudia, ktorí idú hore, do neba, na pravej strane ľudia, idúci dole, do pekla.
V tomto období vyhlásil pápež Pavol Michelangela za Sochára, Maliara a Architekta celého Vatikánu s doživotným dôchodkom sto dukátov mesačne. Michelangelo sa pustil do zväčšovania a prenášania kartónu na oltárnu stenu. V období, keď mal už hotové dve tretiny fresky musela Vittoria Colonna odísť z Ríma do kláštora sv. Kataríny vo Viterbe.
Deň pred Sviatkom všetkých svätých, presne dvadsaťdeväť rokov od posvätenia klenby pápežom Júliom II., odslúžil pápež Pavol III. omšu na oslavu dokončenia Posledného súdu.
Pápež Michelangela požiadal, aby namaľoval dve fresky – "Obrátenie sv. Pavla a Ukrižovanie sv. Petra" na dve veľké steny v Paulínskej kaplnke, stojacej medzi Sixtínou a Chrámom sv. Petra. Zatiaľ, čo rozmýšľal nad freskami, zamestnával sa mramorom – dokončoval Mojžiša, vytesal Bruta, ktorého od neho nemilosrdne žiadala florentská kolónia a začal tesať Ráchel a Leu do dvoch výklenkov po oboch stranách Mojžiša na Júliov náhrobok. Hrdinský a Zomierajúci otrok, ani štyria nedokončení otroci sa nemohli stať súčasťou náhrobku, pretože výklenky boli pre nich primalé. Michelangelo dokončil skice Panny, Proroka a Sibyly a poslal po Raffaela da Montelupo, ktorý ich mal vytesať.
Michelangelo začal pracovať na návrhoch fresky Obrátenie sv. Pavla. Pápež vyhlásil súťaž na "Farneský paláca" (Palazzo Farnese) – na dokončenie druhého poschodia a ozdobnej rímsy. Súťaž vyhral Michelangelo.
Potom dokončil Obrátenie sv. Pavla, kde Krista, skláňajúceho sa z otvorenej oblohy, obkolesujú po oboch stranách bezkrídli anjeli. Pavol, ktorý spadol z koňa, omráčený a nastrašený zjavením, leží na zemi.
Po dokončení tejto fresky sa začal pripravovať na Ukrižovanie sv. Petra a začal hrubo otesávať blok na "Snímanie z kríža" – súsošie štyroch postáv: Krista, podopieraného z jednej strany Pannou Máriou a z druhej Máriou Magdalénou a za nimi Nikodéma (autoportrét), ktorý pomáhal sňať Krista z kríža.
Po smrti hlavného architekta Chrámu sv. Petra bol na jeho miesto pápežom vymenovaný Michelangelo, ktorý okamžite začal pracovať na stavbe nového Chrámu sv. Petra. 
Jedného dňa Michelangela navštívil Výbor rímskych konzervátorov a požiadal ho, aby zreštauroval "Kapitolský vrch – Campidoglio". Michelangelo súhlasil a vyhlásil Tomassa de´ Cavalieri za svojho pomocníka. V tomto období zomrela Michelangelova najväčšia láska – Vittoria Colonna.
Michelangelo pracoval na freske Ukrižovanie sv. Petra v Paulínskej kaplnke. Tomasso de´ Cavalieri sa oženil, do roka sa mu narodil prvý syn a krátko na to umrel pápež Pavol III. Michelangelo dokončoval fresku a pokračoval v tesaní Snímania z kríža, ktoré chcel mať na vlastnom hrobe. Novým pápežom sa stal Július III., ktorý Michelangela podporoval a poveril ho, aby na stavbe Chrámu sv. Petra pracoval ako hlavný architekt aj naďalej.
Keď Michelangelo dokončoval Snímanie z kríža, narazil na Kristovom predlaktí na smirok – chybu mramoru a od zlosti niekoľkokrát silno udrel po mramore, až kým sa predlaktie nezlomilo a nespadlo na zem. Michelangela tento výbuch zlosti veľmi mrzel a ešte v ten deň si kúpil nový blok mramoru a rozhodol sa vytesať "Ukladanie do hrobu" a začal pracovať na renovácii Campidoglio.
Dva týždne po oslave Michelangelových osemdesiatych narodenín zomrel pápež Július III. a za pápeža bol na Michelangelovo zdesenie zvolený nepriateľ Marcello Cervini, ktorý prijal meno Marcel II., ktorý po troch týždňoch umrel. Pápežom sa stal ďalší Michelangelov nepriateľ – Giovanni Pietro Caraffa – Pavol IV., ktorý si Michelangela pozval na návštevu a oznámil mu, že jeho nemravný Posledný súd musí byť zničený. Rímski umelci a Michelangelovi prívrženci utvorili spolok, ktorý bojoval za záchranu fresky, a tak pápež nakoniec súhlasil, ale poveril maliara Daniele da Volterra, aby nahé postavy zahalil.
Pápež Pavol IV. nečakane umrel a novým pápežom sa stal Pius IV., ktorý potvrdil Michelangela vo funkcii architekta chrámu. Medzi architektonickými prácami (stavba Chrámu sv. Petra, Porta Pia a kostol Santa Maria Degli Angeli) sa Michelangelo venoval práci na novej Piete ("Pieta Rondanini").
V posledných dňoch svojho života sa snažil dokončiť Rondaniniovskú Pietu. Michelangelo si dal zavolať Tomassa a povedal mu, že svoju dušu porúča Bohu, telo zemi a majetok rodine. Krátko na to, 18. februára 1564 Michelangelo Buonarroti umrel. Pápež mu ponúkol miesto v Chráme sv. Petra, ale on chcel byť pochovaný kostole Santa Croce vo Florencii, kam bol niekoľko dní po smrti svojím synovcom Lionardom tajne prevezený.
Charakteristika.
Michelangelo, ktorý bol často arogantný voči ostatným a stále nespokojný so sebou samým, sa domnieval, že umenie má pôvod vo vnútornej inšpirácii a v kultúre. V protiklade s názormi jeho rivala Leonarda da Vinci videl Michelangelo prírodu ako nepriateľa, ktorého treba prekonať. Postavy, ktoré stvoril sú preto v energickom pohybe; každá je vo svojom vlastnom priestore oddelenom od vonkajšieho sveta. Podľa Michelangela je úlohou sochára uvoľniť formy, ktoré, ako sa domnieval, sú už vnútri kameňa. Toto najlepšie vidno na jeho nedokončených sochárskych postavách, ktoré pre mnohých vyzerajú tak, akoby bojovali, aby sa uvoľnili z kameňa.
Do svojich postáv vdýchol aj zmysel pre morálny dôvod konania. Dobrým príkladom je výraz tváre v jeho mramorovej soche "Dávid"a. Pravdepodobne jeho druhým najznámejším dielom po Dávidovi je "freska na strope Sixtínskej kaplnky", ktorá je syntézou architektúry, sochy a maľby. Jeho "Posledný súd", takisto v Sixtínskej kaplnke, zobrazuje extrémnu krízu.
Viacero anekdot ukazuje, že Michelangelova zručnosť, najmä v sochárstve, bola veľmi oceňovaná už v jeho dobe. Vraví sa, že keď ešte bol mladý učeň, urobil pastiš rímskej sochy (Il Putto Dormiente – Spiace dieťa), ktorá bola taká krásna a dokonalá, že ju neskôr predali v Ríme ako starorímsky originál. Iná anekdota tvrdí, že keď dokončoval "Mojžiša" (dnes v San Pietro in Vincoli, Rím), Michelangelo silou udrel kladivom do kolena sochy a zakričal: "Prečo ku mne neprehovoríš?"
Ľúbostný život.
Základným prvkom Michelangelovho umenia je jeho láska k mužskej kráse, ktorá ho priťahovala tak esteticky, ako aj citovo. Tieto pocity mu spôsobovali veľké muky a vo svojich sochách, maľbách a básňach vyjadroval boj medzi platonickými ideálmi a telesnými túžbami.
Michelangelo miloval veľmi veľa mladíkov, z ktorých preňho mnohí pózovali a aj s ním spali. Niektorí boli urodzeného pôvodu, ako napríklad šetnásťročný Cecchino dei Bracci, chlapec nesmiernej krásy, ktorého smrť (iba rok po ich stretnutí v roku 1543) bola Michelangelovi inšpiráciou pre napísanie 48 pohrebných epigramov. Druhí boli rafinovaní a sochára využívali. V roku 1522 ho nehorázne okradol Gherardo Perini. V roku 1532 Febbo di Poggio ako reakciu na jemu určené ľúbostné básne Michelangela žiadal peniaze.
Jeho najväčšou láskou bol Tommaso dei Cavalieri (1516 – 1574), ktorý mal 16 rokov, keď ho 57-ročný Michelangelo stretol v roku 1532. V ich prvej korešpondencii 1. januára 1533 Michelangelo vyhlásil: " Vaše lordstvo…, nikdy vás nemôže potešiť práca iného muža, pretože niet iného muža, ktorý sa vám podobá, ani muža, ktorý by sa vám rovnal…Veľmi ma zarmucuje, že nemôžem znovu prinavrátiť minulosť tak, aby som Vám bol dlhšie k službám. V terajšom stave Vám môžem ponúknuť len svoju budúcnosť, ktorá je krátka, pretože som pristarý…To je všetko, čo mi treba povedať. Prečítajte si moje srdce, lebo „pero nedokáže vyjadriť dobrú vôľu.“ " Jeho milovaný prejavil otvorenosť voči náklonnosti Michelangela: " Prisahám, že opätujem Vašu lásku. Nikdy som nemiloval muža viac ako vás, nikdy som si neželal priateľstvo viac ako to Vaše." Svojmu milencovi ostal oddaný až do úplného konca, pričom držal jeho ruku, keď naposledy vydýchol. Michelangelo mu venoval vyše 300 sonetov a madrigalov, čo predstavuje najväčšiu sadu básní zložených Michelangom. Hoci moderní apologéti tvrdia, že vzťah bol čisto platonický, tieto sonety sú prvý väčší súbor básní určený mužom mužovi. Je asi o 50 rokov staršia ako Shakespearove sonety pre jeho mladého priateľa.
Homoerotizmus v Michelangových básňach zastrelo vydanie týchto básní v roku 1623, ktoré uskutočnil Michelangelo Mladší, Michelangelov prasynovec, a v ktorom bol zamenený rod zámien. V anglicky hovoriacich krajinách túto zmenu vrátil späť až John Addington Symonds, keď preložil pôvodné sonety do angličtiny a napísal dvojzväzkový životopis, ktorý vyšiel v roku 1893.

</doc>
<doc id="8643" url="https://sk.wikipedia.org/wiki?curid=8643" title="Automatizovaná tvorba kompilátorov">
Automatizovaná tvorba kompilátorov

Tento článok hovorí o nástrojoch pre automatickú lexikálnu analýzu a syntaktickú analýzu a ich využití pri tvorbe kompilátorov.
Nástroje.
V praxi sa na tvorbu kompilátorov sa používaju tri jazyky:
Kompilácia.
Ciele kompilácie.
Kompilátor transformuje zdrojový kód do inej podoby. Tie môžu byť:
Prvá fáza kompilácie sa nazýva parsovanie.
Parsovanie.
Zdrojový text je dobre čitateľný pre človeka, ale nie pre počítač. Preto musí byť transformovaný do binárnej podoby, ktorá je dobre spracovateľná pre počítač.
Pred syntaktickou analýzou je prvým krokom lexikálna analýza. 
Tokeny sú síce pre človeka čitateľné, ale sú príliš dlhé, zaberajú miesto v pamäti a ich spracovanie je pomalé.
Pri lexikálnej analýze sa hľadajú v zdrojovom kóde terminálne tokeny a priraďujú im čísla pre vnútornú reprezentáciu. Tieto čísla zaberajú v pamäti málo miesta a sú pre počítač rýchlejšie. 
Terminálne tokeny sú napr.:
Terminálne tokeny dostanú číselné identifikátory.
Na identifikáciu tokenov sa použíavajú regulárne výrazy.
Po lexikálnej analýze nasleduje samotné parsovanie. Tu sa najčastejšie používa metóda LALR, t. j. definujú sa sekvencie tokenov, ktoré sa nazývajú neterminálne tokeny.
Neterminálne tokeny sú napr.:
Príklady.
Príklad jednoduchého jazyka, ktorý dokáže zapísať sčítanie, oočítanie a zátvorky.
Whitespace je preddefinovaný token. Slúži na vizuálnu štylizáciu zdrojového kódu užitočnú pre programátora. Pre kompilátor nemá význam a parser ho ignoruje.
Zo zdrojového kódu
tak dostaneme
1 3 5 2 4 5 2 9 2 6 6
kde 5,6 sú zátvorky
Každé číslo má za sebou aj reťazec (napr. 1 má "totok', 2 má "=" a prvá 2 má "254"). Potom je na rade parser, ktorý tieto "tokeny" spracuje
Parser už priamo vytvára výrazy, aké potrebujeme
pri hore uvedený zdrojový kód vypíše (v tomto poradí):

</doc>
<doc id="8644" url="https://sk.wikipedia.org/wiki?curid=8644" title="Chomského hierarchia">
Chomského hierarchia

Chomského hierarchia jazykov je porovnanie štyroch tried klasických jazykov (a tým aj sily ich príslušných gramatík a automatov):
formula_1
kde
Túto hierarchiu (systém inklúzií) popísal ako prvý americký informatik a lingvista Noam Chomsky v roku 1956.
Nové jazyky, príp. jazyky generované novými gramatikami či akceptované novými automatmi, sa často porovnávajú s týmito jazykmi. Ich zaradením do Chomského hierarchie získame odhad ich sily vzhľadom na známe klasické jazyky (gramatiky, automaty). Niektoré jazyky sa pekne zaraďujú do tejto hierarchie (napr. trieda rekurzívnych jazykov formula_6: formula_7), kým iné zasa vôbec (napr. trieda jazykov generovaných 0L systémami formula_8).
Chomského hierarchia jazykov však nepokrýva všetky jazyky, t. j. existujú jazyky, ktoré nie sú ani rekurzívne vyčísliteľné (pozri napr. problém zastavenia).
Všetky jazyky Chomského hierarchie sú generované gramatikami, ktoré vznikli z frázovej gramatiky postupných pridávaním obmedzení na prepisovacie pravidlá. Nasledujúca tabuľka zhŕňa jazyky tejto hierarchie, k nim zodpovedajúce gramatiky a povolené prepisovacie pravidlá a typ automatu, ktorý ich dokáže akceptovať:
Všetky inklúzie v Chomského hierarchii sú vlastné. Nasledujúca tabuľka uvádza príklady jazykov, ktoré sa nachádzajú v príslušných rozdieloch tried:

</doc>
<doc id="8646" url="https://sk.wikipedia.org/wiki?curid=8646" title="Rekurzívne vyčísliteľný jazyk">
Rekurzívne vyčísliteľný jazyk

Trieda rekurzívne vyčísliteľných jazykov je triedou jazykov generovaných frázovými gramatikami. Súčasne je to presne trieda jazykov rozpoznávaných Turingovými strojmi. Symbolicky ju označujeme formula_1 (RE je značka z angl. recursively enumerable).
Frázové gramatiky (resp. Turingove stroje) sú veľmi silné a takmer každý "rozumný" predstaviteľný jazyk je rekurzívne vyčísliteľný. Je teda prirodzené sa pýtať, či naozaj každý jazyk sa dá generovať frázovou gramatikou. Pozrime sa na jazyky definované nad abecedou formula_2. Jazykov nad touto abecedou je zrejme nespočítateľne veľa, kým všetky frázové gramatiky tvoria len spočítateľnú množinu. Tento jednoduchý argument nám dáva na našu otázku zápornú odpoveď. Príkladom jazyka, ktorý nie je rekurzívne vyčísliteľný, je komplement diagonálneho jazyka alebo komplement univerzálneho jazyka.
Názov tejto triedy je odvodený od rekurzívne vyčísliteľných množín.
Uzáverové vlastnosti.
Trieda rekurzívne vyčísliteľných jazykov je uzavretá na
formula_1 nie je uzavretá na

</doc>
<doc id="8647" url="https://sk.wikipedia.org/wiki?curid=8647" title="Frázová gramatika">
Frázová gramatika

Frázová gramatika je jeden z najdôležitejších modelov na opis formálnych jazykov. 
Jednotlivé slová gramatika generuje pomocou svojich pravidiel zo štartovacieho symbolu. V každom kroku je možné podľa pravidiel prepísať istú časť už vytvoreného slova na iné. Do jazyka, ktorý táto gramatika generuje, potom vyberieme tie odvodené slová, ktoré sa skladajú len zo špeciálnych symbolov -- terminálov.
Definícia.
Frázová gramatika formula_1 je usporiadaná štvorica formula_2, kde
Prvky formula_8 relácie formula_9 (prepisovacie pravidlá) sa zvyknú označovať zápisom formula_10, ktorý názornejšie vyjadruje, že časť formula_11 vo vetnej forme sa má prepísať na formula_12.
Prepisovanie, odvodenie a jazyk generovaný frázovou gramatikou zavedieme teraz formálne:
Krok odvodenia v gramatike formula_1 je binárna relácia na množine vetných foriem (t. j. formula_14) označovaná symbolicky formula_15 a definovaná takto:
formula_16 práve vtedy, keď formula_17 pre nejaké formula_18
Symbol formula_19 označuje reflexívno-tranzitívny uzáver relácie formula_15.
Jazyk generovaný gramatikou formula_1 je množina terminálnych slov formula_22.
Sila.
Trieda jazykov, ktoré dokážu vygenerovať frázové gramatiky, je presne tá istá trieda, ktorú dokážu akceptovať Turingove stroje. Táto trieda jazykov sa nazýva ako trieda rekurzívne vyčísliteľných jazykov a označuje sa formula_23.
Postupným pridávaním rôznych obmedzení na pravidlá frázových gramatík získame (väčšinou) slabšie gramatiky (t. j. generujúce ostrú podmnožinu rekurzívne vyčísliteľných jazykov), napr. kontextové gramatiky, bezkontextové gramatiky či regulárne gramatiky. Rekurzívne vyčísliteľné jazyky stoja na vrchu Chomského hierarchie jazykov.
Keďže frázová gramatika ako taká má konečný zápis (hoci reprezentuje potenciálne nekonečný objekt -- jazyk), všetkých frázových gramatík je spočítateľne veľa, z čoho vyplýva, že k veľkej väčšine jazykov sa nedá nájsť príslušná frázová gramatika, ktorá ich generuje. Tieto jazyky sú však veľmi komplikované a vykazujú istú „nepredstaviteľnosť“. Príkladom jazykov, ktoré nie sú rekurzívne vyčísliteľné, sú komplement diagonálneho jazyka či komplement univerzálneho jazyka.

</doc>
<doc id="8650" url="https://sk.wikipedia.org/wiki?curid=8650" title="Ivánka pri Dunaji">
Ivánka pri Dunaji



</doc>
<doc id="8651" url="https://sk.wikipedia.org/wiki?curid=8651" title="3. február">
3. február



</doc>
<doc id="8652" url="https://sk.wikipedia.org/wiki?curid=8652" title="Mliečna cesta">
Mliečna cesta

Mliečna cesta alebo nesprávne (bohemizmus) "Mliečna dráha" (lat. "Via Lactea" = "mliečna cesta"; аngl. "Milky Way", čes. "Mléčná dráha") môže byť:
Mliečna cesta (s malým m) alebo nesprávne "mliečna dráha" (s malým m) je najmä v umeleckých textoch (akákoľvek) galaxia.

</doc>
<doc id="8664" url="https://sk.wikipedia.org/wiki?curid=8664" title="Ipeľ">
Ipeľ

Ipeľ (, ) je tretia najdlhšia rieka na Slovensku a ľavostranný prítok Dunaja.
Tok rieky.
Pramení vo Veporských vrchoch, v podcelku Sihlianska planina, neďaleko obce Látky, na západných svahoch vrchu Čierťaž. Spočiatku tečie na juh, pri Veľkej nad Ipľom dosahuje slovensko-maďarské hranice, za Kováčovcami sa točí na západ, preteká popri Balážskych Ďarmotách a Šahách, pri Kubáňove sa zase točí na juh a pri Chľabe ústi do Dunaja.
Celková dĺžka rieky je , z toho tvorí hranicu s Maďarskom. Celkový spád je . Prietok vody je nestály, priemerný prietok v ústí je /s. Plocha povodia je .
Z iniciatívy ochranárov prírody oboch krajín bolo v roku 1992 založené občianske združenie Ipeľská únia.
V 70. rokoch prebehlo na Slovensku horúčkovité upravovanie toku rieky, na mnohých úsekoch došlo k napriameniu a regulácii koryta. Na hornom toku rieky sa nachádza Vodárenská nádrž Málinec.
Plánovaná vodná elektráreň.
Spoločnosť TYCO fungujúca od roku 2014 dostala v apríli 2015 povolenie Ministerstva hospodárstva osvedčenie potrebné pre stavbu energetického zdroja. TYCO plánuje v katastri obcí Ďubákovo a Ipeľský Potok postaviť prečerpávaciu elektráreň nad existujúcou nádržou Málinec. Výkon by mala mať 560 MW. O podobnú lokalitu prejavili záujem aj Slovenské elektrárne, dotknuté obce ju odmietli.

</doc>
<doc id="8672" url="https://sk.wikipedia.org/wiki?curid=8672" title="Turnianska župa">
Turnianska župa

Turnianska župa resp. Turnianska stolica resp. Turniansky komitát (namiesto slova Turnianska/-y môže byť staršie slovo Torňanská/-ý alebo Tornianska/-y alebo Turňanská/-ý alebo Turnanská/-ý; iný názov: Turňa, staršie Torňa, Turna; lat. "Comitatus Tornaensis" alebo "Torna", maď. "Torna vármegye" alebo "Torna", nem. "Komitat Tornau/Tornauer Gespanschaft" alebo "Tornau") bola župa resp. stolica resp. komitát v Uhorsku.
Charakteristika.
Turnianska župa ležala v juhovýchodnej časti dnešného Slovenska a severovýchodnej časti dnešného Maďarska. Turnianska župa bola jednou z najmenších v Uhorsku. V súčasnosti je to len názov príslušného regiónu.
Dejiny.
Turňa bola jedným z prvých komitátov v Uhorsku, ale postupne sa zredukovala na malé územie okolo rovnomennej rieky "Turňa". Pravdepodobne jej súčasťou v počiatkoch Uhorska boli aj časti Boršodskej, Spišskej a Gemerskej stolice. Najneskôr v 12. storočí však už všetky tvorili samostatné kráľovské komitáty.
V r. 1882 sa Turnianska župa spojila s Abovskou župou a vznikla Abovsko-Turnianska župa. Rozloha župy v r. 1806 bola 594 km².
Delila sa na dva slúžnovské okresy:
V súčasnosti je územie slovenskej časti bývalej Turnianskej župy súčasťou okresov Rožňava a Košice-okolie v Košickom kraji, maďarská časť je súčasťou župy Borsod-Abaúj-Zemplén,(slovensky:"Boršód-Abov-Zemplín)".
Centrum.
Centrom Turnianskej župy bol Turniansky hrad, neskôr sa jej centrum presunulo do mesta Turňa nad Bodvou.
Zaujímavosti.
Turniansky hrad (zrúcanina, ), na krasovom vrchu, vybiehajúcom zo Zádielskej planiny na juh ponad Turniansku kotlinu. Hrad sa nachádza nad obcou Turňa nad Bodvou, 5 km od hranice s Maďarskom. Vznikol asi v 13. storočí po tatárskych vpádoch, rodine Tornayovcov patril do r. 1406. 
Po vymretí rodu Tornayovcov, hrad krátko vlastnil Štefan Šafár z Branča (1409), od ktorého hrad získali Bebekovci. Okolo r. 1448 ho obsadili Jiskrove vojská.
Imrich Zápoľský kúpil hrad v r. 1476, jeho rodina vlastnila hrad až do r. 1531. V r. 154050 bol hrad rekonštruovaný ako súčasť protitureckej obrany (vtedy pohraničný hrad na hraniciach s Osmanskou ríšou). R. 1652 obsadený Turkami.
Počas stavovského povstania, vedeného Imrichom Tökölim ho dal generál Schultz r. 1685 zbúrať. V súčasnosti sú snahy na jeho obnovu. Dodnes sa zachovali len múry jednotlivých objektov a nohavicová strieľňa.
Národnosti.
Obyvateľstvo Turnianskej stolice bolo prevažne maďarské, Slováci žili r. 1773 v Bódvaszilaši, Dvorníkoch, Hačave, Szine, Szögligete, Turni nad Bodvou, Turnianskom sv. Andrejovi a Žarnove. Aj v súčasnosti je toto územie prevažne maďarského rázu.

</doc>
<doc id="8675" url="https://sk.wikipedia.org/wiki?curid=8675" title="David Jonathan Gross">
David Jonathan Gross

David Jonathan Gross (* 19. február 1941, Washington D.C., USA) je americký fyzik a strunový teoretik. 
Spolu s Frankom Wilczekom a Davidom Politzerom bol v roku 2004 ocenený Nobelovou cenou za fyziku za ich objav asymptotickej voľnosti kvarkov.
Životopis.
V roku 1973 pracoval ako mladý, 31-ročný profesor fyziky na Princetonskej univerzite. Spolu so svojím prvým, 21-ročným postgraduálnym študentom Frankom Wilczekom objavili asymptotickú voľnosť, podľa ktorej sa sila silnej interakcie medzi farebnými kvarkami zoslabuje až k nule, ak sa kvarky k sebe približujú. Veľmi blízke kvarky sa chovajú ako voľné častice. Tento výpočet, ktorý nezávisle vykonal aj David Politzer na Harvardovej univerzite, bol kľúčovým pre rozvoj kvantovej chromodynamiky, teda teórie interakcií medzi kvarkami.
Gross s Jeffom Harveyom, Emilom Martincom a Ryanom Rohmom (štvorica prezývaná "Princetonské sláčikové kvarteto") tiež v roku 1985 formulovali heterotickú teóriu strún.
Získal bakalársky a magisterský titul na Hebrejskej univerzite v Jeruzaleme. Doktorát PhD mu udelila Kalifornská univerzita v Berkeley v roku 1966. Na Harvarde pracoval ako Junior Fellow, aby potom prešiel na Princetonskú univerzitu, kde bol profesorom do roku 1997. Medzi Grossovými oceneniami nájdeme štipendium MacArthurovej nadácie z roku 1987, Diracovu medailu z roku 1988. V súčasnej dobe je Gross riaditeľom Kavliho inštitútu pre teoretickú fyziku (KITP) v kalifornskej Santa Barbare, kde zároveň drží Gluckove predsedníctvo medzi teoretickými fyzikmi.

</doc>
<doc id="8678" url="https://sk.wikipedia.org/wiki?curid=8678" title="Kremík">
Kremík

Kremík (lat. "silicium" zo slov "silex" alebo "silicis", synonymá pre kremeň) je chemický prvok v Periodickej tabuľke prvkov, ktorý má značku Si a protónové číslo 14. Je to pomerne tvrdý polokov s vysokou afinitou ku kyslíku. Elementárny kremík je na vzduchu neobmedzene stály, v prírode sa s ním však stretávame prakticky iba vo forme zlúčenín v ktorých sa vyskytuje iba s mocnosťou SiIV, s výnimkou obmedzených nálezov mikrokryštálov čistého kremíka prevažne v sopečných oblastiach (typová lokalita Nuevo Potosí na Kube).
Je odolný voči väčšine minerálnych anorganických kyselín (s výnimkou zmesi kyseliny fluorovodíkovej HF a kyseliny dusičnej HNO3), veľmi ľahko sa však rozpúšťa v alkalických roztokoch za vzniku kremičitanového aniónu [SiO3]2−.
História.
Kremík (po lat. "silex", "silicis") prvýkrát identifikoval Antoine Lavoisier v roku 1787, a neskôr ho Humphry Davy (1800) omylom považoval za zlúčeninu. V roku 1811 Gay Lussac a Thénard pravdepodobne pripravili amorfný a nečistý kremík redukciou fluoridu kremičitého draslíkom. V roku 1824 Berzelius pripravil amorfný kremík pomocou približne rovnakej metódy ako Lussac. Berzelius tiež kremík vyčistil opakovaným premývaním. 
Pretože kremík () je dôležitý prvok pre polovodiče a elektronické zariadenia, je región v Kalifornii, kde sú sústredené spoločnosti zaoberajúce sa vývojom takýchto zariadení, Silicon Valley ("Kremíkové údolie"), pomenovaný podľa tohto prvku.
Výskyt v prírode.
V prírode sa stretávame iba so zlúčeninami kremíka. Kremík je po kyslíku druhým najviac zastúpeným prvkom v zemskej kôre. Podľa posledných dostupných údajov tvorí kremík 2628 % zemskej kôry. V morskej vode je jeho koncentrácia pomerne nízka, iba 3 mg Si/l, vo vesmíre pripadá na jeden atóm kremíka približne 30 000 atómov vodíka.
Kremík je podstatnou zložkou veľkej väčšiny hornín tvoriacich zemskú kôru – príkladom môžu byť pieskovce, íly, žuly. Významné zastúpenie v horninách majú hlinitokremičitany, z nich uvedieme živce: ortoklas (KAlSi3O8) a plagioklas ((Na, Ca)Al1-2Si2-3O8).
Mineralogicky je bezpochyby najvýznamnejším zástupcom kremeň (lat. "lapis cremans"), chemicky oxid kremičitý SiO2. Minerály s týmto zložením sa farebne líšia podľa prítomnosti malého množstva cudzích prvkov, ktoré spôsobujú charakteristické sfarbenie kryštalického oxidu kremičitého. Takmer čistý oxid kremičitý je označovaný ako krištáľ, do fialova je sfarbený ametyst, žltý je citrín, ružový ruženín, hnedý záhneda a napr. jaspis, sa vyskytuje v niekoľkých farebných odtieňoch.
Zvláštny prípad minerálu na báze oxidu kremičitého je amorfná forma tejto zlúčeniny – opál. Tento módny polodrahokam sa vyskytuje v niekoľkých farebných odtieňoch. V súčasnosti sa najväčšie množstvo opálov doluje v Austrálii a strednej Amerike vrátane Mexika. Na Slovensku sú známe opálové bane v blízkosti Prešova (Červenica).
Biologicky patrí kremík medzi biogénne prvky, aj keď jeho obsah v tkanivách živých organizmov nie je veľmi vysoký. Uvádza sa, že v tele dospelého človeka sa nachádza približne 1 g kremíka, a to predovšetkým v kostiach, chrupavkách a zubnej sklovine, je nevyhnutný pre ich zdravý rast a vývoj. Kremík hrá kľúčovú úlohu pri tvorbe kolagénu, podieľa sa na elastickosti všetkých tkanív. Zvýšený obsah kremíka v rastlinných bunkách môžeme nájsť napr. v prasličkách alebo páliacich chĺpkoch žihľavy.
Kremík je mimoriadne dôležitý ako stavebný kameň jednobunkových rias rozsievok. Hlavným stavebným materiálom frustuly "(bunkovej steny rozsievky)" je vodnatý polymér oxidu kremičitého, príbuzný opálu. Rozsievky sú jedinou skupinou organizmov, ktorých rozvoj je úplne závislý od prítomnosti rozpustných foriem oxidu kremičitého v prostredí. Po vyčerpaní zdrojov kremíka sa zastaví replikácia DNA. Rozsievky sú významný primárny zdroj biomasy, ich biomasa tvorí až 25 % z celkového množstva biomasy vyprodukovanej rastlinami.
Výroba a využitie.
Výroba kremíka v priemyselnom meradle je založená na redukcii taveniny vysoko čistého oxidu kremičitého v oblúkovej elektrickej peci. Na uhlíkovej elektróde pritom dochádza k reakcii:
formula_1
za vzniku kremíka o čistote 9799 %. 
Pre potreby elektronického priemyslu je táto čistota absolútne nedostačujúca. Výroba elektronických súčiastok vyžaduje kremík s čistotou minimálne 99,9999 %, pretože aj nepatrné množstvo prímesí výrazne ovplyvňuje kvalitu vyrobených tranzistorov a ďalších elektronických súčiastok. 
Výroba vysoko čistého kremíka.
Jeden z najstarších spôsobov prípravy vysoko čistého kremíka je zonálne tavenie. Čistený materiál sa najskôr upraví do tvaru dlhej tenkej tyče. Tá sa potom v špeciálnej piecke postupne pretavuje tak, aby sa tavená zóna posúvala od jedného konca k druhému. Pritom sa nečistoty prítomné v materiáli sústreďujú v roztavenej zóne a postupne sa dostávajú ku koncu tyče, ktorý sa nakoniec odreže (časť nečistôt sa naopak koncentruje v tuhnúcej tavenine a na konci viacerých cyklov sa nachádza na druhom konci tyče; kvôli ekonomike sa však tento druh nečistôt obvykle odstraňuje už pri príprave suroviny chemicky). Niekoľkonásobným opakovaním tohto postupu vznikne veľmi čistý materiál.
V súčasnosti sa na prípravu extrémne čistého kremíka používajú chemické metódy. V tzv. Siemensovom postupe je z kremíka najskôr pripravená nejaká plynná zlúčenina, zvyčajne trichlorsilán HSiCl3 alebo chlorid kremičitý SiCl4. Tieto zlúčeniny sa potom preženú cez vrstvu vysoko čistého kremíka s teplotou viac ako 1 100 °C. Pritom dochádza k ich rozkladu a vzniknutý vysoko čistý kremík sa ukladá v kryštalickej podobe na pôvodnú kremíkovú podložku. Reakciu trichlorsilánu opisuje rovnica:
formula_2
Uvedeným postupom vzniká tzv. polykryštalický kremík, ktorý zvyčajne obsahuje nečistoty v pomere 1 : 1 000 000 a úplne vyhovuje požiadavkám pre výrobu elektronických polovodičových súčiastok.
Určitý čas bol alternatívou k Siemensovej metóde DuPontov postup, ktorý vychádzal z chloridu kremičitého a jeho rozkladu pri teplote 950 °C na vysoko čistom zinku podľa rovnice:
formula_3
Technické problémy s prchavosťou vznikajúceho chloridu zinočnatého, ktorý následne znečisťoval vyrobený čistý kremík, viedli nakoniec k tomu, že bol tento proces prakticky zavrhnutý.
Ďalším krokom spracovania extrémne čistého kremíka je príprava monokryštálu riadenou kryštalizáciou z taveniny, nazývaná Czochralského proces. Pri tomto postupe je do kremíkovej taveniny vložený zárodočný kryštál vysoko čistého kremíka. Tento kryštál sa pritom otáča a vyťahuje podľa vopred presne definovaného programu; teplota taveniny je tiež veľmi pozorne sledovaná a riadená. Celý proces sa uskutočňuje v nádobách z veľmi čistého kremeňa v inertnej atmosfére argónu. Na zárodočnom kryštáli sa potom vylučujú ďalšie vrstvy mimoriadne čistého kremíka, takže výsledný produkt môže mať až v priemere a dĺžku do . 
V niektorých prípadoch je potrebné predísť možnej kontaminácii kremíka materiálom kelímka, ktorý obsahuje taveninu. Pre prípravu monokryštálu je preto používaná aj metóda "letmej zóny", podobná zonálnemu taveniu, pričom ingot je umiestnený zvisle a pomerne tenká roztavená zóna nie je v styku so žiadnym kelímkom ani podložkou a roztavený kremík je udržiavaný v ingote len povrchovým napätím.
Vyrobený monokryštál kremíka vo forme valcového ingotu sa po vychladnutí a určení presnej kryštalografickej orientácie (označenej zbrúsením niektorej strany/strán ingotu) reže na tenké pláty (wafery), leští a použije sa ako surovina na výrobu polovodičových súčiastok.
Zliatiny.
Metalurgický význam kremíka je iba vo výrobe niektorých špeciálnych zliatin, v ktorých sa ho aj tak vyskytuje iba niekoľko percent. Najznámejšia je ferosilícium, zliatina kremíka so železom, ktorá sa vyznačuje vysokou tvrdosťou a chemickou odolnosťou. Na zvýšenie tvrdosti sa kremík v malom množstve pridáva aj do špeciálnych ocelí a hliníkových zliatin.
Zlúčeniny kremíka a ich význam.
Oxid kremičitý.
Asi najvýznamnejšia anorganická zlúčenina kremíka je oxid kremičitý, SiO2. Táto látka sa vyskytuje v mnohých modifikáciách s celkom odlišnými fyzikálno-chemickými vlastnosťami.
Výroba skla.
V súčasnosti sa vyrábajú stovky druhov skla pre najrôznejšie praktické aplikácie, ktoré sa líšia fyzikálnymi vlastnosťami aj vzhľadom. Základnou surovinou pre výrobu skloviny je zmes, nazývaná sklársky kmeň s približným zložením: 50 % piesok (kremeň alebo oxid kremičitý), 16 % sóda (uhličitan sodný), 12 % vápenec (uhličitan vápenatý), 18 % recyklované sklo (rozdrvené črepy). Táto zmes sa taví pri teplote okolo 1 500 °C a ďalej sa spracováva predovšetkým na výrobu fliaš liatím alebo fúkaním.
Druhy skla:
Kremičitany.
Kremík vytvára celý rad kyslíkatých kyselín, z ktorých najjednoduchšia je kyselina tetrahydrogénkremičitá H4SiO4. Ďalšie kyseliny obsahujú viacero zreťazených skupín [SiO3]. Všetky sú pomerne slabé a nestále. Naopak, ich soli kremičitany, sú veľmi stabilné. 
Kremičitany alkalických kovov a kovov alkalických zemín sú podstatnou súčasťou vyvretých hornín, ílov, tehlárskej hliny a ďalších. 
Veľmi bežné sú horniny na báze hlinitokremičitanov (aluminosilikátov). Aluminosilikátové minerály sú napr. živce ortoklas KAlSi3O8 a plagioklas NaAlSi3O8. 
Veľmi cenné sú aluminosilikáty nazývané zeolity, ktoré vytvárajú komplikované priestorové siete, zložené z tetraédrov SiO4 a AlO4, navzájom zviazaných zdieľanými vrcholovými atómami kyslíka. Tvoria vzájomne prepojené kanály a dutiny, ktoré obsahujú slabo viazané, teda v podstate pohyblivé, molekuly vody a katióny alkalických kovov (Na, K, Li, Cs) a kovov alkalických zemín (Ca, Mg, Ba, Sr), ktoré vyrovnávajú nenasýtenú negatívnu valenciu AlO4. Zeolity sa správajú ako prírodné ionexy alebo molekulové sitá. 
Keramika a stavebné materiály.
Keramika je všeobecný názov pre výrobky zhotovené vypaľovaním keramických zmesí, ktorých hlavnými zložkami sú kaolíny, íly a hliny. Keramické zmesi získajú po premiešaní s vodou plastické vlastnosti, v tom stave ich možno tvarovať a naopak po vypálení pri teplote 800 až 1 500 °C plastické vlastnosti strácajú a menia sa v trvalo tvrdú látku nazývanú črep.
Najhodnotnejšou keramickou hmotou je porcelán, ktorého vstupné suroviny tvoria zmes, ktorá obsahuje priemerne 50 % najčistejšieho kaolínu, 25 % kremenného piesku a 25 % živcov. Veľmi známy a hodnotný je napríklad meissenský a karlovarský porcelán.
Tehlárske hliny ako menej hodnotné keramické suroviny slúžia na výrobu tehál, strešných škridiel a iných stavebných materiálov. Z ílov alebo menej hodnotného kaolínu, živca a kremeňa sa vypaľovaním pri teplote okolo 1 300 °C vyrába buď obyčajná kamenina (potrubie, dlaždice) alebo jemná biela kamenina (taniere, umývadlá, kachličky, sošky).
Ďalšie uplatnenie v stavebníctve nachádza kremenný piesok ako zložka malty a spájacích materiálov a predovšetkým pri výrobe betónu.
Aerogél.
"Zamrznutý dym" – tak pomenovali vedci špeciálny materiál, ktorý svojím výzorom skutočne pripomína dym, no svojimi vlastnosťami drží 15 svetových fyzikálnych rekordov. Je to jeden z najlepších tepelných izolantov a taktiež je aj veľmi pevná látka s najmenšou známou hustotou. Blok aerogélu o veľkosti dospelého človeka váži necelý pol kilogram a unesie váhu malého osobného auta. Pritom 99,8 % objemu tvorí obyčajný vzduch, zvyšok, čiže 0,2 %, je kremík.
Aerogél sa vyrába zo zmesi oxidu kremičitého (SiO2) a kvapalného oxidu uhličitého (CO2). Potom sa za obrovského tlaku z tohto "gélu" odstráni všetka kvapalná zložka (superkritické vysušenie). Jedine tak nedôjde k zrúteniu kremíkových buniek a následnej deformácii gélu. Vznikne tak teleso s niekoľkými miliardami buniek z kremíka, ktoré držia pokope silné molekulové väzby O-Si. Zatiaľ čo svetlo so svojou krátkou vlnovou dĺžkou prejde cez aerogél takmer bez zmeny, teplo a zvuk sa cez blok aerogélu takmer nedostane. V súčasnosti je jeho výroba veľmi nákladná a využíva sa najmä v kozmickom výskume. Je to však materiál s obrovským potenciálom využitia v budúcnosti.
Halogenidy kremíka.
Kremík vytvára zlúčeniny s fluórom SiF4, chlórom SiCl4 a brómom SiBr4, ktoré sa môžu ďalej zreťaziť za vzniku vyšších halogenidov. Všetky uvedené zlúčeniny sú veľmi nestále a pri styku s vodou okamžite hydrolyzujú za vzniku gelovitej kyseliny kremičitej.
Chlorid kremičitý je veľmi dôležitou zlúčeninou pri príprave čistého kremíka pre polovodičové súčiastky ("pozri vyššie"). 
Prchavosť fluoridu kremičitého sa v analytickej chémii používa k odstráneniu fluóru z jeho stabilných fluoridov AlF3 a fluoridov lantanoidov. Vzorka sa pritom varí pri asi 150 °C v 50 % kyseline sírovej v sklenenej aparatúre a vzniknutý prchavý SiF4 je okamžite odvádzaný prúdom horúcej vodnej pary do roztoku alkalického hydoxidu, kde je potom možné ľahšie určiť jeho obsah. 
Karbid kremíka.
Karbid kremičitý SiC tvorí analogickú kryštalickú štruktúru ako diamant a patrí preto medzi jedny z najtvrdších známych látok. V Mohsovej stupnici tvrdosti dosahuje stupeň 9 až 10 a nachádza preto praktické uplatnenie ako brusivo pod názvom karborundum.
Kremíkaté analógy uhľovodíkov.
Pretože kremík a uhlík sa v periodickej tabuľke prvkov nachádzajú v jednej skupine pod sebou, dalo by sa usudzovať, že kremík bude rovnako ako uhlík vytvárať nesmierne pestrú škálu zlúčenín analogických organickým látkam. V staršej vedecko-fantastickej literatúre sme sa mohli pomerne často stretnúť so živými bytosťami, ktoré na rozdiel od nás majú telo zložené zo silikónových molekúl, kúpu sa v kvapalnom čpavku, dýchajú sírne výpary apod. Skutočnosť je však ďaleko prozaickejšia.
Napriek tomu, že kremík dokáže vytvárať celý rad analogických zlúčenín k uhľovodíkom, nemôže ich množstvo nikdy dosiahnuť pestrosť organickej chémie. Dôvodom je predovšetkým fakt, že atómy kremíka nie sú schopné vytvárať dvojitú väzbu Si=Si a pochopiteľné ani väzbu trojitú. Ďalší významný dôvod je sila väzby medzi dvoma atómami kremíka, ktorá je približne polovičná, ako pri väzbe C-C. V dôsledku toho sú molekuly s vysokým počtom väzieb Si-Si nestále a veľmi ľahko sa rozkladajú. Napriek tomu však existujú skupiny látok, ktoré sú analógy (?) medzi organickými zlúčeninami a podobnými zlúčeninami kremíka:
Silány.
Silány sú bezfarebné látky so zložením SinH2n+2. Prvé dva silány sú plynné, od trisilánu Si3H8 kvapalné. Všetky sú mimoriadne reaktívne a na vzduchu samozápalné, reakciou s kyslíkom vzniká oxid kremičitý a voda. Vo vode tiež rýchlo hydrolyzujú, pričom sa uvoľňuje plynný vodík a vzniká gél kyseliny kremičitej.
Silány sú veľmi silné redukčné činidlá. S halogénmi reagujú explozívne, za istých podmienok (prítomnosť AlCl3 a vhodná teplota) je možné pripraviť molekuly s jedným atómom halogénu SiH3Cl až SiHCl3 a podobne.
Silány sa uplatňujú predovšetkým ako počiatočné zlúčeniny pre výrobu zložitejších kremíkatých látok, napr. pre výrobu čistého polovodičového kremíka.
Siloxány (silikóny).
Siloxány sú zlúčeniny, ktoré obsahujú v molekule väzbu Si-O-Si. Táto chemická skupina je veľmi stabilná a môže byť preto pripravený prakticky nekonečný reťazec so zložením –(O-Si-O-Si-O)-, zostávajúce dve voľné väzby kremíkového atómu môžu byť obsadené napr. skupinami –HO alebo najčastejšie organickými ligandami ako -CH3a ďalšími. Najbežnejšie používané zlúčeniny tohto typu sú polydimetylsiloxány a majú vzorec: (CH3)3SiO[SiO(CH3)2]nSi(CH3)3.
Uvedené látky sú pritom za bežných podmienok úplne stabilné a nepodliehajú rozkladu ani v prítomnosti kyslíka alebo vody. Podľa počtu siloxanových skupín a ich ligandov môžu byť výslednými produktmi ako kvapalné, tak aj pevné látky. Ich ďalšími vlastnosťami sú hydrofóbia (odpudzujú vodu) a prakticky úplná neškodnosť pre živé organizmy. 
Praktické využitie siloxánov je veľmi široké:
Zdravotné riziká.
Kremík ani jeho bežné anorganické zlúčeniny nie sú toxické, sú natoľko inertné, že prejdú tráviacou sústavou úplne neporušené. Problémy nastávajú skôr pri dlhodobom vdychovaní mikroskopických čiastočiek, vznikajúcich pri brúsení za použitia silikátových materiálov alebo pri mechanickom opracovávaní silikátových výrobkov. Pľúcne ochorenie spôsobené dlhodobým ukladaním oxidu kremičitého do pľúc (zaprášenie pľúc) s následnou novotvorbou väziva (pneumokonióza), ktoré môže poškodiť funkciu pľúc sa nazýva silikóza. V ťažších formách sa prejavuje znížením pľúcnej kapacity, kašľom, infekciami, dušnosťou a srdečnými poruchami (lat. "cor pulmonale"). Postihuje najčastejšie baníkov, pracovníkov v kameňolomoch a tuneloch.
Pri priemyselnej výrobe a spracovaní silánov a ich chlórovaných derivátov samozrejme musia byť dodržané prísne bezpečnostné opatrenia. Ich reakcie s kyslíkom alebo vlhkosťou môžu spôsobiť výbuch a únik toxického a žieravého chlorovodíka a iných nebezpečných zlúčenín.
Keďže sa kremík podieľa sa na tvorbe kostí, zabezpečuje elasticitu ciev, zúčastňuje sa na príjme vápnika z potravy a na raste vlasov a nechtov, jeho nedostatok u človeka môže zapríčiniť abnormality kostí, celkovú retardáciu rastu, neplodnosť, nedostatočný vývoj a osteoporózu. Za normálnych okolností jeho dodávanie v podobe liekov nie je potrebné.

</doc>
<doc id="8689" url="https://sk.wikipedia.org/wiki?curid=8689" title="Zoznam konzulov Rímskej, Západorímskej a Byzantskej ríše">
Zoznam konzulov Rímskej, Západorímskej a Byzantskej ríše

Tento zoznam rímskych konzulov ("fasti consulares"), z ktorých mnohí boli zároveň cisármi, tvoril základnú kostru rímskeho dejepisectva a tvorí základ datovania modernej rímskej archeológie, pretože podľa mien konzulov sa označovali roky. Mená oboch konzulov sa udávali v latinskom páde nazývanom ablatív, napr. "Gn. Domitio C. Sosio consulibus" znamená v roku 32 pred Kr. Spisovanie a vedenie zoznamov konzulov bolo úlohou kňazov. 
Zoznamy pokrývajú 1 050 rokov od roku 509 pred Kr. (zosadenie posledného rímskeho kráľa a začiatok Rímskej republiky) do roku 541 po Kr., keď vo Východorímskej ríši posledný raz zvolili konzula. V samotnom Ríme (Západorímska ríša) volili konzula ešte 58 rokov po zániku Rímskej ríše (476 a zosadení posledného rímskeho cisára Romula Augusta).
V časoch krízy rímsky senát prijal uznesenie "senatus consultum ultimum" a konzuli museli vymenovať diktátora. Mal neobmedzenú moc v štáte a v armáde. Jeho vláda bola obmedzená na 6 mesiacov. Pridelený mu bol "magister equitum", veliteľ jazdectva. Na špeciálne úlohy sa v niektorých rokoch vytváralo grémium ("collegium") z desiatich úradníkov (decemvirát) so zvláštnymi splnomocneniami (napríklad v roku 450 pred Kr., Zákon dvanástich tabúľ). Okrem toho existovali roky, v ktorých sa namiesto konzulov dosadzovali vojenskí tribúni (napr. v roku 444 pred Kr.).
Historickosť údajov z prvých dvoch storočí republiky je sporná. Zdá sa, že historici najmä neskoršej rímskej republiky uskutočnili mnohé interpolácie, napríklad aby vyzdvihli dôležitosť svojej vlastnej rodiny. Väčšina vedcov vychádza z toho, že so skutočne bezpečnými údajmi možno počítať až od vpádu Galov (387 pred Kr.).
V roku 19 pred Kr. dal cisár Augustus na Forum Romanum postaviť víťazný oblúk so zoznamami konzulov ("Fasti Capitolini") od počiatku a dal ich skontrolovať a opraviť osobitne zvolanou komisiou. Väčšina fragmentov tohto zoznamu sa našla v rokoch 1546/1547, znova ju dali dokopy a napokon roku 1586 umiestnili v Paláci konzervátorov na Kapitolskom vŕšku.
Skratky.
"Poznámka: Mená sú uvedené vždy v pôvodnom tvare, prípadné slovenské mená možno v niektorých prípadoch zistiť po presune myši na modrým vysvietené meno." 

</doc>
<doc id="8690" url="https://sk.wikipedia.org/wiki?curid=8690" title="Zoznam rímskych cisárov">
Zoznam rímskych cisárov

Toto je zoznam rímskych cisárov (pozri aj Rímske cisárstvo) spolu s dátumami, kedy vládli Rímskej ríši.
Vysvetlivky.
O jednotnej Rímskej ríši spravidla hovoríme do roku 395. Odvtedy (umelo) rozlišujeme Západorímsku ríšu, za ktorej koniec spravidla považujeme rok 476, a Východorímsku ríšu (nazývanú – najmä pre neskoršie obdobia – aj Byzantská ríša), ktorá zanikla roku 1453. V tomto zozname sa však uvádzajú vládcovia vo východnej časti ríše (čiže predchodcovi Východorímskej / Byzantskej ríše) už od roku 364. 
Ďalšími útvarmi boli v 3. stor. krátkodobé Galské cisárstvo a Britské cisárstvo.
Caesar.
Napriek populárnym názorom nebol Iulius Cézar nikdy cisárom ("princeps"), hoci ho v roku 45 pred Kr. vymenovali (nie ako prvého Rimana) za doživotného rímskeho diktátora a historici ho za cisára považovali. Na druhej strane však sa meno Caesar stalo priezviskom prvej dynastie a efektívne sa s ním narábalo ako s titulom, čo bola prax, v ktorej sa pokračovalo počas celého cisárstva. Podobne aj Suetonius napísal Dvanástich Cézarov (vrátane Flaviánovcov), takže istá kontinuita sa očividne pociťovala.
Tetrarchia (284 – 395).
Pozri aj: Zoznam vládcov Byzantskej ríše
Západorímska ríša (395 – 476).
Pokračovanie: Zoznam vládcov Talianska
Východná časť ríše (budúca Východorímska/Byzantská ríša) (364 – 395).
Pokračovanie a iné detaily: Zoznam vládcov Byzantskej ríše

</doc>
<doc id="8693" url="https://sk.wikipedia.org/wiki?curid=8693" title="Aerogél">
Aerogél

Aerogél je priehľadná tuhá látka tvorená „sieťou“ tuhých častíc s rovnomerne distribuovanými pórmi vyplnenými plynom. Výsledkom je fyzikálne neobvyklý materiál, ktorý má vzhľadom k objemu veľmi nízku hustotu a najnižšiu tepelnú vodivosť, index lomu, rýchlosť šírenia sa zvuku a relatívnu permitivitu zo známych pevných látok.
Aerogél môže byť "anorganický" (napr. na báze oxidov kremíka či hliníka) alebo "organický". Aerogély majú pestré možnosti využitia, najmä ako tepelný izolátor, elektródy, prachové filtre a podobne.
Kremíkový aerogél.
Je látka na kremíkovej báze často nazývaná "zamrznutý dym" alebo "modrý dym". Obsahuje 99,8% vzduchu a vyzerá ako pevná pena s hustotou 3 mg na cm3, čo je najmenšia hustota pevnej látky na svete. Najľahšie verzie vyrobené v Lawrence Livermore National Laboratory v Livermore v Kalifornia dosiahli hustotu len 1,9 mg/cm3.
Tento materiál má veľa pozoruhodných vlastností vrátane vysoko dendritickej štruktúry, extrémne nízkej tepelnej vodivosti (približne 0,017 W/mK), čo z neho robí vynikajúci tepelný izolant s teplotou tavenia 1 200 °C. NASA ho použila na zachytenie prachových častíc z chvosta kométy pomocou kozmickej sondy Stardust.
Aerogél bol vytvorený ako výsledok spoločného výskumu NASA a Aspen Systems, Inc. procesom vysušenia gélu, tvoreného zmesou oxidu kremičitého (SiO2), kvapalného oxidu uhličitého (CO2) a etanolu, v extrémnych podmienkach. Z tejto zmesi sa za obrovského tlaku odstráni všetka kvapalná zložka (superkritické vysušenie). Jedine tak nedôjde k zdeformovaniu kremičitého gélu a zrúteniu kremíkových buniek. Vznikne tak teleso s niekoľkými miliardami buniek z kremíka, ktoré držia pokope silné molekulové väzby.
Aerogél má vďaka svojím fyzikálnym vlastnostiam 15 záznamov v Guinnessovej knihe rekordov, vrátane položiek najlepší tepelný izolant a najmenšia hustota pevnej látky. Vydrží 2 000 násobok svojej vlastnej váhy.
Rozsiahlejšie využitie tejto látky je zatiaľ však obmedzené, lebo pri styku s destilovanou vodou sa opäť mení na gél. 

</doc>
<doc id="8694" url="https://sk.wikipedia.org/wiki?curid=8694" title="Aerogel">
Aerogel



</doc>
<doc id="8707" url="https://sk.wikipedia.org/wiki?curid=8707" title="Kopčany (okres Skalica)">
Kopčany (okres Skalica)

Kopčany (, ) sú obec na Slovensku v okrese Skalica. Leží pri hraniciach s Českom pri rieke Morava.

</doc>
<doc id="8708" url="https://sk.wikipedia.org/wiki?curid=8708" title="TTA">
TTA

True Audio (skratka TTA) je open source, jednoduchý real-time bezstratový audio kodek založený na adaptívnych prognostických filtroch, ktorý vykazuje porovnateľné alebo lepšie výsledky v porovnaní so súčasnými alternatívami. 
TTA Kompresia.
TTA vykonáva bezstratovú kompresiu ma mnohokanálových 8, 16 a 24 bitových Wav audio súboroch. Kompresné pomery TTA závisia na type komprimovaného audio súboru, ale veľkosť výsledného súboru býva vo všeobecnosti 30 % – 70 % originálu. TTA formát podporuje tagy ID3v1 a ID3v2.
S použitím kodeku je možné uložiť do 20 audio CD na jeden nosič DVD-R, spolu s informáciou o hudbe vo forme ID3 tagov.
Projekt.
Projekt TTA poskytuje:

</doc>
<doc id="8709" url="https://sk.wikipedia.org/wiki?curid=8709" title="Tta">
Tta



</doc>
<doc id="8710" url="https://sk.wikipedia.org/wiki?curid=8710" title="Chlór">
Chlór

Chlór () je chemický prvok, ktorý má značku Cl a protónové číslo 17. V periodickej tabuľke sa zaraďuje medzi halogény.
Je toxický, za normálnych podmienok žltozelený plyn s charakteristickým zápachom, ktorý sa ochotne zlučuje s väčšinou prvkov periodickej tabuľky. Elektrónová konfigurácia chlóru je [Ne] 3s2 3p5 a v zlúčeninách nadobúda oxidačné čísla od -I až po +VII. Priemyselne sa využíva ako oxidačné činidlo, na dezinfekciu vody a ako bieliace činidlo. Taktiež zlúčeniny chlóru majú široké priemyselné využitie.
História.
Najbežnejšia zlúčenina chlóru – kamenná soľ je známa od staroveku a v starovekom Ríme bola dokonca občas aj súčasťou výplaty žoldu. Rovnako sú o soli zmienky v aj Biblii. V stredoveku, približne od 13. storočia bola alchymistom známa "aqua regia", zmes kyseliny chlorovodíkovej a dusičnej, ktorá sa používala na rozpúšťanie zlata. Samotnú koncentrovanú kyselinu chlorovodíkovú pripravil v roku 1648 nemecký chemik Johann Rudolf Glauber zahrievaním hydratovaného chloridu zinočnatého a príprava elementárneho chlóru sa podarila v roku 1774 Carlovi Wilhelmovi Scheelemu oxidáciou chloridu sodného oxidom manganičitým v kyslom prostredí podľa rovnice:
 4 NaCl + 2 H2SO4 + MnO2 → 2 Na2SO4 + MnCl2 + 2 H2O + Cl2
Scheele však veril, že pripravil len ďalšiu zlúčeninu, za nový chemický prvok ho prehlásil až sir Humphry Davy v 1811 a súčasne ho aj pomenoval podľa charakteristickej farby – zo .
Chlór mal využitie hlavne ako bieliace činidlo, už samotný Scheele objavil jeho bieliace účinky a prvý prípravok na bielenie pod názvom "eau de Javel" uviedol Berthollet v 1785. Bol to chlórnan draselný, pripravený zavádzaním plynného chlóru do roztoku hydroxidu draselného.
 2 KOH + Cl2 → KCl + KClO + H2O
V roku 1801 odporučil William Cruickshank používať chlórovú vodu ako dezinfekčný prostriedok v nemocniciach, čo sa ukázalo byť účinným pri epidémii cholery v 1831 a Ignác Filip Semmelweis vo viedenskej a neskôr v peštianskej nemocnici nariadenou dezinfekciou rúk medikov a doktorov chlórovým vápnom takmer úplne potlačil dovtedy bežnú horúčku šestonedieľok.
V prvej svetovej vojne bol chlór použitý ako chemická zbraň. 22. apríla 1915 začala nemecká armáda ofenzívu pri belgickom meste Ypres, známu ako Druhá bitka o Ypres. Po intenzívnej delostreleckej príprave však boli namiesto klasického útoku pechoty použité kanistre s chlórom, ktorý sa v podobe žltozeleného mraku rozšíril v zákopoch a vo francúzskych radoch, nevybavených plynovými maskami, vyvolal paniku spojenú s ústupom z pozícií. Po tomto útoku sa chlór, resp. iné dusivé a dráždivé látky ako fosgén a yperit začali používať na oboch stranách frontu až do skončenia vojny.
Vlastnosti.
Fyzikálne vlastnosti.
Chlór je za normálnych podmienok plyn žltozelenej farby, tvorený dvojatómovými molekulami Cl2 viazanými kovalentnou väzbou so zdieľaným elektrónovým párom. Vzdialenosť väzby Cl-Cl je 198 pm, disociačná energia 242,58 kJ/mol (dokonca vyššia ako pri fluóre, čo sa vysvetľuje odpudzovaním voľných elektrónových párov na π orbitáloch). Molekulami Cl2 je tvorená aj kvapalná a tuhá fáza. Chlór kryštalizuje v rombickej sústave, tvorí vrstevnaté kryštály a je izoštruktúrny s brómom a jódom. Molekuly v kryštáli sú viazané len slabými van der Waalsovými silami z toho vyplýva nízka teplota topenia, a prakticky žiadna elektrická vodivosť.
Molekula Cl2 je nepolárna, takže sa dobre rozpúšťa v nepolárnych rozpúšťadlách ako tetrachlórmetán, alebo chloroform. Vo vode sa rozpúšťa slabo – na 1 dm3 vody sa pri 20 °C rozpustí 2,3 dm3 chlóru, pričom s vodou reaguje podľa rovnice:
 Cl2 + 2 H2O ↔ HClO + H3O+ + Cl-
Vzniknutý roztok sa nazýva "chlórová voda". Pri zavádzaní do vody s teplotou 0 °C sa vylučujú žltozelené klatrátové kryštály so vzorcom Cl2·7,3H2O.
Chemické vlastnosti.
Chlór je veľmi reaktívny prvok, priamo sa zlučuje s väčšinou prvkov periodickej tabuľky. S vodíkom reaguje za vzniku chlorovodíka, reakcia je katalyzovaná svetlom. Rovnako odoberá vodík z uhľovodíkov, až napokon ostáva iba elementárny uhlík. Viaceré prvky sa v chlóre spaľujú (napr. fosfor, antimón, niektoré kovy). Reakciu medi, resp. železa iniciujú už stopové množstvá vody, v suchom stave tieto prvky s chlórom nereagujú.
Spôsob väzby.
Elektrónová konfigurácia chlóru je [Ne]3s23p5, do zaplnenia valenčnej vrstvy a teda dosiahnutia konfigurácie najbližšieho vzácneho plynu argónu mu chýba iba jeden elektrón. To predurčuje jeho chemické vlastnosti – vysokú hodnotu elektronegativity a elektrónovej afinity. Elektronegativita je po fluóre a kyslíku tretia najvyššia spomedzi prvkov a afinita je dokonca vyššia ako pri fluóre (opať je príčinou silnejšie odpudzovanie pristupujúceho elektrónu do kompaktnej valenčnej vrstvy fluóru). Maximálne oxidačné číslo chlóru je VII, v kladnom oxidačnom stupni sa vyskytuje len v zlúčeninách s elektronegatívnejšími prvkami, teda s fluórom a kyslíkom.
Izotopy.
Chlór sa v prírode nachádza v dvoch izotopoch 35Cl a 37Cl. Oba sú stabilné, pričom 75,77 % prírodného chlóru pripadá na izotop 35Cl a zvyšok, t. j. 24,23 %, izotopu 37Cl. Najstabilnejším rádioaktívnym izotopom je 36Cl s polčasom rozpadu 3,01·105 roka a v laboratóriách sa používa aj 38Cl s polčasom rozpadu 37,1 min.
Výskyt v prírode.
Na Zemi sa chlór vďaka svojej reaktívnosti nachádza iba vo forme zlúčenín v oxidačnom stupni -I, väčšinou rozpustných vo vode. Celkové zastúpenie chlóru v zemskej kôre je 126 ppm, v oceánoch a moriach je koncentrácia chloridových iónov 1,9 %. Menšie množstvá chloridov, aj keď s oveľa vyššími koncentráciami, sa nachádzajú vo vnútrozemských slaných jazerách (napr. v Mŕtvom mori je koncentrácia chloridov cca 24 %).
Medzi najbežnejšie minerály chlóru patria halit (kamenná soľ – NaCl), sylvín (KCl), carnallit (KMgCl3·6H2O) a kainit (MgSO4·KCl·3H2O), ktoré vznikli odparením slaných vôd v minulosti Zeme a často sú sprevádzané aj inými, vo vode rozpustnými minerálmi. Významné ložiská kamennej soli v Európe sa nachádzajú v Poľsku pri "Bochni" a "Veličke", v Rumunsku pri "Slaníku", v Rakúsku v "Soľnej komore" pri Salzburgu, v Rusku pri Astrachanských jazerách.
Na Slovensku sa kamenná soľ nachádza v Solivare pri Prešove, v Zbudzi a Zalužiciach pri Michalovciach a v obci Soľ v okrese Vranov nad Topľou. Všetky slovenské ložiská sú treťohorného pôvodu. V Solivare sa soľ ťažila už od 15. storočia, najskôr banským spôsobom a neskôr, keď v roku 1752 došlo k zatopeniu baní, sa ťažila už len soľanka. V súčasnosti je komplex objektov na čerpanie a varenie soli (šachta Leopold, varňa, sklad soli, kováčske dielne a klopačka) národná kultúrna pamiatka a patrí medzi najvýznamnejšie technické pamiatky na Slovensku. V priestoroch varne je od roku 2001 zriadená expozícia Slovenského technického múzea pod názvom "Dejiny ťažby a výroby soli v Solivare".
Zlúčeniny.
Chlorovodík.
Chlorovodík je bezfarebný plyn s charakteristickým zápachom a s bodom varu −85,1 °C. Je to jedna z najpoužívanejších zlúčenín chlóru tak v priemysle, ako aj v laboratóriách. Priemyselne sa vyrába priamym spaľovaním vodíka s chlórom, alebo ako vedľajší produkt chlorácie uhľovodíkov. Ďalšie spôsoby prípravy (hlavne v minulosti, ale používané aj v súčasnosti) – reakciou chloridu sodného s kyselinou sírovou
 NaCl + H2SO4 → NaHSO4 + HCl (150 °C)
 NaCl + NaHSO4 → Na2SO4 + HCl (540 – 600 °C)
a Hargreavesov proces – reakciou chloridu sodného so zmesou oxidu siričitého, vzduchu a vody:
 2 NaCl + SO2 + ½ O2 + H2O → Na2SO4 + 2 HCl (430 – 450 °C)
Chlorovodík sa vo vode veľmi dobre rozpúšťa, koncentrovaný roztok má obsah 40 %HCl (komerčne sa predáva ako 37% roztok) a nazýva sa kyselina chlorovodíková. Kyselina chlorovodíková je taktiež široko používaná v priemysle a v zriedenej forme sa vyskytuje aj ako súčasť žalúdočných štiav.
Zmes kyseliny chlorovodíkovej a dusičnej v pomere 3:1 sa nazýva lúčavka kráľovská. Táto zmes rozpúšťa aj kovy ako zlato alebo platina vďaka chloridu nitrozylu (NOCl), ktorý vzniká reakciou
 HNO3 + 3 HCl ↔ NOCl + Cl2 + 2 H2O
Chloridy.
Chloridy sú zlúčeniny chlóru s inými, menej elektronegatívnymi prvkami, s výnimkou vzácnych plynov. Väčšinu z nich možno považovať za soli kyseliny chlorovodíkovej. Podľa štruktúry sa delia na:
Chloridy s kovalentnými väzbami vo vode často hydrolyzujú.
 BCl3 + 3 H2O → H3BO3 + 3 HCl
 TiCl4 + 2 H2O → TiO2 + 4 HCl
Taktiež pri niektorých kovoch chloridový anión vystupuje ako ligand a vytvára komplexné polychloridové ióny
 SbCl5 + Cl- → [SbCl6]-
Chloridy sa pripravujú:
 Fe + 3 Cl2 → 2 FeCl3
 Zn + 2 HCl → ZnCl2 + H2
 KOH + HCl → KCl + H2O
 AgNO3 + NaCl → NaNO3 + AgCl
 SiO2 + 2 C + 2 Cl2 → SiCl4 + 2 CO
 4 Lu2O3 + 3 S2Cl2 + 9 Cl2 → 8 LuCl3 + 6 SO2
Polychloridový anión Cl3- sa dá pripraviť zavádzaním chlóru do koncentrovaných roztokov chloridov a je oveľa menej stabilný ako známejší trijodidový anión I3-, ktorý vzniká pri rozpúšťaní jódu v roztoku jodidu draselného.
Vybrané chloridy
Oxidy.
S kyslíkom tvorí chlór štyri oxidy – oxid chlórny (Cl2O), oxid chloričitý (ClO2), oxid chlórový (Cl2O6) a oxid chloristý (Cl2O7). Všetky oxidy chlóru sú reaktívne a nestále zlúčeniny, s tendenciou explodovať.
Oxid chlórny je žltočervený plyn, dobre rozpustný vo vode. Má silne oxidačné účinky a pri zahriatí exploduje. Pripravuje sa reakciou chlóru s oxidom ortutnatým podľa rovnice:
 HgO + 2 Cl2 → Cl2O + HgCl2
Oxid chloričitý je za štandardných podmienok taktiež plyn žltozelenej farby (v kvapalnom stave má červenohnedú farbu). Dobre sa rozpúšťa vo vode, roztok sa pôsobením svetla postupne rozkladá na kyselinu chlorovodíkovú a chlorečnú. Oxid chloričitý je silné oxidačné činidlo, využíva sa pri bielení buničiny a komerčne sa pripravuje reakciou chlorečnanu sodného, oxidu siričitého a kyseliny sírovej.
Oxid chlórový sa dá pripraviť ozonizáciou oxidu chloričitého. Je to veľmi nestála kvapalina červenej farby, ktorá reaguje explozívne pri styku s organickými látkami, alebo redukčnými činidlami. Oxid chloristý je najstabilnejším oxidom chlóru, napriek tomu však pri náraze môže explodovať. Je to kvapalná látka, s vodou alebo roztokmi hydroxidov reaguje za vzniku kyseliny chloristej, čiže sa považuje za jej anhydrid. Rovnako sa aj pripravuje: dehydratáciou kyseliny chloristej oxidom fosforečným:
 4 HClO4 + P4O10 → 2 Cl2O7 + 4 HPO3
Kyslíkaté kyseliny chlóru a ich soli.
Kyslíkaté kyseliny chlór vytvára taktiež štyri: kyselinu chlórnu (HClO), chloritú (HClO2), chlorečnú (HClO3) a chloristú (HClO4). Všetky kyslíkaté kyseliny existujú iba vo vodnom roztoku a ich sila vzrastá so zvyšujúcim sa oxidačným číslom chlóru, t. j. najslabšia je kyselina chlórna a najsilnejšia kyselina chloristá. Kyseliny, rovnako ako aj ich soli majú oxidačné účinky.
Kyselina chlórna sa dá pripraviť zavádzaním plynného chlóru do vody, keď dochádza k disproporcionácii:
 Cl2 + 2 H2O ↔ HClO + H3O+ + Cl-
prípadne reakciou chlóru so suspenziou oxidu ortutnatého. Soli kyseliny chlórnej sú chlórnany, dajú sa pripraviť reakciou chlóru s roztokmi hydorxidov, alebo anodickou oxidáciou chloridového iónu pri elektrolýze roztokov chloridov. Komerčne používaný a predávaný je roztok chlórnanu sodného NaClO, ktorý sa používa na dezinfekciu (aj vody). Kyselina chloritá taktiež existuje iba v roztoku, dá sa pripraviť napr. zrážacou reakciou chloritanu bárnatého s kyselinou sírovou a následnom odfiltrovaní vyzrážaného síranu bárnatého. Nemá praktický význam, ale jej soli sa používajú ako bieliace činidlá. Získavajú sa reakciou oxidu chloričitého s roztokmi zásad:
 2 ClO2 + 2 OH- → ClO2- + ClO3- + H2O
Chloritany vznikajú aj disproporcionáciou chlórnanov v kyslom prostredí, reakcia je posunutá doprava vplyvom teploty – pri izbovej teplote k rozkladu chlórnanu prakticky nedochádza.
Kyselina chlorečná je je nestála kvapalina so silno oxidačnými účinkami. Zo solí sú najznámejšie chlorečnan sodný a draselný. Sodná soľ je základnou zložkou herbicídu "Travex". Okrem toho sa chlorečnany vyznačujú veľmi silnými oxidačnými vlastnosťami a bývajú zložkami pyrotechnických zmesí (bengálske ohne). Kyselina chloristá HClO4 je jednou z najsilnejších kyselín. Vyrába sa zvyčajne termickou disproporcionáciou chlorečnanov na chloristany a následnou destiláciou po okyslení. Komerčne sa distribuuje ako vodný roztok s približne 70% koncentráciou, ktorý je prakticky neobmedzene stály. V zriedených roztokoch sa kyselina chloristá správa iba ako veľmi silná kyselina. V koncentrovanom stave a za tepla je však mimoriadne silným oxidačným prostriedkom.
Väčšina solí kyseliny chloristej, chloristanov, sú zlúčeniny veľmi dobre rozpustné vo vode. Výnimku tvoria chloristan draselný KClO4, rubídny RbClO4, cézny CsClO4 a amónny NH4ClO4. V analytickej chémii slúži tento jav na dôkaz alebo separáciu spomenutých katiónov. Chloristan draselný a amónny sú zložky rôznych pyrotechnických zmesí a chloristan amónny je základom pevného paliva raketových motorov, využívajú ich napr. aj americké raketoplány.
Vybrané oxidy chlóru, oxokyseliny a ich soli
Interhalogénové zlúčeniny.
V zlúčeninách s fluórom vystupuje chlór v kladnom oxidačnom stupni, sú známe fluoridy chlórny, chloritý a chlorečný. Sú to veľmi reaktívne látky, ochotne sa zlučujúce s mnohými prvkami a zlúčeninami, v prípade organických molekúl často reagujú explozívne. Využívajú sa ako fluoračné činidlá, fluorid chloritý aj pri spracovaní nukleárneho paliva, ako oxidačný agent uránu na fluorid uránový, ktorý sa následne používa na obohatenie uránu o izotop 235U.
Fluorid chloritý sa pripravuje priamou reakciou daných prvkov pri teplote 200 – 300 °C. Pri nadbytku chlóru sa dá reakciou pripraviť fluorid chlórny a pri nadbytku fluóru naopak fluorid chlorečný. Fluorid chlórny je tepelne stály bezfarebný plyn, reaguje s väčšinou kovov aj nekovov už pri izbovej teplote za uvoľnenia chlóru a vzniku fluoridu príslušného prvku. Florid chloritý je bezfarebná prchavá kvapalina, ktorá reaguje aj s materiálmi, všeobecne považovanými za inertné, ako azbest, betón a piesok. Rovnako za zvýšenej teploty reaguje aj s prvkami ako xenón a radón a nereaktívnymi kovmi ako paládium, platina a zlato. Transportuje sa v nádobách z niklu, nakoľko jeho povrch sa pokrýva kompaktnou vrstvou fluoridu nikelnatého, ktorá zabraňuje ďalšej oxidácii.
Organické zlúčeniny chlóru.
Chlórderiváty, t. j. organické zlúčeniny s jedným, alebo viacerými atómami chlóru viazanými na uhlík/y organickej zlúčeniny predstavujú širokú škálu organických zlúčenín, používaných ako rozpúšťadlá, anestetiká, pesticídy, atď. Väzba C–Cl je v dôsledku rozdielu elektonegativít polárna s čiastkovým kladným nábojom na uhlíku a záporným na chlóre. Čo má za následok, že uhlík, na ktorý je chlór naviazaný, sa správa pri reakciách ako elektrofilná častica.
Chlórderiváty sa pripravujú:
Chlórderiváty reagujú s nukleofilnými činidlami, napr s alkoholátmi za vzniku éterov. Wurtzovou syntézou z dvoch chlóralkánov za prítmonosti kovového sodíka vzniká alkán s počom uhlíkov rovnajúcim sa súčtu uhlíkov reagentov (dôjde k spojeniu reťazcov). Obdobná reakcia pre aromatizované chlórderiváty je Wurtz-Fittigova reakcia. Dôležité sú aj grignardove činidlá (R–MgX, kde X je halogén), slúžiace prípravu sekudárnych, resp. terciálnych alkoholov z ketónov.
Viaceré organické zlúčeniny chlóru majú toxické účinky na rastliny, živočíchy aj na človeka. Napr. DDT, masívne používaný insekticíd v 50. rokoch 20. storočia sa akumuluje v potravinovom reťazci a narúša funkciu androgénnych hormónov. V potravinovom reťazci sa rovnako kumulujú aj dioxíny, skupina polychlórovaných dibenzo-p-dioxínov a dibenzofuránov, ktorá vzniká ako produkt nedokonalého spaľovania aromatických chlórderivátov a má silné mutagénne účinky. Rozpad väzby C-Cl vo vrchných vrstvách atmosféry, vedúci k vzniku voľných Cl radikálov, viedol k zákazu používania chlór-fluorovaných uhľovodíkov, známych pod komerčným názvom freóny, nakoľko radikály Cl následne reagujú s ozónom a narúšajú ozónovú vrstvu.
Vybrané organické zlúčeniny chlóru
Výroba.
Priemyselne sa chlór získava elektrolýzou vodného roztoku chloridu sodného, tzv. soľanky, prípadne elektrolýzou chloridu draselného. Ako vedľajšie produkty elektrolýzy vznikajú vodík a hydroxid sodný, resp. draselný. Elektrochemické deje sa dajú popísať rovnicami:
 Katóda: 2 H+ (aq) + 2 e- → H2 (g)
 Anóda: 2 Cl− (aq) → Cl2 (g) + 2 e−
Všetky produkty sú vysoko reaktívne, preto je potrebné ich oddeliť, aby nedochádzalo k spätnej reakcii chlóru s vodíkom, resp. s hydroxidom. Najstarší spôsob, používaný od konca 19. storočia je amalgámový (nazývaný aj Castnerov–Kellnerov proces), kde sa ako anóda používa grafit (prípadne titán, alebo iný nereaktívny prvok) a katóda je ortuťová. Sodné, resp. draselné katióny, ktoré zostávajú v roztoku po anodickej oxidácii chloridových iónov reagujú s ortuťou za vzniku amalgámu. Ten kontinuálne odteká do druhej nádoby, kde reakciou s vodou vzniká príslušný hydroxid a vodík a recyklovaná ortuť sa vracia späť do elektrolyzéra. V súčasnosti sa od tohto spôsobu upúšťa, vzhľadom toxicitu ortuti, ako aj na vyššiu energetickú náročnosť oproti diafragmovej, resp. membránovej elektrolýze.
Membránová elektrolýza je v súčasnosti najpoužívanejší spôsob priemyselnej výroby chlóru. V elektrolyzéri je roztok soľanky rozdelený membránou, ktorá je polopriepustná, t. j. umožní prestup Na+ do pravej časti, ale zabráni prestupu OH- do ľavej. Výhodou tohto procesu je nižšia energetická náročnosť oproti klasickej ortuťovej elektrolýze, nevýhodou vyššie požiadavky na čistotu vstupujúcej soľanky.
Proces diafragmovej elektrolýzy soľanky je dosť podobný membránovej, ako oddeľovač anódového a katódového priestoru sa používa diafragma za azbestu, prípadne polymérnych vlákien. Soľanka vstupuje na strane anódy, kde dochádza k oxidáciu Cl-, sodíkové ióny prechádzajú diafragmou na stranu katódy. Výhodou je opäť nižšia spotreba elektrickej energie, nevýhodou nižšia koncentrácia roztoku hydroxidu a potreba dodatočného zahusťovania produktov.
Laboratórne sa chlór vyrába oxidáciou vodných roztokov bežných chloridov (najčastejšie chlorid sodný) silnými oxidačnými činidlami (napr. oxid manganičitý) v kyslom prostredí:
 4 NaCl + 2 H2SO4 + MnO2 → 2 Na2SO4 + MnCl2 + 2 H2O + Cl2
Použitie.
Chlórované organické rozpúšťadlá.
Najjednoduchšie významné chlórované uhľovodíky sú trichlórmetán alebo chloroform CHCl3 a tetrachlórmetán, nazývaný „tetrachlór“ CCl4. Obidve zlúčeniny sú ťažké kvapaliny s relatívne nízkym bodom varu (CHCl3 62 °C a CCl4 77 °C). Obidve sú nehorľavé a pri vdychovaní sú toxické (narkotizujú; CCl4 je silne hepatotoxický, oba sú karcinogény). Chloroform má navyše narkotizačné účinky a bol v 19. a prvej polovici 20. storočia široko používaný v medicíne ako inhalačné anestetikum pri operáciach, pôrodoch a podobných zákrokoch.
PCB.
Podobný osud má aj skupina organických chlórovaných aromatických uhľovodíkov nazvaná polychlórované bifenyly alebo PCB. Existuje celkom 208 kongenerov, ktoré sa líšia počtom atómov chlóru a ich vzájomnou polohou na bifenylovom skelete. Majú vyšší bod varu, sú nehorľavé a chemicky mimoriadne stále kvapaliny. Sú to výborné rozpúšťadlá nepolárnych organických zlúčenín a tukov.
DDT.
DDT je skratka zlúčeniny dichlordifenyltrichlóretán alebo 1,1,1-trichloro-2,2-bis("p"-chlorofenyl)etán (ClC6H4)2CH(CCl3), jeden z najstarších a najznámejších insekticídov.
DDT bolo prvýkrát syntetizované už v roku 1874. Jeho insekticídne účinky však objavil až švajčiarsky chemik Paul Hermann Müller v roku 1939. Od druhej svetovej vojny bolo DDT hromadne používané. Slúžilo ako prípravok proti škodlivému hmyzu v poľnohospodárstve, ale predovšetkým na likvidáciu komárov a moskytov v tropických krajinách.
PVC.
Polymér polyvinylchlorid alebo PVC patrí dodnes k najrozšírenejším priemyselne vyrábaným plastickým hmotám. Vyrába sa polymeráciou nenasýteného chlórovaného uhľovodíka vinylchloridu. Vzniknutý produkt sa ďalej farbí a plní rôznymi aditívami, takže na trh sa dostáva veľmi široká paleta plastov s rozdielnymi farbami a fyzikálnymi vlastnosťami.
Dioxíny.
Dioxíny predstavujú ekologicky najproblematickejšie organické zlúčeniny chlóru. Týmto názvom sú označované dve skupiny látok: Polychlórované dibenzo-"p"-dioxíny a dibenzofurany. Výmenou jedného alebo niekoľkých vodíkových atómov za atómy chlóru vznikajú zlúčeniny, ktoré sú zvyčajne označované súhrnným názvom dioxíny. Tieto látky sa vyznačujú značnou priamou toxicitou, sú však aj silno mutagénne a karcinogénne.
Tieto zlúčeniny sa priemyselne nevyrábajú, vznikajú skôr ako nechcené prímesi pri chemickej syntéze iných aromatických chlórovaných látok. Často uvádzaným príkladom je "Agent Orange", ktorý bol vo Vietnamskej vojne hromadne rozprašovaný americkou armádou na tropické pralesy s cieľom zbaviť porasty listov. Napriek tomu, že dioxíny pôvodne neboli zložkou tejto zmesi, vyskytovali sa v nej v relatívne značnom množstve vďaka nedokonalému čisteniu základných zložiek. Dodnes sú vo Vietname oblasti, kde je pôda tak zaťažená týmito látkami, že ju nie je možné poľnohospodársky využívať. Ďaleko tragickejšie sú však tisíce prípadov mŕtvo narodených detí, detí narodených s hroznými deformáciami a extrémny nárast prípadov rakoviny v postihnutých oblastiach. Problémy sa nevyhli ani americkým vojakom a veľa veteránov Vietnamskej vojny malo podobné syndrómy ako vietnamskí domorodci. To všetko sa dáva do súvislosti s dlhodobým kontaktom postihnutých osôb s dioxínmi obsiahnutými v Agent Orange.
Rozhodne najvýznamnejším zdrojom dioxínov v životnom prostredí je spaľovanie organických zlúčenín, predovšetkým komunálneho odpadu. Dôvodom je najmä fakt, že aromatické benzénové jadro je veľmi stále a pri spaľovaní organických zlúčenín dochádza k prednostnej oxidácii bežných uhľovodíkov. Benzénový skelet pritom často zostáva nedotknutý a jeho reakciou s kyslíkom a chlórom vznikajú dioxíny.

</doc>
<doc id="8711" url="https://sk.wikipedia.org/wiki?curid=8711" title="Rastislav (prvé meno)">
Rastislav (prvé meno)

Rastislav je mužské krstné meno. 
Je to slovanské meno s pôvodným významom "rastie v sláve, rozmnožuje slávu", významovo blízke je meno Krescenc. Ženský ekvivalent Rastislava. 

</doc>
<doc id="8715" url="https://sk.wikipedia.org/wiki?curid=8715" title="Morava (rieka)">
Morava (rieka)

Morava () je rieka v Česku, Rakúsku a na Slovensku. Pramení v okrese Ústí nad Orlicí na severnej Morave, na južnom svahu Králického Sněžníka v nadmorskej výške . Na dolnom toku tvorí prirodzenú hranicu medzi Českom a Slovenskom a medzi Rakúskom a Slovenskom v celkovej dĺžke . Na území Bratislavy, priamo pod hradom Devín, sa ľavostranne vlieva do Dunaja.
Názov.
Meno rieky patrí je odvodené z indoeurópskeho *mar- s významom "voda", ktoré môže byť ilýrske, trácke alebo keltské. Germánske kmene (Kvádi) používali *mari- vo význame „plytká, stojatá voda, bažina“, Slovania používali názov morava, ktorý znamenal trávnaté miesto. Podľa názvu rieky bolo pomenované i historické územie Morava.
Opis toku.
Pramení pod vrcholom Králického Sněžníka na území obce Dolní Morava, v nadmorskej výške v upravenej studničke. V južnom úbočí tečie ako horská bystrina strmým žľabom a priberá niekoľko potokov. V Jeseníkoch priberá Krupú, Brannú a Desnú a pokračuje Branenskou vrchovinou a okolo Zábřehu, kde sa do nej vlieva Moravská Sázava. V meandrujúcom úseku v CHKO Litovelské Pomoraví priberá Třebůvku a Oskavu a pokračuje metropolou Hanej, Olomoucom. 
V Troubkách pri Přerove sa do Moravy vlieva Bečva, odvodňujúca južnú časť Moravsko-sliezskych Beskýd. Pokračuje na juh v zníženine medzi Českomoravskou vysočinou a Západnými Karpatmi, pričom od Otrokovíc je vybudovaný Baťov kanál. Ďalej rieka pretéká moravským Slováckom a nasleduje druhý meandrujúci úsek.
Pri obci Rohatec začína vytvárať spoločnú česko-slovenskú štátnu hranicu, ktorá končí až pri Lanžhote, na sútoku s Dyjou. Morava pokračuje južným smerom, kde až po sútok s Dunajom pod Devínom tvorí rakúsko-slovenskú štátnu hranicu. Na tomto úseku priberá ľavostrannú Myjavu.
Sídla.
Na území Moravy preteká rieka mestami Litovel, Olomouc, Prostějov, Kojetín, Kroměříž, Otrokovice, Napajedla, Uherské Hradiště a Veselí nad Moravou.
Vodný režim.
Najvyšší prietok má Morava na jar, v letnom období hladina klesá a prietok opäť narastá počas jesenných dažďov.
Priemerný prietok v jednotlivých miestach udáva tabuľka:
Splav Moravy.
Úsek Brodské - Devín
Rieka Morava ponúka ideálne možnosti pre turistov, ktorí obľubujú splavovanie. Odporúčaným úsekom je trasa Brodské – Devín. 
Splav treba začať za kamennou prehrádzkou pri Brodskom, ktorá je nesplavná. Na brehu je možnosť bivakovania. Po podplávaní starého a nového, dialničného mosta sa otvára typický ráz rieky. Orientácia je počas väčšiny splavu dosť limitovaná, nakoľko sa v bezprostrednej blízkosti nachádza iba málo obcí (Záhorská Ves, Vysoká pri Morave...). Dôležitým orientačným miestom je vtok rieky Dyje, ktorá priteká z pravej strany a vytvára trojhraničný bod Slovensko – Česko – Rakúsko. Až potiaľto Morava tvorila hranicu medzi Slovenskom a Českom, odtiaľto až po vtok do Dunaja hranicu medzi Slovenskom a Rakúskom. 
Niekde v úrovni obci Sekule je v mape 1:50 000 VKÚ (1997) neoznačený splav – hať, ktorý sa odporúča preniesť, pretože predovšetkým pri vyššej hladine vody môže byť dosť nebezpečný. Je to jediné problematickejšie miesto celého uvedeného úseku. Ďalším orientačným bodom je most Moravský Svätý Ján – Hohenau, ktorý nahradil provizórny pontónový most. Zorientovať sa dá aj pri nevýraznom ľavostrannom vtoku riečky Rudava () neďaleko Malých Levár. Scenériu celej trasy na oboch stranách dopĺňajú rybárske stavania. Zásoby v tomto úseku rieky sa dajú doplniť v neďalekých obciach Gajary a Suchohrad, z rieky ich však nevidno. 
Pri kompe Záhorská Ves – Angern an der March (najzápadnejší bod Slovenska) je na slovenskej strane v obci krčma a kúsok ďalej aj reštaurácia. Obec Vysoká pri Morave so svojim vysokým protipovodňovým múrom a kostolnou vežou je neprehliadnuteľná. Najbližšia krčma k rieke je na konci hrádze za obcou. Neďaleko obce Marchegg je na pravej - rakúskej strane pamätník s orlom. Pred obcou Devínska Nová Ves je železničný most. Za obcou, ktorá je mestskou časťou Bratislavy, sa pomaly vynárajú pohľady na majestátne bralo hradu Devín, pod ktorým sa rieka vlieva do Dunaja. 
Dôležitými orientačnými ukazovateľmi pozdĺž toku Moravy sú aj kilometrovníky, ktoré však nie sú všade a napr. na mape VKÚ (1997) údaje o nich chýbajú. 
Hladina rieky Morava pri zvýšených zrážkach ako aj vplyvom stúpania a klesania Dunaja výrazne kolíše. Preto môže voda, hlavne v spodnom toku, stáť. Tiež krásne štrkové ostrovčeky, ktoré lákajú na bivakovanie, môžu počas pár hodín zaniknúť a voda utopí stany a odnesie lode nepozornejších vodákov. 
Celá uvedená trasa Brodské – Devín sa dá bez výraznejšieho pádlovania prejsť za tri dni.

</doc>
<doc id="8717" url="https://sk.wikipedia.org/wiki?curid=8717" title="Morava">
Morava

Morava môže byť:

</doc>
<doc id="8719" url="https://sk.wikipedia.org/wiki?curid=8719" title="Pevnosť (materiál)">
Pevnosť (materiál)

Pevnosť je schopnosť materiálu odolať vonkajšej alebo vnútornej sile bez toho, aby bol porušený. Rozlišuje sa:
Udávanie pevnosti.
Na udanie pevnosti sa používa viacero údajov:
Medza klzu a medza pevnosti sa udávajú v technických tabuľkách a slúžia na výpočet pevnosti súčiastok a konštrukcií.
Všetky sa udávajú v pascaloch, [Pa]alebo v [MPa], napr. bežná oceľ má pevnosť 150 až 450 MPa.
Číselné vyjadrenie.
Napríklad pre "medzu pevnosti" "R"m:
formula_1
Pre ostatné medze platia obdobné vzťahy.
"Príklad:"
Oceľový profil s prierezom × () z ocele s medzou pevnosti 150 MPa (nízkouhlíková oceľ) sa roztrhne pri rovnomernej sile (bez zátrhov) 150 kN (zodpovedá 15 t).
Technické využitie.
Pevnosť v "ohybe" a "skrute" sú úmerné pevnosti v ťahu.
Pri konštrukciách sa za nominálnu záťaž berie (ak je to možné) "medza proporcionality". Ľahko sa počíta a zaručuje dlhodobú výdrž pri nominálnych podmienkach. Bohužiaľ môže viesť občas k nežiaducemu predimenzovaniu konštrukcií – potom sa konštrukcia navrhuje komplikovanejšími výpočtami, v extrémoch dokonca experimentálne.
"Medza klzu" (aj "medza pevnosti") sa používa hlavne pri lisovaní. Krehké materiály (napr. liatina) medzu klzu nemajú.
Vlastné (zvyškové) napätia.
V materiáli môžu existovať ešte zvyškové napätia, ktoré existujú aj bez pôsobenia vonkajšej sily. Znižujú celkovú pevnosť materiálu preto sa väčšinou odstraňujú. To sa dá pri oceli napr. popúšťaním.
Príklady materiálov.
Pevnosť v ťahu:

</doc>
<doc id="8727" url="https://sk.wikipedia.org/wiki?curid=8727" title="Okres (Slovensko)">
Okres (Slovensko)

Okres je druhá najmenšia administratívna jednotka Slovenska. Je väčšia ako obec a menšia ako kraj. V súčasnosti je na Slovensku 79 okresov, pričom hlavné mesto Bratislava, je rozdelené na päť okresov a Košice na štyri okresy. 
Charakteristika.
Viac okresov tvorí kraj. 
Pre funkciu slovenských okresov v 21. storočí platí:
Dejiny od roku 1949.
Od roku 1949 bolo na Slovensku 97 okresov. V roku 1951 bol zrušený jeden okres (okres Jesenské) a dva boli vytvorené (okresy Poltár a Fiľakovo), takže sa počet okresov zvýšil na 98.
V roku 1960 bolo členenie na okresy úplne zmenené; boli vytvorené podstatne väčšie okresy – počet okresov sa teda znížil na 33. 20. marca 1968 pribudli štyri nové okresy (okresy Veľký Krtíš, Stará Ľubovňa, Svidník, Vranov (nad Topľou)), čiže sa počet okresov zvýšil na 37. 22. marca 1968 Bratislava získala zvláštne postavenie („hlavné mesto Slovenska“, neskôr „hlavné mesto SSR“), pričom funkciu okresu na území Bratislavy de facto plnili mestské obvody; Bratislava teda prestala byť okresom a počet okresov sa znížil na 36. V lete 1968 pribudol nový okres Košice-mesto, čiže počet okresov sa zvýšil na 37. V roku 1990 sa Bratislava znova stala okresom a počet okresov sa tým zvýšil na 38.
Toto rozdelenie Slovenska na okresy pretrvalo až do roku 1996, keď boli hranice okresov úplne zmenené na stav platný dodnes; ich počet bol tak zvýšený na 79.
V rokoch 19451990 bol každý okres spravovaný okresným národným výborom. V rokoch 1990 až 2003 bol každý okres spravovaný okresným úradom, ktorý vykonával správu úradov v pôsobnosti štátnych orgánov. Okresné úrady boli v roku 2004 zrušené a nahradené tzv. obvodnými úradmi, ktorých bolo na Slovensku 50, pričom často viacero okresov malo jeden spoločný obvodný úrad (naopak v okrese Nové Zámky však obvodné úrady boli dva – v meste Nové Zámky aj v meste Štúrovo). V októbri 2013 boli znova zavedené okresné úrady, ktorým opäť podlieha prevažne vždy len jeden okres; v niektorých oblastiach činnosti im však podlieha vždy viacero okresov naraz.
Rozdelenie okresov.
Okres sa delí na obce, ktoré sa skladajú z jedného alebo viacerých katastrálnych území. 
Zoznam okresov.
Zoznam okresov v rokoch 19601996.
Banská Bystrica, Bardejov, Bratislava-mesto (do roku 1968 a od roku 1990; od roku 1990 pod názvom Bratislava), Bratislava-vidiek, Čadca, Dolný Kubín, Dunajská Streda, Galanta, Humenné, Komárno, Košice-mesto (od roku 1968; od roku 1990 pod názvom Košice), Košice-vidiek (do roku 1968 spolu s územím Košice-mesto pod spoločným názvom Košice), Levice, Liptovský Mikuláš, Lučenec, Martin, Michalovce, Nitra, Nové Zámky, Poprad, Považská Bystrica, Prešov, Prievidza, Rimavská Sobota, Rožňava, Senica, Spišská Nová Ves, Stará Ľubovňa (od roku 1968), Svidník (od roku 1968), Topoľčany, Trebišov, Trenčín, Trnava, Veľký Krtíš (od roku 1968), Vranov nad Topľou (od roku 1968), Zvolen, Žiar nad Hronom, Žilina
Pozri aj: Administratívne členenie Slovenska v rokoch 1990 – 1996
Zoznam okresov od roku 1996 dodnes.
V súčasnosti je na Slovensku 79 okresov, pričom hlavné mesto Slovenska, Bratislava, je rozdelené na päť okresov a Košice na štyri okresy: 
Banská Bystrica, Banská Štiavnica, Bardejov, Bánovce nad Bebravou, Brezno, Bratislava I, Bratislava II, Bratislava III, Bratislava IV, Bratislava V, Bytča, Čadca, Detva, Dolný Kubín, Dunajská Streda, Galanta, Gelnica, Hlohovec, Humenné, Ilava, Kežmarok, Komárno, Košice I, Košice II, Košice III, Košice IV, Košice-okolie, Krupina, Kysucké Nové Mesto, Levice, Levoča, Liptovský Mikuláš, Lučenec, Malacky, Martin, Medzilaborce, Michalovce, Myjava, Námestovo, Nitra, Nové Mesto nad Váhom, Nové Zámky, Partizánske, Pezinok, Piešťany, Poltár, Poprad, Považská Bystrica, Prešov, Prievidza, Púchov, Revúca, Rimavská Sobota, Rožňava, Ružomberok, Sabinov, Senec, Senica, Skalica, Snina, Sobrance, Spišská Nová Ves, Stará Ľubovňa, Stropkov, Svidník, Šaľa, Topoľčany, Trebišov, Trenčín, Trnava, Turčianske Teplice, Tvrdošín, Veľký Krtíš, Vranov nad Topľou, Zlaté Moravce, Zvolen, Žarnovica, Žiar nad Hronom, Žilina

</doc>
<doc id="8728" url="https://sk.wikipedia.org/wiki?curid=8728" title="Kataster nehnuteľností">
Kataster nehnuteľností

Kataster nehnuteľností je na Slovensku zoznam/databáza obsahujúci geometrické určenie, súpis a opis nehnuteľností a práva k nim. Sú v ňom zapísané a graficky zaznačené všetky pozemky a nehnuteľnosti a práva k nim.
Súčasťou katastra sú údaje o právach k týmto nehnuteľnostiam, a to najmä o vlastníckom práve, ale tiež záložnom práve, vecnom bremene, práve zodpovedajúcom vecnému bremenu a niekedy aj o predkupnom práve. Kataster slúži aj ako informačný systém, najmä na ochranu práv k nehnuteľnostiam a na daňové účely.
V Rakúsko-Uhorsku a prvej česko-slovenskej republike boli ekvivalentami tzv. pozemková kniha (na majetkoprávne účely) a pozemkový kataster (na daňové účely). Pozemkový kataster bol zrušený v roku 1949. Zápisy do pozemkovej knihy boli ukončené v roku 1964 a agenda prešla pod názvom „evidencia nehnuteľností“ na strediská Úradu geodézie. V evidencii nehnuteľností vznikol neporiadok, a tak bol v roku 1992 vytvorený „Kataster nehnuteľností“.
Vo väčšine vyspelých krajín sa dodnes rozlišuje „kataster“ a „pozemková kniha“, pričom sa obsahovo líšia spravidla buď ako v Rakúsko-Uhorsku, alebo tak, že v katastri sú uvedené najmä grafické záležitosti, kým v pozemkovej knihe práva.

</doc>
<doc id="8729" url="https://sk.wikipedia.org/wiki?curid=8729" title="Ústava Slovenskej republiky (1992)">
Ústava Slovenskej republiky (1992)

Ústava Slovenskej republiky z 1. septembra 1992 (č. 460/1992 Zb.) je súčasná ústava a hierarchicky najvyššie postavený právny predpis platný v Slovenskej republike.
Prijatá bola 1. septembra 1992 o 22:26 hod. počtom 114 hlasov poslancami Slovenskej národnej rady. Podpísaná bola 3. septembra 1992 v Rytierskej sieni na Bratislavskom hrade. V Zbierke zákonov bola vyhlásená 1. októbra 1992 pod č. 460/1992 Zb. Účinnosť nadobudla spolu s vyhlásením 1. októbra 1992, s výnimkou niektorých ustanovení uvedených v článku 156, ktoré nadobudli účinnosť 1. januára 1993. Jej výklad a kontrolu, či je dodržiavaná, má v právomoci Ústavný súd Slovenskej republiky.
Slovenská ústava bola novelizovaná celkovo 24-krát, z toho 23-krát ústavnými zákonmi č. 244/1998 Z. z., 9/1999 Z. z., 90/2001 Z. z., 140/2004 Z. z., 323/2004 Z. z., 463/2005 Z. z., 92/2006 Z. z., 210/2006 Z. z., 100/2010 Z. z., 356/2011 Z. z., 232/2012 Z. z., 161/2014 Z. z., 306/2014 Z. z., 427/2015 Z. z., 44/2017 Z. z., 71/2017 Z. z., 137/2017 Z. z., 99/2019 Z. z., 422/2020 Z. z., 378/2022 Z. z., 24/2023 Z. z., 241/2023 Z. z. a 255/2025 Z. z. a raz do nej zasiahol aj Ústavný súd Slovenskej republiky svojím nálezom vyhláseným pod č. 40/2019 Z. z.
Charakteristika ústavy.
Ústava Slovenskej republiky môže byť charakterizovaná ako písaná, rigidná, polylegálna, právna, unitaristická, republikánska a demokratická. 
Ďalšie charakteristiky sú vyjadrené v čl. 1 ods. 1, ktorý charakterizuje Slovenskú republiku "ako zvrchovaný, demokratický a právny štát, ktorý sa neviaže na nijakú ideológiu ani náboženstvo". Zvrchovanosť, či suverenita štátu v podstate znamená, že štátna moc je nezávislá od akejkoľvek inej moci, tak vnútri štátu ako aj mimo neho. Pojem právneho štátu obsahuje najmä chápanie ústavy ako právneho základu štátu, ktorým je viazaná všetka štátna moc. Zdôraznené to je najmä v čl. 2 ods. 2: "Štátne orgány môžu konať iba na základe ústavy, v jej medziach a v rozsahu a spôsobom, ktorý ustanoví zákon." Ďalším princípom právneho štátu je deľba moci, ktorý je v našej ústave formálne vyjadrený aj rozdelením zákonodarnej, výkonnej a súdnej moci do piatej, šiestej a siedmej hlavy.
Ústavný vývoj na území Slovenska.
Ústavný vývoj na území Slovenska môžeme sledovať od 4. marca 1849, keď rakúsky cisár František Jozef I. vydal oktrojovanú Stadionovu ústavu – prvú ústavu na území Slovenska. Tá na území Slovenska platila len do roku 1851, keď bol obnovený absolutizmus (Silvestrovský patent). Nakoniec v roku 1861 bola prijatá Februárová ústava a v roku 1867 Zákonný článok 12 o rakúsko-uhorskom štátoprávnom vyrovnaní.
Po vytvorení Česko-Slovenska 28. októbra 1918 platilo na území Slovenska tzv. ústavné provizórium až do roku 1920, keď bola prijatá Ústavná listina Československej republiky, publikovaná pod č. 121/1920 Sb. z. a n. (zákon, ktorým sa uvádza Ústavná listina Československej republiky). Tá formálne platila na území Slovenska až do prijatia zákona o samostatnom Slovenskom štáte zo 14. marca 1939 ústavným zákonom č. 1/1939 Sl. zákonníka. Ústava Prvej slovenskej republiky bola prijatá až 21. júla 1939 ústavným zákonom č. 185/1939 Sl. zákonníka o ústave Slovenskej republiky.
Po druhej svetovej vojne a po nástupe komunistickej strany k moci bola prijatá nová Ústava Československej republiky (1948), nazývaná tiež podľa dňa, keď bola prijatá Ústava 9. mája, publikovaná pod č. 150/1948 Zb. Tá platila až do roku 1960, keď vstúpila do platnosti Ústava Československej socialistickej republiky, publikovaná pod č. 100/1960 Zb., ktorá bola neskôr významne novelizovaná v roku 1968 Ústavným zákonom o československej federácii č. 143/1968 Zb.
Ďalšie významné zmeny samozrejme nastali po páde totalitného komunistického režimu, najmä 29. novembra 1989, keď bol zrušený článok 4 Ústavy ČSSR o vedúcej úlohe KSČ Federálnym zhromaždením. Po tzv. pomlčkovej vojne bol v roku 1990 prijatý Ústavný zákon o názve a symboloch Českej a Slovenskej Federatívnej republiky, ktorý zmenil „ČSSR“ na „ČSFR“ a „Československo“ v slovenskej verzii na „Česko-Slovensko“. 1. septembra 1992 bola v SNR prijatá súčasná Ústava Slovenskej republiky (č. 460/1992 Zb.) a 25. novembra toho istého roku bol prijatý Ústavný zákon o zániku Českej a Slovenskej Federatívnej Republiky pod č. 542/1992 Zb.
Členenie ústavy.
Text Ústavy Slovenskej republiky je členený na hlavy, oddiely, články, odseky a písmená. Skladá sa z preambuly a deviatich hláv. Niektoré hlavy sú ďalej rozdelené do oddielov. Tie sa členia na články (1 až 156), pričom každý článok sa ešte môže (ale nemusí) členiť na odseky a/alebo písmená.
Preambula.
"My, národ slovenský, pamätajúc na politické a kultúrne dedičstvo svojich predkov a na stáročné skúsenosti zo zápasov o národné bytie a vlastnú štátnosť, v zmysle cyrilo-metodského duchovného dedičstva a historického odkazu Veľkej Moravy, vychádzajúc z prirodzeného práva národov na sebaurčenie, spoločne s príslušníkmi národnostných menšín a etnických skupín žijúcich na území Slovenskej republiky, v záujme trvalej mierovej spolupráce s ostatnými demokratickými štátmi, usilujúc sa o uplatňovanie demokratickej formy vlády, záruk slobodného života, rozvoja duchovnej kultúry a hospodárskej prosperity, teda my, občania Slovenskej republiky, uznášame sa prostredníctvom svojich zástupcov na tejto ústave:..."
Prvá hlava.
V prvom oddiele prvej hlavy je upravený základný charakter štátu ("Slovenská republika je zvrchovaný, demokratický a právny štát. Neviaže sa na nijakú ideológiu ani náboženstvo.") a tiež vzťah medzi občanmi a štátnou mocou. Sú tu tiež vymedzené základné princípy týkajúce sa štátneho územia, štátneho občianstva, štátneho jazyka, či medzinárodných záväzkov Slovenskej republiky. Druhý oddiel upravuje štátne symboly, ktorými sú štátny znak, štátna vlajka, štátna pečať a štátna hymna. Tretí oddiel stanovuje, že hlavným mestom Slovenskej republiky je Bratislava.
Druhá hlava.
Prvý oddiel druhej hlavy ustanovuje niektoré základné zásady týkajúce sa základných práv a slobôd ("Ľudia sú slobodní a rovní v dôstojnosti i v právach. Základné práva a slobody sú neodňateľné, nescudziteľné, nepremlčateľné a nezrušiteľné."). V druhom oddieli nazvanom „Základné ľudské práva a slobody“ sú upravené napr.: právo na život, právo na súkromie, zákaz mučenia, právo vlastniť majetok, sloboda pohybu, sloboda myslenia, svedomia, náboženského vyznania a podobne. Tretí oddiel upravuje politické práva ako napr.: sloboda prejavu, právo na informácie, petičné právo, zhromažďovacie právo, združovacie právo, či právo na odpor. Medzi práva národnostných menšín upravených v štvrtom oddieli patrí napr. právo na vzdelanie v ich jazyku, právo používať ich jazyk v úradnom styku. Piaty oddiel upravuje hospodárske, sociálne a kultúrne práva, napr.: právo na slobodnú voľbu povolania, právo na štrajk, právo na ochranu zdravia, právo na vzdelanie alebo sloboda vedeckého bádania a umenia. Šiesty oddiel upravuje právo na ochranu životného prostredia a kultúrneho dedičstva. Siedmy oddiel zase právo na súdnu a inú právnu ochranu. Tu je upravená aj známa zásada, že "každý, proti komu sa vedie trestné konanie, považuje sa za nevinného, kým súd nevysloví právoplatným odsudzujúcim rozsudkom jeho vinu" (tzv. prezumpcia neviny). Ôsmy oddiel len upresňuje niektoré ustanovenia v prvej a druhej hlave.
Tretia hlava.
Prvý oddiel tretej hlavy upravuje základné princípy hospodárstva Slovenskej republiky, ktoré "sa zakladá na princípoch sociálne a ekologicky orientovanej trhovej ekonomiky" a ustanovuje tiež Národnú banku Slovenska ako nezávislú centrálnu banku Slovenskej republiky. Druhý oddiel upravuje postavenie a právomoci a organizačnú štruktúru Najvyššieho kontrolného úradu Slovenskej republiky.
Štvrtá hlava.
Ústava v štvrtej hlave stanovuje, že "základom územnej samosprávy je obec. Územnú samosprávu tvorí obec a vyšší územný celok". Tiež sa tu špecifikuje, že orgánmi obce sú obecné zastupiteľstvo a starosta obce a orgánmi VÚC sú zastupiteľstvo vyššieho územného celku a predseda vyššieho územného celku. V tejto hlave sú tiež vymedzené pojmy samospráva a prenesená štátna správa.
Piata hlava.
Prvý oddiel piatej hlavy stanovuje, že "Národná rada Slovenskej republiky je jediným ústavodarným a zákonodarným orgánom Slovenskej republiky". Ďalej upravuje organizačnú štruktúru NR SR, postavenie poslancov NR SR, predsedu a podpredsedov NR SR, základné princípy volieb do NR SR a ďalšie otázky spojené s fungovaním Národnej rady. Druhý oddiel zase upravuje otázky súvisiace s referendom (vyhlásenie, predmet, priebeh, výsledky a pod.).
Šiesta hlava.
V prvom oddieli šiestej hlavy je upravené postavenie prezidenta Slovenskej republiky ako hlavy štátu, ktorá "reprezentuje Slovenskú republiku navonok i dovnútra a svojím rozhodovaním zabezpečuje riadny chod ústavných orgánov". Sú tu tiež opravené ďalšie otázky súvisiace s prezidentom ako voliteľnosť, právomoci, vzťah k iným orgánom, možnosť odvolania atď. Vláda Slovenskej republiky je upravená v druhom oddiely tej istej hlavy. Okrem ustanovenia že vláda "je vrcholným orgánom výkonnej moci" sú tu podobne ako v prípade prezidenta upravené aj ďalšie otázky ako zloženie, právomoci, vymenovanie a pod.
Siedma hlava.
V prvom oddieli siedmej hlavy je upravené postavenie, právomoci a fungovanie Ústavného súdu Slovenskej republiky, ktorý je "nezávislým súdnym orgánom ochrany ústavnosti". V druhom oddiely je upravené všeobecné súdnictvo na Slovensku, najmä že "v Slovenskej republike vykonávajú súdnictvo nezávislé a nestranné súdy" a tiež postavenie sudcov a právomoci a fungovanie súdov či súdnej rady.
Ôsma hlava.
V prvom oddieli ôsmej hlavy je upravené postavenie prokuratúry Slovenskej republiky, ktorá podľa ústavy "chráni práva a zákonom chránené záujmy fyzických osôb a právnických osôb a štátu". V druhom oddiely je upravené postavenie verejného ochrancu práv. ten je charakterizovaný ako "nezávislý orgán, ktorý sa v rozsahu a spôsobom ustanoveným zákonom podieľa na ochrane základných práv a slobôd fyzických osôb a právnických osôb pri konaní, rozhodovaní alebo nečinnosti orgánov verejnej správy, ak je ich konanie, rozhodovanie alebo nečinnosť v rozpore s právnym poriadkom alebo princípmi demokratického a právneho štátu". Tiež je tu upravený spôsob voľby a podmienky pre výkon tejto funkcie.
Deviata hlava.
Posledná, deviata hlava ústavy obsahuje osem článkov (čl. 152 – čl. 156), v ktorých sú riešené najmä otázky spojené s prechodom právnych záväzkov bývalej Českej a Slovenskej Federatívnej Republiky na Slovenskú republiku, tiež recepcia právnych noriem do slovenského právneho poriadku ako aj ďalšie prechodné ustanovenia v súvislosti s novelizáciami ústavy.
Novelizácie.
Ústavný zákon č. 244/1998 Z.z..
Tento ústavný zákon zo 14. júla 1998 je pomerne malou novelizáciou slovenskej ústavy. Vlastne pozmeňuje len jednu vetu a jednu vetu pridáva. Prvou zmenou je, že prezidenta možno zvoliť na návrh aspoň 8 poslancov NR SR (v tej dobe ešte prezident nebol volený priamo občanmi ale poslancami NR SR). Druhá zmena sa týka výkonu prezidentských právomocí, z ktorých niektoré prechádzajú na predsedu Národnej rady SR. Ide o prenos kompetencií prezidenta v prípade, keď post prezidenta SR nie je obsadený a teda konkrétne právomoc menovať a odvolávať vládu je v týchto podmienkach neobsadenia prezidentskej funkcie v rukách predsedu parlamentu. Táto novela bola prijatá po tom, čo parlament nebol schopný zvoliť prezidenta (vyžadovala sa kvalifikovaná, 3/5 väčšina pre každé kolo volieb, ktorá nebola dosiahnutá) a mohlo dôjsť k diktatúre jednej vlády. 
Účinnosť: 5. august 1998 (deň vyhlásenia) 
Dátum schválenia: 14. júl 1998
Ústavný zákon č. 9/1999 Z. z..
Ústavný zákon zo 14. januára 1999 je už omnoho komplexnejším zásahom do ústavy Slovenskej republiky. Najdôležitejšou zmenou, ktorú táto novela priniesla, je fakt, že prezident už nie je volený Národnou radou Slovenskej republiky, ale prezidenta volia občania Slovenskej republiky v priamych voľbách tajným hlasovaním na obdobie päť rokov. Ústavný zákon tiež upravuje niektoré právomoci prezidenta a vzťahy medzi prezidentom a ostatnými inštitúciami v Slovenskej republike. Ide o rozšírenie právomocí prezidenta, o kontrasignáciu jeho aktov, čo je určitým obmedzením vo výkonnej moci prezidenta.
Účinnosť: 27. január 1999 (deň vyhlásenia) 
Dátum schválenia: 14. január 1999
Ústavný zákon č. 90/2001 Z. z..
Ústavný zákon z 23. februára 2001 je dosiaľ najvýznamnejšou novelou ústavy Slovenskej republiky. Jedným z dôvodov jeho prijatia bol fakt, že Slovenská republika sa v tom období usilovala získať členstvo v Európskej únii. Táto novela podľa vzoru demokratických štátov zakotvuje v čl. 1 ods. 2, že Slovenská republika uznáva a dodržiava všeobecné pravidlá medzinárodného práva, medzinárodné zmluvy, ktorými je viazaná a svoje ďalšie medzinárodné záväzky. Ďalšou významnou zmenou bolo zrušenie čl. 11 a zároveň rozšírenie čl. 7, v ktorom sa najmä zakotvuje možnosť pre Slovenskú republiku preniesť výkon časti svojich práv na Európske spoločenstvá a Európsku úniu. Tento článok tiež hovorí, že "Slovenská republika môže na základe slobodného rozhodnutia vstúpiť do štátneho zväzku s inými štátmi. O vstupe do štátneho zväzku s inými štátmi alebo o vystúpení z tohto zväzku sa rozhodne ústavným zákonom, ktorý sa potvrdí referendom" (je otázne či Európska únia je resp. v tej dobe bola štátnym zväzkom). Zmeny sa dotkli aj volebného práva, kde sa pri komunálnych voľbách vypúšťa podmienka štátneho občianstva. Ústavný zákon 90/2001, tiež zavádza do slovenského ústavného systému inštitút Verejného ochrancu práv (tzv. ombudsman). Nemenej významnou zmenou bola aj zmena systému kreácie sudcov, ktorých teraz menuje prezident na časovo neobmedzené obdobie (dovtedy ich volila Národná rada najprv na 4 roky a potom bez časového obmedzenia). Súčasne sa ustanovuje nový súdny orgán – Súdna rada. Táto novela tiež upravila viac či menej významné postavenie a právomoci takmer všetkých orgánov výkonnej, súdnej i zákonodarnej moci. 
Účinnosť: 1. júl 2001; 1. január 2002 (čl. 125a, čl. 127, čl. 127a, čl. 134 ods. 1 a 3, čl. 151a) 
Dátum schválenia: 23. február 2001
Ústavný zákon č. 140/2004 Z. z..
Tento ústavný zákon zo 4. marca 2004 je opäť len veľmi stručnou úpravou slovenskej ústavy. Vlastne jedinou zmenou je, že sa z ustanovenia čl. 78 ods. 2 „"Za výroky pri výkone funkcie poslanca prednesené v Národnej rade Slovenskej republiky alebo v jej orgáne nemožno poslanca trestne stíhať, a to ani po zániku jeho mandátu. Poslanec podlieha disciplinárnej právomoci Národnej rady Slovenskej republiky. Občianskoprávna zodpovednosť poslanca tým nie je dotknutá."“ vypustila posledná, tretia veta. 
Účinnosť: 18. marec 2004 (deň vyhlásenia v Z. z.) 
Dátum schválenia: 4. marec 2004
Ústavný zákon č. 323/2004 Z. z..
Novela ústavy zo 14. mája 2004, bola prijatá v súvislosti s prípravou prvých volieb do Európskeho parlamentu na Slovensku. V čl. 77 je rozšírená nezlučiteľnosť funkcie poslanca NR SR s funkciou poslanca EP a v čl. 129 ods. 2 je rozšírená pôsobnosť ústavného súdu aj na rozhodovanie o ústavnosti volieb do EP. 
Účinnosť: 1. jún 2004; 20. júl 2004 (1. bod Čl. 1) 
Dátum schválenia: 14. máj 2004
Ústavný zákon č. 463/2005 Z. z..
Táto novela rozšírila kontrolnú právomoc Najvyššieho kontrolného úradu (NKÚ) v oblasti hospodárenia samosprávy a zároveň orgánom, ktorý posudzuje, či NKÚ môže vykonať kontrolu je Ústavný súd SR. 
Účinnosť: 1. január 2006 
Dátum schválenia: 27. september 2005
Ústavný zákon č. 92/2006 Z. z..
Táto novela rozšírila právomoci ombudsmana, ktorému priznala právo podať návrh na Ústavný súd SR o súlade právnych predpisov. Táto zmena je významná vzhľadom na to, že občanom toto právo nie je priznané a teda účinnosťou novely majú možnosť obrátiť sa na verejného ochrancu práv (ombudsmana) vo veci nesúladu právnych predpisov. Ombudsman po vlastnom uvážení môže podať návrh na Ústavný súd SR vo veci nesúladu právnych predpisov (podľa čl. 130 ods. 1 pís. f) Ústavy SR). 
Účinnosť: 1. apríl 2006 
Dátum schválenia: 3. február 2006
Ústavný zákon č. 210/2006 Z. z..
Zmena sa týkala priestupkovej imunity poslancov a nastala v článku 78 odsek 3, kde text "Poslanca nemožno trestne ani disciplinárne stíhať, ani ho vziať do väzby bez súhlasu NRSR" bol doplnený o "; možno však prejednať priestupok, o ktorom to ustanoví zákon." Ide vlastne o rozšírenie poslaneckej imunity, keďže Priestupkový zákon (zákon o priestupkoch č. 372/1990 Zb.) ustanovuje v § 9 odseku 2 "Podľa tohto zákona možno prejednať konanie poslanca Národnej rady Slovenskej republiky, ktoré je priestupkom spáchaným porušením zákazu požívať alkoholické nápoje alebo iné návykové látky pri vykonávaní činnosti, pri ktorej by mohlo dôjsť k ohrozeniu života, zdravia alebo poškodeniu majetku." 
Účinnosť: 1. máj 2006 
Dátum schválenia: 16. marec 2006
Ústavný zákon č. 100/2010 Z. z..
Zmena sa týka úpravy majetkových práv tak, že, Majetok nadobudnutý v rozpore s právnym poriadkom ochranu nepožíva." Na tomto základe bol potom schválený zákon č. 101/2010 Z. z. o preukazovaní pôvodu majetku, keďže skorší zákon č. 335/2005 Z. z. o preukazovaní pôvodu majetku z 23. júna 2005 bol nálezom Ústavného súdu Slovenskej republiky z 3. septembra 2008 č. 411/2008 Z. z. vyhlásený za protiústavný. (Zákon tak prakticky mal účinnosť iba pár týždňov medzi 1. septembrom 2005 a 6. októbrom 2005 – vtedy bolo vyhlásené uznesenie ÚS SR č. 477/2005 Z. z. o pozastavení účinnosti vyššie uvedeného zákona.) Ústavný zákon ďalej upravuje aj článok 20 Ústavy SR. 
Účinnosť: 1. január 2011 
Dátum schválenia: 4. marec 2010
Ústavný zákon č. 356/2011 Z. z..
Zmena upravuje postup prezidenta po tom, čo vláda nezíska dôveru v Národnej rade, alebo je vláde vyslovená nedôvera. Podľa nového znenia prezident v takomto prípade vládu odvolá a poverí ju vykonávaním jej pôsobnosti až do vymenovania novej vlády. Poverená vláda má obmedzené právomoci: môže rozhodovať len
O nasledovných veciach môže poverená vláda rozhodovať len s predchádzajúcim súhlasom prezidenta, pričom súhlas je potrebný v každom jednotlivom prípade:
Účinnosť: 25. október 2011 
Dátum schválenia: 25. október 2011
Ústavný zákon č. 232/2012 Z. z..
Zmena mení čl. 78 Ústavy a to nasledovne:
Taktiež sa vypúšťa veta čl. 136 ods. 1), t. j. „Sudcovia ústavného súdu majú imunitu rovnako ako poslanci Národnej rady Slovenskej republiky.“
Účinnosť: 1. september 2012 
Dátum schválenia: 15. august 2012
Ústavný zákon č. 161/2014 Z. z..
Čl. 41 Ústavy SR sa dopĺňa o ustanovenie, že manželstvo je jedinečný zväzok medzi mužom a ženou. Slovenská republika manželstvo všestranne chráni a napomáha jeho dobru. Dopĺňa sa právomoc Ústavného súdu rozhodovať o sťažnosti proti uzneseniu Súdnej rady Slovenskej republiky podľa čl. 154d ods. 2. Predseda Súdnej rady Slovenskej republiky bude oprávnený podať návrh na začatie konania pred Ústavným súdom Slovenskej republiky, a to vo veciach súladu právnych predpisov s predpismi vyššej sily, týkajúcich sa výkonu súdnictva. Vypúšťa sa potreba súhlasu s trestným stíhaním a súhlasné stanovisko Ústavného súdu Slovenskej republiky sa bude vyžadovať len u vzatia do väzby sudcov Ústavného súdu Slovenskej republiky, sudcov všeobecných súdov a generálneho prokurátora. Predsedom Súdnej rady Slovenskej republiky nebude automaticky predseda Najvyššieho súdu Slovenskej republiky z titulu funkcie predsedu Najvyššieho súdu Slovenskej republiky, ale predsedu Súdnej rady Slovenskej republiky volí a odvoláva Súdna rada Slovenskej republiky zo svojich členov.
Účinnosť: 1. september 2014 
Dátum schválenia: 24. jún 2014
Ústavný zákon č. 427/2015 Z. z..
Mení čl. 17 ods. 3, tak že pri zadržaní osoby pri trestnom čine terorizmu sa lehota, kým je osoba prepustená, alebo odovzdaná sudcovi predlžuje z 48 na 96 hodín.
Účinnosť: 1. január 2016
Dátum schválenia: 23. december 2015
Ústavný zákon č. 44/2017 Z. z..
Zavádza prechodné ustanovenie, čl. 154e, ktorý predlžuje volebné obdobie poslancov zastupiteľstiev a predsedov samosprávnych krajov zvolených vo voľbách v roku 2017 na päť rokov.
Účinnosť: 27. február 2017
Dátum schválenia: 27. február 2017
Ústavný zákon č. 99/2019 Z. z..
Novela ústavy pridáva článok o minimálnej mzde, ktorú zamestnávateľ musí zamestnancovi udeliť ako najnižšiu možnú odmenu za vykonanú prácu. Toto ustanovenie je určené v čl. 36 ods. 2. Rovnako zmena ústavy zaviedla tzv. "dôchodkový strop", teda maximálny vek odchodu do dôchodku, ktorý sa ustálil na 64 rokov. Prípadné zníženie hranice je prípustné pri ženách, ak vychovali 1-3 a viac detí.
Účinnosť: 1. júl 2019
Dátum schválenia: 18. apríl 2019
Ústavný zákon č. 422/2020 Z. z..
Novela ústavy zavádza zabezpečenie primeraného hmotného zabezpečenia v starobe, dlhodobú udržateľnosť hospodárstva a transparentné a efektívne vynakladanie verejných prostriedkov, upresnenie náležitostí a kompentencií ústavných sudcov a Ústavného súdu (napr. ústavnosť samotných ústavných zákonov už neposudzujú), sudcov a sudcovské rady.
Dátum schválenia: 9. decembra 2020
Účinnosť: 1. januára 2021 okrem čl. I bodov 1 až 3, ktoré nadobudli účinnosť 1. januára 2023, a čl. I bodov 10, 13 a 31, ktoré nadobudli účinnosť 1. januára 2025
Ústavný zákon č. 378/2022 Z. z..
Novela upravuje článok 151a ods. 3, kde sa dopĺňa, že verejný ochranca práv ostáva vo funkcii aj po uplynutí funkčného obdobia do zloženia sľubu novým verejným ochrancom práv.
Dátum schválenia: 8. novembra 2022
Účinnosť: 1. januára 2023
Ústavný zákon č. 24/2023 Z. z..
Novela dopĺňa článok 73, v ktorom pridáva možnosť skrátiť prebiehajúce volebné obdobie Národnej rady SR na základe uznesenia NR SR predloženej najmenej pätinou poslancov NR SR a článok 74, v ktorom dopĺňa, źe územie Slovenskej republiky tvorí pre voľby do Národnej rady Slovenskej republiky jeden volebný obvod.
Dátum schválenia: 25. januára 2023
Účinnosť: 26. januára 2023
Ústavný zákon č. 241/2023 Z. z..
Novela vkladá nový článok 39a, ktorý zaručuje vydávanie hotovosti ako zákonného platidla a vykonávať platbu za nákup tovarov a poskytnutie služieb v hotovosti zákonným platidlom.
Dátum schválenia: 15. júna 2023
Účinnosť: 1. júla 2023
Ústavný zákon č. 255/2025 Z. z..
Novela ústavy mení viacero článkov ústavy.
Článok 7 sa dopĺňa dvomi novými odsekmi, odsek 6, ktorý zaručuje zachovanie zvrchovanosti Slovenskej republiky predovšetkým vo veciach národnej identity tvorenej najmä základnými kultúrno-etickými otázkami, ktoré sa týkajú ochrany života a ľudskej dôstojnosti, súkromného a rodinného života, manželstva, rodičovstva a rodiny, verejnej morálky, osobného stavu, kultúry a jazyka, ako aj rozhodovania o veciach s tým súvisiacich v oblasti zdravotníctva, vedy, výchovy, vzdelávania, osobného stavu a dedenia a odesk 7, ktorý stanovuje, že nič v ústave a ústavných zákonoch nemožno vykladať ako súhlas Slovenskej republiky s prenosom výkonu časti jej práv vo veciach tvoriacich národnú identitu.
Článok 15 sa dopĺňa odsekom, ktorý zakazuje dohodu o porodení dieťaťa pre iného. 
Článok 36 sa dopĺňa odsekom, ktorý zaručuje rovnosť medzi mužmi a ženami pri odmeňovaní za vykonanú prácu.
Do článku 41 vkladá tri nové odseky. Odsek 2, ktorý určuje, že rodičmi dieťaťa sú matka a otec; matkou dieťaťa je žena a otcom dieťaťa je muž, odsek 5, ktorý umožnuje osvojiť maloleté dieťa manželom alebo jeden z manželov, ktorý žije s niektorým z rodičov dieťaťa v manželstve, alebo pozostalý manžel po rodičovi alebo osvojiteľovi maloletého dieťaťa. Maloleté dieťa môže výnimočne osvojiť aj osamelá osoba, ak je osvojenie v záujme dieťaťa. O osvojení rozhoduje súd. Odsek 7, ktorý umožňuje poskytovať výchovu a vzdelávanie detí v oblasti formovania intímneho života a sexuálneho správania len so súhlasom zákonného zástupcu. Vzdelávanie zamerané na ochranu zdravia, telesnú integritu a prevenciu zneužívania tvorí súčasť všeobecného vzdelávania detí v podobe primeranej ich veku.
Vkladá článok 52a, v ktorom Slovenská republika uznáva len biologicky určené pohlavie muža a ženy.
Dátum schválenia: 26. septembra 2025
Účinnosť: 1. novembra 2025

</doc>
<doc id="8730" url="https://sk.wikipedia.org/wiki?curid=8730" title="Starosta">
Starosta

Starosta je najvyšší predstaviteľ obce, výkonný orgán volený občanmi v priamych voľbách. Vykonáva obecnú správu a zastupuje obec navonok. V Košiciach a v Bratislave je starosta najvyšším predstaviteľom mestskej časti, primátor celého mesta. V minulosti sa najvyšší predstaviteľ obce nazýval richtár.
Legislatívne normy.
Podrobnosti o funkcii starostu stanovuje 4. Hlava Ústavy Slovenskej republiky o územnej samospráve a zákon SNR č. 369/1990 Zb. o obecnom zriadení. Podľa tohto zákona je funkcia starostu nezlučiteľná s funkciou:
Platové podmienky.
Platy starostov sa určujú podľa priemerného zárobku v slovenskom hospodárstve. Tento údaj sa násobí koeficientom 1,49 až 3,58 v závislosti od veľkosti obce. Podľa zákona číslo 154/2011 Z. z platného od 1. júna 2011 sa základné platy primátorov a starostov znížili o 10%, ale obecné zastupiteľstvá ich môžu zvýšiť o 70%. Bratislavské noviny uvádzajú porovnanie mestskej časti Nové Mesto a Staré Mesto. V oboch majú zákonom stanovený základný plat 2223€, v Novom Meste je zvýšený o 34%, v Starom až o 66%. Celkom tak starosta Rudolf Kusý zarába ako starosta 2979€, starostka Starého Mesta Tatiana Rosová 3691€ ako jeden z najvyšších platov v bratislavskej samospráve. Keďže však už uvedený zákon umožňuje starostom vykonávať súčasne funkciu poslanca NRSR, môže T. Rosová poberať aj poslanecký plat 7106€ a patriť medzi najlepšie platených verejných činiteľov Slovenska. Pre porovnanie v meste Vysoké Tatry má starosta základný plat zvýšený o 40% a bude teda dostávať 2337 €.
Iné projekty.
 – 4. Hlava Ústavy slovenskej republiky

</doc>
<doc id="8732" url="https://sk.wikipedia.org/wiki?curid=8732" title="Primátor (Slovensko)">
Primátor (Slovensko)

Primátor je na Slovensku najvyšší predstaviteľ (a výkonný orgán) každého mesta. V minulosti od roku 1945 sa pojmom primátor označoval najvyšší predstaviteľ Bratislavy, a od roku 1983 aj Košíc; od roku 1990 má pojem "primátor" dnešný význam.
Okrem toho, že je najvyšším predstaviteľom a orgánom, primátor dnes uschováva mestskú pečať a mestskú zástavu a používa mestské insígnie. Inak preňho platia ustanovenia ako pre starostov. Postavenie primátora je dané paragrafom 24 zákona SNR č. 369/1990 Zb. o obecnom zriadení.
V rokoch 19541990 sa najvyšší predstaviteľ (každého) mesta nazýval "predseda mestského národného výboru" a predtým sa predseda väčšieho mesta nazýval "mešťanosta".

</doc>
<doc id="8742" url="https://sk.wikipedia.org/wiki?curid=8742" title="Hélium">
Hélium

Hélium (, zo ) je chemický prvok v Periodickej tabuľke prvkov, ktorý má značku He a protónové číslo 2. Bezfarebný plyn, bez chuti a zápachu, chemicky úplne inertný – nie sú známe žiadne chemické zlúčeniny hélia. V potravinárstve sa označuje E číslom E939.
Výskyt v prírode.
Hélium sa na Zemi vyskytuje iba veľmi vzácne. V zemskej atmosfére sa vyskytuje iba vo vyšších vrstvách a vďaka svojej mimoriadne nízkej hmotnosti postupne z atmosféry vyprcháva do medziplanetárneho priestoru. 
V menšom množstve sa nachádza v zemnom plyne, z ktorého sa získava vymrazovaním. Hélium aj zriedkavo vyviera z trhlín v zemi, najznámejšie oblasti týchto prameňov ležia v Skalnatých vrchoch v USA. Predpokladá sa, že toto hélium je produktom alfa rozpadu prvkov v zemskej kôre.
Vo vesmíre je hélium po vodíku druhým najviac zastúpeným prvkom. Vyskytuje sa predovšetkým vo všetkých svietiacich hviezdach, kde je jedným z medzistupňov termonukleárnej syntézy, ktorá je podľa súčasných teórií základným energetickým zdrojom vo vesmíre. Tvorí približne 25 % hmoty okolitého pozorovateľného vesmíru.
Samotný objav hélia prišiel so skúmaním spektra slnečnej koróny, keď v roku 1868 francúzsky astronóm Pierre Janssen objavil neznáme spektrálne čiary, ktoré boli pripísané dosiaľ neznámemu prvku, pomenovanému po starogréckom bohovi Slnka, Héliovi. Až v roku 1895 sa britskému chemikovi Williamovi Ramsayovi podarilo izolovať plynné hélium na Zemi.
Využitie.
Vzhľadom na svoju extrémne nízku hustotu a inertné správanie sa hélium používa na plnenie balónov a vzducholodí ako náhrada horľavého vodíka. Značnou nevýhodou je jeho pomerne vysoká cena. Navyše má atóm hélia veľmi malý priemer, ľahko difunduje aj cez pevné materiály a dochádza tak k stratám.
Zmesou hélia, kyslíka a dusíka (Trimix) sa plnia tlakové fľaše určené na potápanie do veľkých hĺbok. Na rozdiel od dusíka totiž hélium nemá pri zvýšenom tlaku narkotické účinky a zmenšuje sa tak riziko vzniku dusíkového opojenia vo väčších hĺbkach.
Hélium sa tiež používa ako nosný plyn pre kapilárnu plynovú chromatografiu s hmotovo spektrometrickou detekciou.
Mimoriadne nízka teplota varu predurčuje kvapalné hélium, ako jedno zo základných médií pre kryogénne techniky, predovšetkým na výskum a praktické využitie supravodivosti rôznych materiálov.
Supratekutosť.
S héliom je spojený zaujímavý fyzikálny jav, nazývaný supratekutosť. Kvapalné hélium sa totiž vyskytuje v dvoch formách – hélium I pri teplotách 2,17684,21 K a hélium II pri teplotách nižších ako 2,1768 K (tzv. lambda bod). Nazýva sa tak kvôli charakteristickému tvaru závislosti mernej tepelnej kapacity na teplote, ktorá pripomína tvar písmena formula_1.
Kým hélium I sa správa ako bežná tekutina, vykazuje hélium II veľmi nezvyčajné vlastnosti. Najmä tú, že táto kvapalina prakticky nemá vnútorné trenie (už Kapica určil, že viskozita hélia II je minimálne 106 nižšia než viskozita hélia I), a preto nesmierne rýchlo tečie. Vďaka kapilárnemu javu dokonca preteká steny nádob, v ktorých je uskladňované a vyteká horným koncom do neho ponorenej kapiláry (jav zvaný "fontánový efekt"), čo vzbudzuje zdanie, akoby hélium II vôbec nebolo ovplyvňované gravitáciou.
Existencia neobvyklej tepelnej supravodivosti hélia bola spochybnená, prakticky a teoreticky objasnená pokusmi nositeľa Nobelovej ceny Piotra Leonidoviča Kapicu (pozri Experiment teorie, praxe; Nauka, Moskva 1977; Mladá fronta 1982). Tento jav bol vysvetlený zmenami energetického stavu hélia.
Geologické hodiny.
Hélium často zostáva uzavreté v mineráloch a z jeho množstva možno vypočítať vek minerálu. Každý gram uránu uvoľní za rok jednu desaťmilióntinu mililitra hélia, takže 1 ml sa v ňom nahromadí za 10 miliónov rokov. Ak sa teda pretavením uvoľní z 1 g horniny 50 ml hélia, značí to, že jej vek je 500 miliónov rokov. Na podklade „héliových geologických hodín“ geochronológia odhadla vek Zeme na 5 až 6 miliárd rokov.
Zaujímavosti.
V roku 1970 sa podarilo sovietskym fyzikom na vtedy najväčšom urýchľovači sveta v Serpuchove pripraviť prvých 5 jadier antihélia. Skladajú sa z dvoch antiprotónov a z jedného antineutrónu.
Osem zakrivených úsekov Veľkého hadrónového urýchlovača (Large Hadron Collider LHC) je chladené tekutým héliom o hmotnosti obsahu 130 ton na teplotu pod 4 Kelviny, čo je -268.8 ℃
V roku 2018 prvýkrát detegovali hélium v atmosfére extrasolárnej planéty. Išlo o planétu WASP-107b veľkosťou podobnú Neptúnu.

</doc>
