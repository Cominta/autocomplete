<doc id="8743" url="https://sk.wikipedia.org/wiki?curid=8743" title="Akvaristika (koníček)">
Akvaristika (koníček)

Akvaristika je vedný odbor, ktorý sa zaoberá chovom všetkých živých organizmov t. j. mikroorganizmov, živočíchov a nižších a vyšších rastlín v akváriu.
Chov rýb v starostlivosti človeka je časť akvaristiky, ktorá sa zaoberá chovom všetkých druhov rýb, ktoré sa chovajú v zajatí, t. j. úžitkových, ktorých chov sa uskutočňuje v osobitných nádržiach, napr. rybníkoch, ako aj tzv. „okrasných“ rýb, ktorých chov sa uskutočňuje v nádobe, ktorá sa nazýva akvárium.
Úvod.
Prvé správy o chove rýb v starostlivosti človeka siahajú ďaleko do minulosti, do staroveku. Aj dnes sa ľudia, možno ešte viac ako v minulosti snažia chovať živé tvory vo svojej blízkosti. Možno je to dané dnešným pretechnizovaným svetom, možno vzdialením ľudí od okolitej prírody, možno nezáujmom samého o seba ako o živočíšny druh a súčasť prírody.
Nech sa na danú skutočnosť budeme pozerať z tej alebo onej strany, jedno je isté, chov rýb v starostlivosti človeka (akvaristika) je v súčasnej dobe a priestore obľúbeným koníčkom mnohých nadšencov.
Výhody a nevýhody.
Medzi výhody chovu rýb v starostlivosti človeka nesporne patrí možnosť vytvorenia podmienok veľmi podobným tým v akých žijú ryby a rastliny v ich skutočnom biotope. To znamená, že ryby a rastliny u zodpovedného chovateľa žijú v podmienkach omnoho bližších k ich domovine, než ako je to napr. pri doma chovaných škrečkoch, korytnačkách, mačkách alebo psoch v panelových bytoch, čo najmä pri posledne dvoch menovaných je v niektorých prípadoch skôr mučenie, ako správny chov a staranie sa o živé organizmy. 
Za nevýhodu akvaristiky sa často považuje najmä nemožnosť blízkeho kontaktu s chovanými zverencami. Z tohoto pohľadu je napríklad chov mačiek alebo psov viac príťažlivejší. Avšak nevýhoda sa môže nakoniec prejaviť ako výhoda, pretože ryby na svojho chovateľa nie sú až tak veľmi naviazané a z toho pri správnom ošetrovaní a staraní sa o akvárium vyplýva aj nižšia časová náročnosť akvaristiky ako koníčka.
Základné okruhy otázok.
Nasledovné témy sa snažia pokryť najzákladnejšie otázky v oblasti akvaristiky:

</doc>
<doc id="8744" url="https://sk.wikipedia.org/wiki?curid=8744" title="9. február">
9. február



</doc>
<doc id="8746" url="https://sk.wikipedia.org/wiki?curid=8746" title="Lítium">
Lítium

Lítium (lat. "lithium", gr. "lithos" = kameň) je chemický prvok v Periodickej tabuľke prvkov, ktorý má značku Li a protónové číslo 3. Ide o veľmi ľahký a mäkký kov, ktorý sa mnohými chemickými vlastnosťami podobá na horčík (diagonálna podobnosť). S teplou vodou reaguje len pozvoľna na hydroxid, pričom sa uvoľňuje vodík. S kyslíkom dáva oxid a s dusíkom nitrid rovnako ako horčík. V prírode sa vyskytuje iba vo forme zlúčenín.
Zo skupiny alkalických kovov je lítium najmenej reaktívny prvok a zároveň vytvára najmenej iónové zlúčeniny spomedzi alkalických kovov. Je to spôsobené malým polomerom Li+, vďaka čomu má silné polarizačné účinky na anión, čo je nepriaznivé pre vznik iónovej väzby. Elementárne kovové lítium možno dlhodobo skladovať napr. prekryté vrstvou alifatických uhľovodíkov ako petrolej alebo nafta, s ktorými nereaguje. Soli lítia sfarbujú plameň karmínovo červeno.
História.
Lítium bolo objavené v roku 1817 švédskym chemikom Johannom Arfvedsonom v aluminosilikátových horninách na báze lepidolitu. Všimol si, že zlúčeniny neznámeho prvku sú podobné zlúčeninám sodíka a draslíka, ale uhličitan a hydroxid sú vo vode podstatne menej rozpustné.
Lítium bolo po prvýkrát izolované z doštičkového silikátového minerálu petalitu LiAlSi4O10 a Arfvedson taktiež ukázal, že je prítomné v pyroxénovom silikáte spodumene LiAlSi2O6 a v sľude lepidolit, ktorý má približné zloženie K2Li3Al4Si7O21(OH, F)3. Pre nový prvok zvolil názov lítium (grécky litos = kameň) ako opak k rastlinnému pôvodu sodíka a draslíka. Kov izoloval Humphry Davy z roztaveného Li2O v roku 1818.
Zlúčeniny a výskyt v prírode.
Vďaka svojej veľkej reaktivite sa v prírode stretávame prakticky iba so zlúčeninami lítia. Vo všetkých svojich zlúčeninách sa vyskytuje iba s mocenstvom Li+.
V zemskej kôre sa lítium vyskytuje v množstve 20 - 60 mg/kg, morská voda vykazuje priemerný obsah lítia 0,18 mg Li/l. Vo vesmíre patrí lítium medzi vzácne prvky, na jeden jeho atóm pripadá približne 1 miliarda atómov vodíka.
S kyslíkom vytvára oxid lítny (Li2)O, ktorý s vodou vytvára silne alkalicky reagujúci hydroxid lítny (LiOH). Reakcia kovového lítia s vodou je v porovnaní s ostatnými alkalickými kovmi miernejšia. Okrem spomenutého hydroxidu lítneho pri nej dochádza k uvoľneniu plynného vodíka. 
Halogenidy lítia ako chlorid lítny (LiCl) a bromid lítny (LiBr) majú silno hygroskopické vlastnosti a používajú sa preto ako náplň exsikátorov. Naopak fluorid lítny (LiF) je zlúčenina iba veľmi slabo rozpustná vo vode.
S dusíkom a za zvýšenej teploty reaguje lítium veľmi dobre za vzniku nitridu lítneho (Li3N). Uvedená reakcia sa využíva na odstraňovanie dusíka z niektorých plynov.
S vodíkom lítium vytvára stály hydrid lítny (LiH). Oveľa používanejšou zlúčeninou je však borohydrid lítny (LiBH4), ktorý pri styku s kyselinami uvoľňuje atomárny vodík a nachádza tak využitie ako hydrogenačné a veľmi účinné redukčné činidlo.
V prírode sa lítium vyskytuje v neveľkom množstve ako prímes rôznych hornín, najznámejšie minerály obsahujúce lítium sú aluminosilikáty lepidolit a spodumen. Soli lítia sú zastúpené aj v morskej vode a niektorých minerálnych vodách.
Výroba a využitie.
Väčšina lítiových rúd obsahuje 1 až 3 percentá Li a tento obsah sa flotáciou zvyšuje na 4 až 6 percent Li. Pri výrobe lítia sa vychádza z spodumenu LiAlSi2O6, ktorý sa zohrieva na približne 1 100° C, aby sa zmenila modifikácia alfa na menej hustú a drobivejšiu modifikáciu beta, ktorá sa premýva kyselinou sírovou pri 250 stupňoch Celzia a z výluhu sa získa LiSO4.H2O. Ďalším postupom s Na2CO3 a HCl dostaneme Li2CO3 (nerozpustný) a LiCl. Chlorid lítny môžeme tiež získať kalcináciou premytej rudy vápencom (CaCO3) pri 1 000 stupňoch Celzia.
Kovové lítium sa najjednoduchšie pripravuje elektrolýzou roztaveného chloridu lítneho.
 katóda: Li+* + e− → Li*
 anóda: Cl−* → ½ Cl2 ("g") + e−
Elementárne lítium sa uplatňuje v jadrovej energetike, kde v niektorých typoch reaktorov roztavené lítium slúži na odvod tepla z reaktoru. 
V súčasnosti patria lítiové články a akumulátory k veľmi perspektívnym prostriedkom pre dlhodobejšie uchovanie elektrickej energie a ich využitie v elektronike stále rastie.
Rozpustné soli lítia (uhličitan, octan, síran, citrát) sa používajú v psychiatrii ako účinná látka liekov, tlmiacich mánie (manické fázy bipolárnych porúch) a stabilizujúcich patologické nálady (viď tymoprofylaktiká, psychofarmakum).
Lítium je prísada na výrobu špeciálnych skiel a keramiky, predovšetkým na použitie v jadrovej energetike, ale aj na konštrukciu hvezdárskych teleskopov. 
Pomerne slabé hygroskopické vlastnosti a nízka relatívna hmotnosť hydroxidu lítneho sa využíva na pohlcovanie oxidu uhličitého z vydýchaného vzduchu v ponorkách a kozmických lodiach.
Zliatiny lítia s hliníkom, kadmiom, meďou a mangánom sú veľmi ľahké a súčasne mechanicky odolné a používajú sa pri konštrukcii leteckých súčiastok.

</doc>
<doc id="8747" url="https://sk.wikipedia.org/wiki?curid=8747" title="Nobelova cena">
Nobelova cena

Nobelova cena je ocenenie každoročne udeľované za zásadný vedecký výskum, technické objavy či za prínos pre ľudstvo. Všeobecne je považovaná za najhodnotnejšie ocenenie, ktoré sa dnes udeľuje. Nobelove ceny sa udeľujú za činnosť v piatich kategóriách: fyzika, chémia, medicína, literatúra a za prínos pre mier; spolu s týmito cenami sa udeľuje tiež cena za ekonómiu, ktorá však teoreticky nie je Nobelovou cenou (pozri nižšie). Ceny boli založené v poslednej vôli švédskeho vedca a priemyselníka Alfreda Nobela, vynálezcu dynamitu.
Udeľovanie cien.
Prvýkrát boli Nobelove ceny udeľované v roku 1901, ceremoniál sa uskutočnil v Štokholme. Od roku 1902 väčšinu cien odovzdáva švédsky kráľ počas slávnostného večera, ktorý sa koná vždy 10. decembra, v deň výročia Nobelovej smrti, v Štokholme; Nobelova cena za mier sa v rovnaký deň odovzdáva na ceremoniáli v Oslo. Mená držiteľov cien sa však zverejňujú vopred; jednotlivé komisie ich zverejňujú v priebehu októbra.
Pôvodne sa udeľovali tieto ceny:
V roku 1968 sa Švédska národná banka rozhodla založiť cenu za ekonómiu, pod názvom "Cena Švédskej ríšskej banky za ekonomické vedy na pamiatku Alfreda Nobela". Túto cenu udeľuje Kráľovská akadémia vied, ale keďže táto cena nie je spomenutá v Nobelovom závete, peňažná odmena sa nevypláca z Nobelovho fondu, nejde teda vo svojej podstate o Nobelovu cenu. Napriek tomu sa udeľuje spoločne s ostatnými cenami. V roku 1968 však bolo rozhodnuté, že už nebudú zavedené žiadne ďalšie ceny „na pamiatku Alfreda Nobela".
Jedna Nobelova cena môže byť v jednom roku rozdelená aj medzi viac osôb (v roku 1968 bolo rozhodnuté, že najviac medzi tri osoby). Nobelovu cenu nie je možné udeliť posmrtne (in memoriam), s výnimkou situácie, keď držiteľ zomrie medzi zverejnením svojho mena a slávnostným odovzdávaním. (Toto pravidlo bolo zavedené v roku 1974, dovtedy mohla byť cena udelená aj vtedy, ak "už nominovaný" človek zomrel po 1. februári príslušného roku.)
Obsah ceny.
Každý držiteľ Nobelovej ceny má okrem medaily a diplomu tiež nárok na finančnú odmenu, ktorá v súčasnosti (2020) predstavuje 10 miliónov švédskych korún (cca 945 000 €). Pôvodným cieľom tejto odmeny bolo umožniť pokračovanie vo výskume či práci bez nutnosti starať sa o finančnú situáciu, tento dôvod však zvyčajne nie je aktuálny.
Udeľované medaily majú na líci portrét Alfreda Nobela s nápisom udávajúcim roky jeho narodenia a smrti v latinčine: "NAT-MDCCC XXXIII OB-MDCCC XCVI". Na rube je motív zodpovedajúci príslušnej cene a nápis: Na „švédskych“ cenách (fyzika, chémia, medicína, literatúra) je nápis "Inventas vitam juvat excoluisse per artes" (vynálezy zlepšujú život, ktorý je skrášľovaný umením – citát z Vergiliovej Aeneidy), na cene za mier je nápis "Pro pace et fraternitate gentium" (pre mier a bratstvo medzi národmi), na cene za ekonómiu je názov ceny – "Sveriges Riksbank till Alfred Nobels Minne 1968". Na každej medaile je vyryté aj meno držiteľa.
Diplom je zvyčajne unikátne grafické dielo, diplomy nemajú jednotnú podobu, iba text uvedený na diplome sa príliš nemení; „švédske“ ceny majú na diplomoch stručné zdôvodnenie, za čo bola cena udelená.
Iné ceny.
Veľa odborov, ktoré nemajú svoju Nobelovu cenu, má podobné ceny, ktoré však obvykle nie sú natoľko známe: Napr. za akúsi „Nobelovu cenu za matematiku“ sa považuje Fieldsova medaila. Existujú tiež parodické obdoby, ako napr. Ig Nobelova cena, udeľovaná „za výskum, ktorý nie je možné alebo bezpečné opakovať“.

</doc>
<doc id="8748" url="https://sk.wikipedia.org/wiki?curid=8748" title="Hamburger Mattenfilter">
Hamburger Mattenfilter

Hamburger Mattenfilter (skr. HMF, doslova "hamburský rohožkový filter") je veľmi účinný typ nitrifikačného filtra používaného v akvaristike. 
Nitrifikačné baktérie.
HMF filter pracuje v tzv. biologickom režime. Kolónie nitrifikačných baktérii postupne premieňajú škodlivý NH4 na menej toxický NO2 a ten následne na relatívne bezpečný NO3. V HMF filtri sa všetko točí okolo "pohodlia" nitrifikačných baktérii, pretože práve tie zabezpečujú biologickú filtráciu. Čím je baktérií viac, tým je filtrácia rýchlejšia tzn. aj účinnejšia.
V každom filtri sa nitrifikačné baktérie nachádzajú. Aj keď iba v stopových-minimálnych množstvách ale nachádzajú. Ale pokiaľ majú nitrifikačné baktérie vhodné podmienky na rast, tzn. dostatok živín vo forme NH4, NO2, O2 atď. tak sa rýchlo namnožia do obrovských kolónií viditeľných voľným okom. Množstvo nitrifikačných baktérií je vo filtri sústavne plynule regulované práve dostatkom živín.
Preto hlavným cieľom HMF filtra je zabezpečiť ideálne podmienky pre rast dostatočného množstva nitrifikačných baktérií zabezpečujúcich samotnú filtráciu.
Filtračné médium.
Ako najvhodnejšie filtračné médium sa praxou ukázal klasický biomolitan. 
Je to jednak kvôli jeho mechanickým vlastnostiam ako sú pórovitosť či mechanická pevnosť (to je vzané relatívne voči iným filtračným médiám ako sú piesok či rôzne guľočky, vata, vatelín a pod.) ale aj kvôli jeho chemickej stálosti do akvária.
Najvhodnejšia zrnitosť-hustota biomolitanu pre použitie v HMF je taká, aby v objeme biomolitanu bola dosiahnutá dostatočná plocha pre nitrifikačné baktérie ale súčasne aby nebol HMF príliš hustý a rýchlo sa nezapchával nečistotami. Vhodné zrnitosti sú okolo 20 – 30.
Rýchlosť prúdenia.
Základnou myšlienkou HMF filtra je, že nitrifikačné baktérie sú schopné udržať sa prichytené na podklade do rýchlosti prúdenia cca za minútu. Pokiaľ je prietoková rýchlosť vyššia, tak nitrifikačné baktérie sú strhávané prúdom vody a unikajú z filtra do akvária. Pokiaľ je prietoková rýchlosť zasa príliš nízka, tak nitrifikačné baktérie nedostávajú dostatok živín a hynú. Z toho vyplýva že ideálnym riešením je nájdenie vhodnej prietokovej rýchlosti kedy nitrifikačné baktérie ešte nebudú z podkladu vytrhávané, ale súčasne budú mať aj dostatok potravy v čerstvo privádzanej vode. Experimentálne bolo zistené, že ideálna prietoková rýchlosť je v rozmedzí približne 5-/min. Táto rýchlosť navonok nevyzerá zvláštne ale je potrebné si uvedomiť, že v bežne predávaných akváriových fitroch je prietoková rýchlosť až príliš často vyše /minútu.
Prietoková plocha.
Spôsob akým sa v HMF dosahuje nízka prietoková rýchlosť nie je pomocou zníženia prietoku čerpadla. Kľúčom je zväčšenie plochy ktorou voda preteká. Čím je plocha väčšia tým je pri rovnakom celkovom prietoku za jednotku času rýchlosť prúdenia vody nižšia.
Praktická realizácia.
V praxi sa HMF rieši niekoľkými základnými spôsobmi. 
Toto riešenie je najčastejšie. Je vhodné do rastlinkových akvárií.
Toto riešenie je využívané pokiaľ chce akvarista HMF filter schovať. Problematické je postupné hustnutie filtračného média-biomolitanu smerom k stredu ohybu.
Zaujímavé riešenie v prípade potreby zabezpečenia veľkého filtračného výkonu.
Výpočet výkonu čerpadla.
Výpočet výkonu filtra pre HMF filter je relatívne jednoduchý. Treba si len uvedomiť že potrebujeme zabezpečiť plynulú rýchlosť prietoku v rozmedzí 5-/min. Takže najprv si musíme zistiť akou plochou bude voda pretekať. Špecifikom HMF filtrov je že plocha je po celej dĺžke HMF rovnaká (neplatí iba v prípade rohového HMF).
Napríklad máme akvárium s rozmermi 70x30x. Rozhodli sme sa použiť HMF filter umiestnený na jednej z bočných stien. Takže vstupná plocha filtra bude po odrátaní priestoru ktorý zabera sklo, strk, priestor nad hladinou atd. cca 30x. Pri prietoku /minútu nám cez takúto plochu pretečie x x = vody. Konverziou rozmerov z cm na dm získame výsledok priamo v litroch. Takže 3dm x 3dm x 1dm = 9dm3 = 9 l. Toto je prietok uvažovaným HMF za 1 minútu. Po vynásobení 9 l x 60 = 540 l/hod nám vyjde prietok za 60 min = 1 hodinu.
Takže pokiaľ chceme HMF na bočnej stene x s rýchlosťou prúdenia vody /minútu tak potrebujeme čerpadlo s výkonom 540L/hodinu. Pokiaľ by sme chceli prietok len /min tak potrebujeme čerpadlo s výkonom 3 dm x 3 dm x 0,5 dm x 60 = 270 l/h. 
Z toho vyplýva, že pokiaľ v uvažovanom akváriu použijeme čerpadlo s výkonom od 270 l/h do 540 l/hod tak by mal HMF fungovať bezchybne.
Objem, hrúbka filtračného média.
Čo sa týka posledného dôležitého rozmeru filtračného média tzn. hrúbky, sú pre filtráciu najdôležitejšie prvé . Ja som sa rozhodol použiť hrúbku a objem filtračného média pre HMF vychádza veľmi priaznivo. Napríklad pre môj HMF 30x30x4hrúbka v cm je objem molitanu 3,6 l.
Externé odkazy.
Podrobne rozpracovanú problematiku HMF filtrov v nemeckom jazyku nájdete na http://www.deters-ing.de/

</doc>
<doc id="8751" url="https://sk.wikipedia.org/wiki?curid=8751" title="Akvaristika">
Akvaristika

Akvaristika môže byť:

</doc>
<doc id="8754" url="https://sk.wikipedia.org/wiki?curid=8754" title="Orava">
Orava

Orava môže byť:

</doc>
<doc id="8755" url="https://sk.wikipedia.org/wiki?curid=8755" title="Gemer">
Gemer

Gemer môže byť:

</doc>
<doc id="8756" url="https://sk.wikipedia.org/wiki?curid=8756" title="Anatómia">
Anatómia

Anatómia (gréc. "anatome", zo slova "anatemnein" = narezať), je odbor biológie alebo medicíny, ktorý sa zaoberá štruktúrami a usporiadaním živých organizmov. Rozdeľuje sa na "anatómiu živočíchov" a "rastlín". Samostatný názov "anatómia" sa používa ako synonymum "anatómie človeka". Je možné sa stretnúť aj s názvom "anatómia Zeme", ktorá sa zaoberá popisom štruktúry a usporiadania našej planéty.

</doc>
<doc id="8762" url="https://sk.wikipedia.org/wiki?curid=8762" title="Tráviaca sústava">
Tráviaca sústava

Tráviaca sústava (iné názvy: tráviaci trakt, tráviaci systém, tráviaca rúra, zažívacia rúra; lat. "apparatus digestorius") je skupina orgánov, ktoré sa zúčastňujú príjmu, spracovania a vylučovania potravy. Väčšinou sa začína prijímacím otvorom – ústami (ústna dutina) a končí vylučovacím – konečníkom. Nachádza sa u všetkých mnohobunkovcov.
Fylogenetický vývoj.
Príjem potravy.
Najjednoduchším spôsobom je príjmanie živín celým povrchom tela, difúziou. Dochádza takto k príjmu tekutín s rozpustenými živinami. Používajú ju napríklad jednobunkovce ("Monocytozoa"), ale aj vnútrotelové parazitické živočíchy (pásomnice - "Cestodes").
O niečo dokonalejšia je fagocytóza - pohltenie, ktorú používajú napríklad jednobunkovce. Ich potravou je pevná potrava, ako baktérie, sinice alebo riasy. Fagocytovaný obsah je obklopený panôžkami (biol. "pseudopódium") a vzniká vakuola, ktorá sa spojí s vakuolou s tráviacimi enzýmami, splynú a vytvoria tráviacu vakuolu (organelu s tráviacou funkciou). Potrava je prijímaná celým povrchom tela, pohltenie môže nastať kdekoľvek na povrchu bunky.
U nálevníkov ("Ciliophora") sa nachádzajú na určitom mieste bunky bunkové ústa (biol. "cytostoma"). Vírením bŕv sú do nich strhávané čiastočky potravy. Bunkové ústa prechádzajú do bunkového pažeráka (biol. "cytopharynx") a na jeho konci sa nachádza potravová vakuola. Potravová vakuola sa po naplnení potravou oddelí od bunkového pažeráka a putuje po tele. Tento proces sa označuje ako cyklóza. Nestrávená potrava sa vyvrhne na ktoromkoľvek mieste povrchu bunky alebo na mieste bunkového konečníka (biol. "cytopyge", "cytoproct") do okolitého prostredia.
Mnohobunkové živočíchy príjmajú potravu pomocou špecializovaného otvoru - úst (lat. "os"; gr. "stoma"). V okolí úst alebo priamo v nich majú rôzne živočíchy pomocné orgány, ktoré slúžia na filtrovanie, cucanie alebo rozdrvenie potravy (cuciak, chápadlá, hryzadlá, zuby, a pod.).
Niektoré článkonožce, lastúrniky, ale aj veľryby filtrujú planktón pomocou filtračného orgánu. U lastúrnikov (biol. "Lamellibranchia", "Bivalvia") sú to štetinovité mikroskopické nožičky (biol. "cirrus, cirri"). Bezzubý podrad veľrýb (kosicovité - "Mysticeti") má kostice - rohovité lišty, ktoré vyrastajú šikmo z hornej čeľuste. Môžu merať až 4 metre, na okrajoch sú hojne rozštiepené.
Veľká časť hmyzu pomocou špeciálneho zariadenia a pomocného bodacieho orgánu cicia rastlinné a živočíšne tekutiny, tak ako u komárov a vší (biol. "Anoplura"). Živočíchy, ktoré cicajú krv, majú nielen v slinách, ale aj v žalúdku špeciálnu protizrážaciu látku. Motýle sú schopné cicať rastlinné šťavy cuciakom, čo sú premenené čeľuste, aj bez bodacieho zariadenia. Šťavy cicajú z kvetov, ktoré to umožňujú svojou stavbou.
U prežúvavcov sa vyvinul zložený žalúdok, ktorý sa skladá zo štyroch častí – bachora, čepca, knihy a slezu.
Tráviaca sústava človeka.
Tráviaca sústava človeka sa skladá z orgánov tvoriacich tráviacu rúru: ústnej dutiny, hltanu, pažeráka, žalúdka, tenkého, hrubého čreva, konečníka a do nej ústiacich veľkých a malých žliaz. Malé tráviace žľazy sú uložené v stene tráviacej rúry. Veľké tráviace žľazy sú samostatné orgány: veľké slinné žľazy, podžalúdková žľaza a pečeň.
Hlavné funkcie tráviacej sústavy možno rozdeliť podľa typu výkonu:
Všetky tieto procesy sú riadené neurogénne a humorálne prostredníctvom hormónov, ktoré sa tvoria priamo v tráviacej sústave.
U človeka sa tráviaca sústava začína v ústnej dutine. Zuby rozdrvia prijatú potravu a narušia jej bunkové steny. Tým umožnia tráviacim enzýmom lepšie štiepenie jednotlivých zložiek potravy.
Existujú tri slinné žľazy; podsánková, podjazyková a príušná slinná žľaza,ktoré vylučujú sliny, čím sa začína enzymatické štiepenie škrobu (cukru). Jazyk tráveninu premiešava a formuje. 
Pri prehĺtaní uzavrie hrtanová príklopka priedušnicu (tracheu), aby sa do nej nedostala nijaká potrava. 
Z ústnej dutiny prechádza potrava do pažeráka. Pažerák sa nachádza za priedušnicou a vedie do žalúdka. Do neho sa prostredníctvom svalových sťahov vtlačí potrava v priebehu niekoľkých sekúnd (peristaltika, peristaltické pohyby). 
Teraz potrava prichádza do žalúdka. Žalúdok je akýmsi svalovitým „vakom“ s obsahom ca. 1,5 litra. Žalúdkovým vchodom je kardia. V žalúdku je silne zvrásnená sliznica s veľkým počtom žliazok. Žľazy vylučujú rozličné enzýmy, ktoré podporujú trávenie a prijímanie živín. Stenu žalúdka tvoria pozdĺžne, kruhové a priečne svalové vrstvy, ktoré tráveninu pomaly posúvajú k vrátniku. 
Trávenina následne prechádza do tenkého čreva. V ňom prebieha najdôležitejšia časť trávenia. Prostredníctvom rias pobrušnice je voľne pripevnené vo forme slučiek na zadnej strane brušnej dutiny. Vnútorná strana tenkého čreva je zvrásnená sliznica. Na jej povrchu sú črevné klky. Tie zväčšujú vnútorný povrch tenkého čreva o 4000-násobok, t. j. asi na .
Tenké črevo má tri časti: dvanástnik (je dlhý asi ako 12 prstov uložených vedľa seba), lačník (pri pitve je prázdny, teda „lačný“), bedrovník (je najdlhšou časťou tenkého čreva). Rozpoznateľný je vďaka veľkému počtu slučiek.
Nakoniec trávenina prechádza do hrubého čreva, ktoré sa začína v pravej dolnej časti brušnej dutiny. Tenké črevo do neho však neústi na jeho konci, ale o niečo vyššie. Toto „slepé“ zakončenie tvorí slepé črevo. Na jeho konci sa nachádza 7 až 10 cm dlhý červovitý prívesok - appendix. Má obrannú funkciu a zachytáva choroboplodné zárodky. Do hrubého čreva putujú nestráviteľné zvyšky z tenkého čreva. V jeho sliznici nie sú klky a je hrubšie ako tenké črevo. Chlopňa slepého čreva, ktorá sa nachádza medzi tenkým a hrubým črevom, zabraňuje upchatiu a spätnému prechodu obsahu hrubého čreva. Vstrebávaním (resorpciou) vody sa riedky obsah tenkého čreva zhustí. V hrubom čreve sa nachádzajú kolibaktérie, ktoré štiepia celulózu a spúšťajú proces hnitia bielkovín, čoho sprievodnim javom je tvorba plynu. Navyše poskytujú dôležité vitamíny B a K. Nestráviteľné zvyšky sa sformujú do stolice, obalia sa hlienom a cez konečník sa posúvajú k análnemu otvoru. 
Análny otvor sa uzatvára zvieračom, ktorý podlieha trvalému sťahu (spasmu). Tento zvierač umožňuje človeku rozsiahlu kontrolu vyprázdňovania čriev.

</doc>
<doc id="8763" url="https://sk.wikipedia.org/wiki?curid=8763" title="Berýlium">
Berýlium

Berýlium (lat. "Beryllium") je chemický prvok v Periodickej tabuľke prvkov, ktorý má značku Be a protónové číslo 4. Je to tvrdý, krehký a pomerne ťažko taviteľný kov, ktorý reaguje s kyslíkom a preto sa v prírode vyskytuje iba vo forme zlúčenín. Elementárne kovové berýlium možno dlhodobo skladovať napr. prekryté vrstvou alifatických uhľovodíkov ako petrolej alebo nafta, s ktorými nereaguje.
Bol objavený v roku 1798 Louisom Vauguelinom v smaragdoch a ako súčasť minerálu beryl, z ktorého pochádza aj jeho slovenský názov. Starší názov berýlia bol "glucínium" (Gl) (z gr. glykys = sladký, soli berýlia majú sladkú chuť, sú však veľmi jedovaté!).
Zlúčeniny a výskyt v prírode.
Vďaka svojej pomerne veľkej reaktivite sa v prírode vyskytuje iba vo forme zlúčenín. Vo všetkých svojich zlúčeninách sa nachádza iba s mocnosťou Be2+.
Najdôležitejším minerálom s obsahom berýlia je hlinitokremičitan beryl, ktorého zloženie opisuje nasledujúci sumárny vzorec: Be3Al2(SiO3)6. Mineralógia pozná vyše 100 minerálov, v ktorých je berýlium prítomné, z ktorých sú najznámejšie drahé kamene smaragd a akvamarín. Z ďalších minerálov s obsahom berýlia možno uviesť napr. chryzoberyl, bertrandit a fenakit.
V súčasnosti poznáme len zlúčeniny, v ktorých berýlium vystupuje dvojmocné ("berýlnaté"). Väčšinou sú bezfarebné a prudko jedovaté. Najdôležitejšie zlúčeniny sú oxid berýlnatý (BeO), hydroxid berýlnatý (Be(OH)2) a dusičnan berýlnatý (Be(NO3)2). Zaujímavá je látka Be4O(CH3COO)6 , v ktorom je atóm kyslíka štvorväzbový a obklopený tetraedricky atómami berýlia, octanové ióny prepájajú každý atóm berýlia. 
Výroba a využitie.
Kovové berýlium sa priemyselne vyrába zvyčajne elektrolýzou zmesi roztaveného chloridu berylnatého a sodného na ortuťovej katóde v ochrannej atmosfére plynného argónu. Berýlium možno tiež pripraviť reakciou fluoridu berylnatého s kovovým horčíkom.
Mimoriadne dôležitou vlastnosťou kovového berýlia je jeho veľmi vysoká priepustnosť röntgenového žiarenia. Je cenným materiálom v jadrovej energetike, kde sa používa v jadrových reaktoroch na zhotovenie neutrónových zrkadiel a je súčasťou moderátorových tyčí.
Vysoká priepustnosť röntgenového žiarenia sa úspešne využíva tak pri kontrole prevádzky jadrových reaktorov, ako aj pri konštrukcii röntgenových analyzátorov kovov. Vzorka analyzovaného materiálu je pritom umiestnená tak, aby ju od zdroja röntgenového žiarenia oddeľovalo okienko z čistého berýlia s hrúbkou iba niekoľko mikrometrov. Tým sa dosiahne optimálne pôsobenie všetkých vysoko energetických fotónov použitého röntgenového žiarenia a významne sa tak zvýši citlivosť analýzy.
V metalurgii sú zliatiny berýlia predovšetkým s meďou užitočné predovšetkým pre svoju vysokú tvrdosť a zároveň elektrickú a tepelnú vodivosť. Uvedené zliatiny sa často používajú v elektronike na výrobu odolných elektrických kontaktov alebo špeciálnych elektród pre oblúkové zváranie. Nízka hustota a vysoká pevnosť zliatin berýlia umožňuje ich využitie v leteckom a kozmickom priemysle.
Zdravotné riziká.
Berýlium a najmä jeho soli sú zo zdravotného hľadiska veľmi rizikové. Sú priamo toxické a potenciálne karcinogénne, teda schopné vyvolať rakovinu alebo aspoň zvýšiť riziko jej výskytu.
Pri dlhodobom vdychovaní zvýšeného množstva aerosólu a mikroskopických čiastočiek s obsahom berýlia vzniká pľúcna choroba – chronická berylióza. Je známa už od prvej polovice 20. storočia a dokázateľne postihuje pracovníkov, ktorí boli dlhodobo vystavení pobytu v prostredí s vysokým obsahom prachových častíc na báze berýlia. Isté percento prípadov beryliózy zvyčajne prerastá do rakoviny pľúc. 
Najväčšie zdravotné riziko pre organizmus ale predstavuje príjem berylnatých solí v potrave alebo pitnej vode. Zvýšený príjem solí berýlia dokázateľne spôsobuje veľké riziko vzniku rakovinového nádoru. Z tohto dôvodu je berýlium považované za jeden z veľmi vážnych rizikových faktorov a jeho výskyt v pitnej vode a potravinách je neustále monitorovaný, pričom povolené limity koncentrácie patria k najnižším z bežne sledovaných prvkov.

</doc>
<doc id="8772" url="https://sk.wikipedia.org/wiki?curid=8772" title="Ernst Karl Abbe">
Ernst Karl Abbe

Ernst Karl Abbe (* 23. január 1840, Eisenach – † 14. január 1905, Jena) bol nemecký fyzik, astronóm a sociálny reformátor. Bol profesor fyziky na univerzite v Jene, neskôr zamestnanec a od roku 1888 majiteľ spoločnosti Zeiss-Werke (dnešný Carl Zeiss AG), kde zaviedol 8-hodinový pracovný čas.
Zaoberal sa predovšetkým optikou, kde je autorom viacerých priekopníckych zariadení a objavov, ktoré nesú jeho meno:
V roku 1866 vyvinul apochromatické objektívy (apochromát). 
Na jeho počesť udeľuje Nadácia Karla Zeissa Abbeho medailu.

</doc>
<doc id="8773" url="https://sk.wikipedia.org/wiki?curid=8773" title="André-Marie Ampère">
André-Marie Ampère

André-Marie Ampère (* 20. január 1775, Lyon, Francúzske kráľovstvo – † 10. jún 1836, Marseille) bol francúzsky matematik, fyzik a filozof.
Najprv sa zaoberal matematickými prácami a v roku 1802 zverejnil svoju prácu o teórii hier "Considérations sur la théorie mathématique du jeu" (Úvahy o matematickej teórii hier). Potom sa venoval fyzike. Tri roky po A. Avogadrovi dospel k podobným záverom o stavbe molekuly. Po objavení elektromagnetizmu H. Ch. Ørstedom sa začal na jeseň roku 1820 venovať tejto oblasti a objavil Ampèrov zákon (o interakcii medzi vodičmi, ktorými preteká prúd) a Ampèrovo pravidlo (o otočení magnetickej ihly elektrickým prúdom). V roku 1822 v práci "Exposé des nouvelles découvertes sur le magnétisme et l'électricité" (Expozé o nových objavoch v oblasti magnetizmu a elektriny) navrhol spolu s J. Babinetom elektromagnetický (na rozdiel od alternatívneho elektrochemického) telegraf. V roku 1827 vydal svoje slávne dielo "Sur la théorie mathématique des phénomènes électrodynamiques" (O matematickej teórii elektrodynamických javov). Potom sa venoval filozofii.
Jeho meno bolo na jeho počesť na vedeckom kongrese v Paríži v roku 1881 navrhnuté pre základnú jednotku elektrického prúdu – ampér. Návrh bol schválený v roku 1893 Štvrtým medzinárodným kongresom v Chicagu. Je tiež jedným zo 72 vedcov, ktorých mená dal Gustave Eiffel zapísať na Eiffelovu vežu v Paríži a jeho priezvisko nesie hora Mons Ampère v mesačnom pohorí Apeniny.

</doc>
<doc id="8774" url="https://sk.wikipedia.org/wiki?curid=8774" title="André Marie Ampere">
André Marie Ampere



</doc>
<doc id="8775" url="https://sk.wikipedia.org/wiki?curid=8775" title="A. A. Andronov">
A. A. Andronov



</doc>
<doc id="8776" url="https://sk.wikipedia.org/wiki?curid=8776" title="Anders Jonas Angström">
Anders Jonas Angström



</doc>
<doc id="8777" url="https://sk.wikipedia.org/wiki?curid=8777" title="Francis William Aston">
Francis William Aston

Francis William Aston (* 1. september 1877, Harborne, Spojené kráľovstvo – † 20. november 1945, Cambridge) bol britský chemik a fyzik. V roku 1922 získal Nobelovu cenu za chémiu za jeho objav izotopov veľkého množstva nerádioaktívnych prvkov a za jeho celočíselné pravidlo.
V roku 1903 získal štipendium na Univerzite v Birminghame. Počas svojej práce na elektrických výbojoch objavil fenomén ktorý dnes poznáme ako Astonov tmavý priestor.
V roku 1909 odišiel do Cavendish laboratórií v Cambridge na pozvanie J. J. Thomasona. V roku 1912 objavili existenciu izotopov v stabilnom chemickom prvku (neóne). Po 1. svetovej vojne sa vrátil ku svojím štúdiám, vynašiel hmotnostný spektrometer, pomocou ktorého dokázal izotópiu viacerých ďalších prvkov a presne určil relatívnu atómovú hmotnosť ich izotopov. Za toto dostal Nobelovu cenu za chémiu v roku 1922.

</doc>
<doc id="8778" url="https://sk.wikipedia.org/wiki?curid=8778" title="Amedeo Avogadro">
Amedeo Avogadro

Lorenzo Romano Amedeo Carlo Avogadro, gróf z Quaregny a Cerreta (* 9. august 1776, Turín, Sardínske kráľovstvo – † 9. júl 1856, Turín, Kráľovstvo Sardínia-Piemont) bol taliansky fyzik a chemik.
Študoval okrem iného správanie plynov, pár a mernú tepelnú kapacitu plynov, kvapalín a pevných telies. V roku 1811 sa pokúsil určiť relatívne atómové a molekulové hmotnosti látok na základe Gay-Lussacovho-Humboldtovho zákona. Pritom zistil, že základné plyny sú dvojatómové, a tým aj Avogadrov zákon, základný zákon o plynoch. Tou istou prácou vlastne zaviedol pojem molekula a definoval atóm a ekvivalent. Po ňom je tiež nazvaná Avogadrova konštanta.

</doc>
<doc id="8779" url="https://sk.wikipedia.org/wiki?curid=8779" title="John Logie Baird">
John Logie Baird

John Logie Baird (* 13. august 1888, Helensburgh, Spojené kráľovstvo – † 14. jún 1946, Bexhill-on-Sea) bol škótsky inžinier, inovátor a vynálezca čiernobielej televízie. 
V roku 1926 uskutočnil v Londýne prvé televízne predstavenie. Išlo o poltónový obraz rozložený pomocou Nipkowho kotúča na 30 riadkov s výmenou 5 obrazov za sekundu. V roku 1928 uskutočnil prvý transatlantický televízny prenos Londýn – New York. Okrem toho vyvíjal farebnú televíziu a skonštruoval „Noctovisor“, prístroj na nočné videnie pracujúci na základe infračerveného žiarenia.
V roku 2002 sa umiestnil na 44. mieste v ankete 100 Greatest Britons. V roku 2006 bol zaradený medzi 10 najväčších škótskych vedcov v histórii, keď ho Škótska národná knižnica zaradila do Škótskej vedeckej siene slávy.

</doc>
<doc id="8780" url="https://sk.wikipedia.org/wiki?curid=8780" title="Heinrich Georg Barkhausen">
Heinrich Georg Barkhausen

Heinrich Georg Barkhausen (* 2. december 1881, Brémy – † 20. február 1956, Drážďany) bol nemecký fyzik.
Pracoval v obore elektrónovej fyziky a elektrotechniky, stanovil základné zákony pre elektrónky (tzv. Barkhausenove rovnice), elektrické kmitanie (napr. Barkhausenovo-Kurzovo kmitanie), elektroakustiku a feromagnetizmus (napr. objav Barkhausenovho efektu).

</doc>
<doc id="8782" url="https://sk.wikipedia.org/wiki?curid=8782" title="1888">
1888



</doc>
<doc id="8784" url="https://sk.wikipedia.org/wiki?curid=8784" title="1887">
1887



</doc>
<doc id="8787" url="https://sk.wikipedia.org/wiki?curid=8787" title="20. február">
20. február



</doc>
<doc id="8789" url="https://sk.wikipedia.org/wiki?curid=8789" title="1856">
1856



</doc>
<doc id="8800" url="https://sk.wikipedia.org/wiki?curid=8800" title="Medzinárodná sústava jednotiek">
Medzinárodná sústava jednotiek



</doc>
<doc id="8801" url="https://sk.wikipedia.org/wiki?curid=8801" title="11. február">
11. február



</doc>
<doc id="8806" url="https://sk.wikipedia.org/wiki?curid=8806" title="Anders Jonas Ångström">
Anders Jonas Ångström

Anders Jonas Ångström (* 13. august 1814, Lögdö (Västernorrland) – † 21. jún 1874, Uppsala) bol švédsky astronóm a fyzik.
Do histórie sa zapísal najmä svojou prácou na spektroskopii. Študoval spektrá atómov a vďaka tejto práci v roku 1862 odhalil po spektrálnej analýze slnečného svetla prítomnosť vodíka ako stavebnej jednotky Slnka. V roku 1868 zmapoval spektrum Slnka (1 000 čiar), pričom použil jednotku vlnovej dĺžky svetla, ktorá dostala neskôr názov po ňom (angström).

</doc>
<doc id="8808" url="https://sk.wikipedia.org/wiki?curid=8808" title="1840">
1840



</doc>
<doc id="8810" url="https://sk.wikipedia.org/wiki?curid=8810" title="1905">
1905



</doc>
<doc id="8812" url="https://sk.wikipedia.org/wiki?curid=8812" title="1775">
1775



</doc>
<doc id="8813" url="https://sk.wikipedia.org/wiki?curid=8813" title="10. jún">
10. jún



</doc>
<doc id="8814" url="https://sk.wikipedia.org/wiki?curid=8814" title="1836">
1836



</doc>
<doc id="8818" url="https://sk.wikipedia.org/wiki?curid=8818" title="Alexandre Edmond Becquerel">
Alexandre Edmond Becquerel

Alexandre Edmond Becquerel (* 24. marec 1820, Paríž, Francúzsko – † 11. máj 1891, tamže), syn Antoine César Becquerela, bol francúzsky fyzik.
Životopis.
Od roku 1880 bol predsedom francúzskej Akadémie vied. Najprv pracoval so svojím otcom v oblasti elektrochémie, diamagnetizmu a paramagnetizmu, neskôr sám v oblasti vplyvu svetla na elektrochemické deje a na hmotu, pričom objavil fotoelektrický a fotografický Becquerelov efekt. Pracoval aj Hohhot na fosforescencii, ktorú roku 1860 dokázal so svojím „fosforoskopom“ na mnohých látkach, najmä sulfidoch, a dokázal, že ju môže neutralizovať infračervené žiarenie, ktorého existenciu tým dokázal. Roku 1868 mu vyšla dvojdielna práca (Svetlo, jeho príčiny a jeho účinky).

</doc>
<doc id="8819" url="https://sk.wikipedia.org/wiki?curid=8819" title="Henri Becquerel">
Henri Becquerel

Antoine Henri Becquerel (* 15. december 1852, Paríž, Francúzsko – † 25. august 1908, Le Croisic), syn Alexandra Edmonda Becquerela, bol francúzsky fyzik.
Objavil v roku 1876 magnetické otáčanie polarizačnej roviny svetla v plynoch, v roku 1884 infračervené pásma v slnečnom spektre, v roku 1886 skutočnosť, že pohlcovanie svetla v nerastoch je mononukleárne a nezávislé od susedných molekúl. V roku 1896 objavil prirodzenú rádioaktivitu pri skúmaní fosforescencie uránového nerastu, za čo roku 1903 dostal spolu s manželmi Pierrom a Mariou Curieovou-Skłodowskou Nobelovu cenu za fyziku. Od roku 1908 bol predsedom francúzskej Akadémie vied. Je po ňom pomenovaná jednotka rádioaktivity becquerel (Bq), kráter Becquerel na Marse a kráter Becquerel na odvrátenej strane Mesiaca.

</doc>
<doc id="8820" url="https://sk.wikipedia.org/wiki?curid=8820" title="František Běhounek">
František Běhounek

František Běhounek (* 28. október 1898, Praha – † 1. január 1973, Karlove Vary) bol český fyzik a spisovateľ, autor literatúry hlavne pre mládež a science fiction.
Životopis.
Študoval fyziku a matematiku na Karlovej univerzite v Prahe, neskôr i rádiológiu vo Francúzsku u M. Curieovej-Skłodowskej. Pracoval v odbore rádiologickej dozimetrie, zaoberal sa aj experimentálnym výskumom radioaktivity a kozmického žiarenia.
V dvadsiatych rokoch bol jedným zo zakladateľov Štátneho rádiologického ústavu v Prahe. V roku 1926 sa zúčastnil jednej etapy Amundsenovej výpravy k severnému pólu vzducholoďou Norge. Uskutočnil merania na Špicbergoch, ale vlastného letu na pól sa nezúčastnil (leteli len jeho prístroje).
V roku 1928 bol ako špecialista na kozmické žiarenie členom posádky vzducholode Italia Umberta Nobileho, s ktorou ako prvý Čech preletel nad severným pólom. Stroskotanie pri tejto výprave popísal v knihe „Stroskotanci na ľadovej kryhe“ (1928), ktorú neskôr prepracoval na titul „Stroskotanci polárneho mora“. Neskôr sa ďalej zaoberal vedeckou činnosťou a písaním kníh. Od 50-tych rokov bol expertom ministerstva zahraničných vecí v UNESCO.
Napísal 28 beletristických a mnoho odborných publikácií.

</doc>
<doc id="8821" url="https://sk.wikipedia.org/wiki?curid=8821" title="Umberto Nobile">
Umberto Nobile

Umberto Nobile (* 21. január 1885, Lauro, Talianske kráľovstvo – † 30. júl 1978, Rím, Taliansko) bol taliansky generál a letecký inžinier.
Životopis.
Prvý veľký úspech zaznamenal v roku 1926, keď spolu s Roaldom Amundsenom a L. Ellsworthom preletel severný pól na vzducholodi Norge, ktorú sám zostrojil na požiadanie Amundsena. Výprava bola čiastočne sponzorovaná fašistickou vládou Benita Mussoliniho, ktorý v nej zbadal možnosť presláviť Taliansko a jeho vývoj v modernej vede. Nobile za svoje zásluhy po ukončení expedície získal čestné členstvo vo fašistickej strane. 
Mussolini chcel jeho úspech využiť pre ďalšiu propagandu, a preto podporil jeho ďalšiu polárnu výpravu roku 1928 na vzducholodi Italia, tentokrát s talianskou vlajku. Šestnásť členná posádka bola takmer výhradne talianska. Jedným z dvoch cudzincov bol český rádiológ František Běhounek. Vzducholoď pri návrate z pólu stroskotala severne od Špicberg. Pri medzinárodne organizovanej záchrannej výprave o mesiac neskôr zomrel polárnik Amundsen. Sám Nobile bol kontroverzne zachránený švédskym pilotom Einerom Lundborgom, ktorý dostal príkaz, že Nobileho musí zachrániť ako prvého. Moderné štúdia dokazujú (a potvrdzuje to i Běhounek), že Nobile chcel ako kapitán výpravy opustiť miesto stroskotania ako posledný. Lundborg sám havaroval pri pokuse o záchranu ďalších členov posádky Italie.
Kvôli svojmu neúspechu bol prepustený z armády. Niektoré moderné štúdiá naznačujú, že pri výprave nepochybil, ako sa po havárii tvrdilo, ale že stroskotanie iba poslúžilo jeho politickým nepriateľom, pretože stále presadzoval ďalší vývoj vzduchoplavby, zatiaľčo vedenie fašistickej strany bolo skôr naklonené výskumu v oblasti letectva. Na druhej strane Nobilov postup (prelet v malej výške namiesto vystúpenia nad hmlu) neskoršie kritizoval i jeden z najskúsenejších vzduchoplavcov Hugo Eckener.
V rokoch 1932 až 1936 pôsobil so súhlasom Mussoliniho ako poradca pre konštrukcie vzducholodí v sovietskej Moskve. Pod jeho vedením tam bolo postavených niekoľko polostužených vzducholodí. Po pobyte v USA bol roku 1945 v Itálii rehabilitovaný a pôsobil tam ako profesor aeronautiky.
Je autorom kníh „"L'Italia al Polo Nord"“ (Taliansko na severnom póle) a „"Posso dire la verità"“ (Môžem povedať pravdu). Autobiografia "Červený stan", populárno-historická práca "Krídla nad pólom", ktorý je príbehom leteckého dobytia Arktídy.

</doc>
<doc id="8822" url="https://sk.wikipedia.org/wiki?curid=8822" title="Alexander Graham Bell">
Alexander Graham Bell

Alexander Graham Bell (* 3. marec 1847, Edinburgh, Škótsko, Spojené kráľovstvo† 2. august 1922, Baddeck, Nové Škótsko, Kanada) bol kanadsko-americký vynálezca, vedec a inžinier pochádzajúci zo Škótska, ktorému sa pripisuje patentovanie prvého praktického telefónu.
V roku 1870 emigroval do Kanady a roku 1872 sa stal profesorom pre hlasovú fyziológiu v Bostone. Zaoberal sa najmä premenou zvukového kmitania na výkyvy elektrického prúdu alebo napätia, ktoré bolo možné prenášať pomocou elektrického vedenia a potom spätne premeniť na zvukové kmitanie. Takto si dal roku 1876 patentovať prvý použiteľný telefón. Patent bol neoprávnený, pretože prístroj si dal patentovať už roku 1871 Antonio Santi Giuseppe Meucci (Edison ho len vylepšil pomocou uhlíkového mikrofónu, čím sa považuje aj za vynálezcu mikrofónu), ktorý však od roku 1874 nemal peniaze na poplatok za patent. Ani diaľkový prenos zvuku ako taký nie je Bellov vynález. V roku 1883 vynašiel grafofón, čo bola vylepšená verzia Edisonovho fonografu a predchodca gramofónu. Gramofón vynašiel Emile Berliner a dal si ho patentovať roku 1887.
V roku 1877 založil spoločnosť "Bell Telephone Company", z ktorej roku 1885 vznikla známa americká telekomunikačná spoločnosť American Telephone and Telegraph Company (AT&amp;T).
Na jeho počesť je pomenovaná v technike veľmi často používaná jednotka decibel.

</doc>
<doc id="8823" url="https://sk.wikipedia.org/wiki?curid=8823" title="Carl Friedrich Benz">
Carl Friedrich Benz



</doc>
<doc id="8824" url="https://sk.wikipedia.org/wiki?curid=8824" title="Karl Friedrich Benz">
Karl Friedrich Benz

Karl Friedrich Benz (* 25. november 1844, Karlsruhe, Nemecko – † 4. apríl 1929, Ladenburg) bol nemecký inžinier a technik.
V roku 1883 založil spoločnosť "Benz &amp; Cie., Rheinische Gasmotorenfabrik" a v roku 1885 (nezávisle od Gottlieba Daimlera, ktorý predviedol svoj automobil roku 1887) skonštruoval prvý automobil (patenty a predvedenie v roku 1886, dnes v Nemeckom múzeu v Mníchove), pričom použil ležatý jednovalcový štvortaktný benzínový motor s elektrickým zapaľovaním a výkonom 0,75 koní. 
Od roku 1891 vyrábal Benz štvorkolesové vozidlá. V roku 1926 sa jeho firma s Daimlerom spojila do akciovej spoločnosti "Daimler-Benz AG". 
Napísal "Lebensfahrt eines deutschen Erfinders" ("Životná cesta jedného nemeckého vynálezcu").

</doc>
<doc id="8825" url="https://sk.wikipedia.org/wiki?curid=8825" title="Daniel Bernoulli">
Daniel Bernoulli

Daniel Bernoulli (* 8. február 1700, Groningen, Holandská republika – † 17. marec 1782, Bazilej, Staré sprisahanectvo) bol švajčiarsky matematik, fyzik a medik.
Matematika.
Významne prispel v oblastiach teórie diferenciálneho počtu, matematických rád, štatistiky a pravdepodobnostného počtu a teoretickej mechaniky. Svojím dielom "Hydrodynamica sive de viribus et motibus fluidorum commentarii" z roku 1738, v ktorom formuloval základné zákony o prúdení tekutín, sa stal zakladateľom hydrodynamiky. Napríklad vyvinul včasnú formu rovnice hydrodynamického tlaku, ktorá dnes nesie jeho meno – Bernoulliho rovnica.
Ekonómia.
V ekonómii je Daniel Bernoulli významný objavením jedného zo základných princípov modernej ekonómie – medznej užitočnosti (marginálneho úžitku). Konkrétne (a to aj slovne aj graficky pomocou typickej kopcovitej krivky aj pomocou vzorca derivácie) skonštatoval, že medzná užitočnosť klesá, teda užitočnosť dodatočného bohatstva (peňazí) pre nejakú osobu je tým nižšia, čím väčšie je celkové bohatstvo (množstvo peňazí) tejto osoby, t. j. čím je bohatšia. Jeho objav ostal dlho bez povšimnutia, pretože vplyvný Adam Smith ani ďalší klasici túto myšlienku nepoužili, a ten istý objav znova urobili vyše sto rokov po ňom až prví marginalisti (t. j. neoklasickí ekonómovia).

</doc>
<doc id="8826" url="https://sk.wikipedia.org/wiki?curid=8826" title="Jakob Bernoulli">
Jakob Bernoulli

Jakob Bernoulli (* 6. január 1655, Bazilej – † 16. august 1705, Bazilej), brat Johanna Bernoulliho bol švajčiarsky matematik, fyzik a astronóm.
Spolu s bratom výrazne prispel v oblasti infinitezimálneho počtu. Zaoberal sa praktickými aplikáciami tohto počtu (napr. izochróna, brachystochróna, logaritmická a parabolická špirála), matematickými radami, riešením diferenciálnych rovníc a izoperimetrického problému, a variačným počtom. Ako prvý použil výraz integrál. Vo svojom diele „Ars conjectandi“ významne prispel k rozvoju pravdepodobnostného počtu (často považovaný za zakladateľa tohto počtu) a objavil napr. pojem Bernoulliho čísla a Zákon veľkých čísiel (Bernoulliho teorém).

</doc>
<doc id="8827" url="https://sk.wikipedia.org/wiki?curid=8827" title="Johann Bernoulli">
Johann Bernoulli

Johann Bernoulli (* 6. august 1667, Bazilej, Švajčiarsko – † 1. január 1748, tamtiež), otec Daniela Bernoulliho a brat Jakoba Bernoulliho, bol švajčiarsky matematik a lekár.
Konkuroval svojmu bratovi (spor najmä o izoperimetrický problém) a po jeho smrti sa stal vedúcim matematikom Európy. Spolu so svojím bratom sa venoval infinitezimálnemu počtu a diferenciálnym rovniciam. V roku 1696 formuloval problém brachystochróny, ktorý aj vyriešil (popri iných matematikoch). Aplikoval infinitezimálny počet na mechanické a hydraulické problémy, pričom použil princíp virtuálnej práce a zákon zachovania energie.

</doc>
<doc id="8828" url="https://sk.wikipedia.org/wiki?curid=8828" title="Rovnica (matematika)">
Rovnica (matematika)

Rovnica je vzťah rovnosti medzi dvoma algebrickými výrazmi, ak sa na rozdiel od rovnosti (identity) dá dosadiť len niekoľko špecifických hodnôt. Napríklad vzťah rovnosti F (x) = f (x) medzi dvoma funkciami tej istej premennej sa označuje rovnica s jednou neznámou, ak je správny len pre určité hodnoty spomenutej premennej.
Inak vyjadrené, ide o výrokovú funkciu, ktorá každému oboru definície pevne zvolených zobrazení F a f priraďuje výrok "hodnota zobrazenia F v bode x sa rovná hodnote zobrazenia f v bode x".
Niektoré javy nemožno opísať iba pomocou jednej rovnice. Preto sa stretávame aj so sústavami rovníc.
Znak rovná sa.
Graficky sa rovnica vyjadruje znakom = medzi dvoma algebraickými výrazmi. Rovnice sa často používajú aj na to, aby sme niečo definovali. V takom prípade sa to, čo definujeme píše spravidla vľavo a znak = sa často nahradí znakom :=, alebo sa nad rovná sa napíše "def"; napríklad definícia derivácie funkcie je: formula_1
Takisto sa niekedy rovnica používa na vyjadrenie, že sa niečo má niečomu rovnať (požiadavka), vtedy sa často nad rovná sa pripíše výkričník.
Premenná, neznáma, parameter.
Pojem premenná je v zásade identický s pojmom neznáma, no pri rovniciach s jednou neznámou sa premenné delia na:
Ak rovnica neobsahuje premenné, napr. 3 + 1 = 4, tak čisto formálne hovoríme o výroku, inak o výrokovej forme.
Delenie podľa riešiteľnosti.
Veľa rovníc je však neriešiteľných len pre obor definície z určitej množiny čísiel, napr. x2 = 2 je neriešiteľná pre racionálne čísla, ale riešiteľná pre reálne čísla.
Vektorový a maticový zápis pre lineárne rovnice.
Keďže množinu riešení (koreňov) každej algebraickej rovnice môžeme chápať ako aritmetický vektor – tzv. vektor neznámych xT = (x1, x2…xn) a množinu koeficientov neznámych ako aritmetický vektor aT = (a0, a1…an), môžeme všeobecný vzorec pre lineárne rovnice s viacerými neznámymi a0x0 + a1x1 +…+ anxn = b, aby sme ušetrili miesto, alternatívne zapísať ako 
aTx = b.
Podobne môžeme množinu koeficientov neznámych každej sústavy lineárnych rovníc chápať ako maticu – tzv. maticu sústavy:
A = formula_2
a množinu riešení môžeme chápať tak ako hore, takže celkovo, aby sme ušetrili miesto, alternatívne môžeme sústavu lineárnych rovníc zapísať takto:
Ax =b
Riešenie rovnice.
Na nájdenie riešení (koreňov) rovnice spravidla potrebujeme úpravy:
Pri sústavách rovníc sa navyše rozlišujú viaceré spôsoby zohľadnenia skutočnosti, že je rovníc viac ako jedna, a že spolu súvisia, pozri Riešenie sústavy rovníc.
Príklady počítania rovníc.
Príklad č.1:
formula_3
Postup:
Príklad č.2:
formula_7
Postup:
Príklad č.3:
formula_13
Postup:
Príklad č.4:
formula_24
Postup:
Príklad č.6:
formula_31
Postup:
Príklad č.7:
formula_42
Postup:

</doc>
<doc id="8836" url="https://sk.wikipedia.org/wiki?curid=8836" title="15. december">
15. december



</doc>
<doc id="8837" url="https://sk.wikipedia.org/wiki?curid=8837" title="1852">
1852



</doc>
<doc id="8856" url="https://sk.wikipedia.org/wiki?curid=8856" title="1847">
1847



</doc>
<doc id="8858" url="https://sk.wikipedia.org/wiki?curid=8858" title="Thomas Alva Edison">
Thomas Alva Edison

Thomas Alva Edison (* 11. február 1847 – † 18. október 1931) bol americký vynálezca, celosvetovo jeden z najproduktívnejších a najvýznamnejších. Pod jeho menom je vedených viac než 1 692 patentov, ďalšie tisíce zaregistrovali jeho firmy. Medzi jeho najznámejšie vynálezy patrí fonograf a žiarovka, ktorú však len zdokonalil.
Najslávnejšie Edisonove vynálezy vznikali v rokoch 18761883 v meste Menlo Park (teraz asi 100 000 obyvateľov) v štáte New Jersey (USA), ktoré bolo v roku 1954 premenované na Edison. Na mieste, kde sa nachádzalo Edisonove laboratórium, bol v roku 1937 postavený pamätník a otvorené múzeum Menlo Park Museum, venované tomuto úspešnému podnikateľovi/vynálezcovi.
V roku 1886 sa presťahoval do menšieho mesta West Orange (asi 45 000 obyvateľov). Tu vybudoval "Glenmont" – rozsiahly areál výskumných pracovísk, ktorého celková rozloha je 5,5 hektárov. Dnes je spravovaný ako národná pamiatka Edison National Historical Site.
Podľa historika Paula Israela bol Edison voľnomyšlienkar, vynikal podnikavosťou, pracovitosťou a cieľavedomosťou. Bol dvakrát ženatý, z každého manželstva mal tri deti. Spoločne so svojou 2. manželkou je pochovaný v Glenmonte vo West Orange, v miestach, kde strávil podstatnú časť svojho života. 21. októbra 1931 v deň, keď mal pohreb, boli na počesť tohto geniálneho vynálezcu v USA zhasnuté všetky žiarovky.
Edisonove detstvo a začiatky.
Edison mal ťažké detstvo. Od malička bol často chorý, do školy chodil iba krátko. Už ako chlapec sa veľmi zaujímal o prírodné vedy, keď mal 10 rokov, v pivnici domu, v ktorom s rodičmi býval, vybudoval malé chemické laboratórium. Chemikálie boli drahé, musel si na ne zarábať predajom zeleniny a roznášaním novín. Jeho život silno ovplyvnil fakt, že vo svojich 12 rokoch čiastočne ohluchol (príčiny sú dodnes sporné, ako najpravdepodobnejší dôvod sa udávajú kiahne). Ako 17 ročný začal vydávať vlastné noviny – "The Weekly Herald". Vystriedal rôzne zamestnania, s mnohými jeho prvými vynálezmi súvisela skutočnosť, že pracoval ako telegrafista.
Stláčací telegraf, duplexný telegraf a viackanálový automatický telegraf patrili medzi prvé vynálezy, ktoré Edison predal. Zarobené desiatky tisíc dolárov investoval do laboratória v Menlo Park. To bolo celosvetovo prvým zariadením, ktoré bolo vybudované s cieľom vývoja a aplikácie nových vedeckých poznatkov a technológií.
Spor o elektrický prúd.
V začiatkoch zavádzania elektrickej energie do bežného života sa ostro diskutovalo o otázke vhodnosti použitia jednosmerného alebo striedavého elektrického prúdu. Edison bol stúpencom prvej možnosti, zástancom druhej boli Nikola Tesla a George Westinghouse. Aby Edison a jeho zamestnanci ukázali nebezpečnosť striedavého prúdu, vymysleli a verejne predviedli elektrické kreslo.
V roku 1896 firma Westinghouse Electric Corporation uviedla do prevádzky elektráreň na Niagarských vodopádoch s rozvodným systémom využívajúcim transformátory napätia. Edison túto bitku prehral.
Firmy a zamestnanci.
Thomas Alva Edison išiel veľmi pragmaticky a cieľavedomo za výsledkom, ktorým bolo využitie jeho nápadov na výrobu predajných produktov. Preto v priebehu svojho života založil celý rad firiem. Zamestnával v nich veľa nadaných ľudí, ktorých starostlivo osobne vyberal. Najslávnejším zamestnancom v celej histórii Edisonových firiem je Nikola Tesla.
Najvýznamnejšou Edisonovou firmou je zrejme v roku 1878 založená "Edison General Electric Company". V roku 1892 sa zmenila na spoločnosť General Electric, ktorá je dnes jednou z najväčších nadnárodných firiem celého sveta.
Z mnohých spoločností menujme filmové štúdio "Black Maria" v New Jersey (1893) alebo "Edison Botanic Research Company", ktorá od roku 1927 hľadala náhradu prírodného kaučuku.
Jedna z firiem, "Edison Illuminating Company", zamestnávala od roku 1891 neskoršieho automobilového magnáta Henryho Forda. Ten bol až do Edisonovej smrti jeho veľmi dobrým priateľom.
V továrni "Edison Machine Company" začal svoju prax absolvent ČVUT Emil Kolben, ktorý sa neskôr stal jedným z najvýznamnejších česko-slovenských podnikateľov. Na Kolbenovo pozvanie navštívil v roku 1911 viaceré české mestá (vtedy ešte súčasť Rakúsko-Uhorskej monarchie), niekoľko dní strávil v Mariánských Lázních. O celej návšteve priniesol hodnotný dokumentárny článok bádateľský vlastivedný krúžok Hamelika v článku „Tomáš Alva Edison u přátel v Čechách“.

</doc>
<doc id="8860" url="https://sk.wikipedia.org/wiki?curid=8860" title="Rovnica">
Rovnica

Rovnica môže byť:

</doc>
<doc id="8861" url="https://sk.wikipedia.org/wiki?curid=8861" title="Premenná">
Premenná

Premenná môže byť:

</doc>
<doc id="8862" url="https://sk.wikipedia.org/wiki?curid=8862" title="Premenná (matematika)">
Premenná (matematika)

Premenná je značka resp. označenie, ktoré zastupuje prvky určitého oboru variability. 
Napríklad zobrazenie racionálnych čísel Q do reálnych čísel R pomocou premennej x je definované zobrazovacím predpisom (funkciou) f: Q →R, x → x1/2, pričom:
Všeobecnejšie ju možno definovať ako veličinu, ktorá môže nadobúdať rôzne hodnoty.

</doc>
<doc id="8863" url="https://sk.wikipedia.org/wiki?curid=8863" title="1844">
1844



</doc>
<doc id="8865" url="https://sk.wikipedia.org/wiki?curid=8865" title="1782">
1782



</doc>
<doc id="8867" url="https://sk.wikipedia.org/wiki?curid=8867" title="1700">
1700



</doc>
<doc id="8868" url="https://sk.wikipedia.org/wiki?curid=8868" title="16. august">
16. august



</doc>
<doc id="8869" url="https://sk.wikipedia.org/wiki?curid=8869" title="1655">
1655



</doc>
<doc id="8872" url="https://sk.wikipedia.org/wiki?curid=8872" title="1705">
1705



</doc>
<doc id="8875" url="https://sk.wikipedia.org/wiki?curid=8875" title="1667">
1667



</doc>
<doc id="8880" url="https://sk.wikipedia.org/wiki?curid=8880" title="1748">
1748



</doc>
<doc id="8883" url="https://sk.wikipedia.org/wiki?curid=8883" title="15. september">
15. september



</doc>
<doc id="8884" url="https://sk.wikipedia.org/wiki?curid=8884" title="Transparency International">
Transparency International

Transparency International je medzinárodná mimovládna organizácia bojujúca proti korupcii, ktorú definuje ako zneužitie postavenia na vlastný prospech. Na Slovensku pôsobí jej národná pobočka Transparency International Slovensko.

</doc>
<doc id="8885" url="https://sk.wikipedia.org/wiki?curid=8885" title="1894">
1894



</doc>
<doc id="8887" url="https://sk.wikipedia.org/wiki?curid=8887" title="19. apríl">
19. apríl



</doc>
<doc id="8888" url="https://sk.wikipedia.org/wiki?curid=8888" title="1809">
1809



</doc>
<doc id="8889" url="https://sk.wikipedia.org/wiki?curid=8889" title="1882">
1882



</doc>
<doc id="8895" url="https://sk.wikipedia.org/wiki?curid=8895" title="Dejiny Malty">
Dejiny Malty

Dejiny Malty začínajú v piatom tisícročí pred Kr. Malta bola vtedy osídlená neznámym národom, o ktorého prítomnosti svedčia iba stavebné pamiatky. Približne od 2000 pred Kr. bola Malta osídlená po druhýkrát. V priebehu ďalšieho vývoja sa na ostrove vystriedali Feničania, Kartágo, Rím, Byzantská ríša, Arabi, Normani, vládcovia Kastílie, johaniti, Napoleon, v novšom období potom Briti, pre ktorých sa Malta v obidvoch svetových vojnách stala neoceniteľnou základňou v Stredozemnom mori. 
Megalitické obdobie (asi 5200 pred Kr. až 2500 pred Kr.).
Toto obdobie, nazývané podľa pamiatok tzv. megalitickej kultúry, v odbornej literatúre sa zaraďuje aj pod pojem neolit; na Malte sa delí na niekoľko fáz, podľa štýlu chrámov a ďalších nálezov. Obyvateľstvo neznámeho pôvodu, ktoré Maltu osídlilo pravdepodobne zo Sicílie a žilo v matriarchálnej spoločnosti, zanechalo okrem zvyškov svojich obradných chrámov aj keramiku (tzv. sivá a červená skorbská fáza) a sošky. 
O účele chrámov sa viedli dlhé diskusie. Dnes sa vychádza z toho, že ide o obradné, sakrálne stavby, ktoré plnili okrem iného aj úlohu sprostredkovania veštieb. Sú zachované aj obradné oltáre a obetné priestory. Pôdorys chrámov sa časom menil, väčšinou ide o eliptické, trocha konkávne a spolu spojené miestnosti; predpokladá sa, že miestnosti boli pokryté strechou (drevené trámy, dosky). Vznik najstarších sa datuje do obdobia okolo roku 4100 pred Kr.. Poznáme asi 45 týchto stavieb, ale iba päť z nich je dobre zachovaných.
Po tomto období, asi od 2500 do 2000 pred Kr., bolo súostrovie Malty neobývané. Existencia a náhly zánik pôvodného obyvateľstva sú dodnes záhadné; okrem jeho chrámov (a zvyšku jedného osídlenia) sa nedochovali ani mýty a báje.
Bronzová doba (asi 2000 pred Kr. až 1000 pred Kr.).
Niekedy začiatkom druhého tisícročia pred Kr. začína druhé osídlenie Malty. Podľa dodnes neoverenej teórie sa aj toto osídlenie uskutočnilo zo Sicílie. Obyvateľstvo prináša na ostrov kov a zbrane. 
Z tohto obdobia pochádzajú dodnes záhadné koľajnice, po anglicky "cart ruts", najznámejšie z nich sú takzvané Claphamské križovatky ("Clapham Junction") na juhu ostrova Malty. Ide o paralelne vedúce stopy, vyryté do tvrdej vápencovej skaly, až 40 cm hlboké s rozstupom medzi 110 a 130 cm; stopy sa križujú a spájajú. O ich účele existuje niekoľko teórii, najznámejšie, aj keď stále neoverené, sú dve: dopravný systém a zavlažovacie zariadenie.
Feničania a Kartágo (1000 pred Kr. až 218 pred Kr.).
Okolo roku 1000 pred Kr. obsadili Maltu Feničania a dali jej meno Malet (v preklade: útočisko, útulok), Gozo sa nazýval Gaulos. Ich kolónia sa skoro stala významným strediskom obchodných ciest v Stredomorí. 
Po roku 800 pred Kr. prevzala fenická kolónia Kartágo nadvládu nad západným Stredomorím a tým aj nad Maltou. Púni, ako Feničanom z Kartága hovorili Rimania, naďalej silno ovplyvnili kultúru a jazyk na Malte. Helénskou kolonizáciou Malta ovplyvnená nebola.
Rím, Góti a Byzantská ríša (218 pred Kr. až 870).
V druhej púnskej vojne bola Malta v roku 218 pred Kr. obsadená Rímom (z tohto obdobia pochádza názov Melita). Malta prosperuje, v druhom storočí postupuje prijatie kresťanstva miestnym obyvateľstvom, aj keď podľa miestnej tradície kresťanskú vieru priniesol už sv. Pavol pri svojom stroskotaní v roku 60. Najmä z tretieho storočia pochádzajú[ rímske vily, kúpele, akvadukty, katakomby a cestná sieť. 
Po medzivládí Vandalov a Ostrogótov (od piateho storočia) pripadla Malta v roku 533 Byzantskej ríši, v dôsledku úpadku ríše však zaniká aj jej hospodársky význam.
Arabi (870 až 1090).
Po obsadení Malty tuniskou moslimskou dynastiou Aghlabovcov (Malta sa nazýva Maltacheum) dochádza k postupnej islamizácii obyvateľstva. Malta hrala úlohu v obchode, okrem iného aj v obchode s otrokmi. Arabi budujú rôzne opevnenia, dodnes zachované sú hradby vtedajšieho hlavného mesta Mdiny. Doba arabskej nadvlády výrazne ovplyvnila miestnu kultúru, predovšetkým jazyk.
Normani, Aragon, Kastília (1090 až 1530).
Po období normanských vládcov (Roger I. a Roger II.), ktorí Maltu pripojili ku svojmu Sicílskemu kráľovstvu, pripadla Malta štaufskému kráľovi Friedrichovi II., ktorý počas 13. storočia vtedy prevažne moslimské obyvateľstvo donútil prestúpiť na kresťanstvo. Po krátkom francúzskom medzivládí pripadla Malta v roku 1282 Aragonskému kráľovstvu (neskôr: Kráľovstvo Aragónu a Kastílie). Z tohto obdobia je známe dobre organizované pestovanie bavlny na Malte.
Johaniti (1530 až 1798).
Začiatkom 16. storočia je Stredomorie stále viac ohrozované arabskými nájazdmi a Osmanskou ríšou, ktorá preniká až na Balkán. Pred ňou z ostrova Rodos odchádza Rád Johanitov (Rád rytierov Sv. Jána v Jeruzaleme). Kráľ Karol V. im venuje Maltu. Johaniti sa tu v roku 1530 usadia (neskôr sú známi aj ako Maltézski rytieri resp. Maltézsky rád) a majú chrániť Európu pred vpádom Osmanskej ríše.
Nasleduje mnoho osmanských prepadov, najmä takzvané "Veľké obliehanie Malty" v roku 1565 vojskom sultána Sulejmana I. Po štvormesačnom obliehaní a niekoľkotýždennej bitke sa iba za cenu obrovských strát podarilo osmanské vojská odraziť. Vtedy zakladá veľmajster Jean Parisot de Valette po ňom nazvané mesto a pevnosť Valletta. Johaniti budujú ďalšie pevnosti a mestá, z tohto obdobia sa zachovalo aj veľa palácov, chrámov a kostolov na celom ostrove. Johaniti aj silno ovplyvnili prístup obyvateľstva ku katolíckej viere. 
V júni roku 1798 kapituloval rád Johanitov pred vojskom Napoleona Bonaparte, ktorý Maltu obsadil pri svojom tiahnutí do Egypta; Maltézsky rád sa potom usadil v Ríme.
Britská korunná kolónia (1800 až 1964).
Už v roku 1800 obsadili Maltu britské vojská. Briti ignorovali uznesenia Amienského mieru (1802), podľa ktorého mal ostrov pripadnúť naspäť Francúzom, a dosiahli v Parížskom mieri v roku 1814 definitívneho začlenenia Malty do svojej ríše. 
Počas tohto obdobia začína industrializácia ostrova (o. i. prístavy britského námorníctva), do platnosti vstupuje prvá ústava (1849), je založený úrad arcibiskupa (1858), v roku 1921 je zvolený prvý maltézsky parlament a Malta získava čiastočnú samosprávu; okolo roku 1900 žilo na Malte 180 000 obyvateľov.
Už počas prvej svetovej vojny hrá Malta významnú úlohu pre britskú armádu (Malta vtedy dostala pomenovanie „nemocničná sestra Stredomoria“). Známa je však aj ako „nepotopiteľná lietadlová loď“ počas druhej svetovej vojny, keď v roku 1940 dochádza k systematickému a ťažkému bombardovaniu celého ostrova talianskym a nemeckým letectvom z neďalekej Sicílie a k dlhej blokáde ostrova (‚druhé veľké obliehanie‘). V apríli 1942 je Malte za zásluhy udelený Jurajov kríž, ktorý dodnes zdobí vlajku a štátny znak Malty.
Nezávislosť (od roku 1964).
21. septembra 1964 získava Malta nezávislosť, hlavou štátu zostáva britský panovník, zastupovaný guvernérom. 13. decembra 1974 sa Malta vyhlasuje za republiku s voleným prezidentom ako hlavou štátu, zostáva však členom britského Spoločenstva národov (Commonwealth of Nations). Na čele vlády stojí do roku 1984 Dom Mintoff, pod jeho vedením dochádza ku konfliktom s cirkvou, k zavretiu veliteľstva organizácie NATO, k odchodu britských jednotiek a k vyhláseniu neutrality. Medzi rokmi 1984 a 1987 stál na čele maltskej vlády Karmenu Mifsud Bonnici, avšak v roku 1987 Labour Party prehrala voľby a vládu prevzala Nacionalistická strana v ktorej čele stál Edward Fenech Adami. Bol nepretržite premiérom, s jediným krátkym prerušením v rokoch 1996 až 1998, keď znova vládla Labour Party (premiérom bol Alfred Sant). Od jesene 1998 až do augusta 2004 je na Malte stále jednofarebná vláda Nacionalistickej strany, od jari 2004 je jej predsedom Lawrence Gonzi, ktorý je aj premiérom. Edward Fenech Adami bol zvolený za prezidenta. 
1. mája 2004 vstupuje Malta do Európskej únie.

</doc>
<doc id="8896" url="https://sk.wikipedia.org/wiki?curid=8896" title="Kométa">
Kométa

Kométa alebo zastarano vlasatica je malý astronomický objekt podobný asteroidu, ale zložený predovšetkým z ľadu. Kométy sa typicky pohybujú po veľmi eliptických obežných dráhach, ktorých odslnie (afélium) môže byť oveľa vzdialenejšie ako obežná dráha Pluta. Veľmi často sú opisované ako „špinavé snehové gule“, hoci podľa najnovších výskumom sa toto vzťahuje len na povrch jadra kométy a z veľkej časti ich tvorí zmrznutý oxid uhličitý, metán a voda s primiešaným prachom a rôznymi minerálnymi agregátmi. Tieto agregáty držia spolu len vďaka vlastnej gravitácii.
Kométa sa tradične skladá z jadra, komy a chvosta. Koma a chvost sú síce najcharakteristickejšie vlastnosti kométy, vďaka ktorým ju možno takmer určite rozoznať od iných telies, ale väčšina komét na väčšine svojej dráhy tieto zložky nemá. Kóma a chvost sa totiž utvárajú len v blízkosti Slnka pod vplyvom jeho žiarenia. Ďaleko od Slnka tvorí kométu len jadro, niekoľkokilometrové teleso tvorené čiastočne ľadom. V posledných rokoch sa objavilo množstvo telies, ktoré majú hraničné postavenie medzi kométami a inými útvarmi, najčastejšie asteroidmi, či už svojou dráhou (nezvyčajnou na kométu – to sú napríklad kométy hlavného pásu), veľkosťou, alebo zložením (kentauri). Od roku 2019 je známa aj prvá kométa (2I/Borisov), ktorá priletela do našej slnečnej sústavy z medzihviezdneho priestoru. 
Donedávna sa všeobecne predpokladalo, že kométy pochádzajú z Oortovho oblaku – útvaru vo veľkých vzdialenostiach od Slnka skladajúceho sa z trosiek, ktoré zostali po kondenzácii slnečnej hmloviny; vonkajšie okraje takýchto hmlovín sú dosť chladné na to, aby voda mohla existovať v pevnom (a nie plynnom) skupenstve. Asteroidy vznikajú iným procesom, no veľmi staré kométy, ktoré stratili všetku svoju prchavú hmotu, sa môžu podobať na asteroidy.
K 31. decembru 2023 poznáme v slnečnej sústave 3910 komét vrátane ich fragmentov.
Fyzikálne vlastnosti a štruktúra.
Vznik.
Predpokladá sa, že kométy vznikli vo vzdialenom oblaku známom ako Oortov oblak, pomenovanom podľa holandského astronóma Jana Hendrika Oorta, ktorý vyslovil hypotézu o jeho existencii. Oortov oblak mal podľa starších teórií pôvod v protoplanetárnom disku, z ktorého sa sformovala celá slnečná sústava. Podľa novej teórie, ktorú vypracovali astronómovia pod vedením vedcov zo Southwest Research Institute v roku 2010, sa však mohli niektoré kométy utvoriť na obežnej dráhe iných hviezd, ako je Slnko. Zachytenie týchto telies Slnkom sa mohlo odohrať v čase, keď bolo Slnko ešte členom svojej rodnej hviezdokopy (pretože hviezdy vznikajú v skupinách) pomerne blízko susedných hviezd. Tento nový pohľad na vznik Oortovho mraku komét vznikol potom, čo podrobnejší prieskum ukázal, že Oortov oblak utvorený len ako pozostatok protoplanetárneho disku by mal byť oveľa redší. Podľa Hala Levisona až 90 % komét Oortovho mraku môže mať pôvod mimo slnečnej sústavy.
Kométy obiehajú v Oortovom mraku po veľmi vzdialených obežných dráhach blízkych kružnici. Niekedy sa však stáva, že kométu „vyrušia“ (perturbujú) z jej vzdialenej obežnej dráhy gravitačné interakcie, a potom nabehne na extrémne eliptickú obežnú dráhu, ktorá ju dostane veľmi blízko k Slnku.
Kométa sa dá rozdeliť na hlavu, tvorenú pevným telesom (nazývané "jadro") a komou (žiariacou plazmou) a na kometárny chvost, presnejšie chvosty. Kým jadro má vo všeobecnosti priemer menší ako , koma môže byť väčšia ako Slnko a chvosty môžu dosiahnuť dĺžku 150 miliónov km (1 astronomická jednotka) alebo viac.
Väčšina komét je bez pomoci teleskopu príliš slabo viditeľná, ale niekoľko ich je počas desaťročia dostatočne jasných na to, aby boli viditeľné voľným okom. Pred vynálezom teleskopu sa kométy zdanlivo z ničoho nič zjavovali na oblohe a postupne mizli z dohľadu. Zvyčajne boli považované za zlé znamenia smrti kráľov alebo šľachticov, prípadne blížiacich sa katastrof. Zo starovekých prameňov, ako napríklad čínskych kostí pre predpovedanie budúcnosti, je známe, že ich výskyty boli pozorované ľuďmi tisícročia. Jedným z najznámejších starých záznamov je zobrazenie Halleyho kométy na Bayeuxovom gobelíne, ktorý zaznamenáva Normanský zábor (dobytie) Anglicka v roku 1066.
Jadro.
Vo veľkých vzdialenostiach od Slnka kométy existujú iba v podobe kometárneho jadra, ktoré je zložené zo zmrznutej vody, metánu a amoniaku s čiastočkami meteoritického prachu a minerálov (napr. silikáty, niklové minerály). Prekvapením je, že kometárne jadrá patria medzi najčernejšie známe objekty, o ktorých vieme, že existujú v slnečnej sústave. Sonda Giotto zistila, že jadro Halleyho kométy odráža približne 4 % svetla, ktoré naňho dopadá, a Deep Space 1 objavila, že povrch Borrellyho kométy odráža iba od 2,4 % do 3 % svetla, ktoré naň dopadne; pre porovnanie, asfalt odráža 7 % naň dopadajúceho svetla. Všeobecne sa zastáva názor, že touto tmavou povrchovou látkou sú komplexné organické zlúčeniny. Teplo zo Slnka odháňa prchavé zložky, pričom zanecháva ťažké organické zlúčeniny s dlhým reťazcom, ktoré zvyknú byť veľmi tmavé, ako napríklad decht či ropa. Veľmi tmavý povrch komét im dovoľuje absorbovať teplo potrebné na pohon ich odplyňovania.
Keďže sa pri pozorovaniach komy zistilo, že len malá časť jadra je odplyňovaná, podľa nových predstáv je povrch kometárneho jadra tvorený kamennou sutinou, ktorá je zložená z úlomkov príliš ťažkých na prekonanie gravitačnej príťažlivosti jadra. Sonda Giotto objavila tiež maličké čiastočky, ktoré sú bohaté na prvky uhlík (C), vodík (H), kyslík (O) a dusík (N), a sú preto nazývané tiež ako CHON čiastočky. Tieto čiastočky by mohli pochádzať z tenkej vrstvy sadzí, ktorá pokrýva jadro, a to by tiež vysvetľovalo kometárne albedo.
Špeciálnu zásluhu na objavoch štruktúry komét mal Fred Whipple.
Koma.
"Hlavný článok: Koma"
V momente, keď sa kométa priblíži k Slnku do vzdialenosti približne 5 AU (prekročí dráhu Jupitera), vytvorí sa "koma", ktorá má v blízkosti jadra radiačné vlastnosti. Je vytváraná sublimáciou ľahko vyprchávajúcich látok na strane privrátenej k Slnku a vychádza z ľadom obalených prachových čiastočiek.
Pozorovania sondou Giotto zistili, že vyparovanie sa dotýka približne 10 až 15 % povrchu kométy a že vyprchávajúca hmota uniká z krehkých miest čiernej kôry. Z týchto miest unikajúce molekuly tvoria vnútornú komu. Tá sa pri ďalšom zahrievaní vďaka ionizácii a disociácii zväčšuje a nakoniec sa koma stane uvoľňovanými iónmi a radikálmi viditeľnou. Toto sa deje v obklopení ultrafialového žiarenia atomárneho vodíku, a táto koma je známa tiež ako UV koma a bola pozorovaná pri kométe Hale-Bopp v roku 1997, kde dosiahla priemer 150 miliónov kilometrov. Pretože ozónová vrstva atmosféry je neprechodná pre UV žiarenie, môže byť UV koma pozorovaná iba cez satelity.
Chvost.
Približne pri prekročení obežnej dráhy Marsu začnú čiastočky komy pôsobením radiačného tlaku a slnečného vetra formovať kometárny chvost, presnejšie dva chvosty: 
Úbytok kometárneho materiálu je pre „nové“ kométy, ktoré sa k Slnku priblížia prvýkrát, približne 10 až 50 ton za sekundu, pri opakovaných preletoch sa úbytok hmoty zmenší na menej než 0,1 t/s. Tieto malé množstvá od maximálne 0,03 do 0,2 percent kometárnej hmoty na jeden prechod okolo Slnka znamenajú, že chvost je veľmi riedky. Ohromná jasnosť chvostov sa vysvetľuje práve v prípade prachového chvostu veľkým povrchom mikroskopických prachových čiastočiek a v prípade plynného chvostu príspevkom dokonca každého atómu a molekuly k svetelnosti. Toto priamo vedie k porovnávaniu veľkostí kometárnych jadier so zväčšovaním svetelností a zaraďovaním do rôznych stupníc.
V roku 1996 bolo objavené, že kométy vyžarujú röntgenové žiarenie. Toto röntgenové žiarenie prekvapilo vedcov, pretože sa nepredpokladalo, že ho kométy vyžarujú. Röntgenové lúče sú pravdepodobne generované interakciou medzi kométami a slnečným vetrom: keď vysoko nabité ióny prelietajú cez atmosféru kométy, narážajú na kometárne atómy a molekuly. V týchto zrážkach ióny zachytia jeden alebo viac elektrónov, čo vedie k emisii röntgenového žiarenia a vysoko ultrafialových fotónov. 
Aktívna vs. spiaca kométa.
Aktívna kométa má povrch, ktorý uvoľňuje materiál (prchá). Spiaca kométa má neaktívny povrch (neprchá) a to v ktorejkoľvek vzdialenosti od hviezdy.
Obehové vlastnosti.
Kométy sú klasifikované podľa ich obežných dôb (periód). "Krátkoperiodické kométy" majú obežné doby dlhé menej ako 200 rokov, kým dlhoperiodické kométy majú dlhšie obežné doby, pričom ale stále zostávajú gravitačne viazané k Slnku. "Jednonávratové kométy" majú parabolické a hyperbolické obežné dráhy, ktoré ich vynesú navždy mimo slnečnú sústavu po jednom prechode popri Slnku. Opačným extrémom je krátkoperiodická kométa Encke, ktorá má obežnú dráhu, ktorá jej nedovolí vzdialiť sa od Slnka ďalej ako planéta Jupiter. Za miesto vzniku krátkoperiodických komét sa považuje Kuiperov pás, zatiaľ čo zdrojom dlhoperiodických je zrejme Oortov oblak. Na vysvetlenie toho, prečo sú kométy „vyrušené“ do veľmi eliptických dráh, sa navrhlo veľa modelov. Patria medzi ne priblíženie sa k iným hviezdam pri tom, ako sa Slnko pohybuje po svojej obežnej dráhe Galaxiou; pôsobenie Nemesis – hypotetického sprievodca Slnka; alebo pôsobenie neznámej Planéty X.
Pre svoju malú hmotnosť a eliptické obežné dráhy, ktoré ich privádzajú do blízkosti veľkých planét, sú obežné dráhy komét často rušené (perturbované). Pri krátkoperiodických kométach badať veľkú tendenciu k zhode ich afélia s polomerom obežnej dráhy obrích planét, pričom Jupiterova skupina komét je zo všetkých najväčšia. Je zrejmé, že obežné dráhy komét prichádzajúcich z Oortovho oblaku často ovplyvňuje gravitácia obrích planét v dôsledku blízkych preletov okolo týchto planét. Jupiter je najväčším zdrojov takýchto perturbácií, pretože je zďaleka najhmotnejšou planétou v slnečnej sústave.
Pre gravitačné interakcie sa stratilo množstvo periodických komét objavených v minulých desaťročiach alebo v minulých storočiach, pretože ich obežné dráhy nikdy neboli dostatočne známe na to, aby sme vedeli, kde a kedy hľadať ich budúce priblíženie. Vďaka tomu sa niekedy stáva, že je novoobjavená kométa po vypočítaní jej dráhy v skutočnosti starou „stratenou“ kométou. Príkladom je kométa 11P/Tempel-Swift-LINEAR, ktorá bola objavená v roku 1869, ale po roku 1908 sa stala v dôsledku perturbácií Jupitera nepozorovateľnou, a náhodou bola znovu objavená až pozorovaniami v programe LINEAR v roku 2001.
Vypočítavanie obežných dráh.
Pri novoobjavených kométach sú známe iba krátke pozorované úseky obežných dráh, preto sa najprv počítajú možné parabolické kurzy. So zväčšujúcou sa dobou pozorovania je možné rozhodnúť, či je dráha v skutočnosti eliptická, či prípadne hyperbolická. Z približne 660 skúmaných komét je známe nasledovné rozdelenie obežných dráh komét: 43 % parabol, 25 % dlhoperiodických elíps, 17 % krátkoperiodických elíps a 15 % hyperbol. Veľké pomerné množstvo parabol je však pravdepodobne skreslené príliš krátkou pozorovacou dobou. Pri napozorovanom období okolo 240 – 500 dní, iba 3 % komét má parabolické dráhy. Teda elipsy pravdepodobne dosť jednoznačne prevládajú.
Názvy komét.
Pomenovania pre kométy sa menili v ostatných dvoch storočiach podľa viacerých rôznych konvencií. Teda predtým, než sa ustálilo systematické pomenovanie, kométy boli pomenované rôznymi spôsobmi. Halleyho kométa nesie názov po Edmundovi Halley, ktorý prvý vypočítal jej obežnú dráhu. Podobne aj druhá známa periodická kométa bola pomenovaná po astronómovi, ktorý vypočítal jej obežnú dráhu a nie po objaviteľovi kométy. Väčšina jasných komét boli označované ako 'Veľká kométa z roku…', v ktorom sa zjavila.
Na začiatku 20. storočia bolo bežne používanou konvenciou pomenovanie komét podľa ich objaviteľov a takto zostalo aj do dnešných čias. Kométa je pomenovaná podľa prvých troch jej nezávislých objaviteľov. V posledných rokoch bolo mnoho komét objavených prístrojmi ovládanými veľkými tímami astronómov a v takom prípade môžu byť kométy pomenované podľa prístroja (napríklad kométa IRAS-Araki-Alcock bola nezávisle objavená satelitom IRAS a amatérskymi astronómami Genichim Arakim a Georgeom Alcockom).
Do roku 1994 systematické pomenovanie komét znamenalo najprv nazvanie kométy provizórnym označením roku jej objavenia nasledovaným malým písmenom vyjadrujúcim jej poradie objavu v danom roku (napr. Kométa Bennet 1969 i bola deviatou objavenou kométou v roku 1969). Keď sa vypočítala obežná dráha, kométa dostala stále označenie roku svojho perihélia, nasledovaným rímskym číslom, a teda z „Kométa Bennet 1969 i“ sa stala „Kométa Bennet 1970 II“.
Zvyšujúci počet objavených komét sťažil spracovanie tejto procedúry a v roku 1994 Medzinárodná astronomická únia schválila nový pomenovací systém. Kométy sú dnes označované rokom ich objavu nasledovaným písmenom vyjadrujúcim polovicu mesiaca v čase objavu a číslom vyjadrujúcim poradie objavu, takže štvrtá kométa objavená v druhej polovici februára 2006 by mala označenie 2006 D4. Takisto sa (po vypočítaní obežnej dráhy, prípadne neskôr) k označeniu pridáva jeden z prefixov:
Periodické kométy majú takisto číslo označujúce poradie ich objavu. Teda Halleyho kométa ako prvá identifikovaná periodická kométa má systematický názov 1P/1682 Q1. Kométa Hale-Bopp má systematické označenie C/1995 O1 a kométa Hyakutake nesie názov C/1996 B2.
História štúdia komét.
Prvé pozorovania a názory.
V minulosti boli kométy považované za nešťastné znamenia alebo boli dokonca vykladané ako útok nebeských bytostí proti pozemským obyvateľom. Niektoré autority interpretujú zmienky „padajúcich hviezd“ v Gilgamešovi, Zjavení Jána (Apokalypse) a Knihe Enochovej ako zmienky o kométach, prípadne o bolidoch.
V prvej knihe zo svojej "Meteorologica" navrhol Aristoteles pohľad na kométy, ktorý ovládol západné myslenie skoro po dve tisícky rokov. Odmietol názory niekoľkých skorších filozofov, že kométy sú planéty alebo aspoň javy podobné planétam, z toho dôvod, že kým planéty majú obmedzený pohyb okolo zvieratníka, kométy sa môžu zjaviť v ktorejkoľvek časti oblohy. Aristoteles naopak opísal kométy ako javy vrchnej atmosféry, kde sa príležitostne horúce a suché exhaláty spájajú a vybuchujú v plameňoch. Aristoteles považuje tento mechanizmus za zodpovedný nielen za kométy, ale aj meteory, polárnu žiaru, ba dokonca aj za Mliečnu cestu.
Neskôr niekoľko klasických filozofov spochybnilo jeho názor na kométy. Seneca vo svojich "Prírodovedeckých otázkach" pozoroval, že kométy sa pohybujú pravidelne po oblohe a nie sú rušené vetrom, čo je správanie typickejšie pre nebeské než pre atmosférické javy. Pripustil, že iné planéty sa neobjavujú mimo zvieratníka, nevidel však žiadny dôvod, prečo by sa planétam príbuzné objekty nemohli objavovať v ktorejkoľvek časti oblohy, keďže ľudské vedomosti o nebeských veciach boli veľmi obmedzené. Napriek tomu sa Aristotelovský názor ukázal ako vplyvnejší a až v 16. storočia sa dokázalo, že kométy musia existovať mimo atmosféry Zeme.
V roku 1577 bola niekoľko mesiacov viditeľná jasná kométa. Dánsky astronóm Tycho Brahe použil merania polohy kométy, ktoré vykonal sám a ďalší, geograficky oddelení pozorovatelia, aby zistil, že kométa nemá žiadnu merateľnú paralaxu. V rámci presnosti týchto meraní toto zistenie znamenalo, že kométa musí byť aspoň štyrikrát ďalej od Zeme ako Mesiac.
Štúdium obežnej dráhy (orbity).
Aj keď teraz bolo dokázané, že kométy patria na oblohu, o otázke, ako sa pohybujú po oblohe sa debatovalo väčšinu nasledujúceho storočia. Dokonca aj po tom, čo Johannes Kepler zistil v roku 1609, že planéty sa pohybujú okolo Slnka po eliptických obežných dráhach, zdráhal sa uveriť, že zákony, ktorými sa riadia pohyby planét ovplyvňujú aj pohyb ostatných objektov – domnieval sa, že kométy sa pohybujú medzi planétami po priamych dráhach. Galileo Galilei, hoci bol oddaným stúpencom Kopernika, odmietol Tychove paralaktické pozorovania a držal sa Aristotelovskej predstavy pohybu po priamkach cez vrchnú atmosféru.
Prvý návrh, že Keplerove zákony planetárnych pohybov by mali platiť aj pre kométy, predložil Williamom Lowerom v roku 1610. V nasledujúcich desaťročiach ďalší astronómovia, vrátane Pierra Petita, Giovanni Borelliho, Adriena Auzouta, Roberta Hookeho a Jean-Dominique Cassiniho, všetci argumentovali v prospech tvrdenia, že sa kométy okolo Slnka pohybujú buď po eliptických alebo parabolických dráhach, zatiaľ čo iní, ako napríklad Christian Huygens a Johannes Hevelius, podporovali tvrdenie o lineárnom pohybe komét.
Záležitosť vyriešila jasná kométa, ktorú objavil Gottfried Kirch 14. novembra 1680. Astronómovia v celej Európe sledovali jej polohu počas niekoľkých mesiacov. Vo svojich "Principia Mathematica" z roku 1687 Isaac Newton dokázal, že objekt pohybujúci sa podľa jeho zákona o úbytku gravitácie so štvorcom vzdialenosti musí opisovať obežnú dráhu tvaru jednej z kužeľosečiek a demonštroval, ako napasovať dráhu kométy po oblohe na parabolickú obežnú dráhu s použitím kométy z roku 1680 ako príkladu.
V roku 1705 Edmond Halley aplikoval Newtonovu metódu na 24 pozorovaní komét medzi rokmi 1337 a 1698. Zaznamenal, že tri z nich – kométy z rokov 1531, 1607 a 1682 – majú veľmi podobné dráhové elementy a bol ďalej schopný zdôvodniť malé rozdiely v ich obežných dráhach na základe gravitačných perturbácií Jupitera a Saturna. V presvedčení, že tieto tri úkazy boli tri výskyty tej istej kométy, predpovedal, že sa objaví znova niekedy v rokoch 1758 – 9. (Ešte predtým Robert Hooke stotožnil kométu z roku 1664 s ďalšou z roku 1618 a Jean-Dominique Cassini vyslovil podozrenie o totožnosti komét z rokov 1577, 1665 a 1680. Obaja sa mýlili.)
Halleyho predpoveď o dátume návratu bola neskôr upresnená tímom troch francúzskych matematikov: Alexis Clairaut, Joseph Lalande a Nicole-Reine Lepaute, ktorí predpovedali dátum perihélia kométy v roku 1759 s presnosťou na jeden mesiac. Keď sa kométa objavila podľa predpovedí, stala sa známou ako Halleyho kométa (jej oficiálne označenie je 1P/Halley). Jej ďalší návrat sa očakáva v roku 2061.
Medzi kométami s dostatočne krátkymi periódami, ktoré boli pozorované niekoľkokrát v historických záznamoch, je Halleyho kométa unikátna tým, že je stále dostatočne jasná na to, aby ju bolo možné pozorovať voľným okom. Od potvrdenia periodicity Halleyho kométy bolo objavených veľa ďalších periodických komét pomocou teleskopov. Druhá kométa, u ktorej bola objavená periodická obežná dráha, bola kométa Encke (oficiálne označenie 2P/Encke). Medzi rokmi 1819 – 1821 nemecký matematik a fyzik Johann Franz Encke vypočítal obežné dráhy série kometárnych výskytov pozorovaných v rokoch 1786, 1795, 1805 a 1818, vyvodil, že ide o tú istú kométu a úspešne predpovedal jej návrat v roku 1822. Do roku 1900 bol pri sedemnástich kométach bol pozorovaný viac ako jeden prechod perihéliom a boli uznané za periodické kométy. Do januára 2005 bol priznaný tento štatút 164 kométam, hoci niektoré z nich boli medzitým zničené alebo sa stratili.
Štúdium fyzikálnych charakteristík.
Už na začiatku 18. storočia niektorí vedci navrhli správne hypotézy fyzikálneho zloženia komét. V roku 1755 Immanuel Kant vyslovil hypotézu, že kométy sú zložené z nejakej prchavej látky, ktorej vyparovanie spôsobuje ich žiarivý výzor v perihéliu. V roku 1836, nemecký matematik Friedrich Wilhelm Bessel, po tom, čo pozoroval prúdy vyparovania pri výskyte Halleyho kométy v roku 1835, prišiel s myšlienkou, že reaktívne sily vyparujúcej sa hmoty by mohli byť dostatočne veľké na to, aby podstatne zmenili obežnú dráhu kométy, a tvrdil, že negravitačné pohyby kométy Encke vyplývajú z tohoto mechanizmu.
Ďalší objav týkajúci sa komét však zatienil tieto idey na takmer jedno storočie. V období 1864 – 1866 taliansky astronóm Giovanni Schiaparelli vypočítal obežnú dráhu meteorického roja Perzeíd a na základe podobnosti obežných dráh vyslovil správnu hypotézu, že Perzeidy sú fragmenty kométy Swift-Tuttle. Súvislosť medzi kométami a meteorickými rojmi dramaticky podčiarkol výskyt veľmi veľkého meteorického roja z dráhy kométy Biela v roku 1872, pri ktorej bol pozorovaný jej rozpad na dve časti počas návratu v roku 1846, a ktorá už nebola nikdy pozorovaná po roku 1852. Vznikol model „štrkového brehu/násypu“ (gravel bank) kometárnej štruktúry, podľa ktorého sa kométy skladajú zo sypkých hromád malých skalnatých objektov obalených ľadovou vrstvou.
Do polovice 20. storočia tento model už mal niekoľko nedostatkov: predovšetkým nedokázal vysvetliť, ako teleso, ktoré obsahovalo iba neveľké množstvo ľadu, mohlo mať žiarivé prejavy vyparujúcej sa pary po niekoľkých prechodoch perihéliom. V roku 1950 Fred Lawrence Whipple navrhol, že namiesto skalnatých objektov obsahujúcich málo ľadu, sú kométy ľadové objekty obsahujúce malé množstvo prachu a skaly. Tento model „špinavej snehovej gule“ bol rýchlo akceptovaný. Bol potvrdený, keď „armáda“ vesmírnych sond (vrátane sondy Európskej vesmírnej agentúry Giotto, americko-európska International Cometary Explorer a sovietske sondy Vega 1 a Vega 2) preletela cez chvost Halleyho kométy v roku 1986, aby odfotografovala jadro a pozorovala prúdy vyparujúceho sa materiálu. Americká sonda Deep Space 1 preletela popri jadre kométy Borrelly 21. septembra 2001 a potvrdila, že charakteristika Halleyho kométy je rovnaká aj pre ďalšie kométy.
Sonda Stardust, ktorá odštartovala vo februári 1999 zozbierala čiastočky komy kométy Wild 2 v januári 2004 a pristála so vzorkami na Zemi v januári 2006. V roku 2005 sonda Deep Impact vypustila projektil, ktorý narazil do kométy Tempel 1. Impaktor vysielal údaje snímky približujúcej sa kométy až do okamihu tesne pred dopadom. Pri náraze na povrch kométy vytvoril kráter, ktorý skúmala samotná sonda, kozmické ďalekohľady ako aj observatóriá na Zemi. V roku 2014 európska sonda Rosetta dosiahla obežnú dráhu okolo kométy Churyumov-Gerasimenko a umiestnila malý pristávací modul na jej povrch. Išlo o prvé mäkké pristátie sondy na kométe. Hoci pristávací modul fungoval len krátko, materská sonda obiehala okolo kométy ešte takmer dva nasledujúce roky a urobila z nej najlepšie preskúmané teleso zo všetkých doteraz známych komét.
Budúce vesmírne misie pridajú ďalšie detaily k našej predstave o zložení komét. 
Veľké kométy.
Zatiaľ čo stovky maličkých komét prelietajú vnútornou slnečnou sústavou každý rok, iba zopár komét však zapôsobí na verejnosť. Približne každú dekádu nejaká kométa sa stane dosť jasnou na to, aby bola pozorovateľná pre normálneho pozorovateľa – takéto kométy sú často označované ako veľké kométy. V minulosti jasné kométy spôsobovali paniku a hystériu medzi verejnosťou, ich zjavenia boli interpretované ako zlé znamenia. V nedávnej minulosti, počas príchodu Halleyho kométy v roku 1910, Zem prechádzala cez chvost kométy a noviny v tom čase mylne podnietili paniku, že dikyán obsiahnutý v chvoste by mohol otráviť milióny ľudí, no a príchod Hale-Boppovej kométy v roku 1997 spustil masovú samovraždu kultu Nebeská brána. Väčšina ľudí však považuje veľké kométy iba za krásny výjav.
Predpovedanie, či sa nejaká kométa stane veľkou kométou, je obzvlášť ťažké, keďže na jasnosť kométy môže pôsobiť veľa faktorov a drasticky ju odchýliť od predpovedí. Všeobecne povedané, ak má kométa veľké a aktívne jadro, bude prechádzať blízko pri Slnku a nie je v zákryte za Slnkom pri pohľade zo Zeme v momente najväčšej jasnosti, má veľkú šancu zaradiť sa medzi veľké kométy. Napriek tomu, že kométa Kohoutek v roku 1973 spĺňovala všetky tieto kritéria a bol očakávaný veľký výjav, opak bol pravdou. Kométa West, ktorá sa objavila o tri roky neskôr mala oveľa menšie očakávania (zrejme pretože vedci sa viac báli veľkých predpovedí po fiasku s kométou Kohoutek), stala sa však extrémne pôsobivou kométou.
Neskoré 20. storočie zažilo dlhú prestávku medzi objavením sa veľkých komét, nasledovanú príchodom hneď dvoch v rýchlom slede – kométa Hyakutake v roku 1996, nasledovaná Hale-Boppovou kométou, ktorá dosiahla maximum jasnosti v roku 1997, aj keď bola objavená dva roky pred tým. Návrat Halleyovej kométy sa očakáva v roku 2061. 
Medzi veľké kométy 21. storočia patrí C/2006 P1 (McNaught) s preletom v roku 2007, kométa 17P/Holmes o necelý rok neskôr a kométa C/2020 F3 (NEOWISE) s preletom v roku 2020.
Zvláštne kométy.
Z tisícov známych komét sú niektoré nezvyčajné. Kométa Encke má orbitu medzi obežnými dráhami Jupitera a Merkúra, zatiaľ čo kométa 29P/Schwassmann-Wachmann má nestálu obežnú dráhu, celú však medzi Jupiterom a Saturnom. Kométa 2060 Chiron, ktorej nestabilná orbita sa drží medzi Saturnom a Uránom, bola sprvu klasifikovaná ako asteroid, až kým bola zaznamenaná jej slabá koma. Podobne aj kométa Shoemaker-Levy 2 bola sprvu označená ako asteroid 1990 UL3. Niektoré blízkozemné asteroidy sú považované za vyhasnuté jadrá komét, z ktorých sa už neuvoľňujú plyny.
Pri niektorých kométach bol pozorovaný rozpad. Kométa Biela bola významným príkladom rozlomenia na dve časti počas jej prechodu perihéliom v roku 1846. Dve novovzniknuté kométy boli videné nezávisle v roku 1852, ale nikdy viac potom. Namiesto toho boli v rokoch 1872 a 1885 pozorované veľkolepé meteorické roje, v časoch, keď mala byť viditeľná kométa. Slabý meteorický roj, Andromedidy, ktorý je možné pozorovať každoročne v novembri, je vyvolaný tým, že Zem prechádza pôvodnou obežnou dráhou kométy Biela. Ďalším príkladom rozpadnutej kométy je napríklad 73P/Schwassmann-Wachmann, ktorej rozpad sledoval aj Hubblov vesmírny ďalekohľad. V roku 1995 bolo zaznamenaných päť úlomkov jej jadra. Ďalší prelet perihéliom znamenal pokračovanie rozpadu, ktorého výsledkom je prinajmenšom 20 úlomkov. Niekoľko ďalších komét sa počas ich preletom perihéliom začalo rozpadať, vrátane veľkej kométy West a kométy Ikeya-Seki. Niektoré kométy ako napríklad kométy Kreutzovej skupiny sa pohybujú po obežných dráhach v skupinách a sú považované za časti jedného objektu, ktorý sa dávno rozpadol.
Ďalšie význačné pozorovanie kometárneho rozpadu bol rozpad kométy Shoemaker-Levy 9 pozorované v roku 1993. V čase objavu bola dráha kométy v blízkosti Jupitera, ktorého gravitácia udržala kométu pri blízkom priblížení v roku 1992. Toto priblíženie roztrhlo kométu na stovky častí a počas 6 dní v júli 1994, tieto kúsky vstúpili do atmosféry Jupitera. Prvýkrát mali astronómovia možnosť pozorovať kolíziu medzi dvoma objektmi v slnečnej sústave. Rovnako existuje hypotéza, že objekt zodpovedný za Tunguskú udalosť v roku 1908 by mohol byť jedným z fragmentov kométy Encke.
Kométa Čurjumov-Gerasimenko, objekt výskumu sondy Rosetta, je naopak považovaná za kométu, ktorá vznikla zlepením dvoch menších komét. Jej jadro má neobyčajný tvar zložený z dvoch lalokov spojených tenším hrdlom.
Od roku 2017 sa začali objavovať telesá, ktoré podľa ich dráhy prileteli do blízkosti Slnka z medzihviezdneho priestoru. Hneď druhé takéto objavené teleso, 2I/Borisov, vykazovalo kometárnu aktivitu. Išlo o veľmi malé a veľmi slabé teleso, ktoré sa po najväčšom priblížení k Slnku dňa 9. decembra 2019 začalo navždy vzďaľovať.
Kométy vo fikciách.
Kométy sú populárnym objektom pre autorov science fiction a tvorcov filmov, aj keď sú často zle vysvetľované ako horľavé objekty, namiesto ľadových.

</doc>
<doc id="8899" url="https://sk.wikipedia.org/wiki?curid=8899" title="Kopčany">
Kopčany

Kopčany môže znamenať:

</doc>
<doc id="8901" url="https://sk.wikipedia.org/wiki?curid=8901" title="Kopčany (obec na Slovensku)">
Kopčany (obec na Slovensku)



</doc>
<doc id="8903" url="https://sk.wikipedia.org/wiki?curid=8903" title="Pythagoras">
Pythagoras



</doc>
<doc id="8908" url="https://sk.wikipedia.org/wiki?curid=8908" title="Župa">
Župa

Župa môže byť:

</doc>
<doc id="8909" url="https://sk.wikipedia.org/wiki?curid=8909" title="Katastrálne územie">
Katastrálne územie

Katastrálne územie (do roku 1927 nazývané "katastrálna obec") je na Slovensku (obdobne napríklad v Česku, Rakúsku a Slovinsku) územne uzavretý a v katastri nehnuteľností spoločne evidovaný súbor pozemkov. Podobný, ale nie identický, je pojem územno-technická jednotka.
Jedno katastrálne územie môže tvoriť obec (napríklad Kežmarok), no často sa stáva, že je obec zložená z viacerých katastrálnych území (napríklad Poprad sa skladá z katastrálnych území Poprad, Spišská Sobota, Stráže pod Tatrami, Veľká a Matejovce). Jedno katastrálne územie však nemôže byť súčasťou viacerých obcí.
Katastrálne územia boli kedysi samostatnými obcami, no neskôr sa niektoré z nich spojili.
Ďalšia existencia katastrálnych území je účelná z toho dôvodu, že evidencia pozemkov a vlastníckych práv k nim je na Slovensku evidovaná práve vzhľadom na katastrálne územia. Vlastníctvo k pozemkom je evidované na okresných úradoch.

</doc>
<doc id="8911" url="https://sk.wikipedia.org/wiki?curid=8911" title="Kraj (štátna správa)">
Kraj (štátna správa)

Kraj je jednotka územného členenia a jednotka štátnej správy na Slovensku. Od zrušenia krajských úradov v roku 2007 ostáva kraj v oblasti štátnej správy už len územným obvodom pre okresné úrady v sídle kraja, inak je kraj už len jednotkou územného členenia štátu na rôzne účely a štatistickou jednotkou. 
Mimo štátnej správy a štatistiky však kraj hrá dôležitú úlohu ako územná jednotka v justícii (krajské súdy, krajské prokuratúry), ozbrojených silách (územné vojenské správy), polícii (krajské riaditeľstvá Policajného zboru), hasičstve (krajské riaditeľstvá Hasičského a záchranného zboru) i iných oblastiach špecializovanej štátnej správy (krajské stavebné úrady, inšpektoráty práce, krajské školské úrady, krajské pamiatkové úrady, krajské lesné úrady, krajské úrady životného prostredia, krajské pozemkové úrady, krajské veterinárne a potravinové správy) a najvyššia jednotka samosprávy na Slovensku - územia jednotlivých krajov štátnej správy sú totiž identické s územiami samosprávnych krajov, čo sú najvyššie jednotky územnej samosprávy na Slovensku.
Kraje v oblasti štátnej správy v dejinách Slovenska.
Prvé kraje boli na Slovensku vytvorené roku 1949, pozri kraj (1949 – 1960). K zníženiu ich počtu došlo roku 1960, pozri kraj (1960 – 1990). V roku 1990 boli kraje zrušené. Kraje boli znovu zavedené 1. júla 1996, odkedy sa Slovensko znova delí na kraje, a to na osem krajov. 
Štát vykonával správu kraja v rokoch 1949 – 1990 prostredníctvom tzv. krajských národných výborov. Od roku 1996 do roku 2007 (resp. 2012) štát vykonával správu kraja v oblasti štátnej správy prostredníctvom krajských úradov a v rokoch 2007 – 2013 (aj) prostredníctvom tzv. obvodných úradov v sídle kraja. V roku 2007 (resp. 2013) boli krajské úrady zrušené. Od roku 2013 je kraj v oblasti štátnej správy územným obvodom pre okresné úrady v sídle kraja.

</doc>
<doc id="8912" url="https://sk.wikipedia.org/wiki?curid=8912" title="Obec (Slovensko)">
Obec (Slovensko)

Obec je základný územný samosprávny a právny celok na Slovensku (podobne aj v iných krajinách).
Charakteristika.
Obec je tvorená jedným alebo viacerými sídlami. Jej územie je tvorené najmenej jedným katastrálnym územím. Združuje občanov, ktorí majú na jej území trvalý pobyt. V Európe je v súčasnosti asi 140 000 obcí.
Niektoré obce na Slovensku majú postavenie mesta.
Väčšie obce sa delia na časti obcí, v mestách nazývané mestské časti, vo vidieckych sídlach miestne časti.
Počet obcí, miest, mestských častí a vojenských obvodov.
Počet obcí a mestských častí na Slovensku = 2927 (vrátane 17 mestských častí Bratislavy a 22 mestských častí Košíc).
Počet obcí bez mestských častí Bratislavy a Košíc, vrátane Bratislavy a Košíc ako celku = 2890.
Počet miest na Slovensku = 141.
Počet vojenských obvodov = 3 (Lešť, Valaškovce, Záhorie). Vojenský obvod Javorina bol k 1. januáru 2011 zrušený.
Územná samospráva.
Obce majú občanmi volené obecné a mestá mestské zastupiteľstvá. Na čele obce je starosta, na čele mesta primátor.
Bratislava a Košice.
Postavenie miest Bratislava a Košice je riešené samostatnými zákonmi. Obe sú rozdelené na mestské časti, ktoré si volia aj vlastné zastupiteľstvá a starostov. Zároveň však majú aj mestské zastupiteľstvo a primátora.
Pôsobnosť obcí.
Do pôsobností obcí patrí najmä základné školstvo, správa miestnych komunikácií, stavebné konanie, správa majetku obce a iné.
Podľa zákona č. 369/1990 Zb. o obecnom zriadení:
(3) Obec pri výkone samosprávy najmä
Názov.
Podľa zákona o obecnom zriadení by obce na Slovensku nemali mať rovnaké názvy. Napriek tomu však existuje 205 obcí, ktoré majú rovnaký názov s inou obcou. Daniel Kerekes ako príklad uváza obce Lúčka (okres Levoča), Lúčka (okres Rožňava), Lúčka (okres Sabinov) a Lúčka (okres Svidník). Všetky sú na východnom Slovensku, tri z nich v jednom kraji a dve z nich sú v susedných okresoch. Okrem nich existujú ešte Kotrčiná Lúčka, Lietavská Lúčka a Nezbudská Lúčka. Štyrikrát sa na Slovensku vyskytuje aj obec Porúbka. Trojkombinácií je 11 a 164 názvov je duplicitných. Duplicitné názvy vznikali aj poslovenčovaním dovtedy rôznych maďarských mien. V 60. rokoch 19. storočia mali Lúčky tieto názvy: Lucska, Tapli-Lucska, Harcsár-Lucska a Lucska. Od racionalizácie názvov v roku 1910 niesli tieto názvy: Szepesrét, Tapolylucska, Fazekasrét, Lucska. Po vzniku Česko-Slovenska však boli poslovenčené na názov Lúčka. Na začiatku Česko-Slovenska ale aj v roku 1948 bolo prioritou nacionalizovať, nie racionalizovať názvy obcí. Dublicita je zakázaná až od roku 1970. Ministerstvo vnútra však zmeny neplánuje. S novým názvom by musela súhlasiť vláda a tiež aj obec v obecnom referende.

</doc>
<doc id="8914" url="https://sk.wikipedia.org/wiki?curid=8914" title="Stolica (územie)">
Stolica (územie)

Stolica alebo šľachtická župa je bežný slovenský názov administratívnych jednotiek Uhorska od novoveku až do zániku Uhorska v roku 1918 a potom aj krátko v Česko-Slovensku do konca roka 1922. V slovenskej historiografii sa pojem technicky používa len ako označenie pre druhú fázu administratívnych jednotiek v Uhorsku, ktorá trvala od 13./14. storočia do roku 1849.
Išlo o jednotky šľachtickej samosprávy, na rozdiel od komitátov, ktoré boli kráľovskými jednotkami a na rozdiel od žúp, ktoré boli štátnymi jednotkami. Na čele stolice bol župan (od 15. storočia hlavný župan) a podžupan.
História.
V 13. storočí postupne moc kráľov upadla a (kráľovské) komitáty sa postupne zmenili na (šľachtické) stolice, v ktorých kráľom menovaní hodnostári už mali len symbolickú moc. Skutočnú moc mala šľachta prostredníctvom svojich zástupcov. Stolice si časom vydobyli značnú nezávislosť, rešpektovanú aj samotnými uhorskými kráľmi a neskôr Habsburgovcami. Na prelome 14. a 15. storočia už bolo v Uhorsku asi 70 stolíc.
Ako nové napríklad vznikli počas 14. storočia Turčianska, Liptovská a Oravská stolica, ktoré boli vyčlenené z pôvodného (územne značne rozsiahleho) Zvolenského komitátu.
Prechod od komitátov k stoliciam prebiehal v každej župe odlišným tempom, pričom prvé stolice vznikli v 13. storočí.
Okrem stolíc existovali v Uhorsku aj určité mestá či provincie, ktoré mali špeciálne postavenie. Pozri napr. Historické župy na Slovensku.
V Uhorsku sa postupne počas 15. storočia počet stolíc ustálil a s malými zmenami toto členenie pretrvalo až do roku 1918. Pri zániku Uhorska v roku 1918 tu existovalo 64 žúp.

</doc>
<doc id="8915" url="https://sk.wikipedia.org/wiki?curid=8915" title="Komitát">
Komitát

Komitát (iné názvy: kráľovský komitát, hradské španstvo, kráľovská župa) je v slovenskej historiografii spätné označenie pre prvú fázu administratívnych jednotiek v Uhorsku, ktorá trvala od konca 10. storočia do 13./14. storočia.
Komitáty (aspoň niektoré) sa ďalej delili na hradné obvody, ich počet ani hranice však nie sú známe. Okrem toho existovali malé, tzv. pohraničné komitáty, ktorých úlohou bola ochrana hraníc, a ktoré zanikli so vznikom stolíc. Nitrianske kniežatstvo v roku 1042 pozostávalo vtedy z 9 komitátov. Okolo roku 1074 bolo v Uhorsku 45 – 50 komitátov. 
Začali vznikať asi už za Gejzu, najneskôr však za Štefana I. V severnej časti Uhorska (teda aj na Slovensku) nadviazali na župy a podobné jednotky Veľkej Moravy. Uhorsko bolo centralizovaným štátom, ktorý bol rozdelený na kráľovské komitáty spravované hodnostárom. Hodnostárom na čele bol župan menovaný panovníkom, neskôr aj podžupan.
Župan sídlil zvyčajne na hrade, podľa ktorého komitát dostal aj svoje meno. 
Komitáty boli jednoducho organizačné jednotky s cieľom spravovať kráľovský majetok (ktorým do 13. storočia bola prakticky celá krajina). Išlo teda o kráľovské jednotky, na rozdiel od stolíc, ktoré boli šlachtické jednotky a na rozdiel od žúp, ktoré boli štátnymi jednotkami.
Prechod od komitátov k stoliciam prebiehal v každej župe inak rýchlo, prvé stolice vznikli v 13. storočí.
V latinčine – vtedajšom úradnom jazyku – mal tento útvar veľa rôznych označení, až v 13. storočí sa ustálil názov „comitatus“, odkiaľ pochádza aj slovo komitát. V maďarčine sa pravdepodobne tiež používalo viacero názvov, jeden z nich bol "megye" [vyslov: meďe], čo je slovo odvodené zo slovanského "*medja" (alebo zo slovenského "medzä" či bulharského "mežda"), ktoré pôvodne v slovanských jazykoch aj maďarčine označovalo (a v slovenčine ako medza a v slovinčine ako meja dodnes označuje) skôr územnú hranicu.
Koncom 10. storočia vznikli: Bratislavský, Komárňanský, Nitriansky a Ostrihomský komitát. Začiatkom 11. storočia Hontiansky a Tekovský, neskôr (stále ešte v 11. storočí) Abovský, Novohradský, Trenčiansky a Zemplínsky komitát. Následne v 12. storočí Gemerský, Spišský, Turniansky, Užský a Zvolenský komitát a v prvej polovici 13. storočia Šarišský komitát.
Na Slovensku sa nachádzali:

</doc>
<doc id="8916" url="https://sk.wikipedia.org/wiki?curid=8916" title="Šaka">
Šaka

Šaka alebo Čaka (* cca 1787 – † 22. september 1828) bol náčelník kmeňa Zulu (Zuluov).
Zmenil tento kmeň z malého klanu na národ, ktorý vládol rozsiahlej časti južnej Afriky. Dovŕšil formovanie zuluského štátu. Jeho vojenská sila a nová taktika, jeho postupy pri zničení a podmanení si svojich nepriateľov ho preslávili ako jedného z najväčších náčelníkov kmeňa Zulov.
Obsadil väčšinu Natalu, rozbil dovtedajšiu kmeňovú štruktúru a rozdelil obyvateľov do niekoľkých kategórií.

</doc>
<doc id="8917" url="https://sk.wikipedia.org/wiki?curid=8917" title="Šaka Zulu">
Šaka Zulu



</doc>
<doc id="8918" url="https://sk.wikipedia.org/wiki?curid=8918" title="Čaka">
Čaka

Čaka môže byť:

</doc>
<doc id="8920" url="https://sk.wikipedia.org/wiki?curid=8920" title="1962">
1962



</doc>
<doc id="8923" url="https://sk.wikipedia.org/wiki?curid=8923" title="13. február">
13. február



</doc>
<doc id="8925" url="https://sk.wikipedia.org/wiki?curid=8925" title="Župa (Uhorsko po roku 1849)">
Župa (Uhorsko po roku 1849)

Župa ( "vármegye", "comitatus", "Gespanschaft/Komitat") je v modernej slovenskej historiografii slovenský názov územnosprávnych (administratívno-územných) jednotiek štátnej správy v Uhorsku v rokoch 1849 – 1918. 
Išlo o štátne jednotky, ktoré nahradili dovtedajšie šľachtické stolice. Územne však na ne nadviazali. V tej dobe sa tieto jednotky po slovensky spravidla naďalej označovali ako "stolice". Starý slovanský výraz "župa" bol „znovuobjavený“ v 19. storočí. Spojenie maďarského názvu „(vár)megye“ [komitát/stolica/župa] so starým slovanským „župa“ vyplýva najmä z maďarského slova „ispán“ označujúceho župana.
Zoznam koncom 19. storočia.
Vidiecke župy.
V prvej zátvorke je názov v maďarčine, v druhej zátvorke sú uvedené hlavné mestá okolo roku 1910 a potom skratky krajín, v ktorých sa územie dnes nachádza:
Uhorsko bolo rozdelené na týchto 71 žúp, ktoré sa tradične formálne zoskupovali do „obvodov“ či „dištriktov“:
Vlastné Uhorsko.
(a) „Obvod“ na ľavom brehu Dunaja:
(b) „Obvod“ na pravom brehu Dunaja:
(c) „Obvod“ medzi Dunajom a Tisou:
(d) „Obvod“ na pravom brehu Tisy:
(e) „Obvod“ na ľavom brehu Tisy:
(f) „Obvod“ medzi riekami Tisa a Mures:
(g) Sedmohradsko (všetky župy sú v dnešnom Rumunsku):
Chorvátsko-Slavónsko.
Všetky uvedené župy, okrem väčšiny Sriemskej župy, sú v dnešnom Chorvátsku:
Municipiálne mestá.
Nasledovné mestá boli municipiálne mestá:
Vlastné Uhorsko.
Vo vlastnom Uhorsku bolo od roku 1886 24 (od roku 1907 25) municipiálnych miest:
Chorvátsko-Slavónsko.
V Chorvátsku boli 4 municipiálne mestá:
Rijeka.
Mesto Rijeka ("Fiume") tvorilo osobitný celok. Hádali sa oň vlastné Uhorsko a Chorvátsko-Slavónsko, a preto niekoľkokrát zmenilo vlastníka.
Dejiny.
Prvé provizórium (1849 – 1850).
Po porážke maďarskej revolúcie 1848-1849 Rakúšania spolu so zavádzaním tzv. Bachovho absolutizmu zmenili aj administratívny systém v Uhorsku. Okrem iného zaviedli 5 vojenských dištriktov (na dnešnom Slovensku: Bratislava, Košice, na ostatnom území: Šopron, Pešť-Budín a Veľký Varadín). Viedli ich generáli menovaní cisárom. Delili sa na civilné dištrikty (vždy asi štyri), ktoré sa zas delili na župy v hraniciach bývalých stolíc. Úradným jazykom bola nemčina (až do roku 1860/1867).
Druhé, tzv. Geringerovo, provizórium (13. 9. 1850 – 18. 1. 1853).
Hore spomenutých 5 dištriktov bolo premenených na civilné dištrikty, ktoré sa delili na župy a tie na (slúžnovské) okresy. Územie niektorých žúp sa zmenilo a niektoré župy boli novo vytvorené. Dištrikty viedli hlavní dištriktní župani, župy prednostovia a slúžnovské okresy slúžni (=šľachtickí sudcovia).
Tzv. definitívum (19. 1 .1853 – 20. 10. 1860).
Došlo len k malým zmenám. Dištrikty boli formálne premenené na administratívne územia miestodržiteľského oddelenia (od 1.7.1860 administratívne územia expozitúry miestodržiteľstva). Aj tieto sa delili na župy. Na čele žúp stáli komisári menovaní centralistickou rakúskou (viedenskou) vládou . Kompetencie žúp sa obmedzili len na oblasť politickej a daňovej správy. Súdna právomoc bola odovzdaná osobitným úradom.
Prechodné obdobie (1860 – 1867).
Októbrovým diplomom v roku 1860 sa rakúsky cisár zriekol absolutizmu, nastalo tzv. obdobie provizória a postupný návrat k predchádzajúcim stoliciam . Bolo teda postupne obnovované územnosprávne členenie spred roka 1849 (čiže stolice), a to tak v územnom zmysle, ako aj v oblasti funkcií. Samosprávne orgány žúp na úrovni predrevolučných stolíc boli však obnovené až po rakúsko-uhorskom vyrovnaní roku 1867. 
Modernizované staré stolice (1867 – 1918/1923).
Od roku 1867 územne aj naďalej viac-menej existovali staré samosprávne stolice (opätovné rozdelenie Oravsko-turčianskej župy a spojenie Dolnonitrianskej a Hornonitrianskej župy), no niektoré zmeny v priebehu hraníc zostali zachované a funkcia starých stolíc ako útvarov šľachty bola značne obmedzená. Predovšetkým ich už neviedli len šlachtici. Hlavným útvarom župy bol municipálny výbor pozostávajúci z 50% virilistov (osôb platiacich najvyššie priame dane) a z 50% iných, volených osôb spĺňajúcich predpísaný cenzus plus členov ex-offo (zástupca župana, hlavný notár a iní). Na čele župy bol hlavný župan, ktorý bol vládnym úradníkom podriadeným Ministerstvu vnútra Uhorska. Zástupca župana bol takisto veľmi dôležitou funkciou.
Uhorsko pozostávalo zo žúp a tie zo slúžnovských okresov (zjednodušene nazývaných okresy aj v oficiálnych dokumentoch)
V roku 1867 bolo v Uhorsku vytvorených 64 žúp (71 vrátane Chorvátska-Slavónska). Tento počet (71) sa až do roku 1918 nezmenil, iba župa Turňa bola zrušená v roku 1882. Počet slúžnovských okresov do roku 1910 stále rástol. Okolo roku 1891 jestvovalo 409 slúžnovských okresov. Na území súčasného Slovenska bolo po roku 1882 7 celých žúp (Liptovská, Nitrianska, Šarišská, Tekovská, Trenčianska, Turčianska, Zvolenská), väčšia časť 11 žúp (Abovsko-turnianska, Bratislavská, Gemersko-malohontská, Hontianska, Komárňanská, Novohradská, Oravská, Ostrihomská, Spišská, Užská a Zemplínska) a iba niekoľko obcí z dvoch žúp (Rábska a Mošonská). V roku 1918 navyše na Slovensku existovali 4 municipálne mestá. 
Právomoci žúp po roku 1867 stále ubúdali a presúvali ich na ministerstvá. V roku 1869 bolo z právomoci žúp vyňaté súdnictvo a neskôr aj stavebno-technické záležitosti, sirotské záležitosti, lesníctvo, verejná bezpečnosť, veterinárna služba a (celkové) finančné hospodárenie. Najdôležitejšie zmeny sa týkali miest: Municipálny zákon č. 42/1870 zrušil staré práva slobodných kráľovských miest a veľa municipálnych miest (na Slovensku Bratislava a Košice) bolo vyňatých z právomoci žúp. V roku 1876 však mestá – okrem 25 najdôležitejších miest (+ 5 v Chorvátsku-Slavónsku) – svoju „nezávislosť“ opäť stratilo. 
V roku 1868 bolo Sedmohradsko definitívne pričlenené k vlastnému Uhorsku a mesto Rijeka získalo autonómiu. V roku 1873 bola časť Vojenskej hranice pričlenená k vlastnému Uhorsku a časť k Chorvátsku-Slavónsku. Väčšie reorganizácie (vrátane zmien hraníc žúp) sa vykonali v roku 1876 a menšie zmeny hraníc v rokoch 1877, 1882 a 1884.
Nástupnícke krajiny.
V Rumunsku a Maďarsku župné zriadenia pretrvalo až do súčasnosti (i keď hranice žúp boli po rozpade Uhorska zmenené). V Chorvátsku (ešte ako súčasť štátu južných Slovanov) bolo zrušené v roku 1921, prechodne obnovené cez druhú svetovú vojnu (samostatné Chorvátsko) a potom definitívne od roku 1992. Na Slovensku (ešte ako súčasti Česko-Slovenska) bolo župné zriadenie zrušené v r. 1928 a prechodne obnovené cez druhú svetovú vojnu (samostatné Slovensko).

</doc>
<doc id="8935" url="https://sk.wikipedia.org/wiki?curid=8935" title="Meteorický roj">
Meteorický roj

Meteorický roj je zvýšený výskyt meteorov pohybujúcich sa priestorom po rovnobežných dráhach. Veľmi hustý meteorický roj (keď možno voľným okom pozorovať tisíce - až stotisíc - meteorov za hodinu) sa volá meteorický dážď.
Od najstarších časov si ľudstvo všímalo príval meteorov, ktoré zdanlivo prúdili z jedného konkrétneho bodu oblohy v určitom čase roka. Tieto prívaly, teraz nazývané "meteorické roje", sú produktmi malých kozmických úlomkov vnikajúcich do atmosféry vo veľmi vysokých rýchlostiach. Bežne, keď sa hovorí o meteorických rojoch tak sa myslia tie, ktoré sú pozorovateľné zo Zeme, vo všeobecnosti sú ale možné na každom telese s dostatočne hustou atmosférou. Zakaždým, keď kométa preletí popri Slnku, uvoľní z povrchu pôsobením slnečného vetra veľké množstvo malých čiastočiek, ktoré sa časom rozplynú okolo celej obežnej dráhy kométy, vytvoria „prúd“ meteoroidov. V prípade, že sa obežné dráhy týchto častíc a Zeme prekrížia v nejakom bode, Zem prejde týmto prúdom. Trvá to niekoľko dní až týždňov, každý rok v tom istom čase, čo spôsobuje meteorický roj. Veľmi hustý roj sa označuje "meteorický dážď", vtedy je možné vidieť voľným okom až niekoľko stoviek až tisíc meteorov za hodinu. Niektoré roje nie sú viditeľné v noci ale počas dňa, označujú sa "denné roje". Tie sa dajú pozorovať jedine metódami rádiovej astronómie.
Pretože čiastočky meteorického roja sa všetky pohybujú v paralelných dráhach a tou istou rýchlosťou, pre pozorovateľa pod nimi vyzerajú, že sa šíria z jedného bodu na oblohe tzv. radiantu. Tento jeden vyžarujúci bod je spôsobený efektom perspektívy, podobný železničným koľajam zbiehajúcim sa v jednom bode strácajúcom sa za horizontom, ak sa človek pozerá z miesta uprostred koľají. Meteorický roj nesie meno podľa súhvezdia, v ktorom leží jeho radiant, tak napr. Leonidy majú radiant v súhvezdí Leva, Orionidy v súhvezdí Orión a podobne. Výnimkou je len roj Kvadrantidy, ktorého radiant je v súhvezdí Pastier. Tento roj bol totiž pomenovaný v čase, keď existovalo súhvezdie Quadrans Muralis.
Externé odkazy.
Pozn.: všetko v angličtine

</doc>
<doc id="8938" url="https://sk.wikipedia.org/wiki?curid=8938" title="1898">
1898



</doc>
<doc id="8940" url="https://sk.wikipedia.org/wiki?curid=8940" title="1899">
1899



</doc>
<doc id="8944" url="https://sk.wikipedia.org/wiki?curid=8944" title="Bór">
Bór

Bór (lat. "borum") je chemický prvok v periodickej tabuľke prvkov, ktorý má značku B a protónové číslo 5. Patrí medzi polokovové prvky (ako jediný prvok z 13. skupiny) a vyskytuje sa v dvoch modifikáciách, ako amorfný a kryštalický. Kryštalický bór je veľmi tvrdý, po uhlíku (diamante) je to druhý najtvrdší prvok periodickej tabuľky. Elektrónová konfigurácia atómu bóru je 1s2 2s2 2p1, v zlúčeninách sa vyskytuje väčšinou v oxidačnom stupni 3. Bór a jeho zlúčeniny intenzívne sfarbujú plameň dozelena. Tento jav sa využíva na prípravu zmesí pre pyrotechnické účely a v analytickej chémii slúži ako dôkaz prítomnosti bóru v analyzovanej vzorke.
História.
Bór bol prvýkrát izolovaný v roku 1808 sirom Humphrym Davyom, Josephom Gay-Lussacom a Louisom Thénardom v neveľmi vysokej čistote, ale až v roku 1824 ho Jakob Berzelius označil za samostatný prvok. Bol pomenovaný podľa minerálu "Borax" (tetraboritan sodný).
Vlastnosti.
Fyzikálne vlastnosti.
Bór sa vyskytuje v troch modifikáciách, základom ich štruktúry je ikosaéder B12. Atómy bóru sú v ikozaédri pospájané so susedmi piatimi delokalizovanými väzbami. Jednotlivé modifikácie sa líšia usporiadaním ikozaédrov v kryštálovej štruktúre, prípadne aj prítomnosťou iných zoskupení (B6, B10), prípadne aj prítomnosťou jednotlivých atómov bóru.
Najznámejší je tetragonálny bór, ktorý je mimoriadne tvrdý a má vysoké teploty topenia a varu. Má sivočiernu farbu a kovový lesk. Amorfný bór je hnedá práškovitá tuhá látka, ktorej hustota je nižšia ako hustota kryštalickej formy.
Chemické vlastnosti.
Kryštalický bór takmer nereaguje, amorfný je reaktívnejší, pri zvýšenej teplote reaguje s kyslíkom, dusíkom, halogénmi a sírou za vzniku príslušných binárnych zlúčenín. Oxiduje sa aj s kyselinou dusičnou a za tepla aj s koncentrovanou kyselinou sírovou. Tavením s hydroxidmi poskytuje boritany.
Spôsob väzby.
V zlúčeninách sa vyskytuje v oxidačnom stupni 3, no známe sú aj zlúčeniny s oxidačnými stupňami 2 a 1 (napr B2Cl4, B4Cl4). Väzba je poväčšine polárna, iónová väzba je vzhľadom na vysoké ionizačné energie nereálna. Nepolárne väzby sa vyskytujú v elementárnom bóre, ako aj vo viacerých boránoch a boridoch. Bór nemá veľký počet valenčných elektrónov, preto často vytvára delokalizované, elektrónovo deficitné väzby. Takéto väzby sa vyskytujú jednak v elementárnom bóre, v boránoch, ich derivátoch a v hydridoboritanoch.
V hybridnom stave SP2, ktorý je pre bór tiež častý, vytvára tri σ-väzby, ležiace v rovine a zvierajúce uhol 120 °. Orbitál 2pz je voľný a môže sa prekrývať s obsadenými 2pz orbitálmi väzbových partnerov za vzniku delokalizovanej π-väzby (napr v halogenidoch boritých). V cyklických zlúčeninách ako borazol existujú aj π-väzby benzénového typu.
V halogenidoch, kde nie sú atómy bóru dostatočne elektrónovo nasýtené, často nastáva prechod z SP2 hybridného stavu na SP3, pričom vzniká tetraedrický komplex, kde je dosiahnutá maximálna väzbovosť štyroch σ-väzieb (napr. BF4−, BH4−).
Izotopy.
bór sa v prírode vyskytuje v dvoch stabilných izotopoch, 11B (80,1 %) a 10B (19,9 %). Známych je aj ďalších 12 nestabilných izotopov, z nich má najmenší polčas rozpadu 7B – len 3,5×10−22 s. Zaujímavosťou je diferenciácia stabilných izotopov vo vodnom roztoku, keď 11B zostáva v roztoku a 10B prechádza do tuhej fázy. Preto má napr. morská voda vyšší obsah 11B.
Zlúčeniny.
Binárne zlúčeniny.
Borány.
Borány (alebo borovodíky) sú binárne zlúčeniny bóru s vodíkom. Tvoria, podobne ako uhľovodíky, väčšiu skupinu látok, no na rozdiel od nich sa v boránoch nevyskytujú dlhšie reťazce B-B, ale skôr trojuholníkové zoskupenia, tvorené atómami bóru. Každý atóm takéhoto zoskupenia môže byť zároveň aj členom iného zoskupenia. Atóm bóru sa tak môže chemicky viazať až so šiestimi inými atómami, no na štyri väzbové orbitály má len tri elektróny. Preto sú pre borány charakteristické delokalizované, elektrónovo deficitné väzby, s dvoma, až troma centrami. Rozdeľujú sa podľa štruktúry na "nido-" (otvorený skelet) a "kloso-" (uzavretý skelet) borány. Borány majú vďaka špecifickosti reakcií význam v organickej syntéze.
Borány s menším počtom atómov bóru (diborán a tetraborán) sú plynné, ostatné sú kvapalné. Niektoré borány sú opticky aktívne. Diborán sa pripravuje syntézou:
 3 LiAlH4 + 7 BF3(C2H5)2O → 2 B2H6 + 3 LiBF4 + 3 AlF3 + 7 (C2H5)2O
Viaceré vyššie borány sa vyskytujú v zmesi, ktorá vzniká reakciou zriedenej kyseliny chlorovodíkovej s diboridom horčíka, prípadne sa pripravujú z diboránu. Celkovo je v súčasnoti známych približne dvadsať boránov.
Borány sú veľmi reaktívne látky, viaceré sa na vzduchu samozapaľujú a zhoria na oxid boritý a vodu. Taktiež sa ľahko rozkladajú vo vodnom prostredí.
 B2H6 + 6 H2O → 2 H3BO3 + 6 H2
Odtrhnutím jedného alebo viacerých vodíkových katiónov z molekuly boránu vznikaju hydroboráty, ktoré sú stálejšie ako príslušné borány. Najjednoduchší z nich je tetrahydridoboritan (BH4−), ktorý dokonca vytvára iónové zlúčeniny.
 2 LiH + B2H6 → 2 LiBH4
Boridy.
Boridy sú zlúčeniny bóru s menej elektronegatívnymi prvkami, najčastejšie s kovmi. V ich štruktúre sa často vyskytujú izolované atómy bóru, prípadne sú reťazcovo pospájané, alebo vytvárajú trojrozmerné skelety B6, B12. Väzby v takýchto zlúčeninách sú viaccentrové. Boridy sú veľmi tvrdé, majú vysoké teploty topenia a sú vo všeobecnosti nereaktívne. Niektoré (borid zirkónu ZrB2 a titánu TiB2) majú mnohonásobne vyššiu tepelnú a elektrickú vodivosť ako samotné kovy a viaceré sú polovodivé.
Halogenidy.
Z halogenidov bóru sú známe zlúčeniny typu BX3 a B2X4. Molekula BX3 má trojuholníkový tvar s atómom bóru v strede, halogenidovými aniónmi vo vrcholoch a delokalizovanou π-väzbou. Sú to Lewisove kyseliny, čo sa využíva v organickej syntéze. Pripravujú sa reakciou oxidu boritého s kyselinou fluorovodíkovou, redukciou oxidu boritého uhlíkom v prúde chlóru atď.
 B2O3 + 6 HF → 2 BF3 + 3 H2O
 B2O3 + 3 C + 3 Cl2 → 2 BCl3 + 3 CO
Fluorid boritý je bezfarebný plyn, chlorid boritý a bromid boritý sú kvapalné, jodid boritý je tuhá látka.
Známe sú aj tetrafluoroboritany, keď dochádza k zmene hybridizácie atómu bóru z SP2 na SP3 Takto vzniknutý anión má tetraedrickú štruktúru a je pomerne stabilný. Samotná kyselina tetrafluoroboritá je silná kyselina, ktorá existuje len v roztoku. Pripravuje sa reakciou kyseliny boritej s fuorovodíkom:
 H3BO3 + 4 HF → H3O+ + BF4- + 2 H2O
Vzniká aj pri rozpúšťaní fluoridu boritého vo vode. Ostatné halogenidy borité sa vodou rozkladajú za vzniku oxidu boritého a príslušného halogénvodíka (v prípade jodidu boritého dokonca za výbuchu).
Halogenidy bórnaté majú planárnu štruktúru BX2-BX2. Chlorid bórnatý sa pripravuje účinkom elektrického výboja na pary chloridu boritého. Je to bezfarebná kvapalina, ktorá sa rozkladá na chloridy so vzorcom B4Cl4 a B8Cl8 (chloridy bórne). S vodou reaguje za vzniku kyseliny bórnatej H4B2O4.
Oxidy.
Oxid boritý (B2O3) je bezfarebná sklovitá látka, ktorá sa pripravuje priamou syntézou (spaľovaním bóru v kyslíkatom prostredí), alebo žíhaním kyseliny boritej. Veľmi ťažko kryštalizuje a jeho štruktúra je tvorená nepravidelne usporiadanými skupinami BO3 trojuholníkového tvaru, ktoré sú pospájané tak, že každý atóm kyslíka sa viaže s dvoma atómami bóru. V kryštalickom tvare je tvorený špirálovitými reťazcami BO4. Je to kyselilnotvorný oxid, s vodou reaguje za vzniku kyseliny boritej.
 B2O3 + 3 H2O → 2 H3BO3
Oxid bórnatý (B2O2) je plynná látka s redukčnými vlastnosťami. Známy je aj v tuhom stave ako (BO)x.
Ostatné binárne zlúčeniny.
Nitrid bóru BN sa pripravuje reakciou bóru s dusíkom, prípadne s amoniakom v žiari. Je to chemicky veľmi stály biely prášok, ktorého štruktúra sa podobá štruktúre grafitu. Analogicky ako grafit, aj nitrid bóru pri vysokých teplotách a tlakoch prechádza na kubickú štruktúru diamantu, čím sa stáva veľmi tvrdým.
Veľmi tvrdý materiál je tiež karbid tetrabóru bóru B4C, používaný na výrobu brúsnych materiálov. Je to čierna, ťažko taviteľná látka, ktorá sa pripravuje žíhaním bóru s uhlím v elektrickej peci.
Sulfid boritý je bezfarebná kryštalická látka, ktorá vzniká priamou reakciou oboch prvkov za zvýšenej teploty. Vodou sa rozkladá na kyselinu boritú a sírovodík.
Kyseliny bóru.
Kyselina trihydrogenboritá H3BO3 je pomerne slabá jednosýtna kyselina. Je to perleťovo biela kryštalická látka, vo vode dobre rozpustná, pričom so zvyšovaním teploty rozpustnosť prudko vzrastá. Pripravuje sa pôsobením kyseliny chlorovodíkovej alebo sírovej na roztok tetraboritanu disodného (bóraxu).
 2 HCl + Na2[B4O5(OH)4] + 3 H2O → 2 NaCl + 4 H3BO3
Kyselina boritá vo vode ionizuje viacerými spôsobmi
 H3BO3 + H2O → H3O+ + BO(OH)2−
 H3BO3 + 2 H2O → H3O+ + B(OH)4−
V koncentrovanejších roztokoch dochádza k tvorbe polymérnych iónov
 3 H3BO3 → H3O+ + B3O3(OH)4− + H2O
Kyslosť roztoku kyseliny trihydrogenboritej sa môže zvýšiť pridaním glycerolu, alebo iných organických zlúčenín s viacerými hydroxylovými skupinami (cukrov), ktoré vytvárajú k kyselinou trihydrogenboritou cheláty, správajúce sa ako silné kyseliny. Táto vlastnosť sa využíva pri jej titračnom stanovení. Zahrievaním na teplotu 175 °C prechádza na kyselinu hydrogenboritú (HBO2)x, ďalším žíhaním dehydratuje až na oxid boritý.
Kyselina trihydrogenboritá je vo veľkom množstve jedovatá, v malých dávkach sa používa ako dezinfekčné činidlo, prípadne v oftalmológii na ošetrovanie očí. V prírode sa vyskytuje ako minerál sassolit.
Kyselina bórnatá (H4B2O4) vzniká reakciou chloridu bórnatého s vodou
 B2Cl4 + 4 H2O → H4B2O4 + 4 HCl
Je to tuhá látka s redukčnými vlastnosťami.
Boritany.
Boritany je všeobecný názov zlúčenín, ktoré obsahujú anióny s väzbami B-O-B. Základnými jednotkami sú zoskupenia BO3, alebo BO4, ktoré sa cez atómy kyslíka spájajú a vytvárajú polymérne reťazcové, alebo kruhové útvary. Zriedkavo sa vyskytujú ortoboritany (napr. LaBO3, ScBO3), tvorené izolovanými aniónmi BO33−. Diboritanové anióny (B2O54−) tvoria dve skupiny BO3, ktoré zdieľajú jeden atóm kyslíka. Triboritany (B3O63−) majú cyklickú štruktúru, tvorenú hexagonálnymi útvarmi s delokalizovanými π-väzbami. Metaboritany sa skladajú z nekonečných reťazcov (BO2)22−.
Najznámejšie s celej skupiny sú rozličné hydratované polyboritany, v molekule ktorých sa vyskytujú spoločne skupiny BO3 aj BO4. Známy je tetraboritan disodný (bórax) (Na2[B4O5(OH)4]•8H2O), alebo pentaboritan draselný (K[B5O6(OH)4]•2H2O.
Boritany sa často vyskytujú v prírode, v laboratóriu sa pripravujú reakciami kyseliny boritej s hydroxidmi alkalických kovov, prípadne tavením kyseliny boritej s oxidmi, resp. hydroxidmi kovov. Vo vode sú rozpustné iba boritany alkalických kovov a ich vodné roztoky reagujú zásadito.
Ostatné zlúčeniny.
Borazol B3N3H6 je bezfarebná kvapalina aromatického zápachu, ktorá je štruktúrne podobná benzénu. No rozdelenie elektrónovej hustoty nie je rovnomerné, preto borazol ochotnejšie poskytuje adičné reakcie.
Výskyt v prírode.
Bór sa v prírode vyskytuje len v podobe zlúčenín ako kyselina boritá (sassolit), rozličné boritany (bórax). Celkový obsah bóru v zemskej kôre je 6×10−4. Celkový počet minerálov bóru je približne 80 a najdôležitejším z nich je kernit – Na2B4O6(OH)2·3H2O.
Výroba.
Výroba čistého bóru nie je jednoduchá záležitosť. Aj keď redukcia oxidu boritého horčíkom, alebo hliníkom je pomerne jednoduchá, vyredukovaný bór je znečistený príslušnými boridmi. Čistý bór sa pripravuje redukciou prchavých halogenidov vodíkom pri vysokých teplotách a vysoko čistý bór, používaný v polovodičovej technike, sa pripravuje termickým rozkladom diboránu a následnou rekryštalizáciou.
Využitie.
Elementárny bór sa používa pri konštrukcii jadrových reaktorov a regulačných tyčí ako absorbátor neutrónov. Významné miesto patrí zlúčeninám bóru aj v sklárskom a keramickom priemysle. Tzv. borosilikátové sklá sa vyznačujú vysokou tepelnou odolnosťou a pod označením Pyrex sa používajú na výrobu chemického a kuchynského riadu. V keramike sa bór používa predovšetkým ako zložka glazúr. Taktiež sa používa ako dopujúci prvok v polovodičoch.
Borid rénia, rovnako ako nitrid bóru a karbid bóru sa používajú vďaka ich vysokej tvrdosti ako brúsne látky (karbid bóru aj ako zložka nepriestrelných viest). Bórax býva zložkou pracích prostriedkov. Kyselina boritá má využitie ako insekticíd na hubenie mravcov a švábov. Zlúčeniny bóru sa používajú aj v pyrotechnike vďaka svojmu zelenému sfarbeniu plameňa.
Bór v biológii.
Bór má dôležitú úlohu v stavbe bunkových stien rastlín. Na druhej strane je zaujímavé, že koncentrácia bóru vyššia ako 1,8 ppm je pre väčšinu rastlín toxická.
V stopových množstvách je bór dôležitý aj pre cicavce, hoci jeho úloha v metabolizme nie je dostatočne preskúmaná.
Bór je taktiež zložkou v boromicíne, prírodnom antibiotiku.

</doc>
<doc id="8954" url="https://sk.wikipedia.org/wiki?curid=8954" title="Sliepkovce">
Sliepkovce

Sliepkovce sú obec ležiaca v okrese Michalovce.
Polohopis.
Sliepkovce ležia uprostred Zemplína, na Východoslovenskej nížine, na vale Laborca, juhovýchodne od Michaloviec, v nadmorskej výške od 99 do . Obec leží na 48° 35' severnej zemepisnej šírky a 22° 07' východnej zemepisnej dĺžky.
Podľa územnosprávneho členenia patrí obec do okresu Michalovce a Košického kraja. Podľa náboženského členenia patrí do rímskokatolíckej farnosti Budkovce. Do roku 2000 patrili Sliepkovce do gréckokatolíckej farnosti Dúbravka, ale od roku 2000 patria pod farnosť Lastomír.
Vodstvo.
Popri obci tečie rieka Laborec, obkolesená valmi vybudovanými v 40. rokoch 20. storočia, pri regulácii toku. Neďaleko preteká potok Duša. Tieto vodné toky v minulosti postihovali ľudí záplavami, keď sa hlavne v jarných a jesenných obdobiach často vylievali.
Dejiny.
Prvá písomná zmienka o dedine Sliepkovce je v listine z roku 1314 o deľbe majetkov šľachticov z Budkoviec, ktorým patrili aj Sliepkovce. Obec pôvodne vznikla ako osada kráľovských strážcov hraníc. V 14. storočí mala obec úradný názov Zelepke. Bol to maďarizovaný názov staršieho slovenského názvu Selepka, neskôr sa z neho vyvinul názov Slepkovce. V roku 1600 malo sídlisko sedem poddanských domov. Kataster obce bol v 18. storočí pod záštitou a finančnou podporou grófa Dioníza Andrášiho premiestnený na terajšie územie z miesta ktoré leží západne k obci Budkovce. Dôvodom boli časté povodne. Od toho času, až do roku 1945 bola obec vedená pod názvom Dionízovo – Déneš.
Obyvateľstvo.
Sliepkovce majú 738 obyvateľov obývajúcich 200 domov. Väčšina obyvateľstva je rímskokatolíckeho vierovyznania. Grékokatolíkov nie je viac ako 100. Len niekoľko ľudí sa hlási k inému, resp. žiadnemu vierovyznaniu.
Občania musia za prácou cestovať, lebo pracovných príležitosti v blízkom okolí je veľmi málo. Agrospol Sliepkovce zamestnáva len niekoľko desiatok robotníkov. Zostávajúci pracujú buď v Michalovciach, prípadne v Strážskom, alebo v niektorom z iných miest v neďalekom okolí. Pracovné príležitosti v zahraničí (najmä Nemecko) využíva asi desiatka obyvateľov.
Nezamestnanosť v obci je približne rovnaká ako celoslovenský priemer. Časť nezamestnaných zamestnáva obecný úrad na verejno – prospešných prácach, alebo na čističke odpadových vôd.
Školstvo.
Vyučovanie základných vedomostí poskytuje Základná škola v Budkovciach, prípadne výnimočne jedna z michalovských základných škôl. Závisí to od uváženia rodiča. V Sliepkovciach vyučovanie v posledných rokoch neprebieha. Pre deti v predškolskom veku tu funguje materská škola.
Hospodárstvo.
Väčšia časť pôdy, obkolesujúca obec, je využívaná ako orná pôda. Obyvatelia Sliepkoviec sa venujú poľnohospodárstvu, chovu hospodárskych zvierat, najmä hydiny, ošípaných, príp. hovädzieho dobytka, no len pre vlastnú spotrebu. Pôda v súkromnom vlastníctve je používaná zväčša na pestovanie poľnohospodárskych plodín. V najvyššej miere sa pestujú zemiaky. Ďalej je to pšenica, kukurica. Pre vlastnú spotrebu občania pestujú rôzne druhy zeleniny, strukovín a iných druhov využiteľných pochutín.
Agrospol Sliepkovce (bývalé Jednotné roľnícke družstvo) pestuje na svojich poliach prevažne pšenicu (prípadne inú obilninu), repku olejnú, slnečnicu alebo kukuricu. Hlavne chov hovädzieho dobytka patrí k odvetviam, ktoré sú v Agrospole preferované.
V okolí sa nachádza les, ktorý poskytuje poľovníkom pestrosť lesnej zveri. O výsadbu mladých stromov a udržiavanie lesa sa stará tzv. Lesná škôlka.
Doprava.
Spojenie s okresným mestom poskytuje autobusová doprava. Dopravu zabezpečuje Slovenská autobusová doprava Michalovce. Autobusy premávajú približne každé dve hodiny v oboch smeroch (Michalovce – Lastomír – Sliepkovce – Budkovce), po komunikácii III. triedy.
Šport.
V roku 1946 bol v obci založený Alexanderom Peštom športový klub. Členovia tohoto klubu hrávali futbal neregistrovane. V roku 1953 vznikol prvý registrovaný futbalový klub Telovýchovná jednota Sliepkovce. V súčasnosti tento klub stále existuje a združuje mladých chlapcov ochotných reprezentovať svoju obec takýmto spôsobom v miestnej lige. Futbalový klub zastupuje aj mladšia generácia dorastencov. V roku 2009 športový klub zanikol.

</doc>
<doc id="8955" url="https://sk.wikipedia.org/wiki?curid=8955" title="1808">
1808



</doc>
<doc id="8958" url="https://sk.wikipedia.org/wiki?curid=8958" title="1807">
1807



</doc>
<doc id="8959" url="https://sk.wikipedia.org/wiki?curid=8959" title="1806">
1806



</doc>
<doc id="8962" url="https://sk.wikipedia.org/wiki?curid=8962" title="1805">
1805



</doc>
<doc id="8963" url="https://sk.wikipedia.org/wiki?curid=8963" title="Ludwig Feuerbach">
Ludwig Feuerbach



</doc>
<doc id="8964" url="https://sk.wikipedia.org/wiki?curid=8964" title="1804">
1804



</doc>
<doc id="8967" url="https://sk.wikipedia.org/wiki?curid=8967" title="1803">
1803



</doc>
<doc id="8968" url="https://sk.wikipedia.org/wiki?curid=8968" title="1802">
1802



</doc>
<doc id="8969" url="https://sk.wikipedia.org/wiki?curid=8969" title="1801">
1801



</doc>
<doc id="8981" url="https://sk.wikipedia.org/wiki?curid=8981" title="François Marie Voltaire">
François Marie Voltaire



</doc>
<doc id="8982" url="https://sk.wikipedia.org/wiki?curid=8982" title="François-Marie Arouet">
François-Marie Arouet



</doc>
<doc id="8995" url="https://sk.wikipedia.org/wiki?curid=8995" title="Alexander Dubček">
Alexander Dubček

RSDr. Alexander Dubček (* 27. november 1921, Uhrovec – † 7. november 1992, Praha) bol česko-slovenský komunistický politik a vrcholný predstaviteľ Pražskej jari. Od januára 1968 zastával funkciu prvého tajomníka ÚV KSČ, v ktorej začal presadzovať politiku „socializmu s ľudskou tvárou“. Tento reformný proces snažiaci sa o demokratizáciu komunistického režimu ukončila 21. augusta 1968 invázia vojsk Varšavskej zmluvy do ČSSR. 17. apríla 1969 Dubčeka vo funkcii prvého tajomníka ÚV KSČ nahradil Gustáv Husák, ktorý zaviedol tzv. normalizáciu. Po nežnej revolúcii sa Dubček opäť vrátil do politického života ako predseda Federálneho zhromaždenia ČSFR a predseda SDSS. Zomrel po dopravnej nehode služobného auta.
V ankete RTVS Najväčší Slovák v roku 2019 bol vyhodnotený na šiestom mieste.
Životopis.
Narodil sa v roku 1921 v tom istom dome, v budove miestnej školy, v Uhrovci ako Ľudovít Štúr.
Jeho otec Štefan (* 23. 8. 1892 Uhrovec – † 31. 5. 1969) bol vyučený stolár, niekoľko rokov pracoval v USA, kde sa stal presvedčeným komunistom. Po návrate domov bol jedným zo zakladateľov a funkcionárov KSČ. V Chicagu sa spoznal s matkou Alexandra Dubčeka, Pavlínou (rodená Kobydová, * 1897, Bánovce nad Bebravou). V Amerike sa prebíjala životom ako pomocnica v domácnostiach bohatých mešťanov, neskôr ako kuchárka. Pracovala v krajanských spolkoch i socialistickom robotníckom hnutí, ktoré si dávala do súladu s kresťanskými ideálmi. Po vzniku Československej republiky a narodení staršieho syna Júliusa (1919) sa v roku 1921 rozhodli pre návrat na Slovensko v nádeji, že v novej vlasti začnú vyhovujúcejší život. Alexander sa narodil v novembri 1921 už po ich návrate na Slovensko. Ale povojnová hospodárska kríza značne schladila ich očakávania. Predzvesťou blížiacej sa veľkej krízy bola kríza v poľnohospodárstve. S túžbou po sociálne spravodlivom živote sa odhodlali v roku 1925 (29. marca vlakom zo Žiliny) silne ľavicovo zameraní rodičia, členovia esperantského družstva Interhelpo, s obidvoma malými (4 a 5 r.) synmi vycestovať do sovietskeho Kirgizska. Zvláštnou zhodou okolností tak Dubčekova rodina žila istý čas aj v USA, aj v ZSSR.
V rokoch 1925 – 1932 prišlo do Interhelpa v meste Biškek (rusky Pišpek) viac ako tisíc Čechoslovákov. Nečakali ich ľahké začiatky. Na týchto ľudí nikto nečakal, nemali zabezpečené ubytovanie, dostali sa len k prázdnym pozemkom v stepi pri meste. Sami si museli vyrobiť tehly, z ktorých potom stavali továrne a domy. Počasie bolo premenlivé, podmienky zlé, v tábore sa rozšíril týfus a malária. Už v roku 1926 uvažoval jeho otec o návrate. Nakoniec rodina zostala a postupne sa podmienky začali zlepšovať.
V rokoch 1930 – 1931 videli na vlastné oči dôsledky rozkulačovania. V blízkosti Interhelpa bola vlaková stanica, ktorou jazdili vlaky s deportovanými ukrajinskými roľníkmi. Z dverí vlaku vypadávali mŕtve telá. Dotklo sa ich aj obdobie hladomoru. "Nikdy nezabudnem na mŕtveho muža s nafúknutým bruchom. Spýtal som sa matky, na čo ten muž zomrel a ona povedala: Od hladu."
Neskôr sa rodina presťahovala z Kirgizska z mesta Biškek do mesta Gorkij (dnes Nižný Novgorod, Rusko). Začiatkom r. 1935 sa matka s 15 ročným synom Júliusom po jeho incidente (pobil sa s miestnym chlapcom) náhle vrátili na Slovensko, k strýkovi Michalovi do Nového Mesta n. V. V novembri 1938, postavený pred voľbu prijať sovietske občianstvo alebo odísť do už autonómneho Slovenska, sa vrátil aj otec Štefan s mladším, vtedy 17 ročným synom Alexandrom, do Nového Mesta n. V. za manželkou a synom Júliusom. Neskôr sa presťahovali do Trenčína. V dubnickej zbrojovke sa už Július učil za sústružníka a jeho mladší brat Alexander ho tam v r. 1939 nasledoval do zamestnania aj do učenia za sústružníka, strojného zámočníka. V roku 1939 Alexander Dubček vstúpil aj do vtedy ilegálnej KSS. Vyučil sa za strojného zámočníka a pracoval v Dubnici nad Váhom.
Kvôli otcovej politickej činnosti na základe policajného príkazu sa musela rodina Dubčekovcov v lete 1941 presťahovať z Trenčína do malej obce Velčice pri Trenčíne. V továrni (vtedy už nemeckej „Hermann Göring Werke“) pracovali: Július v zbrojovke, Alexander v nástrojárni zbrojovky a v muničnej dielni pracovala Alexandrova budúca manželka Anna z Velčíc.
Otec Štefan Dubček bol v máji 1942 kooptovaný za člena 3. ilegálneho ÚV KSS a od jari 1942 sa skrýval v Bratislave, ale už 19. júla 1942 ho zatkla ÚŠB. (Ján Osoha člen druhého a organizátor tretieho ilegálneho vedenia KSČ bol ako Dubček členom Interhelpa a absolventom politického vzdelávania v ZSSR.) Dubčeka väznili najskôr v Bratislave. V roku 1944 ho Krajský súd v Bratislave odsúdil na 28 mesiacov väzenia. Väznený bol naďalej vo väznici Krajského súdu v Nitre, kde väznili politických väzňov. Už pod dohľadom Nemcov boli väzni z Nitry prevezení do Bratislavy a potom vo februári 1945 ich Gestapo previezlo do koncentračného tábora v Mauthausene. Štefan Dubček prežil a po skončení vojny sa vrátil a ďalej žil v Topoľčanoch.
V roku 1944 sa Alexander spolu s bratom Júliusom so zbraňou v ruke zúčastnili Slovenského národného povstania. V boji bol dvakrát ranený, jeho brata zastrelila nemecká hliadka necelé štyri mesiace pred oslobodením.
Kariéra v KSČ.
Po vojne pôsobil v rôznych straníckych funkciách najprv v Trenčíne a v Bratislave (v r. 1952 pracoval na ÚV KSS v Bratislave). V roku 1953 sa Antonín Novotný (spoluväzeň Dubčekovho otca v Mauthausene) stal prvým tajomníkom ÚV KSČ a Alexander Dubček vedúcim tajomníkom Krajského výboru KSS v Banskej Bystrici. Keďže Dubček dobre ovládal ruský jazyk, bol vyslaný do Moskvy, aby tam v rokoch 19551958 študoval politické vedy. Kvôli budúcemu štúdiu na Vysokej škole politickej v Moskve v roku 1955 po šiestich semestroch prerušil externé štúdium na Právnickej fakulte UK v Bratislave. Medzitým už absolvoval Vysokú školu politickú ÚV KSČ a získal akademický titul doktor sociálno-politických vied (RSDr.).
Od roku 1958 bol členom Ústredného výboru KSS. Už v tejto funkcii sa dostal do ostrého rozporu s vtedajším prezidentom ČSSR Antonínom Novotným kvôli pripravovanej zmene Ústavy, s ktorou Dubček nesúhlasil. Roku 1959 sa stal tajomníkom ÚV KSČ pre priemysel. Po konflikte s Novotným bol premiestnený na Slovensko, ale čoskoro sa do ÚV KSČ vrátil.
Dubčekov vzťah k Novotnému však nebol otvorene kritický. Práve Novotný mu totiž otvoril dvere do najvyššej politiky. Dubček sľúbil Novotnému, že sa bude držať záverov 13. zjazdu Komunistickej strany Československa z roku 1966, kde Novotný presadzoval svoju líniu, hlavne unitárneho usporiadania štátu. Dubček stúpajúci po rebríčku moci sa stal s jeho hlavným prispením šéfom slovenských komunistov, lebo Novotný sa musel zbaviť jeho skompromitovaných predchodcov, aby si sám zachránil krk. To ešte netušil, že tento jeho favorit ho raz pošle do dôchodku a sadne si na jeho miesto.
Keďže Dubček v Moskve zažil rehabilitáciu Stalinových obetí, presadzoval rehabilitáciu slovenských komunistov, ktorí boli prenasledovaní v rokoch 19511953. Podporoval v roku 1962 ustanovenie takzvanej Kolderovej komisie.
Od roku 1962 bol vedúcim tajomníkom Krajského výboru KSS v Bratislave. Od roku 1963 zastával post prvého tajomníka ÚV KSS. Výsledky Kolderovej komisie boli známe v roku 1963. Na ich základe z funkcií museli odísť viacerí predstavitelia KSČ z 50. rokov (Karol Bacílek a ďalší) a uvoľnil sa priestor pre mladších, reformne orientovaných a menej dogmatických politikov. Dubček presadzoval rehabilitáciu Gustáva Husáka a Vladimíra Clementisa. Práve jeho angažovanosť v práci straníckej rehabilitačnej komisie, kedy sa zoznámil s krutou skutočnosťou politických procesov prvej polovice 50. rokov, zohrala významnú úlohu v jeho proreformnej orientácii.
Koncom roku 1967 sa opäť dostali niektorí členovia ÚV KSČ do ostrého rozporu s vtedajším prezidentom a prvým tajomníkom ÚV KSČ ČSSR Antonínom Novotným, ktorý si v decembri 1967 pozval na pomoc sovietskeho vodcu Leonida Brežneva. Ten síce pozvanie okamžite prijal, ale Novotného nepodporil. Zdanlivo priaznivý výrok "Eto vaše delo" bol pre Novotného jeho politickou popravou. Brežnev už dlhšie chválil Dubčeka, svojho známeho ešte z čias moskovských štúdií, ktorého dôverne volal Saša. Popularita medzi ľuďmi mala svoje miesto aj v komunistických režimoch a Dubček ju mal nesporne vyššiu ako Novotný a Novotný sám hovorí, že pre Brežneva sa stal v závere roka 1967 Dubček „najväčším synom československej robotníckej triedy“.
Ľudia, ktorí sa s Dubčekom dostali do kontaktu, o ňom hovorili ako o nekonfliktnom, priateľskom a usmievavom človeku, ktorý bol vhodným kompromisom medzi táborom reformistov a konzervatívnym krídlom KSČ. Bol predstaviteľom premien, ktoré vtedy pod tlakom verejnosti a udalostí bežali v spoločnosti aj samotnej KSČ už od polovice 60. rokov. Tento proces je nazývaný Pražskou jarou.
Medzi 3. a 5. januárom 1968 plénum ÚV KSČ rozhodlo oddeliť funkcie prvého tajomníka ÚV KSČ a prezidenta republiky a zbavilo Novotného funkcie prvého tajomníka ÚV KSČ. Na menovaní jeho nástupcu sa však predsedníctvo nemohlo dohodnúť. Dubček ako kompromisný kandidát bol do funkcie prvého tajomníka ÚV KSČ zvolený v Prahe 5. januára 1968 väčšinou jediného hlasu a Novotný zostal prezidentom až do 22. marca 1968. Dubček chcel pokračovať v liberalizácii režimu, jeho mandát bol však slabý, a preto sa v sporoch s „konzervatívnymi“ odporcami opieral aj o verejnú mienku.
4. mája 1968 vedenie KS ZSSR pozvalo do Moskvy vedúcich predstaviteľov KSČ a vlády ČSSR na čele s Dubčekom. Sovietski čelní predstavitelia sledovali obrodný proces v ČSSR s veľkou nevôľou, pretože sa obávali oslabenia pozícií socialistického bloku na zahraničnopolitickej scéne. Medzitým, 29. mája až 1. júna, rokoval o situácii Ústredný výbor KSČ. Dubček konštatoval, že sa podarilo získať dôveru občanov v politiku KSČ. Česko-Slovenskí reformisti však nedokázali získať dôveru svojich sovietskych spojencov, ktorí začali od júla aktívne pripravovať vojenský zásah proti ČSSR.
Vpád vojsk Varšavskej zmluvy 1968.
V noci z 20. na 21. augusta 1968 vojská piatich štátov Varšavskej zmluvy bez vypovedania vojny vtrhli do ČSSR, obsadili jeho územie a zmocnili sa kontroly štátu. Sovietski vojaci zatkli a odvliekli A. Dubčeka, J. Smrkovského, O. Černíka a ďalších do Moskvy. Prezident ČSSR Ludvík Svoboda (spolu s delegáciou, ktorú tvorili G. Husák, M. Dzúr, B. Kučera, V. Biľak, A. Indra a J. Piller) odletel do Moskvy, kde žiadal, aby sa na rokovaniach zúčastnili Dubček a ostatní uväznení komunistickí predáci. Sovieti pustili iba Dubčeka, Smrkovského, Špačka a Šimona, ktorých z väzenia „v lesoch“ dopravili do Moskvy 24. augusta. Potom prepustili aj ďalších delegátov. Ale tajomník ÚV KSSZ Boris Ponomariov im jasne povedal, že sa budú môcť vrátiť domov iba po podpísaní Sovietmi pripraveného protokolu, či to bude trvať deň, týždeň, dva týždne alebo i mesiac. 27. augusta sa Svoboda, Dubček, Černík, Smrkovský a Špaček smeli vrátiť do Prahy, po tom čo podpísali všetkých pätnásť Sovietmi diktovaných podmienok „Moskovského protokolu“, čo znamenalo ich úplnú kapituláciu. Jediným z predstaviteľov, ktorý nepodpísal bol František Kriegel.
Napriek porážke v Moskve sa Dubček z vysokej politiky dobrovoľne nestiahol, reformne orientovaní predstavitelia požadovali, aby vo funkcii zotrval a tlmil pripravované represálie konzervatívneho krídla v strane. Toto obdobie Dubčekovej kariéry je niekedy vnímané dosť kontroverzne.
1. januára 1969 podľa zákona o česko-slovenskej federácii, ktorý bol pripravovaný už dlhšie pred vpádom intervenčných vojsk, vznikla Slovenská socialistická republika. 2. januára 1969 predsedníctvo SNR vymenovalo prvú vládu SSR na čele so Štefanom Sádovským. 17. apríla sa v Prahe zišlo plénum ÚV KSČ a zvolilo nové predsedníctvo. A. Dubčeka vo funkcii prvého tajomníka ÚV KSČ vystriedal Gustáv Husák. V apríli 1969 bol Dubček odvolaný z funkcie. Od apríla do októbra 1969 pôsobil ako predseda Federálneho zhromaždenia. Dubčekovi kritici mu napríklad vyčítajú, že rok po okupácii, v auguste 1969, podpísal neslávne známy „obuškový zákon“. Dubček podpísal „obuškový zákon“ ako predseda Federálneho zhromaždenia. Sám sa pritom snažil robiť obštrukcie, ktorými chcel minimálne oddialiť prijatie „obuškového zákona“ a zmierniť jeho obsah. Ako poslanec za zákon nehlasoval. Neskôr tvrdil, že zákon musel podpísať. Vo svojich pamätiach napísal, že to bola jeho najväčšia politická chyba. Bol tiež vo vysokých funkciách v čase upálenia sa Jana Palacha a následných mnohotisícových demonštráciách proti prítomnosti okupačných vojsk začiatkom roka 1969.
Od októbra 1969 potom krátko pôsobil ako veľvyslanec v Turecku. Viacerí od neho očakávali, že využije túto funkciu na emigráciu do zahraničia, čo však neurobil. V roku 1970 bol vylúčený z KSS.
V Ankare sa nachádza Dubčekova ulica, po turecky Dubçek Caddesi. Dubčekova busta sa nachádza v parku pomenovanom po Dubčekovi. V Ankare pôsobil pár mesiacov v roku 1970 ako veľvyslanec Československa.
Život v domácom exile až do novembra 1989.
Napokon bol Dubček nútený sa z verejného života úplne stiahnuť. V domácom exile vo vile na Mišíkovej ulici 31 v Bratislave pod Slavínom (v ktorej býval od roku 1962 a odkúpil ju v roku 1968) bol prinútený žiť v izolácii takmer po celé dve desaťročia. V rokoch 19701985 pracoval za minimálnu mzdu pre podnik "Západoslovenské štátne lesy" v bratislavských Krasňanoch ako mechanizátor. Bol vylúčený zo všetkých spolkov a organizácií, dokonca aj z tých, v ktorých museli byť zamestnanci v tom čase povinne. Bola mu odňatá vojenská hodnosť aj cestovný pas. Bol zbavený členstva vo Zväze protifašistických bojovníkov, hoci od začiatku sa zapájal do bojov v SNP. Počas normalizácie bola proti nemu vedená propagandistická kampaň, ale Dubček sa svojho presvedčenia nevzdal. Písal obsiahle protestné listy Federálnemu zhromaždeniu, Slovenskej národnej rade, prokuratúre a ďalším inštitúciám. Podporoval aktivity Charty 77 hoci túto občiansku iniciatívu nepodpísal a do jej aktivít sa osobne nezapájal.
Po celé normalizačné obdobie (od roku 1971 do decembra 1989) bol sledovaný Štátnou bezpečnosťou ako nepriateľská osoba pod krycím menom „ESER“. Sledovaný bol aj jeho syn Peter. Dubček po novembri 1989 často spomínal na svoju veľkú izoláciu a sledovanie seba i svojej rodiny, čo výrazne obmedzilo jeho kontakty s okolím. Jeho postavenie sa výraznejšie zmenilo, keď v roku 1985 odišiel do dôchodku a v ZSSR nastúpil k moci Michail Gorbačov a postupne začal politiku prestavby (perestrojka) a otvorenosti (glasnosť).
Krátko pred nežnou revolúciou si ho opätovne začala všímať západná tlač a rozhlasové stanice. V roku 1984 francúzska šansoniérka Alice Dona zložila s Claudom Lemeslom pieseň “Le jardinier de Bratislava” (Záhradník Bratislavy). Podľa Dubčekovho priateľa Pavla Polláka bola inšpirovaná osobnou návštevou speváčky v Dubčekovej záhrade v Bratislave.
Začiatkom roku 1988 (10. januára 1988) rozsiahly rozhovor s ním uverejnili denník Komunistickej strany Talianska L' Unita, ktorý citovali mnohé svetové agentúry. Dubček poskytol L' Unita viac ako 50 strán písomných odpovedí na pripravené otázky a potom sa v Prahe na Václavskom námestí stretol so zástupcom šéfredaktora Renzom Foa. L'Unita charakterizovala podklady ako najúplnejšie verejné vyjadrenie názorov Dubčeka od jeho zvrhnutia. New York Times upozornil na Dubčekove značné sympatie a nádeje vkladané do Gorbačova, ktorého prirovnával k svojej politike pred 20 rokmi. Pokiaľ Dubček o vlastnej izolácii povedal: „Určite, bolo mi dovolené čítať, ale nie všetko a nie nahlas“, jeho nasledovník a oponent Gustáv Husák, v rovnakom čase (9. 1. 1983) práve prijal Rad Lenina. V rovnakom roku Bolonská univerzita, ktorá oslavovala 900 rokov od svojho založenia, udelila Dubčekovi čestný doktorát z politických vied. Pri tejto príležitosti v aule Santa Lucia 13. novembra 1988 predniesol prejav. Vo Vatikáne ho prijal Ján Pavol II.
Na jar 1989 navštívil v Prahe dramatika a disidenta Václava Havla po jeho prepustení z väzenia. Dubček a ďalší (Ivan Laluha, Ján Uher) podpísali protest proti politickým perzekúciám voči členom tzv. bratislavskej päťky zatknutým 14. augusta 1989 Dubček sa prvý raz verejne objavil na domácej pôde na protestnom zhromaždení občanov proti odsúdeniu člena päťky Jána Čarnogurského pred Justičným palácom v Bratislave 14. novembra 1989. V novembrových revolučných dňoch sa od začiatku zapájal do masových demonštrácií v Prahe i Bratislave, na ktorých niektorí skandovali heslá za jeho zvolenie do funkcie prezidenta republiky.
Návrat do politiky.
Podľa vyjadrenia predstaviteľa VPN F. Gála sa o Dubčekovi najmä na Slovensku uvažovalo ako o možnom budúcom prezidentovi. 8. decembra 1989 sa však vedenie Občianskeho fóra definitívne zhodlo na kandidatúre o 15 rokov mladšieho Havla. Pre Havla ako kandidáta OF sa vyslovilo 37 členov rozšíreného krízového štábu, 6 sa zdržalo hlasovania.
Napriek tomu, že Havel nebol spočiatku známy širokej verejnosti, ktorá skôr podporovala Dubčeka, poprední vtedajší aktivisti videli Havla ako symbol novej moci a nakoniec ho aj VPN prijalo za kandidáta na prezidenta, navyše Dubčeka OF navrhlo do funkcie predsedu Federálneho zhromaždenia ČSFR (FZ). K jeho následnému zvoleniu do tejto funkcie však bolo z formálnych dôvodov potrebné presadiť jeho kooptáciu za poslanca FZ. Kandidatúra Václava Havla na prezidenta republiky bola oznámená verejnosti 10. decembra 1989 a 29. decembra 1989 bol zvolený za prezidenta. 28. decembra 1989 bol Dubček zvolený za predsedu FZ. Túto funkciu vykonával do roku 1992. Pôsobil v zahraničnej politike ale aj na riešení česko-slovenských problémov. V česko-slovenskej otázke bol Dubček dôsledným zástancom federatívneho riešenia. Napriek tomu práve Dubček odporučil Milanovi Čičovi dovtedy neznámeho právnika zo Skloobalu Nemšová, budúceho ministra vnútra Vladimíra Mečiara. Pôvodným zdrojom odporúčania bol Vladimír Krajčí, vzdialený švagor, manžel sestry Dubčekovej manželky, ktorý poznal Mečiara z Trenčína. V roku 1992 sa Dubček stal predsedom Sociálnodemokratickej strany Slovenska (po odstúpení Borisa Zalu).
Smrť.
1. septembra 1992 pri dopravnej nehode pri Humpolci utrpel vážne zranenie. Vládne BMW radu 7, v ktorom sa viezol z Bratislavy do Prahy, havaroval v čase 9.25 na 88. kilometri diaľnice D1, šoféroval 37-ročný Ján Rezník z federálnej ochranky ústavných činiteľov. Išiel na prvú jazdu s Dubčekom, predtým vozil podpredsedu vlády Rudolfa Filkusa. V kritickom okamihu na úseku, kde bola za dažďa obmedzená rýchlosť na /h išlo auto rýchlosťou /h a vodič nezvládol šmyk. Auto prerazilo zvodidlá a vyletelo z diaľnice. O chvíľu na to okoloidúci vodič zastavil v odstavnom pruhu a uvidel zadnú časť BMW trčiacu do výšky. Vrak bol prázdny. Dubčeka so šoférom našiel asi 10 – 15 metrov od zničeného auta. Alojz K. vyšiel znovu na diaľnicu a začal stopovať okoloidúce autá. Zastavila mu sanitka a jej šofér nahlásil nehodu. Havarované vládne vozidlo malo síce vysielačku, ale nedalo sa s ňou nadviazať spojenie. Zhruba po 20 minútach dorazili z neďalekého Humpolca zdravotníci a s nimi aj hasiči a policajti. Do operačnej sály nemocnice v Humpolci preniesli Dubčeka na nosidlách a už pri vedomí. Potom priletela letecká záchranka z Jihlavy. Dubčeka uviedli do umelého spánku a o 40 minút už ho preberali lekári na jednotke intenzívnej starostlivosti v pražskej nemocnici. Žiadna z konšpiračných teórií o jeho smrti sa doteraz nepotvrdila.
Dubček bol hospitalizovaný v pražskej nemocnici "Na Homolce", kde po dvoch operáciách 7. novembra 1992 zomrel. Pochovaný je na bratislavskom cintoríne Slávičie údolie.

</doc>
<doc id="8997" url="https://sk.wikipedia.org/wiki?curid=8997" title="Interhelpo">
Interhelpo

Interhelpo bolo priemyselno-výrobné družstvo česko-slovenských robotníkov a roľníkov (esperantistov a idistov) založené v máji 1923 v Žiline na pomoc budovania socializmu v sovietskom Kirgizsku. V rokoch 1925 až 1932 odišlo zo železničných staníc Žilina a Brno celkom 1 078 osôb (407 členov družstva a 671 rodinných príslušníkov) v štyroch transportoch. Napriek úspechom zaniklo v roku 1943.
Pôvod.
Vznik Interhelpa bola reakcia na výzvu Vladimíra I. Lenina, pomôcť vybudovať socializmus na území dnešného Kirgizska. Z bývalého Československa sa do ZSSR vycestovali skupiny z Česka ako boli Pragomašina, Kladenská komuna, Reflektor, Slovácká komuna. Najväčšiu skupinu ľudí však tvorilo Interhelpo.
Družstvo Interhelpo vzniklo ako myšlienka českého komunistického agitátora Rudolfa Marečka, ktorý istú dobu žil v Kirgizsku.Rudolf Mareček prežil októbrovú socialistickú revolúciu v Sovietskom zväze v 1917, práve v oblasti Strednej Ázie. Bol členom boľševickej strany, stal sa ľudovým komisárom a dosť pravdepodobne bol Kominternou vyslaný do Československa s úlohou tu zakladať vysťahovalecké projekty. Založil na Slovensku klub jazyka ido a potom tam predniesol myšlienku z časopisu (Revuo Internacional - obežníka jazyka ido) vydávaného v Sovietskom zväze: Založíme komúnu, vysťahujeme sa do Sovietskeho zväzu a pomôžeme tam budovať socializmus. A oni to skutočne začali organizovať. Čo je vlastne neuveriteľné. (Zo spomienok pani Staňkovej z juhomoravskej obce Lužice.)Mareček odišiel aj s celou rodinou do Ruskej Besarábie, aby tam žil v komunite. Čoskoro potom prišla vojna a Mareček bol cárskou vládou ako cudzinec (občan Rakúsko-Uhorska) z nepriateľskej krajiny odsunutý do Alma-Aty (dnes Kazachstan) v Strednej Ázii. V Alma-Ate vstúpil do Sociálne demokratickej robotníckej strany Ruska, aby sa vzápätí postavil do čela boľševického povstania. Po víťazstve revolúcie bol ako zvláštny vyslanec poslaný do susednej Číny, aby priviedol späť tisíce Kirgizov, ktorí tam utiekli po nevydarenom pokuse o povstanie proti cárskemu režimu v roku 1916. Číňania si však všimli, že má cudzí neruský prízvuk a ako potencionálneho špióna ho zavreli do väzenia. Prepustený bol až na príhovor francúzskeho veľvyslanca a mohol sa tak vrátiť spolu s utečencami späť do Turkestanu. Nepodarilo sa mu presvedčiť komunistov a získať významnejšie postavenie a preto sa rozhodol vrátiť do svojho rodiska.
Mareček, ktorý sa narodil vo vtedajších Bohuniciach, dnes časť Brna pracoval aj ako stolár v moravskom Novom Hrozenkove. V Karakole (sídlo v Altajsku, teraz súčasť Ruskej federácie na hranici s Mongolskom a Kazachstanom) – vtedajšom Prževalsku – založil komúnu "Novaja Era" a posmelený jej prvými úspechmi začal o komúnach rečniť na komunistických zjazdoch. Začal byť presvedčený, že aj Československo je už na sovietske myšlienky pripravené. A tak sa v roku 1921 vrátil domov. Popri zamestnaní stolára v Žiline viedol krúžok medzinárodného jazyka ido, s nadšením rozprával o boľševickej revolúcii, ktorú zažil v Rusku, až napokon v Žiline predstavil svoj úmysel – rozhodol sa zorganizovať československé robotnícke priemyselné družstvo zložené z dobrovoľníkov, ktorí odcestujú do Kirgizska a budú tam stavať družstevné podniky a továrne – bude to pomoc pri budovaní mladej sovietskej republiky. Projekt nazval Interhelpo, čo v jazyku ido znamenalo vzájomná pomoc. Mareček pozýval členov Interhelpo do sovietskej rajskej záhrady, ktorú plánoval vybudovať na okraji jazera Issyk-kuľ (pri ktorom bol aj Karakole). 
Vznik Interhelpa a cesta do Piškeku.
V roku 1924 bola medzi sovietskou vládou a predstaviteľmi Interhelpa uzatvorená dohoda o presídlení do Kirgizska. Interhelpo mala byť komúna, pôvodné zložená len z členov komunistickej strany. Bol stanovený poplatok 5 000 korún za vstup do družstva a ďalšie peniaze za cestu rodinných príslušníkov.
24. apríla 1925 prišiel prvý transport do hlavného mesto Kirgizska u nás vtedy nazývaného Pišpeku, ktorý bol od roku 1926 Sovietmi premenovaný na Frunze a od roku 1991 premenovaný Biškek. Pôda, podnebie však neboli priaznivé. Nikto ich nečakal. Problém bol aj v tom, že v Altajsku doteraz nie je železnica a Pišpek bola posledná stanica. Transport mal 303 osôb z Československa a 14 vagónov s vybavením, strojmi pre stolárske, zámočnícke, sústružnícke, kolesové, krajčírske a obuvnícke dielne, poľnohospodárske stroje, stroje pre koželužne, kompletná píla. Pätnásťtisícový Pišpek bol vtedy vlastne len väčšou dedinou, kde okrem kostolov a niekoľkých mešít bolo iba zopár väčších tehlových budov. Žiadna významnejšia továreň, väčšia škola či nemocnica, dokonca ani vodovod či kanalizácia.
V rokoch 1925 až 1932 odišlo z Československa, zo staníc Žilina a Brno, celkovo 1078 osôb (405 Čechov, 380 Slovákov, zvyšok iné národnosti; 407 bolo členov a 671 rodinných príslušníkov) v štyroch transportoch. Družstvo bolo v ČSR zaregistrované ako „Interhelpo, všeobecné výrobní a spotřebitelské družstvo v Žilině“ so štatútom schváleným štátnymi orgánmi. Na stanici Žilina je umiestnená pamätná tabuľa, venovaná udalosti.
Medzinárodný jazyk ido bolo zreformované esperanto a zakladateľ družstva Mareček ho chcel využívať ako spoločnú reč v novej vlasti československého družstva. Jazyk sa však na svetovej pôde a ani v Interhelpe neujal a členovia družstva využívali skôr „spontánne esperanto“, teda zmes esperanta a slov prevzatých z češtiny, slovenčiny, nemčiny, maďarčiny či ruštiny. Mareček necestoval s prvými účastníkmi Interhelpo a obával sa ich navštíviť, po tom čo tam vznikli rozpory.
História družstva.
Po príchode do dnešného Biškeku museli prví členovia družstva niekoľko mesiacov žiť v starom vojenskom lágri. Pišpecké úrady im prenajali zdemolovaný zajatecký tábor, v ktorom ešte desaťročie predtým trpeli vojaci z Rakúsko-Uhorska, medzi nimi aj mnohí Česi a Slováci. Niektorých však tábor, neistota, kolísavé teploty a nedostatok peňazí vydesili natoľko, že po necelom týždni po príchode presunuli debny s oblečením a vecami späť na vlakové nástupište a radšej sa vrátili späť do Československa. (Počas prvých štyroch rokov odišla nazad viac ako polovica.)
Keďže spoločná pokladnica družstva bola po príjazde takmer prázdna, pišpecké úrady im po povolení z Moskvy, poskytli úver na nákup koní i materiálu. Postupne začal svojpomocne budovať ulice svojho nového mesta. 
Viacero detí aj dospelých zomrelo na nákazu týfusom či na maláriu. Väčšina malých detí do troch rokov, ktoré pricestovali prvý transportom, v prvom roku zomrela. V Piškeku neboli lekári, prví dvaja prišli až s druhým transportom. 
Spoločná pokladnica, z ktorej sa mali financovať nákupy bola stále takmer prázdna. Vedenie družstva si požičalo a preto rozhodlo, že členovia dostanú výplatu až vtedy, keď budú fungovať dielne. Dovtedy získavali peniaze len predajom svojich vecí na trhu alebo poskytovaním drobných služieb. To trvalo asi rok. Až v polovici roku 1926 dostali družstevníci prvú výplatu.
Družstvo vybudovalo celý rad prevádzok „na zelenej lúke“. V kirgizských stepiach v okolí Interhelpa boli postavené a uvedené do prevádzky tieto zariadenia:
Ďalej vybudovali nemocnice, poskytli technickú pomoc pri stavbe Turkestansko-sibírskej železnice a priehrady Čustroj, pri zavlažovacích prácach a pri výstavbe hlavného mesta Kirgizska (vládna budova, štátna banka a pod.).
Už roku 1925 bolo Interhelpo oficiálne vyhlásené ako najlepšie družstvo v Sovietskom zväze. V roku 1934 sa družstvo podieľalo na priemyselnej výrobe Kirgizska celými 20 percentami.
V roku 1935 pracoval v podnikoch družstva veľký, zjednotený mnohonárodný tím. Medzi 525 členmi družstva bolo 261 Rusov, 76 Ukrajincov, 40 Slovákov, 39 Čechov, 22 Maďarov. 21 Nemcov, 14 Kazachov a 52 ľudí iných národností.
Známi členovia Interhelpo.
Zaujímavým faktom je, že známy politik Pražskej jari Alexander Dubček bol účastníkom Interhelpa, spoločne so svojimi rodičmi. Otec A. Dubčeka Štefan bol v máji 1942 kooptovaný za člena 3. ilegálneho ÚV KSS a 19. júla 1942 ho zatkla ÚŠB a bol väznený v koncentračnom tábore Mauthausen, podobne ako J. Osoha (pozri dole). 
Filip Švolík a Ján Kavan tvorili prvé predstavenstvo družstva. Švolík bol aj tajomníkom tamojšej komunistickej strany. Súdruh Dalmonega z Holohovca, neskorší riaditeľ družstva. Členom družstva bol napríklad aj budúci poslanec Marek Čulen. Alois Málek, vedúci krajčírskej dielne, neskôr minister spotrebného priemyslu ČSR. Ján Osoha člen druhého a tretieho ilegálneho vedenia KSČ, od roku 1942 väznený ÚŠB, zahynul v roku 1945 v koncentračnom tábore Mauthausen.
Družstvo navštívili aj spisovatelia Peter Jilemnický a Julius Fučík. Jilemnický o družstve napísal aj poviedku vo svojej knihe "Kompas v nás" (1937). 
Zánik.
Po napadnutí ZSSR Nemeckom sa časť členov vrátila domov, časť zostala v ZSSR (50 príslušníkov bojovalo v 1. česko-slovenskom armádnom zbore). Interhelpo bolo zlikvidované roku 1943, keď bolo včlenené do systému sovietskeho hospodárstva. Väčšinu vedúcich pozícií už vtedy obsadili ruskí občania. Časť členstva družstva bola v čase stalinských čistiek uväznená alebo popravená, iní sa vrátili do Československa.
Dedičstvo.
Z mechanických dielní Interhelpo sa neskôr stal závod, priemyselný podnik, pomenovaný (rovnako ako v rokoch 19261991 aj samotné mesto Biškek) po boľševickom veliteľovi a politikovi Michailovi Vasilievičovi Frunzem: "„V apríli až máji 1957 verejnosť hlavného mesta oslavovala 30. výročie spustenia prvého priemyselného podniku – súkennej továrne. Vzdávajúc hold a berúc do úvahy zásluhy spolupracovníkov na rozvoji mestského priemyslu, výkonný výbor mestského zastupiteľstva premenoval ulicu Priemyselná na ulicu Intergelpo. Poďme po ulici. Začína sa od vchodu do závodu, kde je napísané: ‚Frunzeho rád Červeného práporu závodu pracovnej poľnohospodárskej techniky pomenovanom po M. V. Frunzem‘“"

</doc>
<doc id="8998" url="https://sk.wikipedia.org/wiki?curid=8998" title="Malohont">
Malohont

Malohont je historický región. Relatívne krátko bol aj komitátom (pod názvom Rimavský komitát) a stolicou v Uhorsku (pod názvom Malohontská [alebo Malohontianska] stolica resp. Malohontská [alebo Malohontianska] župa).
Charakteristika.
Územie Malohontu zodpovedalo približne severnej a strednej časti dnešného okresu Rimavská Sobota a severovýchodnej a východnej časti okresu Poltár. Malá časť sa nachádza aj na juhu okresu Brezno. Celková rozloha územia (formula_1 750 km²). V súčasnosti sa názov Malohont používa najmä v spojení s Gemerom ako Gemer-Malohont. 
Geografia.
Územie Malohontu susedilo zo severu so Zvolenskou stolicou, z východu a z juhu s Gemerskou a zo západu s Novohradskou. Malohontom pretekala rieka Rimava a v jeho západnej časti riečka Suchá.
História.
Územie Malohontu tak isto ako aj Hont a časť Novohradu, patrili rodu Huntovcov–Poznanovcov. Feudálne kniežatstvo Hontov existovalo už v 10.storočí, ešte pred začlenením do Uhorského štátu. Východná hranica tohto Malohontského španstva (komitátu) sa tiahla po temenách vrchov od prameňov Rimavy až po Rimavskú Sobotu, kde sa stáčala na západ a smerovala k riečke Suchej a ďalej k Ipľu. Po zriadení ipeľského Novohradu územie v okolí Rimavy a Suchej zostalo od Hontu čiastočne oddelené. S Hontom bolo spojené len v lesnom pásme Slovenského rudohoria a Poľany. Ale aj toto spojenie bolo prerušené, keď v 12. stor. vzniklo Zvolenské španstvo. Vďaka silným príbuzenským vzťahom rodu Hont – Poznanovcov ktorý žili na oboch územiach Hontianskeho španstva sa zväzky neprerušili. Na prelome 12. a 13. stor. prejavil záujem o zlatonostné náleziská pri Rimave kaločský arcibiskup. Toto územie dostalo charakter imunity a tým bolo vyňaté spod Hontu. Vznikol tak samostatný súkromný útvar pod názvom Rimavský komitát (latinsky: "comitatus de Rymua"). Územie bolo spravované arcibiskupským úradníkom, ktorého súdna právomoc sa rovnala funkcii župana komitátu. Ostatné územie okolo Rimavy a Suchej patrilo do Hontu. V bitke s Tatármi pri rieke Slaná padol aj pán Rimavského španstva. K obnove Rimavského španstva po tatárskom vpáde, prispeli banícki kolonisti v Rimavskej Bani. Sídlom Rimavského španstva bola Rimavská Sobota.
Na prelome 13. a 14. storočia sa v Rimavskom komitáte (španstve) objavili problémy a v roku 1334 už znovu Rimavský komitát patril k Hontianskej stolici. Od polovice 14. stor. sa v spisoch začalo uvádzať že Hont sa skladá z dvoch častí. Na západ od Novohradu bola väčšia časť, Veľký Hont a na východ od Novohradu menšia časť Malý Hont. Pre veľké rozbroje medzi Hontom a Malohontom, vzniká separatistické hnutie zemanov Malohontu, z ktorého na prelome 14.15. storočia vzniká Malohont. Prvý krát sa spomína v roku 1419. Mal istú samosprávu. V roku 1440 Malý Hont obsadili vojská Jána Jiskru z Brandýsa. Veľký Hont kontroloval Ján Huňady. A tým vznikol prvý samostatný Malý Hont. Po odchode Jána Jiskru z Uhorska sa v polovici 15. stor. Malohont vrátil do Hontianskej stolice. Malohont sa v 30 rokoch 16. stor. dostal pod vládu Jána Zápoľského a bol samostatnou stolicou. Po smrti Jána Zápoľského v roku 1540, si v roku 1542 Hont znovu pripojil Malohont, aj keď každá časť mala svojho župana a Malohont mal určitú autonómiu. Hont sa nezmieril s tým, že úplne neovláda Malohont a jeho znovu pripútanie sa završovalo v čase vpádu Osmanských Turkov. V roku 1552 Turci obsadili Veľký Hont, Novohrad, Malý Hont a Gemer. V 70. a 80 rokoch 16. stor. turecká moc v Malohonte dosiahla najväčší rozmach. V roku 1593 obsadili Uhorské vojská tureckú pevnosť na Sobôtke, pri Rimavskej Sobote a 9.11.1593 ju dobili. V roku 1596 si Jágerský paša nárokoval na Malohont ale dosiahol len vymáhanie poplatkov. Turci sa v tomto období v Malohonte usadili len v Rimavskej Sobote a jej okolí. V rokoch 16351638 sa turecké panstvo rozšírilo do polovice Malohontu. V roku 1687 skončila vláda Turkov v Malohonte. 
V zákonnom článku č. VIII. z roku 1604 sa Malohont spomína ako stolica, (Comitatus Kis - Hontensis). Tak isto aj v roku 1609 podľa článku č. LXI. (Comitatus minor Hontentis). Malohont sa v 17. stor. označoval ako okres Hontu, ale aj ako samostatná stolica. Keďže však územie Malohontu bolo od Hontu oddelené územím Novohradu, vyvolávalo to nespokojnosť tunajších zemanov, ktorí sa nemohli zúčastňovať v plnej miere na politickom živote Hontianskej stolice.
Po roku 1683 Malohont žiadal nové územné usporiadanie Malohontu. Veľký Hont zneužíval fakt, že Malohont bol priemyselne a hospodársky vyspelejší ako Veľký Hont. V r. 1687 po sťažnosti Malohont dostal práva na samosprávu v rámci Hontu a to od roku 1688. Zemania Malohontu si mohli voliť okrem iného svojho podžupana, dvoch slúžnych a prísažných, konať kongregácie a zasadnutia týkajúce sa Malohontu, mohli byť v Malohonte. Sedria pri prerokovaní záležitostí malohontského obyvateľstva, mala tiež zasadať v Malohonte. V roku 1688 bol zvolený magistrát a územie Malohontského dištriktu bolo rozdelené na dva slúžnovské okresy. Ale Hont sa s tým nezmieril, žiadal zrušenie samosprávy Malohontu. Hontianska šľachta naďalej zneužívala Malohont vyššími daňami, dodávkami tovaru, vojakov a nerešpektovala jeho práva malohontského dištriktu. V roku 1690 Malohont prvýkrát požiadal o pripojenie k Novohradu, čo sa neuskutočnilo. Roztržky medzi Hontom a Malohontom boli čoraz väčšie. Malohontská šľachta chcela využiť postavenie Františka II. Rákociho na úplné osamostatnenie, ale bezvýsledne. Druhý pokus o spojenie s Novohradom bol v roku 1695. Znovu neúspešne. V roku 1711 po porážke povstania Františka Rákociho II. sa Malohontský diškrikt a Hontianska stolica znovu politicky priblížili. Tretí pokus o spojenie s Novohradom bol v roku 1715. Štvrtý a posledný pokus o spojenie Malohontu s Novohradom bol v roku 17281729 ale bez úspechu. Úpadok autonómie Malohontu sa po roku 1729 prehlboval.
V roku 1710 na území Malohontu pokračuje epidémia moru. Veľa ľudí umiera. V Rimavskej Sobote je to 1149 ľudí a Tisovec sa natoľko vyľudnil, že ho v roku 1716 museli kolonizovať obyvatelia Oravy a Liptova. 
V roku 1729 krajinský snem zákonom článku č. XXIII. ustanovil, že šľachta Malohontského dištriktu má zákonné právo zvolávať zhromaždenia. O prijatých rozhodnutiach majú dodatočne upovedomiť predstavenstvo Hontu. Hlavný župan ostáva spoločný a popri ňom sú dvaja podžupani, so samostatným úradníckym aparátom. Rozpočet sa delí pomerne a jedno zo štyroch stoličných zasadnutí v niektorom ročnom období má byť v Rimavskej Sobote. 
V roku 1782 Malohont požiadal o pripojenie ku Gemeru. Toto spojenie podporovala zemepisná poloha Malohontu. Napriek tomu sa spojenie oboch celkov uskutočnilo až 15. 6. 1786 a to aj preto, že sa nenašiel spôsob ako to realizovať. Vznikla Gemersko-malohontská župa so sídlom v Rimavskej Sobote, namiesto gemerského Plešivca. Pri spojení sa rešpektovala územná integrita Malohontu, vzhľadom na geografické pomery, (hornatý reliéf, rozmiestnenie sídiel) a stáročnú tradíciu, že Malohont bol dištriktom Hontu. Malohont sa stal piatym slúžnovským okresom. Po smrti cisára Jozefa II. v marci 1790 nástupca Leopold II. vrátil Malohont do Hontu. V roku 1802 na stoličnom zhromaždení Gemera v Plešivci dňa 30.3. a dňa 14.4. v Putnoku, zástupcovia Malohontu žiadali aby ich na krajskom sneme podporili pri odlúčení od Hontu. 25.11.1802 krajský snem článkom č. IX. rozhodol o spojení Malohontu s Gemerom od 1.1.1803. Malohont sa mal stať 5-ty okres (s horným a dolným úsekom). Sídlo župy sa malo striedať v Plešivci a Rimavskej Sobote. 1. 1. 1803 sa podarilo dosiahnuť oddelenie Malohontu od Hontu a jeho spojenie s Gemerom do Gemersko-malohontskej stolice (neskôr župy). Malohont sa stal znovu piatym osobitým slúžnovským okresom a ponechali mu starší názov Malohontský dištrikt, (Districtus Kis-Hothensis). V roku 1850 bola Gemersko-malohontká župa premenovaná na Gemerskú a jej oficiálnym sídlom sa namiesto Plešivca stala Rimavská Sobota. Dňa 4.9.1870 župné zhromaždenie navrhlo za sídlo župy Plešivec, na miesto Rimavskej Soboty a Malohontský okres premenovali na Rimavskosobotský. 28.3.1883 Gemersko-Malohontská župa rozhodla o svojom sídle. 160 prítomných hlasovalo za Rimavskú Sobotu a to pretrvalo až do zániku župného zriadenia na Slovensku r. 1922.
Malohont je spojený aj s Jurajom Jánošíkom. Počas jednej Jánošíkovej návštevy v roku 1712 v malohontskom Klenovci u Tomáša Uhorčíka alias (Martina Mravca), ktorý tam žil, zatkli Jánošíka a Uhorčíka a väznili ich v kaštieli v obci Hrachovo a to po tom, čo prepadli banskobystrických kupcov na území Malohontskej stolice. Z obvinenia a väzenia im pomohol Malohotský podžupan Pavol Láni, (podžupanom bol v rokoch 17111714). Cez zimu na prelome rokov 17121713 sa Jánošík ukrýval v Klenovci, potom na Kysuciach a znovu v Malohonte v Kokave u Uhorčíka. Po prepade Schardonky pri Východnej, liptovská sedria vyslala do Malohontu Emericha Kubínyiho na zlapanie Jánošíka. Jánošíka a Uhorčíka chytilo 2530 drábov, a hneď ich z Malohontu odviedli na Liptov a uväznili v Palúdzke pri Liptovskom Mikuláši, kde ich odsúdili.
Z geografického hľadiska sa asi jedna tretina Malohontu rozkladala v západnej časti Rimavskej a východnej časti Lučenskej kotliny. Ostatné dve tretiny malohontského územia spadali do juhozápadného pásma Slovenského rudohoria. Hranica Malohontu sa tiahla severným smerom od dediny Zacharovce, () po hrebeni pahorkatiny cez vrch Veľký vrch (Juhoslovenská kotlina) (), ďalej na Čierťaž (), Tŕstie () až do oblasti Fabovej hole (). Odtiaľ sa stáčala na západ ku Klenovskému Vepru () a cez Železnú bránu (), Sedmák () až k dedinám Drábsko () a Lom nad Rimavicou (). Tu sa lámala južným smerom a po horskom hrebeni postupovala na vrch Jasenina (), ďalej juhovýchodne k vrchu Dubovo () a cez Ceriny () schádzala k dedine Vaľkovo (). Odtiaľ išla k Maštinskému potoku a popri ňom až k jeho ústiu do riečky Suchej. Potom cez vrch Danša () obchádzala gemerskú dedinu Husiná a smerovala k samote Ľukava (v období 1981 - 2010 aj "Ľukva") a potoku Ľukava (v období 1976 - 2010 aj "Ľukva"). Popri Ľukave viedla ďalej k dnešnej Opátskej pustatine (Opátik) a poza gemerskú dedinu Dúžava k malohontskej osade Kurinec (dnes sú súčasťou Rimavskej Soboty). Od Kurinca po južnej hranici mesta Rimavská Sobota () sa dostala do východiskového bodu pri Zacharovciach. Severná a západná hranica okresu Rimavská Sobota, je približne totožná z hranicou Malohontu. Z malohontských sídlisk mali najvýchodnejšie položený chotár Zacharovce, Horné Zahorany a Kraskovo. Na juhu to boli Rimavská Sobota, Kurinec, Ľukava (dnes na území obce Husiná, región Gemer) a Dolné Zahorany. Na západnom okraji Malohontu ležali Ožďany, Hrnčiarske Zalužany, ( Maštinec a Pondelok, spolu s Veľkou Suchou tvoria Hrnčiarsku Ves), Vaľkovo (dnes súčasť Českého Brezova, región Novohrad). Severozápadný výbežok malohontského územia tvoril pôvodne veľký chotár Kokavy nad Rimavicou, na ktorom neskôr vznikli obce Ďubákovo, Šoltýska, Utekáč, Lom nad Rimavicou a Drábsko. V severnej časti Malohontu sa rozprestieral veľký chotár Klenovca a Tisovca. Najväčším centrom nielen južného Malohontu, ale aj celého Malohontu je Rimavská Sobota. Najväčším centrom severného Malohontu je mesto Hnúšťa. Do Malohontu patria aj obce Kokava nad Rimavicou, Utekáč, Ďubákovo, Šoltýska a Vaľkovo (dnes časť obce České Brezovo, región Novohrad), ako aj časť Sušianskej doliny severne od Oždian, ktoré patria do okresu Poltár, a obce Drábsko a Lom nad Rimavicou, ktoré patria do okresu Brezno. Obce okresu Rimavská Sobota, južne od mesta Rimavská Sobota patria do regiónu Gemer. Ako aj obce okresu Rimavská Sobota, východne od Rimavskej Soboty, Zacharoviec, Horných Zahorian a Kraskova, ale tie sa už väčšinou hlásia k Malohontu.
Podžupani zvolení v Malohonte: 1688 – Žigmund Jánoki, 1689 – Štefan Kubíni, 16911696 – Volfgang Jánoki, 16971702 – Andrej Török.
Mestá a obce Malohontu.
Okres Brezno
Okres Poltár
Okres Rimavská Sobota
KlenovecKocihaKraskovoKružnoLehota nad RimavicouLukovištiaNižný SkálnikOžďanyRimavská BaňaRimavské BrezovoRimavské ZalužanyVeľké TeriakovceVyšný SkálnikZacharovce

</doc>
<doc id="8999" url="https://sk.wikipedia.org/wiki?curid=8999" title="Slúžnovský okres">
Slúžnovský okres

Slúžnovský okres alebo slúžnovský obvod (lat. "processus/ reambulatio", , ) je názov administratívnej jednotky v Uhorsku (potom krátko aj v Česko-Slovensku), z ktorej pozostávali župy/stolice.
Boli vytvorené začiatkom 13. storočí s cieľom zjednodušiť administratívu. Spočiatku bola každá stolica/župa rozdelená na štyri slúžnovské okresy, neskôr sa ich počet menil, niektoré stolice mali len dva okresy iné aj päť. Počet slúžnovských okresov od 18. storočia stúpal. 
Každý okres sa ďalej delil na obvody - circuli, ktorých zvyčajne bolo 2-6.
Jozefínska reforma (1785 - 1790).
Prvá (dočasná) reforma v rozdelení a počte týchto okresov nastala až počas reforiem Jozefa II., kedy sa ich hranice upravili tak, aby boli čo najdostupnejšie obyvateľom okresu. Kráľovskí komisári, ktorí mali župy rozdeliť na nové slúžnovské okresy mali dbať na to, aby tieto boli približne rovnako veľké s podobným počtom obyvateľov. Pri formovaní okresov sa malo dbať na zemepisnú polohu sídiel, reliéf a vodné toky, aby boli dostupné z centra v každom ročnom období.
Počet slúžnovských okresov sa vo väčšine žúp zmenšil, okrem Spišskej župy, kde došlo k spojeniu župy a Provincie XVI spišských miest a Nitrianskej župy vzhľadom na jej veľkú rozlohu (najväčšia župa na Slovensku).
V roku 1790 bola jozefínska reforma zrušená.
Predstavitelia okresu.
Predstaviteľom slúžnovského okresu bol tzv. slúžny (po latinsky "iudices nobilium", čiže šľachtický sudca) (pôvodne boli sudcami kráľovských servientov), ktorý vykonával správu svojho okresu. Bol volený šľachtou (zemanmi) príslušného okresu. Slúžni pôsobili hlavne v súdnictve, neskôr sa zúčastňovali na politickej správe, výrube a vyberaní daní a cirkevného desiatku. Od 15. storočia mali aj svojich zástupcov - podslúžnych. Podslúžni stále na čele obvodov (circuli).
Hoci predstaviteľom župy bol župan, skutočnú moc mali v rukách podžupani a slúžni.

</doc>
<doc id="9003" url="https://sk.wikipedia.org/wiki?curid=9003" title="Šport">
Šport

Šport je realizovaná (prostredníctvom tzv. pravidiel) forma fyzickej aktivity alebo zručnosti, ktorej účelom je snaha rekreovať sa: pre súťaženie, pre vlastné potešenie, pre dosiahnutie dokonalosti, pre vývoj zručnosti alebo pre akúkoľvek kombináciu týchto cieľov. Zväčša nevedomým prínosom je i sublimovanie biologických pudov (napr. agresivitu prevádzanú do súťaživosti) 
V histórii tiež pokusy využiť napr. olympijské hry na odstránenie vojen. V súčasnosti tiež využívaný aj na komerčné ciele s čím súvisí napr. profesionalizácia športu, ale i negatívne javy ako napr. doping. Zahŕňa v sebe široké spektrum ľudských činností. 
Delenie športu.
Zvláštne postavenie majú motoristické, vodné, letecké atď. športy, ktoré pre pohyb potrebujú zvláštne technické vybavenie.
Ďalšou špecialitou sú extrémne a iné novozačínajúce športy, ktoré sú niekedy iba zaujímavým spojením viacerých športov, alebo ktoré prinášajú nezvykle vysokú úroveň fyzickej námahy, alebo dokonca ohrozenia života. Takýmto športom sa venuje spravidla len úzka skupina fanúšikov.
Športy jednotlivcov.
Aj medzi týmito druhmi športov sú disciplíny v ktorých súťažia družstvá. Napríklad:
Kolektívne športy.
Medzi najznámejšie kolektívne športy možno zaradiť:
Letecké športy.
Medzi najznámejšie letecké športy možno zaradiť:
Duševné športy.
Duševné alebo tiež mentálne športy sú športy v ktorých v rozhodujúcej miere rozhoduje logické myslenie.
Adrenalínové (extrémne) športy.
Zvláštne postavenie vo svete športu majú tzv. adrenalínové športy, ktoré ako kruciálnu vlastnosť majú pri svojom výkone vyššiu mieru nebezpečnosti, vzrušenia a podobne. Do balíka adrenalínových športov možno zaradiť:
Viac o adrenalínových športoch na Navrchol.sk 
História športu.
Šport má svoje počiatky už v antike, kedy vznikli aj Olympijské hry.
Nikto presne nevie kedy a prečo sa šport vyvinul. Najpopulárnejšie vysvetlenie je tvrdenie, ktoré hovorí, že šport bol najskôr výcvik v love a boji o prežitie a až neskôr, keď človek mal viac voľného času sa vyvinul na zábavu. Z tohto tvrdenia môžeme predpokladať aj vznik športov ako: lukostreľba, beh, bojové umenia.

</doc>
<doc id="9006" url="https://sk.wikipedia.org/wiki?curid=9006" title="Slúžnovské okresy">
Slúžnovské okresy



</doc>
<doc id="9007" url="https://sk.wikipedia.org/wiki?curid=9007" title="15. február">
15. február



</doc>
<doc id="9015" url="https://sk.wikipedia.org/wiki?curid=9015" title="Aktívne uhlie">
Aktívne uhlie

Aktívne uhlie alebo adsorpčné uhlie je spoločné meno pre skupinu umelo vytvorených, pórovitých uhlíkov s hubovitou štruktúrou. Vyznačujú sa veľkým aktívnym povrchom s vysokou schopnosťou adsorbovať široké spektrum mikro- a makromolekulárnych látok.
Princíp činnosti aktívneho uhlia.
Adsorpcia je proces, pri ktorom látka priľne na povrch adsorbenta. Aktívne uhlie je najpoužívanejším adsorpčným médiom (adsorbentom). Radí sa medzi organické adsorpčné médiá, pretože organické molekuly, ako sú herbicídy, pesticídy a priemyselné rozpúšťadlá, rôzne druhy liečiv, fosfáty, majú schopnosť priľnúť na povrch aktívneho uhlia. Táto jeho absorpčná schopnosť je v niektorých prípadoch umocnená katalytickou schopnosťou. Napríklad chlór rozpustený vo vode sa na povrchu aktívneho uhlia mení v neškodný chlorid, sírovodík na síran atď.
Aktívny povrch.
Aktívne uhlie, ako médium, môže byť vyrobené z niekoľkých materiálov. Ale, bez ohľadu na základný materiál, štruktúra povrchu každého aktívneho uhlia je špongiová. V dôsledku tejto štruktúry, má kávová lyžička aktívneho uhlia celkový aktívny povrch veľkosti futbalového ihriska:
"Príklad:" Kocka uhlíka s dĺžkou hrany 1 cm váži 2,2 g. Jej povrch je (6 strán × ). Takáto kocka rozrezaná na 1 000 malých kociek s dĺžkou hrany má plochu (1 000 kociek × 6 strán × ). Ak týchto 1 000 kociek rozomelieme na prach, bude jeho povrch =  (109 kociek × 6 strán × 10 µm²).Vnútorná plocha od rovnakého množstva aktívneho uhlia môže byť až ²!
Vo všeobecnosti sa udáva, že relatívny aktívny povrch aktívneho uhlia je 500 – /g.
Výroba aktívneho uhlia.
Aktívne uhlie sa vyrába z rašeliny, dreva, hnedého uhlia, čierneho uhlia a orechovej (kokosovej) škrupiny. Tieto materiály musia najskôr zuhoľnatieť. Pritom vznikajú len veľmi malé póry.
Z aktívneho – porézneho systému sa pri tom odstránia nestále látky (vodík, kyslík, dusík, síra atď.). Zároveň sa uvoľnia aj dechtové produkty, ktoré sú usadené v jemne pórovitom uhlíku, tým sa uvolní a sprístupní rozsiahly skelet uhlíku. Toto sa deje pôsobením horúcich vodných pár pri teplote od 900 do 1 100 °C pri ktorej materiál zuhoľnatie. Pritom dôjde k oxidačnej chemickej reakcii medzi uhlíkom a vodou na vnútorných povrchoch uhlíka, ktorý odstraňuje aj uhlík zo stien pórov:
2 C + 3 H2O → CO + CO2 + 3 H2
Veľkosť pórov sa dá „vyrobiť na mieru“ podľa typu aplikácie zmenou teploty, času pôsobenia pary a pod. Celosvetovo sa za rok vyrobí takmer 250 000 ton aktívneho uhlia.
Použitie.
Výrobky, pri ktorých je použité aktívne uhlie pozná každý zo všedného dňa. Hoci je využitie aktívneho uhlia rôzne, princípom je využitie adsorpčného mechanizmu. Mnohé jeho funkcie sú niekedy skombinované v jednej aplikácii, ale majú jednoznačne odlišné úlohy, zatiaľ čo sa určitý druh aktívneho uhlia výborne hodí pre jednu aplikáciu, nemusí byť vhodný pre inú.
Priemysel.
Čistenie výrobkov od nežiaducich prímesí:
Medicína.
Aj dnes sa ešte aktívne uhlie pod názvom "Carbo medicinalis" používa pri liečbe žalúdočno-črevných ťažkostí (Carbosorb, Carbotox, živočíšne uhlie). Aktívne uhlie sa používa aj pri hemoperfúzii pri otravách jedmi.
Použitie pri filtrácii vody v akváriu.
Pred prvým použitím je nevyhnutné filtračnú vložku z aktívneho uhlia prepláchnuť dostatočne vodou a nevystavovať vplyvu priameho slnečného žiarenia. Filtračná vložka musí byť vymenená po skončení odporúčanej životnosti, pretože môže dôjsť k uvoľneniu zachytených nečistôt do vody a spôsobiť otravu akvária. Filtračné vložky s aktívnym uhlím zaraďujeme do filtrácie len za konkrétnym účelom. Na použitie pri bežnej prevádzke akvária napr. na prevenciu a pod. je aktívne uhlie nevhodné pretože odoberá dôležité látky potrebné pre faunu a flóru v akváriu.
Pretože účinnosť absorpcie aktívneho uhlia výrazne klesá s množstvom nerozpustených látok vo vode, treba predradiť vo filtrácii vhodnú mechanickú filtráciu. Môžeme použiť napr. molitan, filtračnú vatu, poprípade rôzne typy keramických filtračných médií. Odporúča sa umiestniť mechanickú filtráciu aj za aktívne uhlie, z uhlia sa uvoľňuje zákal, ktorý môže tvoriť film nečistôt na hladine.
História.
Aktívne uhlie sa používa už veľmi veľa rokov. Malé množstvo aktivovaného uhlia dával svojim pacientom už Hippokrates, otec lekárstva, pred 2 500 rokmi.
Vedecký výskum aktívneho uhlia začal v r. 1785, keď Lowitz objavil jeho adsorpciu rozpustených látok. V roku 1812 podal správu o procese adsorpcie rôznych plynov Susurre, pričom opísal vznik tepla pri tomto procese. Gibbs odvodil v roku 1876 pomocou termodynamiky adsorpčný zákon.
Začiatkom 20. storočia boli matematicky opísané adsorpčné mechanizmy v rôznych vedeckých publikáciách. Prvé veľké technické použitie aktívneho uhlia našlo uplatnenie v roku 1923 vo firme Bayer AG, kde sa používalo na adsorbciu výparov z liehu a benzénu.
Regenerácia.
Po vyčerpaní kapacity sa aktívne uhlie recykluje dvoma spôsobmi:
Desorpcia.
Obrátenie adsorpčného procesu – znížením príťažlivých medzipovrchových Van der Waalsovych síl, až sa zachytené látky začnú uvoľňovať. Tu ide predovšetkým o teplotu. Čím je teplota vyššia, tým sú Van der Waalsove sily menšie. Prakticky sa to robí vodnou parou (110 – 200 °C). Podľa kvality aktívneho uhlia sa recyklácia desorpciou môže vykonať viac ako 1000×.
Reaktivácia.
Úplná reaktivácia prehriatou vodnou parou (vyše 600 °C) za minimálnej prítomnosti kyslíka.
Forma aktívneho uhlia.
Aktívne uhlie sa upravuje do rôznych foriem, podľa spôsobu aplikácie:

</doc>
<doc id="9028" url="https://sk.wikipedia.org/wiki?curid=9028" title="Informatika">
Informatika

Informatika je veda o informácii a jej automatickom spracovaní (je to veda o algoritmickom riešení problémov). Často, no nie výlučne, sa študuje ako súčasť vedy o počítačoch a informačných technológiách. Jej súčasné využitie je úzko späté s rozvojom výpočtovej techniky.
Hlavný predmet štúdia informatiky je štruktúra, vytváranie, manažment, uchovávanie, získavanie, rozširovanie a prenos informácií. Informatika tiež obsahuje štúdiu aplikácie informatiky v organizáciách, jej využitie a interakciu medzi ľuďmi, organizáciami a informačnými systémami. V posledných rokoch sa do pozornosti informatiky dostáva interakcia človeka s počítačom (HCI) a spôsoby ako ľudia vytvárajú, používajú a hľadajú informácie.
Dve definície informatiky z prípadných tried Indiana University Bloomington sú: „Umenie, Veda a Ľudský rozmer IT“ a „Štúdium, aplikácia a sociálne dôsledky technológie“. Alternatívna definícia Informatiky podávaná na School of Informatics, University of Edinburgh je „štúdia štruktúry, správania a interakcií prirodzených a umelých výpočtových systémov“. Študuje zobrazenie, spracovanie a komunikáciu informácií v systéme, vrátane všetkých výpočtových, kognitívnych a sociálnych aspektov. Hlavnou myšlienkou je transformácia informácie. V tomto význame je to viac-menej splynutie umelej inteligencie, kognitívnej vedy, počítačovej vedy a príbuzných polí.
Súčasný výskum sa venuje zlepšeniu komunikácie medzi človekom a počítačom a zefektívneniu spôsobov tvorby, použitia a hľadania informácie.
Medzinárodná terminológia.
Informatika má rovnaký význam ako v slovenčine napríklad aj vo francúzštine ("informatique") a nemčine ("Informatik"). V angličtine ("Information technology") sa študujú oddelene vedy pre teóriu informácie ("information science") a vedu o spracovaní informácie výpočtovou technikou ("computer science").
Disciplíny informatiky.
Informatika, ako každá veda v duchu svojho poslania študuje rôzne predmety, podľa ktorých sa delí na disciplíny:

</doc>
<doc id="9029" url="https://sk.wikipedia.org/wiki?curid=9029" title="Slovenské evidenčné čísla">
Slovenské evidenčné čísla



</doc>
<doc id="9034" url="https://sk.wikipedia.org/wiki?curid=9034" title="Župa (Maďarsko)">
Župa (Maďarsko)

Župa je (popri hlavnom meste Budapešť) najvyššia administratívna jednotka Maďarska. Maďarsko je rozdelené na 19 žúp ("vármegye"). Župy boli pôvodne prebraté z Uhorska, ale postupne sa ich územia a čiastočne názvy pomenili. V rokoch 1950 až 2022 sa oficiálne používalo označenie "megye". Od 1. januára 2023 sa obnovilo používanie historickejšieho označenia "vármegye" (v slovenčine dosl. „hradná župa“, ale voľnejšie prekladané ako župa alebo stolica).
Súčasťou žúp je aj 23 miest so župným právom, ktoré majú síce značné práva obdobné župám, ale napriek tomu patria do príslušných žúp.

</doc>
<doc id="9037" url="https://sk.wikipedia.org/wiki?curid=9037" title="Administratívne členenie Chorvátska">
Administratívne členenie Chorvátska

Chorvátsko sa hierarchicky delí na:
Administratívne členenie Chorvátska bolo v roku 1992 na základe ústavy z roku 1990 zavedené ako župné zriadenie a len s malými zmenami pretrvalo až dodnes. Keď bolo Chorvátsko súčasťou Juhoslávie, delilo sa na tzv. opčiny (po chorvátsky: "općina"), ktoré boli menšie ako súčasné župy. Pomenovanie opčina bolo ponechané súčasným obciam, na ktoré sa župy delia a sú menšie ako "staré" opčiny.

</doc>
<doc id="9040" url="https://sk.wikipedia.org/wiki?curid=9040" title="Zoznam skratiek okresov Slovenska">
Zoznam skratiek okresov Slovenska



</doc>
<doc id="9041" url="https://sk.wikipedia.org/wiki?curid=9041" title="Zoznam skratiek okresov SR">
Zoznam skratiek okresov SR



</doc>
<doc id="9042" url="https://sk.wikipedia.org/wiki?curid=9042" title="Administratívne členenie Rumunska">
Administratívne členenie Rumunska

Rumunsko sa hierarchicky člení na:
Municípium Bukurešť sa delí na 6 sektorov. 

</doc>
<doc id="9043" url="https://sk.wikipedia.org/wiki?curid=9043" title="Medicína">
Medicína

Medicína (z lat. "(ars) medicina" = lekárstvo, lekárske umenie, umenie liečiť; "medicus" = lekár), po slovensky lekárstvo, je veda, ktorá sa zaoberá rozpoznávaním (diagnostikou), liečením (terapiou) a prevenciou chorôb. Zahŕňa v sebe zdravotné služby, ktoré slúžia k liečbe chorôb a ochrane pred nimi. Súčasná medicína využíva pri svojej činnosti poznatky biomedicínskych vied, výskumu a zdravotníckych technológií. V bežnej praxi sa pojmom medicína označuje humánna (ľudská) medicína, pre informácie o ďalších druhoch medicíny pozri príslušné články (veterinárna medicína – zverolekárstvo, fytomedicína – rastlinné lekárstvo). Študent medicíny sa označuje aj ako medik.
Základné východiská a definícia medicíny.
Presná definícia medicíny je zložitá. Podľa Málka je medicína každá výskumná a vedecká činnosť, ktorá smeruje k objasneniu etiopatogenézy chorobných stavov, k ich diagnostike, prevencii a liečeniu (konzervatívnemu i chirurgickému), a ktorá cieli k vytvoreniu prostredia optimálneho pre život človeka. Najzákladnejším špecifickým znakom medicíny je to, že predmetom jej skúmania je človek v zdraví i chorobe. Príznačným pre medicínu je poslanie zabrániť chorobným stavom alebo ich s úspechom liečiť. Medicína má vždy dočinenia s osudom človeka, ktorý sa domáha pomoci. Lekár preto musí aktívne pristupovať k lekárskym problémom a konať i vtedy, keď sú teoretické predpoklady ešte kusé. Má povinnosť liečiť aj za veľmi obmedzených znalostí podstaty choroby, kedy je nevyhnutný empirický prístup.
Štandardne pod pojem medicína spadajú odbory, ktoré využívajú postupy a metódy vyučované na lekárskych fakultách. V zásade možno vyhlásiť, že medicína je aplikovaný biologický odbor, ktorý vhodným spôsobom prihliada aj na poznatky ďalších disciplín, najmä z okruhu chémie, psychológie, etiky a práva. Neoddeliteľnou súčasťou medicíny je aj vedecká metóda založená predovšetkým na empírii a následnom zovšeobecňovaní týchto poznatkov pomocou neúplnej indukcie, k čomu je široko využívaná štatistika. Celý koncept medicíny sa nazýva Evidence Based Medicine (EBM, medicína založená na dôkazoch). EBM je relatívne nový koncept; preto v medicíne stále pretrvávajú niektoré aspekty, ktoré sú v zásade non-EBM. Ide najmä rozšírenosť niektorých okrajových terapeutických postupov (napr. podávanie pentoxifylínu, systémová enzymoterapia a podobne), pri ktorých sa očakáva, že sa postupne presunú do oblasti alternatívnej medicíny s prirodzeným úbytkom lekárov zvyknutých tieto postupy voliť.
Alternatívna a doplnková medicína.
Alternatívna medicína je súbor liečebných metód, ktoré sú niektorými považované za alternatívu ku klasickej medicíne. Niektoré jej postupy prinášajú praktické výsledky a po vedeckom overení sú presunuté do klasickej medicíny. Väčšina má sporný účinok a nezriedka môže poškodiť zdravie a ohroziť život pacienta.

</doc>
<doc id="9044" url="https://sk.wikipedia.org/wiki?curid=9044" title="Zoznam skratiek slovenských okresov">
Zoznam skratiek slovenských okresov



</doc>
<doc id="9051" url="https://sk.wikipedia.org/wiki?curid=9051" title="Dolný Štál">
Dolný Štál

Dolný Štál (, 1948-1990 "Hroboňovo") je obec na Slovensku na Žitnom ostrove pri Dunajskej Strede v Trnavskom kraji.
Dejiny.
Vznikla roku 1940 zlúčením Horného Štála (doložený 1323), Dolného Štála (doložený 1254-55) a Tône (doložená 1254-55). V obci sú boli Rašelinové závody.
Kultúra a zaujímavosti.
Zaujímavosti.
V obci funguje vlastivedný dom, v ktorom si možno prezrieť nespočetné množstvo pamiatok tradičného dedinského staviteľstva a kultúry bývania minulého storočia.
Turistika.
Okolie sa vyznačuje vynikajúcimi možnosťami pre cyklistiku, vodné športy a na žitnoostrovských rančoch sa možno oboznámiť aj s lukostreleckým jazdectvom.

</doc>
<doc id="9052" url="https://sk.wikipedia.org/wiki?curid=9052" title="Pán prsteňov (knihy)">
Pán prsteňov (knihy)

Pán prsteňov (, často skracované ako "LOTR") je epická trilógia v štýle fantasy, ktorú napísal J. R. R. Tolkien. Je to príbeh o priateľstve a svornosti. Je jedným z najznámejších literárnych diel 20. storočia.
Profesor anglického jazyka a literatúry na univerzite v Oxforde J. R. R. Tolkien napísal úvodný román, či skôr rozprávku, s názvom "Hobit alebo Cesta tam a späť" v roku 1937. 
Vraj tak chcel nenápadne priviesť svojich študentov k čítaniu kníh. 
Spolu s nimi priviedol k žánru fantasy aj 50 miliónov ďalších čitateľov na celom svete.
Práce na trilógii si vyžiadali celých 13 rokov a druhá svetová vojna zasiahla a poznamenala morálne symbolický význam deja.
V roku 1949 bola trilógia dopísaná, sága o boji dobra so zlom na 1 300 stranách so 134-stranovým dodatkom. 
Dodatok obsahuje podrobné údaje o jazykoch dejiska príbehu, bájnej Stredozeme, chronológiu za 6462 rokov, prehľad dynastií a množstvo iného faktografického materiálu, utriedeného s vedeckou presnosťou.
Názov knihy je odvodený od Temného pána Saurona, hlavného nepriateľa slobodných národov Stredozeme, ktorý vyrobil "Vládnuci prsteň".
Filmová a knižná trilógia pán prsteňov, Hobbit aj silmarillion obsahujú obrovské množstvo, ich počet, ak rátame aj vedľajšie postavy, a tie, ktoré tam hrali malú rolu, či boli len spomenuté, číslo sa pohybuje okolo 2000 - 3000 postáv. 
Trilógia.
Pán prsteňov sa všeobecne považuje za trilógiu, avšak skladá sa celkovo zo šiestich kníh. Je to jeden príbeh, ktorý bol len rozhodnutím vydavateľa rozdelený do troch zväzkov.
Celý príbeh knihy sa odvíja od Prsteňov Moci, ktoré boli ukuté dávno pred časom, kedy sa odohráva dej Pána prsteňov, no ktoré stále ovplyvňovali život v Stredozemi. Elfovia, trpaslíci a ľudia získali prstene moci. Sauron si však tajne vytvoril vlastný prsteň, do ktorého ukryl väčšinu svojej moci.
"Tri prstene elfským kráľom vonku pod nebom,"
"Sedem pánom trpaslíkov v sieňach z kameňa,"
"Deväť mužom z ľudí, ktorých osudom je skon,"
"Veľprsteň pre Pána tmy na tróne z plameňa,"
"V zemi Mordor, kde tieň vládne zlom."
"Veľprsteň im všetkým velí, jeho ruka krutá"
"Privolá ich do jedného a v čiernej tme spúta"
"V zemi Mordor, kde tieň vládne zlom."
Bližšie rozpísané detaily ohľadom trilógie "pán prsteňov:"
postavy: 
Trpaslíci: 
Tu je zoznam všetkých trpaslíkov, ktorých Tolkien spomína, aj tích, ktorí sa objavujú len v historických zmienkach alebo nie sú priamo zapojení do hlavných udalostí: 
Durin I. (Durin nezabudnuteľný) 
Durin I., známy aj ako Durin nezabudnuteľný, je jedným z najvýznamnejších a najstarších trpaslíkov v Tolkienovom svete. (Stredozem) 
Podľa legendy, Durin bol prvým kráľom trpaslíkov a zakladateľom slávnej línie durinovcov. 
Durin II. (Durin Zelený) 
Durin III. (Durin Snehobiely) 
Durin IV. 
Durin V. 
Thrain I. 
Thrain II. 
Thorin Duboštít 
Balin 
Dáin Železná noha 
Kili 
Fili 
Oin 
Gloin 
Dori 
Nori 
Bifur 
Bofur 
Bombur 
Gimli (syn Glóinov) 
Ivor (historická postava) 
Telchar (Historická postava) 
Ori 
Bard I. (Historická postava) 
Valthrun (spomenutý v silmarillione) 
Brithnil 
Karaglin (zmienený v Silmarillione) 
Narvi 
Azaghal 
Dvalin 
Mîm 
Taûrdur 
Dej.
Hlavný hrdina príbehu, hobit Frodo Bublík, sa so svojou družinou vydáva na dlhú púť Stredozemou, aby zničil čarovný prsteň nájdený hobitom Bilbom, ktorý Froda vychovával. Prsteň je možné zničiť len v Hore osudu v temnej ríši Mordor, ktorá sa chystá ovládnuť celú Stredozem. V prsteni je ukrytá obrovská magická, no aj temná moc. Robí svojho majiteľa neviditeľným, predlžuje mu život, ale častým používaním a nosením na neho negatívne psychicky vplýva. O získanie prsteňa sa usiluje Sauron, ale tiež jeho predošlý majiteľ pred Bilbom, Gloch, ktorého prsteň načisto ovládol a znetvoril. Frodovi v jeho poslaní zase pomáhajú jeho priatelia hobbiti, najmä jeho záhradník Sam Mukro. Na Frodovej strane je aj čarodejník Gandalf a dedič ríše Gondoru - Aragorn. Spolu s trpaslíkom Gimlim, eflom Legolasom a mužom Boromirom vytvoria Spoločenstvo prsteňa, ktoré putuje s Prsteňom do Mordoru. Po rozpade Spolocenstva Prsteňa zostáva putovať do Mordoru len Frodo a Sam, kým preživší zvyšok družiny sa zapája do bojov proti Sauronovej armáde.
Zaujímavosti.
Pán Prsteňov vyšiel v roku 1954 a okamžite zaznamenal celosvetový úspech. 
Knihu vydali v čase, keď ľudia hľadali nové morálne istoty. 
Z kníh v štýle "fantasy" sa stal nový symbol doby, vedľa takých pojmov ako Beatles, kvetinové deti alebo Woodstock. 
Úspech bol reakciou na udalosti vtedajších nepokojných čias: 
Vražda prezidenta Kennedyho, Vietnamská vojna a znechutenie mladej generácie z amerického spôsobu života (takzvaného „American way of life“). 
Odmietali bezduchosť televíznej kultúry a kult lenivej spotreby. 
Kniha silne ovplyvnila celé generácie amerických hippies, dokonca natoľko, že na stenách škôl sa začali objavovať nápisy 
„Frodo žije!“ 
alebo 
„Gandalf za prezidenta“.
Preklady do slovenského jazyka.
"Poznámka 1: Pri výrobe slovenského znenia k filmovej trilógii (r. 2001 - 2003) podľa románov Spoločenstvo prsteňa (1954), Dve veže (1954) a Návrat kráľa (1955) sa vychádzalo z prekladov mien a názvoslovia Otakara Kořínka."&lt;br&gt;
"Poznámka 2: Ďalší preklad do slovenčiny existuje ako rozhlasová dramatizácia trilógie pripravená Viliamom Klimáčkom."

</doc>
<doc id="9078" url="https://sk.wikipedia.org/wiki?curid=9078" title="Jaime Balmes">
Jaime Balmes



</doc>
<doc id="9079" url="https://sk.wikipedia.org/wiki?curid=9079" title="1810">
1810



</doc>
<doc id="9092" url="https://sk.wikipedia.org/wiki?curid=9092" title="16. február">
16. február



</doc>
<doc id="9093" url="https://sk.wikipedia.org/wiki?curid=9093" title="1811">
1811



</doc>
<doc id="9096" url="https://sk.wikipedia.org/wiki?curid=9096" title="Oravská župa">
Oravská župa

Oravská župa môže byť:

</doc>
<doc id="9097" url="https://sk.wikipedia.org/wiki?curid=9097" title="Tekovská župa">
Tekovská župa

Tekovská župa môže byť:

</doc>
<doc id="9098" url="https://sk.wikipedia.org/wiki?curid=9098" title="Ostrihomská župa">
Ostrihomská župa

Ostrihomská župa môže byť:

</doc>
<doc id="9099" url="https://sk.wikipedia.org/wiki?curid=9099" title="Hontianska župa">
Hontianska župa

Hontianska župa môže byť:

</doc>
<doc id="9100" url="https://sk.wikipedia.org/wiki?curid=9100" title="Liptovská župa">
Liptovská župa

Liptovská župa môže byť:

</doc>
<doc id="9101" url="https://sk.wikipedia.org/wiki?curid=9101" title="Novohradská župa">
Novohradská župa

Novohradská župa môže byť:

</doc>
<doc id="9103" url="https://sk.wikipedia.org/wiki?curid=9103" title="Bratislavská župa">
Bratislavská župa

Bratislavská župa môže byť:

</doc>
<doc id="9104" url="https://sk.wikipedia.org/wiki?curid=9104" title="Trenčianska župa">
Trenčianska župa

Trenčianska župa môže byť:

</doc>
<doc id="9105" url="https://sk.wikipedia.org/wiki?curid=9105" title="Turčianska župa">
Turčianska župa

Turčianska župa môže byť:

</doc>
<doc id="9106" url="https://sk.wikipedia.org/wiki?curid=9106" title="Zvolenská župa">
Zvolenská župa

Zvolenská župa môže byť:

</doc>
<doc id="9108" url="https://sk.wikipedia.org/wiki?curid=9108" title="Komárňanská župa">
Komárňanská župa

Komárňanská župa môže byť:

</doc>
<doc id="9109" url="https://sk.wikipedia.org/wiki?curid=9109" title="Mošon">
Mošon

Mošon alebo staršie Mošoň (maď. "Moson", staršie "Mosony") môže byť:

</doc>
<doc id="9110" url="https://sk.wikipedia.org/wiki?curid=9110" title="Gemersko-malohontská župa (Uhorsko)">
Gemersko-malohontská župa (Uhorsko)

Gemersko-malohonstká župa resp. Gemersko-malohontská stolica (iný názov: Gemer-Malohont) bola stolica a župa, ktorá vznikla zlúčením Gemeru a Malohontu, a ktorá existovala v rokoch 17861790 a 18021918 v Uhorsku a v rokoch 1938(?)1945 v Maďarsku. Podrobnosti pozri pod Gemer.

</doc>
<doc id="9111" url="https://sk.wikipedia.org/wiki?curid=9111" title="Šarišská župa">
Šarišská župa

Šarišská župa (staršie aj: "Šárišská župa") môže byť:

</doc>
<doc id="9112" url="https://sk.wikipedia.org/wiki?curid=9112" title="Spišská župa">
Spišská župa

Spišská župa môže byť:

</doc>
<doc id="9114" url="https://sk.wikipedia.org/wiki?curid=9114" title="Zemplínska župa">
Zemplínska župa

Zemplínska župa môže byť:

</doc>
<doc id="9117" url="https://sk.wikipedia.org/wiki?curid=9117" title="Kató Lomb">
Kató Lomb



</doc>
<doc id="9123" url="https://sk.wikipedia.org/wiki?curid=9123" title="Kató Lombová">
Kató Lombová

Dr. Kató Lombová, (* 8. február 1909, Pécs, Maďarsko – † 9. jún 2003, Budapešť) bola maďarská tlmočníčka, prekladateľka, „jazykový génius“, svojho času jeden z najlepších synchrónnych tlmočníkov na svete.
Má doktorát z fyziky a chémie, ale v čase hospodárskej krízy začiatkom tridsiatych rokov 20. storočia je nútená venovať sa jazykom. Tlmočila v deviatich až desiatich jazykoch (v štyroch bez prípravy), v šiestich jazykoch prekladala krásnu literatúru. Publlicistické texty prekladala asi z štrnástich ďalších jazykov. Podľa vlastných slov peniaze zarábala vďaka znalosti nasledujúcich jazykov: anglický, bulharský, dánsky, francúzsky, ivrit, japonský, čínsky, latinský, nemecký, poľský, rumunský, ruský, slovenský, španielsky, taliansky, ukrajinský.
Jazyky sa učila v podstatnej miere autodidakticky. Samu seba nazývala „lingvistkou“ (na rozdiel od „jazykovedca“) – jedincom, ktorý sa z praktických pohnútok, zo záujmu, naučí viac jazykov.
Jej dlhý život – podľa vlastného priznania – ožarovalo učenie sa jazykov a nie ich ovládanie. Túto radosť sa snažila sprostredkovať cez svoje knihy, cez rozhlasové a tlačené interview, šíriť medzi viaceré generácie. Ako tlmočníčka pracovala na piatich kontinentoch, svoje skúsenosti a zážitky spracovala v knihe "Egy tolmács a világ körül" (Tlmočník na ceste okolo sveta).
Jej metódy a zásady učenia sa jazykov.
Jej prvým kľúčovým pojmom bol záujem, po latinsky "interesse" (po anglicky "interest", po francúzsky "intérêt" atď.), s čim úzko súvisel ďalší pojem – "motivácia". Dôležité boli pre ňu tieto otázky: „Nakoľko ma to zaujíma? Čo tým chcem dosiahnuť? Čo to pre mňa znamená? Čo z toho mám?“ Neverila v takzvané jazykové nadanie. Jazykovú schopnosť rada vyjadrovala v zlomku, v čitateli stojí motivácia (aj v najnáročnejšej práci sa dá nájsť denne desať minút), v menovateli zasa zábrany (strach otvoriť ústa, strach z nešikovnosti, z posmechu). Bola presvedčená, že čím väčšia je motivácia, o to rýchlejšie sa zbavíme zábran a o to skôr dokážeme ovládať jazyk.
Ako sa sama vyjadrila, vo svete jazykov premáva s troma „auto“-mobilmi: autolexia, autografia a autológia. (Pôvodne grécke slová: "auto-" znamená "ja, ja sám", "-lexia", "-grafia" a "-lógia" znamenajú čítanie, písanie a rozprávanie.) "Autolexia" znamená čítanie pre seba: kniha, ktorú sám skúmam, mi dáva stále čosi nové, môžem si ju zobrať kamkoľvek, môžem ju čo aj roztrhať, dáva odpoveď aj o štvrtej ráno. "Autografia" znamená písanie pre seba, keď svoje myšlienky, zážitky, bežný život zapisujem práve v jazyku, ktorý sa učím; nevadí, že je to blbosť, nikto sa nerozčuľuje nad gramatickými chybami, nevadí, keď chýba dôležité či menej dôležité slovo. "Autológia" znamená vedenie monológu, formulovanie vlastných dojmov a pozorovaní v jazyku, ktorý sa učím, bez protirečenia.
Nudili ju vyumelkované dialógy z učebníc, jej obľúbená metóda bola, že si zaobstarala dobrú knihu v cieľovom jazyku, ktorej téma ju veľmi zaujímala (či už detektívka, ľúbostný román alebo odborný opis), a z neho vylúštila, vyslabikovala základy jazyka: základy gramatiky a najdôležitejšie slovíčka. Nestrácala čas so zriedkavými a zložitými výrazmi: preskočila ich so slovami, že čo je dôležité, to sa znova objaví a samo sa prezradí („je jedno, či páchateľ stojí za čučoriedkovým alebo egrešovým kríkom“). To znamená, že ani slovník nepotrebujeme – iba strácame chuť do čítania, mizne radosť z odkrývania nového jazyka. Keď na to prídem sám, tak si to aj zapamätám. Používala len vlastné knihy, počas čítania si na okraj zapisovala, čo už pochopila z textu. Takto človek nemôže zabrániť tomu, aby niečo nenabral z daného jazyka – nemá pokoj, kým nevie, kto je vrah, či dievča povedalo áno.
Jej druhým kľúčovým pojmom bol kontext, textová súvislosť (prezývali ju aj Katka Kontextová): jednak v pochopení textu (či už knihy či hovoreného slova) kontext je rozhodujúci, mnohokrát nám pomáha, keď niečo nepochopíme; ale aj v tom, že sa slová neučila izolovane, ale v súvislosti, ako to čítala, počula (to je asi najlepšia metóda učenia jazykov) alebo zaradené do slovných spojení (napr. "búrlivý vietor", "prudký vietor") – ak aj jedno slovo zabudneme, to druhé ho pripomenie (stáva sa „spúšťačom“). V týchto spojeniach si napríklad často zapamätáme aj člen. Kató Lombová navrhuje aj inde používanie šablón, čo sú jednoduché vety na rôzne konštrukcie alebo jazykové zvraty, možno ich použiť ako panely v stavebníctve – možno postaviť jazykový mrakodrap.
Nedopustila, aby ju chyby, neúspechy alebo snaha o dokonalosť odradili od jej cieľa, ale stále sa držala radostných a kladných stránok učenia sa jazykov. V tom sa asi skrývalo jej tajomstvo – tisíckami rôznych útokov dobývala hrad cieľového jazyka. Jej výrok môže pomôcť aj menej sebavedomým: „Jazyk je jediné, čo sa oplatí ovládať aj zle!“

</doc>
<doc id="9124" url="https://sk.wikipedia.org/wiki?curid=9124" title="Štátna hymna">
Štátna hymna

Štátna hymna je slávnostná, spravidla vlastenecká pieseň slúžiaca ako symbol štátu. Patrí medzi štátne symboly a určuje ju zákon. Vo väčšine jazykov sa označuje ako "národná hymna" (kde sa národ spravidla chápe politicky).
Spravidla ide o hymnus alebo pochod, juhoamerické hymny majú trocha operný štýl. Štátne hymny si z praktických dôvodov vyžadujú jednoduchosť, najmä preto až na niekoľko výnimiek (Nemecko, Rusko) nemajú významnejšiu hudobnú hodnotu.
Štátne hymny začali vznikať v 19. a 20. storočí so vznikom národných štátov. Najstaršia hymna je však holandská, ktorá pochádza zo 16. storočia. Slovenská štátna hymna je Nad Tatrou sa blýska.
Svoju hymnu majú aj zoskupenia štátov Európska únia (Beethovenova Óda na radosť), Organizácia Spojených národov a Africká únia a tiež aj jednotlivé jazyky ako napr. esperanto (La Espero).

</doc>
<doc id="9126" url="https://sk.wikipedia.org/wiki?curid=9126" title="30. november">
30. november



</doc>
<doc id="9127" url="https://sk.wikipedia.org/wiki?curid=9127" title="Boj plebejcov a patricijov">
Boj plebejcov a patricijov

Boje plebejcov a patricijov boli uskutočňované s cieľom zrovnoprávniť týchto dvoch hlavných skupín obyvateľstva Starovekého Ríma. Boje sa definitívne skončili v roku 287 pred Kr., ale konečné zrovnoprávnenie sa formovalo postupne.

</doc>
<doc id="9130" url="https://sk.wikipedia.org/wiki?curid=9130" title="PCI">
PCI



</doc>
<doc id="9131" url="https://sk.wikipedia.org/wiki?curid=9131" title="ISA">
ISA

ISA je skratka:
Informatika:
Organizácie:
Iné:

</doc>
<doc id="9134" url="https://sk.wikipedia.org/wiki?curid=9134" title="Madona v skalách">
Madona v skalách

Madona v skalách () je názov, ktorý nesú dve verzie Leonardovho náboženského obrazu, spodobňujúceho Pannu Máriu sediacu s deťmi Ježišom a sv. Jánom Krstiteľom. Sprevádza ich anjel, o ktorom sa verí, že je to archanjel Uriel. Kompozícia postáv má trojuholníkové rozvrhnutie s Pannou Máriou na vrchole.
Staršia verzia.
Ranejšia a prekvapivejšia z oboch verzií bola objednaná 25. apríla 1483 pre Kostol San Francesco Grande v Miláne. Je namaľovaná olejom na klenutom paneli veľkom 199 x , ktorý bol zamýšľaný ako prostredná časť dreveného oltára do kaplnky Nepoškvrneného počatia. Táto stredová časť triptychu mala zobrazovať kresťanskú legendu, podľa ktorej sa Svätá rodina na úteku pred Herodom Veľkým ukrýva v opustenej jaskyni v Egypte a stretáva sa s dieťaťom Jánom Krstiteľom a archanjelom Urielom, ktorý bol poverený ich ochranou.
Maľba ukazuje kamennú grottu, v strmých, vekom zvetralých bralách, cez ktorú preteká ponorná rieka, s Pannou Máriou sediacou v strede. Vedľa nej sú dve deti – Ježiš a Ján Krstiteľ – zatiaľ čo Uriel kľačí po jej ľavici, mierne za jedným z chlapcov. Dieťa po pravici Panny Márie je považované za Jána Krstiteľa – kľačí vedľa nej, ruky zopnuté ako v modlitbe, zatiaľ čo Panna Mária ho objíma okolo ramien. Po jej druhej strane sedí dieťa, ktoré je považované za Ježiša. To má skrížené nohy a ľahko sa od nej odkláňa, žehnajúc oproti sediace dieťa. Panna Mária drží dlaň nad Ježiškovou hlavou a nad vztýčeným prstom archanjela Uriela, ktorý sedí za ním a ukazuje na druhé dieťa po pravici Panny. Ikonografia skupiny pôsobí v magickom prítmí jedinečnej scenérie skál, vôd a rastlín tajomne.
Pretože ani jedno z oboch svätých detí Leonardo nijako neoznačil, je obťažné skutočne rozhodnúť, ktoré dieťa je Ježiš a ktoré Ján Krstiteľ. Všeobecne sa usudzuje, že žehnajúce dieťa je Ježiš, pričom Ján má podriadenú úlohu. Tento názor podporuje druhá verzia obrazu, kde dieťa po Máriinej pravej ruke drží dlhý červený kríž – čo bol atribút spojovaný s Jánom Krstiteľom.
Ak sa pozrieme na obraz objektívne, je omnoho pravdepodobnejšie, že Ježiš je naopak modliace sa dieťa, pretože to sedí bližšie k Panne Márii, ktorá ho ako matka tiež hýčka a ochraňuje. Pre to, aby Jánom Krstiteľom bolo druhé dieťa, pretože sedí ďalej od Panny, hovorí okrem iného to, že Ján prišiel pod ochranou archanjela, s ktorým je tiež spájaný.
Niet sa čo čudovať, že mnohí túto hypotézu odmietajú, pretože predstavuje Jána Krstiteľa v dôležitejšej úlohe. Táto verzia však obsahuje omnoho hlbšiu symboliku hlbšiu ako by sa na prvý pohľad zdalo. Napríklad postavenie medzi oboma deťmi môže odrážať templársku tradíciu, podľa ktorej bol Ján Krstiteľ uctievaný viac ako Ježiš. Urielovo ukazovacie gesto, vyobrazené po ľavej ruke Panny Márie, je rovnako zvláštne. Predpokladá sa, že Mária drží ruku tak, ako by objímala neviditeľnú hlavu, zatiaľ čo Urielov prst prechádza miestom, kde by mohol byť neviditeľný krk. Robí to dojem, ako by Leonardo chcel dieťa po Máriinej ľavej ruke označiť za Jána Krstiteľa, ktorý, podľa biblie, neskoršie prišiel o hlavu.
Zdá sa, že Bratstvo Nepoškvrneného počatia, ktoré obraz objednalo, malo námietky proti nedostatku kresťanských významových prvkov – napríklad tu úplne chýba sv. Jozef. Preto obraz darovali francúzskemu kráľovi Ľudovítovi XII. a v súčasnosti sa nachádza v parížskom Louvri.
Mladšia verzia.
Druhá verzia, olej na dreve s rozmermi 189,5 x , vytvorená v rokoch 1495 – 1508 aby nahradila prvú verziu, sa teraz nachádza v Národnej galérii v Londýne. Na tejto verzii sú postavy o niečo väčšie a dostali svätožiaru. Archanjel Uriel už neukazuje na dieťa po pravici Panny, ktoré teraz drží kríž Jána Krstiteľa. Mohlo by sa preto zdať, že všetky stopy symboliky boli odstránené, aby sa vyhovelo požiadavkám cirkevných hodnostárov.

</doc>
<doc id="9135" url="https://sk.wikipedia.org/wiki?curid=9135" title="Panna v skalách">
Panna v skalách



</doc>
<doc id="9136" url="https://sk.wikipedia.org/wiki?curid=9136" title="Madona Benois">
Madona Benois

Madonna Benois ("Madona s kvietkom") je názov obrazu, patriaceho k raným prácam talianskeho renesančného umelca Leonarda da Vinci. 
Obraz vznikol v roku 1478, ako o tom svedčí umelcova vlastnoručná poznámka na súpise jeho kresieb a záznamov, uschovávanom vo florentskej Gallerii degli Uffizi.
Dielo predstavuje Máriu a jej syna Ježiša Krista. Mária ako mladá žena je namaľovaná v jednoduchom odeve a s účesom, aký nosili ženy Leonardovej doby. Zabáva svoje dieťa sediace v jej lone kvietkom a s láskavosťou v tvári sleduje zaujatosť Ježiša hrou. 
Celé dielo je predchnuté nesmiernou veľkosťou materinskej lásky. V diele je súčasne zreteľný záujem Leonarda o fyziognómiu a o zachytenie dokonalých proporcií ľudského tela, ktoré vychádzalo z jeho humanistických predstáv o človeku ako o najdokonalejšom výtvore prírody.
Leonardovo autorstvo maľby bolo dlho spochybňované. Obraz sa začiatkom 19. storočia dostal do Ruska ako dielo neznámeho umelca. To, že je obraz dielom autora svetového mena, sa potvrdilo až v roku 1908, kedy sa "Madona s kvietkom" objavila na umeleckej výstave. Kurátor výstavy a petrohradskej Ermitáže a znalec obrazov E. Lipgart potvrdil, že malý, nenápadný obraz je Leonardovým dielom. 
Názov diela je spojený s menom predošlého majiteľa obrazu, architekta Leontija Benoia, z ktorého pozostalosti ho v roku 1914 kúpil pre Ermitáž cár Mikuláš II.

</doc>
<doc id="9139" url="https://sk.wikipedia.org/wiki?curid=9139" title="Planetárna sústava">
Planetárna sústava

Planetárna sústava je sústava zložená z aspoň jednej hviezdy a rôznych obiehajúcich telies (ako asteroidy, kométy, mesiace a planéty). Naša vlastná planetárna sústava, v ktorej sa nachádza Zem a Slnko, sa nazýva slnečná sústava.
Pôvod a vývoj planetárnych sústav.
Vo všeobecnosti sa predpokladá, že planetárne sústavy okolo hviezd podobných Slnku vznikajú ako časť toho istého procesu, ktorý končí vznikom hviezd. Niektoré rané teórie hovorili o pôsobení ďalšej hviezdy, ktorá prechádza extrémne blízko slnka a vytiahne za sebou materiál, ktorý sa potom zhlukne do formy planét. Avšak je dnes známe, že pravdepodobnosť takejto „kolízie“ je príliš malá na to, aby tento model bol realizovateľný. Dnes akceptované teórie hovoria o vzniku planetárnych sústav zo slnečnej hmloviny.
Niektoré planetárne sústavy sa na našu vôbec nepodobajú, pretože planetárne sústavy boli objavené napríklad aj okolo pulzarov a to z jemných odchýliek v periódach pulzov elektromagnetického žiarenia. Pulzary vznikajú pri silných explóziách supernov, ktoré by žiadna normálna planetárna sústava neprežila - planéty by sa buď vyparili, alebo by náhlou stratou väčšiny hmoty centrálnej hviezdy unikli jej gravitačnému pôsobeniu. Jedna z teórií hovorí, že existujúce hviezdne spoločnice pulzarov sa výbuchom skoro úplne vyparili, pričom zanechali za sebou iba telesá veľkosti planét. Planéty sa prípadne mohli vytvoriť v akréčnom disku, ktorý obklopuje pulzary.

</doc>
<doc id="9140" url="https://sk.wikipedia.org/wiki?curid=9140" title="1812">
1812



</doc>
<doc id="9142" url="https://sk.wikipedia.org/wiki?curid=9142" title="1814">
1814



</doc>
<doc id="9163" url="https://sk.wikipedia.org/wiki?curid=9163" title="Pomoranskí Slovinci">
Pomoranskí Slovinci

Pomor(an)skí Slovinci (iné názvy: Slovinci, severní Slovinci, baltskí Slovinci; po poľsky "Słowińcy", po nemecky "Slowinzen") bol západoslovanský národ, ktorý do konca druhej svetovej vojny žil na území dnešného Pomoranského vojvodstva (Województwo pomorskie) v Poľsku v regióne Kašubsko, no v posledných storočiach sa ponemčil. Ich jazykom je severná slovinčina. 
Názov Slovinci je zhodný s príslušným južnoslovanským národom Slovincov iba v slovenčine a v češtine. 
O Pomoranských Slovincoch písal už roku 1783 K. G. von Anton s odvolaním sa na dokumenty z roku 1767, neskôr v roku 1826 P. J. Šafárik a ďalší. Roku 1856 do ich oblasti podnikol expedíciu ruský etnograf Alexander Hilferding, ktorý o Pomoranských Slovincoch v roku 1862 vydal významnú knihu. Uviedol, že niektorí z nich sa stále označujú starým menom "Slovincy" a že sú územne spojení s Kašubami. Od Kašubov sa odlišovali okrem iného iným vierovyznaním. Väčšina z nich vtedy už sama seba označovala ako "Kašubskí Luteráni" a svoju reč ako kašubčinu. 
Po zjednotení Nemecka v roku 1871 sa Pomoransko ako súčasť Pruska stalo súčasťou Nemeckého cisárstva a kašubčina bola postupne nahrádzaná nemčinou. Pod silnou germanizáciou boli aj Poliaci a Kašubovia, tí sa však po 1. svetovej vojne ocitli v novovytvorenom Poľsku, kým Slovinci nie. Mnohí z nich, už silno ponemčení, sa rovnako zúčastnili nemeckého nacizmu.
Po 2. svetovej vojne sa oblasti obývané pomoranskými Slovincami stali súčasťou Poľska. Keďže však počas 2. svetovej vojny bojovali na nemeckej strane, poľská vláda ich nepovažovala za "slovanských bratov" a vyhnala ich z územia spolu s Nemcami. Poslední obyvatelia rozprávajúci pomoranskou slovinčinou žili v dedinách Garde a Schmolsin v Pomoransku, po roku 1950 však ich jazyk vymrel.

</doc>
<doc id="9168" url="https://sk.wikipedia.org/wiki?curid=9168" title="Kašubovia">
Kašubovia

Kašubovia sú samostatný slovanský národ v poľskom Pomoransku hovoriaci po kašubsky. Sú potomkami slovanských Pomoranov. Krajina nimi obývaná sa nazýva Kašubsko.
História.
Prvá zmienka o Kašuboch je z 13. storočiam kedy pomoranský vojvoda prijal ako svoj titul aj "vojvoda kašubský". Medzi rokmi 16481720, kedy bola oblasť súčasťou Švédska, sa švédski králi titulovali aj ako kašubskí vojvodovia. V roku 1843 bol v Kašubsku, už ako súčasť Pruska, v duchu germanizačnej politiky zmenený oficiálny cirkevný jazyk z poľštiny na nemčinu, no čoskoro bolo toto nariadenie zrušené. Od roku 1852 bola dokonca vyučovaná samotná kašubčina na gymnáziu vo Wejherowe. V roku 1858 niekoľko stoviek Kašubov emigrovalo do Kanady, kde založili osadu Wilno, ktorá existuje dodnes.
Prvým dielom v kašubčine bol Lutherov katechizmus z roku 1643. Ďalšími dielami zaoberajúcimi sa kašubčinou boli: 
Prvou národno-buditeľskou aktivitou Kašubov/Pomoranov bolo hnutie Florian Ceynowa po r. 1846. Prijali kašubskú abecedu, spisovný jazyk a gramatiku (1879), vydali dielo o živote a histórii Kašubov ("Skórb kaszébsko-slovjnckjé mòvé", 18661868), a napísali niekoľko diel.
Obývané oblasti.
V Poľsku Kašubovia žijú prevažne v Pomoranskom vojvodstve ("Województwo pomorskie"). Územie súčasného Kašubska zahrňuje 43 tzv. gmin; Kašubovia tam tvoria viac ako tretinu obyvateľstva. 
V týchto oblastiach či hraniciach, ktoré stanovil pracovník Gdaňskej Univerzity Dr. Jan Modrawski vo svojom diele „Geografia współczesnych Kaszub“ (Gdańsk 1999), má Kašubsko približne 6 200 km².
Počet.
Počet Kašubov sa odhaduje v dnešnom Poľsku na 300 000, i keď rôzne odhady udávajú číslo medzi 50 000 až 500 000. V sčítaní obyvateľov v Poľsku v roku 2002 len 5 100 ľudí uviedlo ako národnosť kašubskú, hoci 51 000 ako svoju materčinu uviedlo kašubčinu.
Jazyk.
Kašubčina patrí k západoslovanským jazykom. Je príbuzná poľštine asi ako slovenčina češtine. Niektorí poľskí lingvisti ju považujú len za poľský dialekt. Centrami Kašubov v Poľsku sú mestá Gdansk a Gdyňa, v niektorých obciach sú aj dvojjazyčné nápisypoľské a kašubské a kašubčina je používaná ako druhý jazyk. Kašubčina sa rovnako vyučuje na niektorých školách.

</doc>
<doc id="9171" url="https://sk.wikipedia.org/wiki?curid=9171" title="Rád nemeckých rytierov">
Rád nemeckých rytierov

Rád nemeckých rytierov (oficiálny názov "Rád bratov nemeckého domu sv. Márie v Jeruzaleme", , ) je nemecký stredoveký rytiersky rád, dnes čisto náboženský rehoľný rád. Je jedným z rytierskych rádov, ktoré vznikli počas križiackych výprav na území Jeruzalemského kráľovstva s cieľom ochrániť pútnikov ku Kristovmu hrobu a tiež obrany kresťanských území na východe. Popri dvoch starších a vplyvnejších rádoch (Rád templárov a Rád johanitov) sa v Jeruzalemskom kráľovstve nepresadil, a preto si hľadal pôsobisko v Európe, kde zohral významnú úlohu v dejinách Poľska a Litvy.
Dejiny.
Vznik Rádu nemeckých rytierov a pôsobenie vo Svätej Zemi.
Dejiny Rádu nemeckých rytierov sa začali písať počas tretej križiackej výpravy, počas obliehania mesta Akko moslimami v rokoch 1189 – 1191. Podobne ako Rád johanitov aj Rád nemeckých rytierov vznikol pôvodne ako rád pracovníkov spravujúcich hospic v Akku. Ako sa dozvedáme z diela "História vzniku Rádu nemeckých rytierov", prvotný majetok nadobudol hospic od mešťanov z Brém a Lübecku, vracajúcich sa späť domov z križiackej výpravy. Hospic bol zasvätený Panne Márii. V roku 1198 sa z iniciatívy nemeckých kniežat mení spoločenstvo pracovníkov spravujúcich hospic na militantný rytiersky rád. V nasledujúcom roku túto transformáciu potvrdil aj pápež Inocent III. Celý názov Rádu nemeckých rytierov znie "Fratres Domus hospitalis sanctae Mariae Teutonicorum in Jerusalem (Bratstvo Nemeckého hospitálu svätej Márie v Jeruzaleme)". Vo Svätej Zemi mal novovzniknutý Rád nemeckých rytierov problémy presadiť sa popri dvoch starších rádoch, ktoré mali na týchto územiach značné majetky. Na rozdiel od Rádu templárov či Rádu johanitov, Rád Nemeckých rytierov spravoval opevnenia prevažne len priamo na územiach kresťanských štátov, najmä na území Jeruzalemského kráľovstva (východne a severovýchodne od Akka) a tiež vo východných oblastiach Kilíkie. Najdôležitejším hradom Rádu nemeckých rytierov bol hrad Montfort v severnej Palestíne, ktorý sa neskôr stal aj jeho hlavným sídlom. Vzhľadom na slabú pozíciu Rádu nemeckých rytierov na východe sa už od svojho vzniku Rád nemeckých rytierov orientoval viac na Európu so zámerom získať tam majetky. Preto sa veľmajster Rádu nemeckých rytierov Hermann von Salza rozhodol roku 1211 využiť pozvanie uhorského kráľa Ondreja II. do Sedmohradska s cieľom bojovať proti prenikajúcim Kumánom. Za túto pomoc boli Rádu nemeckých rytierov prisľúbené rozsiahle majetky v Sedmohradsku.
Rád Nemeckých rytierov v Uhorsku.
V Uhorsku pôsobil Rád nemeckých rytierov v rokoch 1211 až 1225. Za tento čas vybudoval Rád nemeckých rytierov v dovtedy zaostalej oblasti Burzenland, za pomoci osadníkov z nemeckých krajín, viacero opevnených sídel a priniesli tejto oblasti hospodársky rozvoj. Rád nemeckých rytierov mal uľahčenú situáciu vďaka rozsiahlym kráľovským privilégiám, medzi ktoré patrilo napríklad oslobodenie od platenia daní, ktoré Rádu nemeckých rytierov potvrdil kráľ Ondrej II. listinou z roku 1222. Vďaka tomuto rozmachu sa Rád nemeckých rytierov mohol čoskoro sústrediť nielen na obranu hraníc, ale tiež na vlastnú ofenzívu proti Kumánom a získavanie nových území. Narastajúca moc Rádu nemeckých rytierov v Uhorsku a tiež jeho požiadavky na čoraz väčšiu nezávislosť od uhorského kráľa sa nezhodovala so záujmami uhorskej šľachty, ani kráľa samotného. Preto v roku 1225 Ondrej II. Rád Nemeckých rytierov z územia Uhorského kráľovstva vyhnal.
Presun Rádu nemeckých rytierov do Pruska a križiacke výpravy proti pobaltským Prusom a Litovcom.
V roku 1225 pozval Rád nemeckých rytierov do Pruska Fridrich II., aby sa pripojil k prebiehajúcej križiackej výprave proti baltským pohanom. V marci nasledujúceho roka vydal pápež Gregor IX. v Rimini Zlatú bulu, ktorou Rád nemeckých rytierov poveril šírením kresťanstva na území pohanských baltských Prusov. Preto došlo k únii Rádu Nemeckých rytierov s Rádom mečových bratov, ktorý už predtým pôsobil v oblasti Pobaltia. Úniu potvrdil pápež Gregor IX. listinou "Za zjednotenie dvoch Rádov" z 30. mája 1237. K prvej vlastnej vojenskej výprave Rádu nemeckých rytierov na tomto území došlo v rokoch 1228 a 1229. Na novom území dostal Rád nemeckých rytierov najskôr od Konráda Mazovského hrad v blízkosti dnešného mesta Toruň ("Thorn") a postupne na území Pruska vybudoval veľké množstvo prevažne tehlových hradov, pevností.
V priebehu 13. storočia Rád nemeckých rytierov čelil dvom pruským povstaniam. Prvé povstanie začalo roku 1242 pod vedením poľského vojvodu Swantopelka sídliaceho v meste Gdansk. Toto povstanie bolo ukončené v roku 1255, keď Rád nemeckých rytierov za pomoci českého kráľa Přemysla Otakara II. dobyl pevnosť Sambia. Na kontrolu dobytého územia bola postavená pevnosť Konnigsberg (dnes Kaliningrad).
Počas druhého povstania v rokoch 1260 až 1270 pod vedením Herkusa Monteho, sa moc Rádu nemeckých rytierov na tomto území takmer rozpadla, keďže Prusi boli tentoraz na boje lepšie pripravení. Situáciu Rádu nemeckých rytierov zachránil až pápež, ktorý apeloval na nových nemeckých križiakov, chystajúcich sa na výpravu proti Mongolom, aby radšej prispeli na pomoc Rádu nemeckých rytierov a posilnili obranu hradov v Prusku. Podľa kronikára Rádu nemeckých rytierov sa križiacka výprava v Prusku oficiálne skončila roku 1283, no vzápätí začala ďalšia proti Litovcom. Medzi rokmi 1305 až 1409 podnikol Rád nemeckých rytierov okolo 300 ofenzívnych výprav a križiacky štát dosiahol v tomto období najväčší územný a mocenský rozmach vo svojej histórii.
Medzitým Rád nemeckých rytierov definitívne stratil územia vo Svätej Zemi, keď bol najskôr roku 1271 Mamluci dobyli hrad Montfort, dovtedajšie hlavné sídlo rádu, následkom čoho bolo sídlo presunuté do mesta Akko, vtedajšieho hlavného mesta Jeruzalemského kráľovstva. O 20 rokov neskôr, v roku 1291, padlo aj Akko a sídlo Rádu nemeckých rytierov sa presunulo do Benátok. Čoskoro bolo hlavné sídlo presunuté opäť, tentoraz na hrad Marienburg (Malbork), čím bolo de facto potvrdené, že Rád nemeckých rytierov má ústredné záujmy práve v oblasti Pruska.
Proti Novgorodu.
V roku 1242 Rád nemeckých rytierov zaútočil na Novgorodskú republiku (dnes Rusko). V bitke na Čudskom jazere bol Rád nemeckých rytierov porazený Alexandrom Nevským. Táto bitka je známa ako Bitka na Čudskom jazere.
Konflikt s Poľskou korunou a bitka pri Grunwalde 1410.
Zatiaľ čo na východe Rád nemeckých rytierov bojoval proti Litovcom, na západe začal postupne ohrozovať svojich dovtedajších spojencov, Poľské kráľovstvo. V roku 1308 brandenburský markgróf, na popud rivalov poľského kráľa Vladislava II. Jagela, zaútočil na Gdansk, významný prístav v oblasti Pomoranska. Keďže kráľ Poľského kráľovstva Vladislav II. Jagelo sa v tejto dobe účastnil na bojoch v Rusku, poprosil Rád Nemeckých rytierov, ako svojich spojencov, aby hájil jeho záujmy na týchto územiach. Rád nemeckých rytierov dobyl späť mestá Gdansk a Tczew, no predniesol nároky na Pomoransko ešte pred poľským kráľom. Vladislav II. Jagelo sa Pomoranska nemienil vzdať, nato Rád nemeckých rytierov anektoval toto územie, čím odrezal Poľsko od Baltského mora. To viedlo k viac ako storočnému konfliktu medzi Poľským kráľovstvom a Rádom nemeckých rytierov, no tiež k spojenectvu Poľského kráľovstva a Litvy proti Rádu nemeckých rytierov. V roku 1385 došlo tzv. Krewskou zmluvou k Poľsko-litovskej únii, na čele ktorej stál poľský kráľ Vladislav II. Jagelo. Keď Litva získala v rámci tohto súštátia svojbytnosť, začal litovský správca, bratranec kráľa Vladislava II. Jagela Vytautas na územiach ovládaných Rádom nemeckých rytierov vyvolávať nepokoje. To viedlo k tomu, že veľmajster Rádu nemeckých rytierov Ulrich von Jungingen Poľskému kráľovstvu a Litve vyhlásil v auguste 1409 vojnu. V tejto vojne bolo záujmom Rádu nemeckých rytierov získať ďalšie územia na úkor Poľského kráľovstva a posilniť si svoju pozíciu v regióne, zatiaľ čo snahou Poľského krľóvstva bolo opätovné získanie prístupu k Baltskému moru. Spočiatku v tejto tzv. "Veľkej vojne" získal Rád nemeckých rytierov niekoľko pevností, zatiaľ čo kráľ Vladislav II. Jagelo sa otvorenej bitke snažil vyhýbať, keďže litovská armáda nebola na vojnu pripravená. Koncom roku 1409 Rád nemeckých rytierov uzavrel spojeneckú zmluvu s uhorským kráľom Žigmundom Luxemburským v Košiciach. Po množstve menších stretov sa v júli v roku 1410 nepriateľské vojská stretli pri dedine Grunwald. Dňa 15. júla sa na poliach neďaleko tejto dediny odohrala jedna z najväčších rytierskych bitiek stredoveku Bitka pri Grunwalde. Je ťažké odhadnúť presný počet bojovníkov, keďže jediný spoľahlivý prameň o bitke napísal Jan Długosz a ten sa o presných počtoch nezmieňuje. Niektoré zdroje uvádzajú stotisícové, či dokonca aj miliónové armády, čo sú vzhľadom na pomery vtedajšieho osídlenia, a keď vezmeme do úvahy známe počty účastníkov iných bitiek v tej dobe, značne prehnané čísla. V bitke pri Grunwalde Rád nemeckých rytierov napokon utrpel najdrvivejšiu porážku vo svojej histórii. Zahynul v nej nielen veľmajster Ulrich von Jungingen, ale takmer všetci významnejší členovia Rádu nemeckých rytierov. Poľsko-litovská armáda ukoristila všetkých 51 rádových koruhví.
Rád nemeckých rytierov síce nebol definitívne zničený, ako pôvodne kráľ Vladislav II. Jagelo zamýšľal, ale výrazne sa oslabila jeho pozícia v Prusku, ktorá sa už nikdy nedostala na úroveň na akej bol počas 14. storočia. Nasledujúci veľmajster rádu Ludwig von Erlichshausen podpísal mierovú zmluvu v meste Toruň. Touto zmluvou z roku 1466 sa Rád nemeckých rytierov stal podriadeným Poľskému kráľovstvu. Definitívny koniec pôsobenia Rádu nemeckých rytierov v Prusku prišiel v roku 1525, kedy veľmajster Albrecht von Brandenburg prestúpil na evanjelickú vieru. V nasledujúcom roku bol križiacky štát sekularizovaný a stal sa úplne závislým od Poľského kráľovstva.
Rád nemeckých rytierov po strate území v Prusku a dnes.
Po definitívnej strate území v Prusku viedol Rád nemeckých rytierov len minimum militantných aktivít. Výnimkou bola napríklad pomoc Rakúšanom v boji proti Turkom v 17. storočí. Inak prakticky žiadne väčšie vojenské aktivity Rádu nemeckých rytierov neboli zaznamenané. Začiatkom 19. storočia bol Rád nemeckých rytierov dočasne zrušený Napoleonom Bonapartem a od roku 1809 smel pôsobiť len v Rakúsku. V roku 1839 cisár Ferdinand I. Rád nemeckých rytierov obnovil, nie ako militantný rád, ale len s cieľom poskytovať charitatívnu činnosť a starostlivosť o chorých. V tejto forme existuje Rád nemeckých rytierov dodnes. Hlavné sídlo Rádu nemeckých rytierov je vo Viedni. Súčasným veľmajstrom je P. Frank Bayard OT.
Organizácia Rádu nemeckých rytierov a regula.
Rád nemeckých rytierov prebral v podstate celú regulu Rádu templárov (vychádzajúcu z Augustínovej regule) a mal od Rádu templárov odvodenú hierarchickú štruktúru. Na čele Rádu nemeckých rytierov stál veľmajster, ktorý bol volený kapitulou. Kapitula bola zložená z popredných predstaviteľov Rádu nemeckých rytierov, ktorí mali na starosti rôzne oblasti (kancelár, pokladník, zásobovač, hlavný špitálnik a maršal). Rádové územia boli rozdelené na komtúrie, na ktorých čele stál komtúr. Viacero komtúrií tvorilo provinciu pod vedením krajského komtúra a provincie boli združené pod správou krajského majstra. Rehoľným odevom rádového brata bola čierna cappa a biely plášť s čiernym krížom. Do boja si rytieri Rádu nemeckých rytierov obliekali na zbroj biele cappa s čiernym krížom na hrudi, ktoré bolo u všetkých rádov od roku 1248 nahradené varkočom. Súčasťou Rádu nemeckých rytierov boli aj tzv. poloviční bratia (), ktorí neskladali rehoľné sľuby. Títo nosili šedý varkoč s čiernym krížom v tvare písmena T. Podľa regule museli rytieri Rádu nemeckých rytierov nosiť vlasy ostrihané nakrátko tak, aby boli ľahko spoznateľní ako rehoľníci. Taktiež boli povinní nosiť bradu, nie príliš dlhú. Členom Rádu nemeckých rytierov bolo zakázané používať vlastné rodové erby či pečate. Nesmeli mať ani výstroj zdobenú zlatom či striebrom. Výstroj bola členom rádu prideľovaná namieru. Ako rehoľníci skladali rytieri Rádu nemeckých rytierov sľub čistoty. Ženy vôbec nesmeli byť prijímané do Rádu nemeckých rytierov, ani na úlohy starostlivosti o chorých, ktoré dokážu vykonávať lepšie ako muži, pretože prítomnosť ženy podľa regule nie je bezpečná. Taktiež nesmeli byť do Rádu nemeckých rytierov prijímané deti. O tom, že ak sa práve rytieri Rádu nemeckých rytierov nezúčastňovali bojov, boli viac mníchmi ako bojovníkmi, svedčí fakt, že väčšina článkov regule je venovaná pokynom ako sa majú členovia Rádu nemeckých rytierov správať, ako a kedy sa modliť, či ako sa starať o chorých. Udivuje tiež množstvo pôstnych dní, ktoré museli rytieri dodržiavať. Na rozdiel od bežných mníchov, rytieri Rádu nemeckých rytierov smeli častejšie jesť mäso, a inak si dopĺňali bielkoviny vajcami či mliečnymi výrobkami.
Hodnotenie pôsobenia Rádu nemeckých rytierov.
Celkovo je ťažké vytvoriť si objektívny názor na pôsobenie Rádu nemeckých rytierov, keďže pôsobil najmä na území dnešného Poľska, kde išlo viac menej o konflikt Poliakov a Nemcov ako takých, pričom obe strany túto problematiku do značnej miery národnostne prifarbujú. Z dnešného pohľadu môžeme povedať, že hoci sa Rád nemeckých rytierov nepresadil vo Svätej zemi kde vznikol, bol jednou z najvýznamnejších európskych stredovekých mocností a v dejinách, najmä východnej Európy, zohral významnú úlohu. V priebehu nemeckých dejín bolo naň poukazované ako na mocnosť, ktorá sa pokúšala posunúť nemecké osídlenie, čo najviac na východ ("Drang nach Osten"). Rád nemeckých rytierov zohral úlohu vo formovaní nielen nemeckého, ale aj poľského (Križiaci (kniha) od Henryka Sienkiewicza), litovského alebo ruského nacionalizmu.

</doc>
<doc id="9173" url="https://sk.wikipedia.org/wiki?curid=9173" title="Livónsko">
Livónsko

Livónsko (po lotyšsky: "Livonija" (Vidzeme), po estónsky: "Liivimaa", po litovsky: "Livonija", po nemecky: "Livland", po poľsky: "Inflanty", po rusky: "Лифляндия") je historické územie a historický štát na území dnešného Lotyšska a Estónska. Názov sa používal od druhej štvrtiny 13. storočia. Jeho obyvateľstvo tvorili Livovia (väčšinou fínske kmene), patriaci k ugrofínskym národom, ktorých rečou bola dnes takmer vymretá livčina. Súčasťou Livónska bolo päť kniežatstiev (biskupstiev):
V 10. storočí obyvateľstvo Livónska platilo daň ruskému kniežaťu Vladimírovi I. V roku 1030 knieža Jaroslav I. Múdry porazil kmene Estóncov a na ich území postavil mesto Juriev, známe ako Derpt (dnes Tartu na území Estónska). V časoch feudálnej rozdrobenosti Ruska bolo Livónsko podriadené Polackému kniežatstvu. V roku 1157 sem prišli brémski kupci, ktorí tu postavili svoje sklady pre svoj tovar. Tak založili mesto Ikeskole. V roku 1184 sa počas misionárskeho poslania augustínsky mních Meinard dostal s kupcami k brehom rieky Dvina, aby tu u miestnych pohanov rozšíril kresťanstvo. Išlo to však veľmi pomaly.
Po tom, ako v roku 1191 dostal od biskupa práva, Meinard poprosil pápeža Klementa III., aby vyhlásil križiacku výpravu do tejto oblasti. Počas vládnutia druhého biskupa Bertolda sa križiakom podarilo priblížiť sa k ústiu rieky Dvina. Napriek tomu, že križiaci rýchlo postupovali územím, biskup Bertold v roku 1198 stratil v boji život. Jeho nasledovník – biskup Albert I. Rižský – docielil poslušnosť miestneho obyvateľstva uzavretím mieru. Na počesť tohto mieru v roku 1201 založil Rigu a Livónsky rád. Rozširujúc kresťanstvo na juhovýchode Livónska, biskup bol povinný platiť daň polackým kniežatám. Ale po obsadení pevnosti Kukeinos a Gersiku v roku 1205, daň prestal platiť. Jednu tretinu svojho územia venoval nemeckým rytierom. Rusko odvtedy stratilo svoj vplyv na Pobaltsko. Od tohto času sú dejiny Livónska úzko späté s dejinami Livónskeho rádu, ktorý sa vtedy tiež osamostatnil.
Po zjednotení Livónskeho rádu s Rádom nemeckých rytierov v roku 1288 vznikla Livónska provincia Nemeckého rádu rytierov.
Forma vlády.
Livónsko bolo podriadené rímskemu pápežovi a nemeckému panovníkovi. Najsilnejšími územiami v krajine boli usadlosti Livónskeho rádu a Rižskej arcidiecézy. Politika krajiny bola silno centralistická, a to najmä na území rádu. Na jeho čele stál "magister", ktorý vykonával túto funkciu doživotne. Celé územie Livónska sa delilo na oblasti, v ktorých na čele stáli "komtúri" a "fogti", žijúci na hradoch.
Podľa postavenia mali fogti v 13. storočí nižšiu hodnosť ako komtúri. Toto delenie však v 14. storočí zmizlo. Spolu s niektorými vyššie postavenými z Livónskeho rádu boli členmi konventu, ktorý mal na starosti administratívne a vojensko-politické záležitosti.
V Rižskej arcidiecéze mal vládu na starosti arcibiskup a kapitula kanonikov (rada 12 vyšších svätých služobníkov). Od druhej polovice 14. storočia sa v arcidiecéze začali konať zhormaždenia vazalov arcidiecézy, tzv. "mantagy". O storočie neskôr vznikla rada arcidiecézy (15. storočie), ktorá sa skladala zo šiestich členov kapituly a šiestich vazalov. Územie arcidiecézy sa delilo na tri časti:
Vazali boli na svojom teritóriu hospodársky takmer samostatní. V 14. – 15. storočí postupne vznikali panstvá a vazali sa z rytierov stávali veľkostatkármi. V roku 1257 dostali od arcibiskupa Silvestra Stoddevešera privilégia (tzv. "Milosť Silvestra"), ktoré vlastníkov pôdy oprávňovali zmeniť jej status na súkromný majetok vazalov.
Livónski roľníci žili na dedinách, združení v pagastoch. Na čele pagastu stál feudálom zvolený starosta. Pagasty mali aj svoje súdy, ktorým zasadali vzhľadom na vek roľníkov tí starší. Postupne tu nastala zmena systému z dedinského na tzv. "chutorský" – čo znamenalo, že stavby nových panstiev sa roľníci snažili stavať v menej plododajných miestach krajiny. Ich hlavnou pracovnou činnosťou v 13. storočí bolo pestovanie plodín a chov dobytka. Keď hrozilo nebezpečenstvo križiakov, roľníci prišli väčšinou o dobytok, sriebro, potraviny a ozdobné veci. Koncom 15. storočia – v roku 1494 – vydaním právnickeho zákona posilnenia roľníkov sa rižský arcibiskup zaviazal svojim vazalom vzájomne vydať späť utekajúcich roľníkov. Na základe tejto zmluvy vznikol osobitý súd (tzv. "Hakengericht") pre urovnanie záležitostí migrujúcich roľníkov s arcibiskupom. Okrem iného súd rozhodoval vo veciach príslušnosti roľníka k vládcovi pomocou Zemskej knihy.
Spojkou medzi feudálmi a roľníkmi boli lejtmani (pôvodom Lotyši) – vazali Livónskeho rádu a rižskej arcidiecézy. Práve oni mali priamo na starosti roľníkov pracujúcich na poliach. Mohli ich použiť na čokoľvek, ale boli povinní zúčastniť sa vojenských výprav.
Vzťahy medzi Livónskym rádom a Rižskou arcidiecézou.
Vzťahy medzi Livónskym rádom a Rižskou arcidiecézou boli zložité a spletité. V 13. storočí sa rádu podarilo oslobodiť sa od vazalskej závislosti od biskupov, a tak mohla začať boj za hegemóniu v Livónsku. Boje sa odohrávali v Rige. Zo začiatku bol starostom Rigy arcibiskup Albert von Buxhoevden, ktorý sa však vzdal práv na mesto v prospech dánskeho kráľa. Rižania sa však v roku 1221 vzbúrili a zorganizovali povstanie, ktorého cieľom bolo zvrhnúť dánskeho kráľa a prevziať moc do rúk Rady spoluobčanov a magistrátu (tzv. "Mestská rada"). Od druhej polovice 13. storočia sa rada plnila pomocou magistrátu, ktorý určoval svojich nových členov. V 13. storočí už mal magistrát dvadsať členov, vrátane šesťnástich richtárov, ktorí vykonávali svoju funkciu doživotne, a štyroch burgmajstrov. Koncom 13. storočia sa Riga stala členom Hanského zväzu a prebrala hamburské mestské právo. Rižské statusy, ktoré sa tak museli prepracovať, s menšími zmenami platili až do 17. storočia.
Dôvodom otvoreného vojenského konfliktu s Livónskym rádom, trvajúceho vyše 30 rokov, ktorý museli obyvatelia Rigy riešiť koncom 13. storočia, bol práve vstup Rigy do Hanzy. V roku 1330 po dlhom obliehaní mesta bol odpor spoluobčanov prekonaný a Riga sa vzdala. Podľa dohovoru zo dňa 23. marca 1330 Riga priznala nadvládu Livónskeho rádu na svojom území a až do začiatku 15. storočia bola pod jej patronátom.
Porážka Nemeckého rádu v roku 1410 v bitke pri Tanenbergu (Grunwald) mala veľký vplyv na politické vzťahy medzi krajinami vo východnom Pobaltsku. Časom sa rád stal až do roku 1525 závislým od Poľska, kedy sa uskutočnila jeho konečná sekularizácia, ktorá mala za následok vznik Pruského vazalského kniežatstva. Livónsky rád, hoci mu nepriamo vojna neuškodila, postupne strácal svoj politický význam. V snahe o neutralizáciu rádu rižský arcibiskup založil v roku 1419 prvý livónsky landgat na území Pobaltska. Bola to porada predstaviteľov všetkých livónskych území. V tomto momente bolo treba zabezpečiť jednohlasné riešenie všetkých účastníkov zjazdu. Landgat sa však arcibiskupovi veľmi zapáčil a použil ho na zvrhnutie politiky Livónskeho rádu.
Rozvoj Moskovského štátu a dopad na Livónsko.
Rozvoj Moskovského štátu v druhej polovici 15. storočia a jeho politika, smerujúca k zjednoteniu ruských území, zmenili rozloženie síl v Európe. Livónsky rád sa aktívne zapájal do ruských záležitostí a podporoval Novgorod v jeho boji proti Moskve. V roku 1471 vojská Livónskeho rádu vpadli na územie Pskova – spojenca Moskvy. Na oplátku Ivan III. vtrhol na územie Livónska s 20 000 armádou, čo bolo príčinou ústupu Livóncov z ruského územia. Mierová zmluva, uzatvorená medzi oboma krajinami ešte v roku 1469, bola znovu platná.
Po dobytí Novgorodu sa Ivan III. neraz pokúšal Livónsko napadnúť. V roku 1492 začali Rusi na východnom brehu rieky Narva stavať veľkú pevnosť Ivangorod, ktorá sa mohla použiť v prípade ochrany a útoku miestneho obyvateľstva. Magister livónskeho rádu Walter Plettenberg v tejto situácii napadnutie Moskvou skoro očakával, preto sa rozhodol hľadať pomoc v susedných krajinách. Švédsky regent Sten Sture súhlasil s pomocou, a tak sa v roku 1501 medzi litovským kniežaťom a Livónskym rádom uzatvorila zmluva. Keď sa to dozvedel Ivan III., znova napadol Livónsko a s vojskom dosiahol mesto Cēsis. Výsledkom mnohých prehratých bitiek Livónskeho rádu bolo v roku 1503 podpísanie prímeria v dĺže trvania šesť rokov, ktoré sa časom predlžovalo.
Livónsko počas obdobia mieru s moskovským štátom, ktorý trval viac ako päťdesiat rokov, ekonomicky vzrástlo. Veľký význam malo pre krajinu obchodovanie s ruskými mestami, ktoré livónski obchodníci zásobovali soľou, za čo na výmenu dostali surovú kožušinu a drevo. Tieto komodity potom distribuovali do rôznych častí západnej Európy. Úspešní boli aj v obchodovaní s chlebom, ktorí feudáli u livónskych roľníkov kupovali. Takýmto spôsobom si zabezpečovali vznik nových veľkostatkov, kde rozširovali nový spôsob orania. Za tieto služby a za robotu na panskom, všetkým roľníkom feudáli poskytovali rôzne výhody.
Šírenie reformačných ideí.
V 20. – 50. rokoch 16. storočia sa na území Livónska začali šíriť idey reformácie. Ich šíriteľmi boli Andrej Knopken a Silvester Tegeltmeier. Začiatok reformačných ideí v krajine rozprúdila diskusia medzi Andrejom Knopkenom a kňazmi z Kostola sv. Petra. Napriek nevôli biskupa rižský snem vyhlásil Knopkena a Tegeltmeiera za kňazov v Kostole sv. Petra a Jakuba.
Luteránski kňazi sa v Rige snažili nájsť spoločnú reč s Lotyšmi. Knopken teda vstúpil do Rižského bratstva lotyšských nakladačov a jeho kolega Joachim Müller sa stal členom bratstva roznášačov piva. Šírenie reformačných ideí malo za následok fakt, že od roku 1524 sa v Kostole sv. Jakuba začali slúžiť omše v lotyšskom jazyku. O šesť rokov neskôr – v roku 1530 – vznikli aj prvé cirkevné hymnusy písané v lotyštine. V polovici 16. storočia si reformačné idey Livónsko celkom podmanili a od roku 1552 sa Rigou začalo šíriť luteránstvo.
Livónska vojna a následný rozpad Livónska.
K obdobiu od polovice 16. storočia sa viaže aj úpadok Livónskeho rádu. Na území rozdrobených livónskych kniežatstiev sa nachádzali štyri štáty – Rusko, Švédsko, Dánsko a Litva. V roku 1558 sa na obdobie 25 rokov začala Livónska vojna. Príčinou vzniku vojny bol vznik vojenského zväzu medzi Litvou a Livónskom v roku 1557, čím sa porušil rusko-livónsky mier z roku 1551. Preto v januári roku 1558 ruské vojská vtrhli na územie Livónska. Dňa 11. mája 1558 obsadili Narvu a 19. júla 1558 aj Juriev (dnes mesto Tartu na východe Estónska). V januári nasledujúceho roku ruské vojská obsadili Rigu. Novozvolený magister Livónskeho rádu Gotthard Kettler bol nútený obrátiť sa na pomoc poľského kráľa Žigmunda II. Augusta. Kráľ súhlasil s pričlenením území Livónskeho rádu a Rižskej arcidiecézy do svojho protektorátu. Stalo sa to v roku 1561. Týmto krokom Livónsky rád prakticky prestal existovať. V septembri roku 1559 biskup Kurlandie a ostrova Saaremaa Johan IV. Münchhausen predal svoje biskupstvo Dánsku. V roku 1560 Rusi znova napadli územia Livónska a obsadili hrad Alūksne (Marienburg) a mesto Viljandi. Prešli po severnom okraji Livónska, vypaľujúc mnoho hradov. V tomto čase, keď na švédsky trón zasadá nový panovník Erik XIV., sa v Livónsku aktivizovala švédska diplomacia, ktorej sa podarilo podmaniť si severné Estónsko a mesto Tallinn. Za možného nebezpečenstva zo strany konkurencie Švédov kráľ Žigmund II. August poslal svojich poslov do Rigy, aby pripravili novú zmluvu s Livónskom. Dňa 28. novembra 1561 magister Livónskeho rádu, rižský arcibiskup a obyvatelia Livónska prisahali vernosť Žigmundovi II. Augustovi. Do funkcie najvyššieho vojenského úradníka bol menovaný litovský kancelár Nikolaj Radzivill Čierny. Konečná zmluva bola podpísaná 5. marca 1562, kedy Livónsky rád a Livónske územie prestalo existovať. Gotthard Kettler sa stal kniežaťom Kurlandie a Žemgalska a gubernátorom Zadaugavského vojvodstva. Riga si však zachovala svoju nezávislosť až do roku 1581.
Livónska vojna pokračovala. Moskovský štát viedol vojnu s Litvou a Poľskom, neskôr so Švédskom. Na západe bojovalo Dánsko proti Švédsku. V roku 1576, keď sa poľským kráľom stal Štefan Bátori, vojsko Ivana IV. vtrhlo do Livónska a úspešne obsadilo Daugavpils, Rezekne, Cēsis a iné mestá. Ale to bol posledný úspech ruskej armády. V roku 1579 začali smerom na Polack a Pskov úspešne postupovať aj poľské vojská. Švédi zasa útočili na Narvu a podarilo sa im od ruskej armády získať späť estónske mestá na severe krajiny a obsadiť Ingriu. V roku 1583 cár Ivan IV. tieto územné zisky Švédov uznal. Štefan Bátori v roku 1581 podpísal mierovú zmluvu s Rigou, v ktorej sa mesto na úkor zachovania a získania nových privilégií roľníkom zaviazalo podriadiť sa poľsko-litovskému štátu. Dňa 15. januára 1582 bola medzi moskovským štátom a poľským kráľom podpísaná Zápoľská mierová zmluva, ktorá zaväzovala Ivana IV. vzdať sa Livónska. Politická mapa Európy sa v tejto chvíli znova podobala na tú z roku 1561. Estónsko zostalo súčasťou Švédska, Livónsko a Latgalsko boli časťou poľsko-litovského štátu a Kurlandské a Zemgalské kniežatstvo, na čele ktorého stál Gotthard Kettler, sa stalo závislým od Poľska.
Na územiach, ktoré patrili Poľsku – Zadaugavské vojvodstvo – sa zachovali a znova potvrdili privilégiá livónskej šľachty ("Privilegium Sigismundi Augusti"), ktoré 28. novembra 1561 kráľ Žigmund II. August pravdepodobne podpísal. Na základe privilégií sa zachovali nemecká vláda i nemecké zákony a luteránske vierovyznanie.
V tomto období na čele kniežatstva vystriedal nezvestného Gottharda Kettlera gubernátor Jan Karol Hodkevič, ktorý bol dosadený na trón poľským kráľom. V roku 1582 vydal Štefan Bátori tzv. "Livónsku ústavu" ("Constitutiones Livonie"), v ktorej bolo zakotvené štátne zriadenie kniežatstva. Kniežatstvo sa podľa ústavy delilo na vojvodstvá a vojvodstvá na oblasti, v ktorých na čele stáli starostovia. Kedysi dávny názov "landtag" bol premenovaný na "sejmik", ktorý sa skladal z vybraných predstaviteľov šľachtickej vrstvy.
Vojna s Ivanom IV. Hrozným Livónsko celkom zničila. Po vojne sa jeho územie rozdelilo na päť častí. Narva, Derpt a všetky pohraničné oblasti sa stali súčasťou Ruska. Švédsko získalo severné územia a Dánsko ostrov Esel. Poľsko sa nasťahovalo na územie južného Livónska a nezvestnému Gotthardovi Kettlerovi ostali Kurlandia a Žemgalsko.
Situácia v druhej polovici 16. storočia.
V druhej polovici 16. storočia v poľsko-litovskom štáte zvíťazila protireformácia, čo malo veľký vplyv na livónske územie. V Cēsise vznikla katolícka eparchia a v Rige začali pôsobiť jezuiti. Práve oni využili národnostné nezhody medzi nemeckou šľachtou a lotyšskými a estónskymi roľníkmi. V Rige a Derpte zakladali, voľne prístupné obyvateľstvu, vzdelávacie centrá, v ktorých sa učilo po lotyšsky a estónsky. V roku 1585 vyšiel katechizmus napísaný v lotyštine. Pod vplyvom činnosti jezuitov sa vo vedomí lotyšských roľníkov zmiešavali obrazy tradičných lotyšských božstiev a katolíckych svätých. Preto je pre Lotyšov dodnes Panna Mária symbolom matky, zeme a osudu.
Na odporúčanie pápeža Gregora XIII. Štefan Bátori prikázal zaviesť nový kalendár vrátane Zadaugavského vojvodstva. Obyvatelia Rigy si tento krok vysvetľovali ako „chytrosť katolíkov“ a v roku 1584 sa proti zavedeniu nového kalendára začali búriť a zorganizovali vzburu. Táto vzbura vošla do dejín Lotyšska ako "Vzbura kalendárnych neporiadkov". Na čele vzbúrencov stáli obchodníci Briken a Zengejzen a právnik Gize. Dňa 23. januára 1585 vzbúrenci podpísali so Štefanom Bátorim dohovor, na základe ktorého jezuiti museli ukončiť svoju činnosť v Rige. Zmluva tiež zrušila zavedenie nového kalendára a ohraničila právomoci magistrátu. Keď Štefan Bátori chcel nastoliť situáciu, ktorá bola v krajine pred rokom 1561, vypuklo povstanie s typicky antipoľským charakterom. Ale, už po vymenovaní nového panovníka Žigmunda II. Augusta a smrti Štefana Bátoriho, mnohí občania sa chceli s poľským kráľom znova dohodnúť. V júli roku 1589 požiadavky zo strany kráľa boli splnené. Moc magistrátu bola obnovená a vedúce osobnosti povstania potrestané.
Prvá vojna so Švédskom.
Koncom 16. storočia sa vzťahy medzi Poľskom a Švédskom zostrili a došlo k vojne (tzv. "Prvá vojna so Švédskom" 1600 – 1629). V roku 1600 vtrhli na územie Livónska Švédi a dostali sa až k brehom Daugavy. Následne v roku 1604 začali lodnú blokádu Rigy, ale o rok neskôr (1605) utrpeli pri meste Salaspils porážku a kráľ Karol IX. len-len že nepadol do zajatia. Čo sa týka poľsko-litovskej intervencie v Rusku, tam boli vojenské akcie pozastavené a znovu obnovené až v roku 1617. Nový švédsky kráľ Gustáv II. Adolf ohlásil ťaženie vojenskej flotily na Rigu a 15. septembra 1621 padlo mesto do rúk Švédom. Podľa podmienok Almarského mieru z roku 1621 mesto Riga a veľká časť Livónska až po rieku Aiviekste pripadla Švédsku. Juhovýchodná časť, ktorú Poliaci volali Inflanty (po poľsky: "Inflanty Polskie") a Lotyši Latgalsko (po lotyšsky: "Latgale") ostala Poľsku. Do roku 1920 bolo Latgalsko odelenou časťou od lotyšského územia. V tom čase, keď Kurlandia a územia, ktoré patrili Švédsku boli protestantské, Latgalsko sa stalo katolíckou oblasťou. Po vyhnaní jezuitov z Rigy Gustávom II. Adolfom sa rád usadil v meste Daugavpils. Veľkú pozornosť venovali jezuiti tlačeniu cirkevných kníh v lotyšskom jazyku (Katolícky katechizmus Georga Elgera). V roku 1683 jezuiti vydali poľsko-latinsko-lotyšský slovník. Rozšírila sa tlač kníh v lotyšskom dialekte s použitím poľského písma a ortografie. Ale latgalská šľachta lotyštinu veľmi nepoužívala, hovorili ňou iba lotyšskí roľníci.

</doc>
<doc id="9175" url="https://sk.wikipedia.org/wiki?curid=9175" title="22. jún">
22. jún



</doc>
<doc id="9176" url="https://sk.wikipedia.org/wiki?curid=9176" title="Zoznam vysokých majstrov Rádu nemeckých rytierov">
Zoznam vysokých majstrov Rádu nemeckých rytierov

Podobne ako u iných rytierskych rádov bol aj Rád nemeckých rytierov vedený veľmajstrami, volenými na doživotie. V moderných dejinách organizácie je veľmajster volený na 6-ročné funkčné obdobie. Od roku 2018 je aktuálnym veľmajstrom P. Frank Bayard OT.

</doc>
<doc id="9177" url="https://sk.wikipedia.org/wiki?curid=9177" title="11. júl">
11. júl



</doc>
<doc id="9178" url="https://sk.wikipedia.org/wiki?curid=9178" title="Zoznam veľmajstrov Rádu templárov">
Zoznam veľmajstrov Rádu templárov

Na čele Rádu templárov stál vždy na doživotie volený veľmajster, ktorý bol zároveň nositeľom titulu "Knieža z vôle Božej".
Zoznam veľmajstrov v rokoch 1118 až 1314.
Po roku 1314 rád oficiálne neexistoval a bol to len tajný spolok, ktorý mal spravidla vždy 12 členov

</doc>
<doc id="9180" url="https://sk.wikipedia.org/wiki?curid=9180" title="Veľmajster (rytierske rády)">
Veľmajster (rytierske rády)

Veľmajster je titul hierarchicky najvyššieho predstaviteľa rytierskeho rádu. Veľmajstri boli väčšinou volení na doživotie.
Výnimkou bol Rád nemeckých rytierov, kde na čele Rádu stál vysoký majster (nemecky "Hochmeister") a nie veľmajster (nem. "Grossmeister"). 

</doc>
<doc id="9182" url="https://sk.wikipedia.org/wiki?curid=9182" title="Rád mečových bratov">
Rád mečových bratov

Rád mečových bratov () známy aj pod názvami Rytieri meča, Livónsky rád alebo Livónski rytieri zohral úlohu pri šírení kresťanstva v Livónsku (dnes súčasťou Lotyšska a Estónska). Rád mečových bratov bol založený v roku 1202 a zanikol v roku 1561.
Heraldika.
V erbe rádu sa nachádzajú červené skrížené meče a kríže v bielom poli.
Dejiny.
Rád mečových bratov bol založený v roku 1202 v Rige podľa vzoru Rádu templárov rižským biskupom Albertom von Buxhoevden. Pápež Inocent III. ho v roku 1204 potvrdil a prikázal mu poslušnosť voči biskupom (čo rád ignoroval). Na čele Rádu mečových bratov stál doživotne volený veľmajster. Okrem rytierov, ktorí mali pochádzať z ušľachtilého rodu, Rád mečových bratov zjednocoval vojakov, mníchov a remeselníkov. Hlavným mestom Rádu mečových bratov bolo Viljandi (dnes Estónsko).
Počas niekoľkých rokov si Rád mečových bratov prisvojil celé Livónsko a časť Estónska. Pri ďalšej expanzii sa stále dostával do väčších konfliktov s okolitými baltskými kmeňmi, v roku 1236 utrpel veľkú porážku od spojených vojsk Semigalov a Samogitov neďaleko Šiauliai (v dnešnej Litve). Konflikty existovali aj so Svätou stolicou, ktorá Rádu mečových bratov vyčítala brutálny postup voči pohanom aj voči pokrsteným, a snahu starať sa viac o vlastný majetok ako o šírenie kresťanstva. 
V marci 1226 vydal vtedajší pápež Gregor IX. v Rimini Zlatú bulu, ktorou Rád nemeckých rytierov poveril šírením kresťanstva na území pohanských baltských Prusov. Preto došlo k únii Rádu Nemeckých rytierov s Rádom mečových bratov. Túto úniu potvrdil pápež Gregor IX. listinou Za zjednotenie dvoch Rádov z 30. mája 1237. Rád mečových bratov napriek tomu expandoval, okolo roku 1290 si prisvojil Kursko. 
Po roku 1525 vládol Rád mečových bratov samostatne v Livónsku, po zániku Livónska roku 1561 bol s konečnou platnosťou zrušený a zlúčený s Rádom nemeckých rytierov.

</doc>
<doc id="9183" url="https://sk.wikipedia.org/wiki?curid=9183" title="Zoznam veľmajstrov Rádu mečových bratov">
Zoznam veľmajstrov Rádu mečových bratov

Na čele Rádu mečových bratov stál vždy na doživotie volený veľmajster. Aj po roku 1237, kedy bol rád pridružený k Rádu nemeckých rytierov, mal rád vlastných veľmajstrov. O ich voľbe však rozhodoval i veľmajster Rádu nemeckých rytierov.

</doc>
<doc id="9184" url="https://sk.wikipedia.org/wiki?curid=9184" title="Rytiersky rád">
Rytiersky rád

Rytiersky rád alebo rytiersky vojenský rád je rehoľný rád, ktorý vznikol v období križiackych výprav na ochranu pútnikov do Svätej zeme. Za najstarší vojenský rytiersky rád je považovaný Zvrchovaný vojenský špitálsky rád svätého Jána z Jeruzalema, z Rhodosu a Malty (Johaniti), ktorý vznikol v roku 1048. Uznaný bol pápežom Paschal II. v roku 1113. 
Koncom 11. a začiatkom 12. storočia vznikli vo Svätej zemi rôzne rytierske rehoľné rády, predovšetkým v súvislosti s ohrozením rôznych kresťanských územných celkov v Palestíne, ale aj pútnikov smerujúcich na posvätné miesta. Rády sa postupne stali významným vojenským faktorom krížových výprav.
Pôvodnou myšlienkou rádov bola síce starostlivosť o nemocných pútnikov do Svätej zeme, postupne sa však dostala do popredia ich ozbrojená ochrana a hlavne šírenie kresťanstva a potieranie islamu. (V heraldických znakoch týchto rádov sa preto často objavuje kríž). Členovia rádov spájali tradičné mníšske sľuby (chudoba, čistota, poslušnosť) s povinnosťou bojovať proti neveriacim, t. j. pohanom. Ďalšie rády vznikli na svojich pôsobiskách v Španielsku a severovýchodnej Európe.
Postupne však ich úloha ako vojenskej sily proti Arabom a pri šírení kresťanstva ustúpila do pozadia a rády sa koncentrovali na získanie štátnej moci a získavanie majetkov. To viedlo ku konfliktom ako so Svätou stolicou, tak aj svetskými panovníkmi. V niektorých prípadoch došlo aj k rozpustenie rádov a zhabaniu ich majetkov (najznámejší z násilne rozpustených rádov je Rád templárov). 
Činnosť rádov, ktoré existujú aj v súčasnosti, je výlučne dobročinného charakteru, aj keď ich vnútorná štruktúra pripomína stredovekú tradíciu. V 19. a 20. storočí vzniklo niekoľko rádov, ktoré sa odvolávali na tradíciu stredovekých rádov, no väčšinou išlo o fiktívne imitácie. Oficiálny zoznam medzinárodne uznaných rytierskych rádov (register rytierskych rádov) vydáva Medzinárodná stála komisia pre rytierske rády.
Z existujúcich rytierskych vojenských rádov uznáva Svätá stolica iba dva - Maltézsky rád a Rád Božieho hrobu.

</doc>
<doc id="9186" url="https://sk.wikipedia.org/wiki?curid=9186" title="Zoznam veľmajstrov Rádu maltézskych rytierov">
Zoznam veľmajstrov Rádu maltézskych rytierov

Toto je zoznam veľmajstrov Rádu svätého Jána z Jeruzalema od roku 1099, vrátane jeho pokračovania ako Zvrchovaného vojenského maltézskeho rádu po roku 1798. Zahŕňa aj neuznaných „anti-veľmajstrov“ a poručíkov, ktorí zastupovali majstrov v období, keď neboli zvolení. Na čele rádu stál vždy veľmajster volený na doživotie valným zhromaždením reprezentantov. Okrem týchto výnimiek:
V stredoveku hlavy rádu používali titul "custos" (slovensky "opatrovník" alebo "strážca", anglicky "guardian") nemocnice. Titul "magister" (slovensky "majster") sa objavuje na minciach razených na Rhodose počnúc Foulquesom de Villaret. Prvým použil titul "grandis magister" (slovensky "veľmajster") Jean de Lastic (1437 – 1454). Neskorší veľmajstri na Rodose používali aj "magnus magister".

</doc>
<doc id="9187" url="https://sk.wikipedia.org/wiki?curid=9187" title="Rád johanitov">
Rád johanitov

Rád johanitov (iné názvy: johanitský rád, johaniti [singulár johanita], johanitskí rytieri) môže byť jeden alebo viacero z nasledujúcich rádov:

</doc>
<doc id="9188" url="https://sk.wikipedia.org/wiki?curid=9188" title="Rád Johanitov">
Rád Johanitov



</doc>
<doc id="9193" url="https://sk.wikipedia.org/wiki?curid=9193" title="Maltézsky rád">
Maltézsky rád

Maltézsky rád (oficiálny názov "Zvrchovaný vojenský špitálsky rád svätého Jána z Jeruzalema, z Rodosu a Malty" alebo "Zvrchovaný vojenský maltézsky rád") je jeden z katolíckych rehoľných rytierskych rádov, ktoré vznikli v 11. storočí na území Jeruzalemského kráľovstva. Sídlom rádu je od roku 1834 Rím. 
Na Slovensku vykonáva Maltézsky rád svoje aktivity od roku 2024 prostredníctvom Slovenskej asociácie Maltézskeho rádu, pod ktorú patrí Maltézska pomoc Slovensko ako jej výkonná charitatívna organizácia.
Názvy.
Oficiálny názov rádu je Zvrchovaný vojenský špitálsky rád svätého Jána z Jeruzalema, z Rodosu a Malty
Na právne, diplomatické a komunikačné účely sa používajú skrátené názvy: 
Historické názvy rádu sú tiež:
Na ochranu tohto dedičstva si Maltézsky rád nechal zaregistrovať 16 verzií svojho názvu a znakov, a to vo viac ako 100 krajinách sveta.
Charakteristika.
Rád je suverénny subjekt medzinárodného práva, je neutrálny, nestranný a apolitický. Diplomatické vzťahy udržiava so 113 krajinami a Európskou úniou, má štatút stáleho pozorovateľa v Organizácii Spojených národov a s viac ako 50 štátmi má uzatvorené medzinárodné dohody o spolupráci. Rád vydáva vlastné mince a poštové známky a má vlastnú značku áut. Štátnym zriadením je to volená monarchia. Štátnym sviatkom je 24. jún - narodenie svätého Jána Krstiteľa, ktorý je patrónom rádu.
Rád má dve inštitucionálne sídla - Magistrálny palác na Via dei Condotti v Ríme, kde sídlia veľmajster a vláda, a Magistrálna vila (Villa del Priorato di Malta) na vrchole pahorka Aventino, kde sídli Rímske veľkopriorstvo a je súčasne sídlom veľvyslanectva Maltézskeho rádu pri Talianskej republike. Okrem toho rád vlastní časť Pevnosti St. Angelo vo Vallette na Malte, ktorú získal v rámci reštitúcie v roku 1998. 
Znakom rádu je biely osemramenný kríž na červenom poli. Známy je tiež ako maltézsky kríž. Osem ramien symbolizuje osem blahoslavenstiev podľa svätého Matúša, ale aj osem cností, ktoré musí mať člen rádu: vernosť, zbožnosť, čestnosť, odvaha, česť a sláva, pohŕdanie smrťou, solidarita s chudobnými a chorými, úcta k cirkvi. Osem ramien kríža tiež predstavuje osem jazykov (národných zoskupení) členov rádu, a to: Auvergne, Provensálsko, Francúzsko, Aragónsko, Kastília a Portugalsko, Taliansko, Nemecko a Anglicko. 
Hlava štátu má titul: "Jeho najeminentnejšia výsosť knieža a veľmajster" (tal. "Sua Altezza Eminentissima il Principe e Gran Maestro").
Úplný titul veľmajstra znie: "Jeho najeminentnejšia výsosť Knieža a Veľmajster Zvrchovaného vojenského a špitálskeho rádu svätého Jána z Jeruzalema, Rodosu a Malty, z Božej milosti pokorný majster posvätného domu špitála svätého Jána Jeruzalemského i vojenského Rádu svätého Pánovho hrobu a opatrovník chudobných Ježiša Krista."
Dejiny.
Začiatky.
Vznik rytierskeho rádu siaha do roku 1048. Obchodníci zo starovekej morskej republiky Amalfi vtedy získali od egyptského kalifa oprávnenie postaviť kostol, kláštor a nemocnicu v Jeruzaleme, aby sa mohli starať o pútnikov akejkoľvek náboženskej viery alebo rasy. Rád svätého Jána Jeruzalemského – mníšska komunita, ktorá spravovala nemocnicu pre pútnikov vo Svätej zemi – sa pod vedením svojho zakladateľa rehoľného brata Gérarda a ochranou Godefroy z Bouillonu v roku 1099 osamostatnila a tak vznikol nový rehoľný rád.
Pápežskou bulou Pie postulatio voluntatis z 15. februára 1113 pápež Paschal II. schválil založenie špitála (nemocnice) a dal ju pod záštitu Svätej stolice, pričom jej udelil právo slobodne voliť svojich predstavených bez zásahov iných svetských alebo náboženských autorít. Na základe pápežskej buly sa nemocnica stala poriadkom oslobodeným od kontroly miestnej cirkvi. Všetci rytieri boli nábožní, viazaní tromi kláštornými sľubmi - chudoby, čistoty a poslušnosti. Toto sa považujem za formálny vznik dnešného Maltézskeho rádu.
Ústava kresťanského Jeruzalemského kráľovstva počas križiackych výprav zaväzovala rozkaz prevziať vojenskú obranu chorých, pútnikov a zajatých území. Rád tak pridal k svojmu špitálskemu poslaniu aj úlohu brániť vieru. Postupom času rád prijal biely osemhrotý kríž, ktorý je dodnes jeho symbolom. Osem hrotov predstavuje osem blahoslavenstiev, ktoré Ježiš vyslovil vo svojej kázni na vrchu.
Členovia rádu sa delili na triedy rytierov, kňazov a ošetrovateľov. Na čele rádu stál majster a neskôr veľmajster rádu. Po rozpustení Rádu templárov v roku 1312 bola veľká časť majetku a pozemkov tohto rádu venovaná Rádu johanitov (dnes Maltézskemu rádu).
V dôsledku tohto sa rád začal deliť do "Langues" (jazykov území, kde sa nehnuteľnosť nachádzala): auvergenský, provensálsky, francúzsky, taliansky, aragónsky, nemecký a anglický, od roku 1492 aj kastílsky, ktorý sa oddelil od aragónskeho.
Cyprus.
Keď po obliehaní mesta Akko v roku 1291 padla posledná kresťanská pevnosť vo Svätej zemi, rytieri sa najprv usadili na Cypre v meste Limassol. Tam bol prítomný už od roku 1210 a to aj vďaka držbe v dôležitých nehnuteľností, privilégií a obchodných práv. Verný svojej špitálnickej tradícii Rád postupne budoval nové nemocnice a profitoval zo strategickej polohy ostrova, kde začal budovať námornú flotilu na ochranu pútnikov putujúcich do Svätej zeme po mori. Počet členov prichádzajúcich z celej Európy postupne rástol a prispel k posilneniu štruktúry Rádu, získavajúc nové dŕžavy v Stredomorí. Medzi týmito boli aj dôležitý prístav Famagusta, mesto Nikózia a početné veliteľstvá.
Následkom rastúcej nestability na Cypre, ktorá vyústila do obmedzení ich ďalšej expanzie na ostrove, zvažovali rytieri vhodnejšiu základňu pre sídlo Maltézskeho rádu na ostrove Rodos. Napriek tomu, časť vedenia ostala na Cypre, aby spravovala priorstvá a veliteľstvá (hovorí sa, že ich okolo roku 1374 bolo cez 60) ešte ďalšie storočie až do polovice 15. storočia, kedy boli všetci rytieri povolaní do kláštorného sídla na Rodose. 
Rodos.
V roku 1310 sa rytieri pod vedením veľmajstra Fra' Foulques de Villaret preskupili na ostrove Rodos. Odtiaľ si obrana kresťanského sveta vyžadovala organizáciu námorných síl, takže Rád vybudoval silnú flotilu a plavil sa po východnom Stredomorí, pričom bojoval v bitkách pre kresťanstvo, vrátane križiackych výprav v Sýrii a Egypte.
Začiatkom 14. storočia boli inštitúcie Rádu a rytierov, ktorí prišli na Rodos zo všetkých kútov Európy, zoskupení podľa jazykov, ktorými hovorili. Prvých sedem takýchto skupín alebo "Langues" (jazykov) bolo z Provensálska, Auvergne, Francúzska, Talianska, Aragónska (Navarra), Anglicka (so Škótskom a Írskom) a Nemecka a ôsmymi sa stali v roku 1492, keď sa Kastília a Portugalsko oddelili od aragónskeho jazyka. Každý "Langue" bol administratívne rozdelený na veľkopriorstvá, priorstvá, bailiviky a komendy.
Rád bol riadený veľmajstrom, princom z Rodosu a jeho radou. Nezávislosť od iných národov udelená pápežskou chartou a všeobecne uznávané právo udržiavať a rozmiestňovať ozbrojené sily od svojho začiatku predstavovali základ pre medzinárodnú suverenitu rádu, ktorý razil vlastné mince a udržiaval diplomatické styky s inými štátmi. Vyššie funkcie rádu boli zverené predstaviteľom rôznych jazykov.
V roku 1523, po šiestich mesiacoch obliehania Rodosu a krutého boja proti flotile a armáde sultána Suleimana I., ​​sa hradby v Limassole zrútili kvôli podkopávaniu výbušnín a rytieri na základe dohody s útočníkmi so zbraňami opustili Rodos.
Malta.
Rád zostal bez vlastného územia až do roku 1530, kedy veľmajster Fra’ Philippe Villiers de L’Isle-Adam prevzal ostrov Malta, ktorý bol Rádu pridelený cisárom Karolom V. so súhlasom pápeža Klementa VII. Bolo rozhodnuté, že v prípade akejkoľvek vojny medzi kresťanskými národmi, Maltézsky rád bude zastávať neutrálne postavenie. 
V roku 1565 bránili rytieri vedení veľmajstrom Fra’ Jean Parisot de Valette ostrov Malta počas na viac ako tri mesiace trvajúceho veľkého obliehania Malty Osmanskou ríšou. Malta bola považovaná za poslednú prekážku pri ťažení proti kresťanskému svetu po mori. Po tomto víťazstve boli mesto a prístav na Malte pomenované podľa veľmajstra a zakladateľa mesta Valetta. Rytieri pretvorili ostrov Malta viacerými urbanistickými projektmi, postavili paláce a kostoly, ako aj nové obranné bašty a záhrady. Počas tohto obdobia prekvitala architektúra a podpora umelcov. Na ostrove vybudovali rytieri novú nemocnicu, ktorá na vtedajšie pomery poskytovala vysoko kvalitnú zdravotnú starostlivosť. Bola tu založená škola anatómie a fakulta medicíny. Rád obzvlášť prispel k rozvoju oftalmológie a farmakológie.
Popri týchto aktivitách sa vojenská flotila Rádu zúčastňovala v najdôležitejších vojenských bitkách v Stredozemnom mori proti Osmanskej ríši a proti pirátom zo Severnej Afriky.
Flotila Rádu pod velením admirála Fra‘ Pietra Giustinaniho sa pripojila k Svätej lige, ktorú založil pápež Pius V. s cieľom zabrániť expanzii Osmanskej ríše. Maltézska flotila 7. októbra 1571 prispela k víťazstvu v bitke pri Lepante, čo odvrátilo osmanskú expanziu v Európe.
Reformácia, ktorá rozdelila západnú Európu na protestantské a katolícke štáty, zasiahla aj rytierov. Vo viacerých krajinách vrátane Anglicka, Škótska a Švédska sa Rád rozpustil. V iných, vrátane Holandska a Nemecka, zažili protestantské konverzie celé bailiviky alebo komendy - tieto „johanitské rády“ prežívajú v Nemecku, Holandsku a Švédsku a mnohých ďalších krajinách vrátane Spojených štátov a Južnej Afriky. Bolo stanovené, že rád by mal zostať neutrálny v akejkoľvek vojne medzi kresťanskými národmi.
V rokoch 1651 až 1665 rád ovládal aj štyri ostrovy v Karibiku - 21. mája 1651 získal ostrovy Svätý Bartolomej, Svätý Krištof, Svätý Kríž a Svätý Martin. Boli zakúpené od francúzskej Compagnie des Îles de l'Amérique, ktorá bola práve rozpustená. V roku 1665 boli ostrovy predané Francúzskej západoindickej spoločnosti. 
V roku 1798 sa Napoleon rozhodol pre francúzsku okupáciu Malty. Napoleon požadoval od veľmajstra Ferdinanda von Hompesch zu Bolheim, aby jeho lodiam umožnili vplávať do prístavu a naberať vodu a zásoby. Veľmajster odpovedal, že do prístavu môžu naraz vstúpiť len dve cudzie lode. Bonaparte, vedomý si toho, že takýto postup bude trvať dlho a jeho sily by boli zraniteľné voči britskému admirálovi Horatiovi Nelsonovi, okamžite nariadil streľbu z kanónov proti Malte. Francúzski vojaci sa ráno 11. júna 1798 na siedmich miestach vylodili na Malte a zaútočili. Po niekoľkých hodinách krutých bojov boli rytieri na západe ostrova donútení ustúpiť. 
Napoleon otvoril rokovania s predstaviteľmi pevnosti Valletta. Tvárou v tvár obrovskej prevahe francúzskych síl, strate západnej Malty a záväzku nebojovať proti kresťanským vojskám, veľmajster vyjednal kapituláciu pred inváziou. Ferdinand Von Hompesch odišiel z Malty do Terstu 18. júna, aby sa 6. júla 1799 vzdal funkcie veľmajstra. Amienská zmluva podpísaná v roku 1802, potvrdila zvrchované práva Rádu nad ostrovom Malta, nikdy sa však neuplatnila. 
Petrohrad.
Rytieri boli rozptýlení po celej Európe, Rád naďalej existoval v zmenšenej forme a rokoval s európskymi vládami o návrate k moci ako súčasť dohody medzi Francúzskom a Svätou ríšou rímskou počas nemeckej mediácie. Najväčšiemu počtu rytierov poskytol prístrešie v Petrohrade ruský cár Pavol I., čím vznikla ruská tradícia johanitov a došlo k uznaniu Rádu ruskými cárskymi rádmi. Rytieri v Petrohrade zvolili cára Pavla I. za svojho veľmajstra – súpera veľmajstra von Hompescha, až kým jeho abdikácia nezanechala Pavla jediným veľmajstrom. Veľmajster Pavol I. vytvoril okrem katolíckeho veľkopriorstva aj „ruské veľkopriorstvo“ s najmenej 118 komendami, ktoré prevyšovalo zvyšok rádu a bolo otvorené pre všetkých kresťanov. Pavlovo zvolenie za veľmajstra však nebolo nikdy ratifikované podľa katolíckeho kánonického práva a bol veľmajstrom rádu skôr de facto ako de iure. Neuznal ho ani jeden z pápežov - Pius VI. ani Pius VII.Keď Pavol I. v roku 1801 zomrel, jeho syn Alexander I. nestál o úrad veľmajstra, ktorého sa v roku 1803 po vymenovaní pápežom Piusom VII. ujal Fra´ Giovanni Battista Tommas. 
Začiatkom 19. storočia bol Rád vážne oslabený stratou priorstiev v celej Európe. Len 10 % príjmov rádu pochádzalo z tradičných zdrojov v Európe, pričom zvyšných 90 % generovalo až do roku 1810 ruské veľkopriorstvo. Čiastočne sa to prejavilo aj v tom, že vláda Rádu bola v rokoch 1805 - 1879 podriadená dočasným poručíkom. 
Švédska vláda síce ponúkla 19. septembra 1806 Rádu suverenitu ostrova Gotland, ponuka však bola zamietnutá, pretože v tom čase by to znamenalo, že sa Rád vzdáva nároku na Maltu a priľahlé ostrovy. Akákoľvek nádej, že by rytieri mohli maltské ostrovy získať späť, bola definitívne stratená článkom VII. Parížskej zmluvy z 30. marca 1814, podľa ktorého boli ostrovy natrvalo prisúdené Britskému impériu. Hoci Rád na Viedenskom kongrese predložil návrhy na ich vrátenie, spojenci ich ignorovali a Británia potvrdila svoje vlastníctvo. 
Rím.
Po zriadení sídla v Messine, následne v Catanii a Ferrare, sa Rád v roku 1834 usadil v Ríme vo vtedajšom Pápežskom štáte. Tu sa vedenie Maltézskeho rádu mohlo naplno venovať pôvodnej charizme Rádu a to pomoci chudobným a chorým. V priebehu 19. storočia a 20. storočia Rád dôkladne zrevidoval svoje stanovy, ústavnú chartu a kódex. Strata ostrova Malta znamenala aj koniec rozdelenia Rádu na "Langues" (jazyky). Následná reorganizácia rádu sa zhodovala s vytvorením národných asociácií. Prvá bola založená Nemecká asociácia v roku 1859, nasledovaná v roku 1875 Anglická asociácia a v roku 1877 Talianska asociácia.
Pápež Lev XIII. apoštolským listom z 28. marca 1879 obnovil úrad veľmajstra Maltézskeho rádu po tom, ako bol 74 rokov neobsadený, keď do úradu vymenoval Giovanni Battista Ceschi a Santa Croce. To signalizovalo obnovenie rádu ako humanitárnej a náboženskej organizácie.
V druhej polovici 19. storočia sa pôvodná špitálska misia Rádu stala opäť jeho hlavným zameraním, rozrastajúc sa ešte väčšmi počas posledného storočia a to najmä vďaka aktivitám zachovaných veľkopriorstiev a národných asociácií. Pod vedením veľmajstra  Fra’ Ludovica Chigi Albani della Rovere (1931-1951) špitálnické činnosti širokého zamerania a charitatívne aktivity boli vykonávané počas Prvej svetovej vojny aj počas Druhej svetovej vojny. 
Pod vedením veľmajstrov Fra’ Angelo de Mojana di Cologna (1962-1988) a  Fra’ Andrew Bertie (1988-2008), expandovali projekty Rádu až do najvzdialenejších oblastí sveta. 
Štruktúra rádu.
Podľa ústavy sa členovia Maltézskeho rádu rozdeľujú do troch stavov. Všetci členovia rádu sú povinní viesť príkladný život v súlade s učením katolíckej cirkvi a zúčastňovať sa na službe núdznym, teda chudobným, chorým a trpiacim. 
Členovia prvého stavu sú profesní rytieri a profesní konventuálni kapláni, ktorí zložili rehoľné sľuby chudoby, čistoty a poslušnosti. Podľa kánonického práva sú členovia tohto stavu rehoľníkmi, nie sú však viazaní žiť rehoľným životom v spoločnej komunite.
Členovia druhého stavu sa svojím vyšším sľubom poslušnosti zaväzujú viesť život v duchu rádovej spirituality a kresťanských zásad.
Členovia tretieho stavu sú laici, ktorí neskladajú rehoľné sľuby, ani sľub poslušnosti v zmysle druhého stavu, ale žijú podľa učenia katolíckej cirkvi a duchovných zásad rádu.
Maltézsky rád sa skladá z 10 priorstiev, 50 národných asociácií, 133 diplomatických misií, 1 celosvetovej rozvojovej organizácie Malteser International a 33 národných dobrovoľníckych zborov (organizácií Maltézskej pomoci). Rád prevádzkuje početné nemocnice, zdravotnícke centrá a ústavy odbornej pomoci.
Veľmajster.
Hlavou rádu je veľmajster, ktorý vystupuje ako hlava štátu a zároveň aj ako najvyšší duchovný predstavený rehoľného rádu. Veľmajstrovi pomáha Zvrchovaná rada, ktorej predsedá. Svätá Stolica mu priznáva postavenie kardinála rímskej cirkvi. Podľa ústavnej charty a kódexu z roku 2022 je funkčné obdobie veľmajstra 10 rokov, pričom vymenovaný môže byť najviac na dve funkčné obdobia alebo do 85 rokov života.
Zvrchovaná rada.
Zvrchovaná rada reprezentuje vládu rádu. Je volená na 5 rokov a jej členmi sú  "Veľkokomtúr" (predstavený rehoľných členov rádu), "Hlavný kancelár" (minister zahraničných vecí a vnútra), "Hlavný špitálnik" (minister humanitárnych vecí a medzinárodnej spolupráce), "Správca štátnej pokladne" (minister financií) a  šesť ďalších členov, ktorých volí Generálna kapitula.
Generálna kapitula.
Generálna kapitula je najvyšším zhromaždením členov rádu – rytierov a dám. Schádza sa každých päť rokov kvôli voľbe členov Zvrchovanej rady, Vládnej rady, Dozornej rady, v prípade potreby aj zmeny Ústavy rádu a Kódexu rádu, ako aj na prerokovanie dôležitých záležitostí týkajúcich sa oblasti rehoľného a duchovného života, programu humanitárnych aktivít a medzinárodných vzťahov rádu. Generálna kapitula je zložená zo zástupcov rádu z celého sveta – veľkopriorstiev, priorstiev a národných asociácií.
Veľká štátna rada.
Veľká štátna rada sa schádza na voľbu veľmajstra a dočasného poručíka (zástupcu) veľmajstra. Veľmajstra musí zvoliť jednoduchá väčšina prítomných členov oprávnených voliť. Právo voliť majú dočasný poručík (zástupca) veľmajstra, členovia Zvrchovanej rady, prelát, priori, profesní bailiffovia, dvaja profesní rytieri určení každým priorstvom a 15 zástupcov národných asociácií.
Vládna rada.
Vládna rada je poradný orgán Zvrchovanej rade. Sleduje politické, duchovné, medzinárodné a humanitárne záležitosti. Zvoláva ju veľmajster, ktorý jej aj predsedá. Vládna rada sa skladá zo šiestich poradcov z rôznych regiónov sveta volených do funkcie Generálnou kapitulou. Poradcovia sú volení spomedzi rytierov všetkých troch stavov a schádzajú sa aspoň dvakrát do roka.
Rády svätého Jána z Jeruzalema.
Popri Maltézskom ráde existujú ďalšie štyri Rády sv. Jána z Jeruzalema uznávané ako rytierske rády. Od iných rádov sa odlišujú kresťanskou vierou a tradíciou laických kresťanských rádov. Všetky tieto rády zdieľajú spoločnú historickú tradíciu a rovnaké poslanie: pomoc chorým a núdznym. Sú uznané suverénnymi autoritami krajín, v ktorých majú sídlo. Rády sú uznané aj samotným Maltézskym rádom. Tieto rády vznikli ako protestantské odštiepenia pôvodného katolíckeho rádu v 16. storočí, resp. 19. storočí. Tieto štyri rády sú združené v takzvanej Aliancii rádov sv. Jána.

</doc>
<doc id="9197" url="https://sk.wikipedia.org/wiki?curid=9197" title="Maltézsky kríž (znak)">
Maltézsky kríž (znak)

Maltézsky kríž je znak Maltézskeho rádu (rádových diel) pozostáva z červeného štítu s bielym osemramenným krížom tak, ako ustanovuje článok 242 Kódexu Maltézskeho rádu. Znak sa používa ako symbol špitálnych a humanitárnych aktivít Rádu po celom svete.
Červená farba pozadia sa používa od roku 1259, do tej doby nosili rytieri plášte čiernej farby. Osem ramien symbolizuje osem blahoslavenstiev podľa svätého Matúša a osem cností, ktoré musí mať člen rádu: vernosť, zbožnosť, čestnosť, odvaha, česť a sláva, pohŕdanie smrťou, solidarita s chudobnými a chorými, úcta k cirkvi. Podoba kríža sa časom značne menila, čo vyplýva tak zo súdobých kresieb, ako aj z reliéfov na rôznych stavbách a zo zobrazení na minciach. Dnešná podoba kríža pochádza pravdepodobne z 15. alebo 16. storočia.
Osem ramien kríža tiež predstavuje osem jazykov (národných zoskupení) členov rádu, a to: Auvergne, Provensálsko, Francúzsko, Aragónsko, Kastília a Portugalsko, Taliansko, Nemecko a Anglicko (so Škótskom a Írskom).

</doc>
<doc id="9202" url="https://sk.wikipedia.org/wiki?curid=9202" title="Charles Renouvier">
Charles Renouvier



</doc>
<doc id="9207" url="https://sk.wikipedia.org/wiki?curid=9207" title="Veľmajstri Rádu Mečových bratov">
Veľmajstri Rádu Mečových bratov



</doc>
<doc id="9208" url="https://sk.wikipedia.org/wiki?curid=9208" title="Veľmajstri Rádu Templárov">
Veľmajstri Rádu Templárov



</doc>
<doc id="9210" url="https://sk.wikipedia.org/wiki?curid=9210" title="Kurdi">
Kurdi

Kurdi alebo Kurdovia sú národ žijúci na Blízkom východe v štátoch ako Turecko, Irán, Irak, Sýria a Arménsko. Nemajú vlastné územie, je to najväčší národ na svete bez vlastného štátu. Asi 30-40 miliónov Kurdov žije v oblasti Kurdistanu.

</doc>
<doc id="9218" url="https://sk.wikipedia.org/wiki?curid=9218" title="29. december">
29. december



</doc>
<doc id="9222" url="https://sk.wikipedia.org/wiki?curid=9222" title="1821">
1821



</doc>
<doc id="9225" url="https://sk.wikipedia.org/wiki?curid=9225" title="Ústna dutina">
Ústna dutina

Ústna dutina () je tvorená dvoma priestormi – ústnou predsieňou () a vlastnou ústnou dutinou (). Hranicu medzi oboma tvoria spojené horný a dolný zubný oblúk.
Ústna predsieň.
Najlepšie sa do nej pozriete v zrkadle, pri spojených zuboch a otvorených perách. Ústna predsieň je tvorená hornou a dolnou perou (), lícami, hornou a dolnou predsieňovou klenbou () a horným a dolným zuboradím. Nachádzajú sa tu slizničné riasy, napnuté od pier po zubný výbežok čeľuste a sánky. V prostriedku hore a dole sú tieto riasy najviditeľnejšie, tzv. uzdičky ().
Vlastná ústna dutina.
Ústnu dutinu tvoria líca () zuby, jazyk, tvrdé a mäkké podnebie ().
Dutina ústna je vstupnou bránou tráviaceho traktu. Jej hlavnými funkciami sú:
Zuby sa delia na mliečne a stále. Mliečny chrup má 20 zubov, z toho 8 rezákov, 4 očné zuby a 8 stoličiek. Stály chrup má 32 zubov. Tvorí ho 8 rezákov, 4 očné zuby, 8 črenových zubov a 12 stoličiek. Mechanické spracovanie zabezpečujú žuvacie svaly, svaly líc a jazyk. Trávenie začína premiešaním potravy so slinami, ktoré vytvárajú slinných žliaz.

</doc>
<doc id="9226" url="https://sk.wikipedia.org/wiki?curid=9226" title="Lev Nikolajevič Tolstoj">
Lev Nikolajevič Tolstoj

Lev Nikolajevič Tolstoj (; * 9. september 1828 – † 20. november 1910) bol ruský spisovateľ – románopisec, esejista, dramatik a filozof – ako aj kresťanský anarchista a stúpenec reformy vzdelávania. Je pravdepodobne najznámejším členom šľachtickej rodiny Tolstých a jedným z najčítanejších ruských spisovateľov.
Život.
Narodil sa v rodinnom sídle v Jasnej Poľane, neďaleko mesta Tula, južne od Moskvy. Jeho rodičia pochádzali zo starých šľachtických rodov, otec sa volal Nikolaj Iľjič Tolstoj (zomrel v roku 1837), matka sa za slobodna volala Marija Nikolajevna Volkonská (zomrela v roku 1830). Prostredníctvom svojich starých rodičov bol Lev Nikolajevič spriaznený s inými kniežacími rodinami v Rusku (ako boli Trubeckí, Gorčakovci a iní). Rodina Tolstých patrila k najvyššej ruskej aristokracii a Lev Nikolajevič si svoju príslušnosť k tejto vrstve silne uvedomoval. Tolstoj mal troch bratov a sestru. Po smrti rodičov sa o neho starala jeho teta Jergolská, v detstve žil prevažne v Moskve a v Jasnej Poľane. Ako všetci šľachtickí synkovia, aj on dostal francúzsku výchovu.
Od roku 1844 začal Tolstoj študovať právo a orientálne jazyky na univerzite v Kazani. Jeho učitelia ho však ohodnotili ako lenivého a Lev Nikolajevič štúdium zanechal. Počas štúdia viedol bohémsky život a prehrával značné sumy v kartách. Už počas štúdia v Kazani si začal viesť denník, v ktorom zaznamenával aj svoje morálne poklesky a najintímnejšie myšlienky, z ktorých mnohé sa dotýkali otázky zmyslu ľudskej existencie. V roku 1849 sa vrátil do Jasnej Poľany, kde sa chcel venovať správe hospodárstva a zlepšeniu životných podmienok svojich nevoľníkov. Veľmi skoro však odišiel so svojím bratom bojovať na Kaukaz (1851) a potom sa zúčastnil krymskej vojny (1853 – 1856). Spočiatku bol vyslaný do Valašska, kde ruská armáda bojovala s Tureckom. Od konca roku 1854 bol Tolstoj svedkom obrany Sevastopoľu na Krymskom polostrove. Zážitky z bojov na Kaukaze a z Krymu mu poslúžili ako námety k niektorým poviedkam ("Hadži Murat", "Sevastopoľské poviedky"). V roku 1856 definitívne odišiel do výslužby, pričom sa začal čoraz viac hlásiť k myšlienkam pacifizmu.
V roku 1857 cestoval po západnej Európe, navštívil Francúzsko, Švajčiarsko a Nemecko. V Európe ho znechutila dominujúca kapitalistická morálka, zdôrazňujúca osobnú aktivitu, dravosť a individualizmus, vyzdvihujúca získavanie materiálnych statkov a zmyselných pôžitkov. Po svojom návrate do Ruska si Tolstoj uvedomil zaostalosť ruskej politickej, ekonomickej i kultúrnej reality. Zvlášť ťaživým problémom bolo pretrvávajúce nevoľníctvo (mimo Rusko už v tom čase nikde neexistovalo). Tolstoj sa domnieval, že postavenie nevoľníkov sa zlepší, ak im bude poskytnuté vzdelanie. Sám si to chcel overiť v praxi a preto v roku 1859 otvoril prvú školu pre svojich poddaných a ich deti, v ktorej sám so svojou rodinou vyučoval. Roľníci však vo vzdelávaní nevideli žiadny zmysel a považovali ju za záťaž. Tolstého aktivity ostatní statkári považovali za neprimerané jeho postaveniu a prestali sa s ním stýkať. Viacerí ho začali považovať v lepšom prípade za čudáka.
Zároveň sa Tolstoj začal venovať literárnej činnosti. Jeho prvým literárnym pokusom bol preklad diela írskeho spisovateľa Laurence Sterna "Sentimentálna cesta cez Francúzsko a Taliansko". V roku 1851 napísal svoju prvú poviedku "Včerajší deň". V roku 1852 dokončil svoju prvú novelu "Detstvo" a poslal ju Nikolajovi Nekrasovovi, aby ju uverejnil v literárnom časopise "Sovremennik" (Súčasník). Publikovaná novela vzbudila u čitateľov záujem a Tolstoj sa pomaly stával známym spisovateľom. V roku 1862 vydal novelu "Kozáci", ktorú Ivan Sergejevič Turgenev ocenil ako "najlepší príbeh napísaný v našom jazyku".
23. septembra 1862 sa Lev Nikolajevič Tolstoj oženil so Sofiou Andrejevnou Behrsovou, dcérou lekára, ktorá bola od neho o 16 rokov mladšia. Mali spolu dvanásť detí, ale päť z nich zomrelo ešte v detskom veku. Svoje zásnuby a sobáš do veľkej miery realisticky zobrazil v románe "Anna Kareninová" (zvlášť dramatická je scéna, v ktorej dal snúbenici prečítať svoje denníky, do ktorých si zapísal aj početné sexuálne prehrešky, ktorých sa dopustil s nevoľníčkami). V harmonickom období prvých rokov manželstva napísal Tolstoj svoje najlepšie a najslávnejšie dielo – románovú epopej "Vojna a mier". V tomto diele vyslovil svoje odsúdenie vojny ako nehumánneho aktu a zároveň veľmi presvedčivo priblížil epochu rusko-francúzskych vojen v rozmedzí rokov 1805 – 1812. Slávnymi boli aj jeho neskoršie realistické romány "Anna Kareninová" (1877) a "Vzkriesenie" (1899). Zvlášť veľkú pozornosť vyvolal román "Vzkriesenie", v ktorom Tolstoj odhalil a dramaticky vykreslil príčiny a dôsledky ženskej prostitúcie, ktorá bola do istej miery spoločnosťou tolerovaná. V románe odznelo aj mnoho proticirkevných hodnotení a ideí, čo pobúrilo predstaviteľov pravoslávnej cirkvi. Za svoje početné názory a myšlienky, ktoré odporovali oficiálnemu cirkevnému učeniu, bol Tolstoj napokon v roku 1901 z ruskej pravoslávnej cirkvi exkomunikovaný (vylúčený). Svoje názory na kresťanstvo a vieru v Boha Tolstoj zhrnul do autobiografických esejí "Spoveď" a "Moje náboženstvo". Jeho názory sa obyčajne definujú ako "kresťanský anarchizmus". Veľmi silnou črtou jeho filozofie a literárnych diel bola idea neprotivenia sa zlu násilím, myšlienka akejsi pasívnej rezistencie alebo nenásilného odporu, ktorá silne ovplyvnila európskych pacifistov (napríklad aj Slováka Alberta Škarvana) alebo Mahátmu Gándhího.
Od konca 90. rokov 19. storočia sa komplikoval jeho vzťah s manželkou a vlastnými deťmi. Tolstoj často uvažoval o odchode od rodiny, niekoľkokrát vyjadril svoju túžbu žiť ako obyčajný roľník. Od roku 1904 sa stal jeho osobným lekárom Slovák Dušan Makovický, ktorý si počas pobytu v Jasnej Poľane viedol veľmi podrobný denník, ktorý ponúka veľmi zaujímavý pohľad na Tolstého a život v Jasnej poľane v závere Tolstého života (bol kompletne publikovaný v ruštine). Makovický sa stal aj jeho jediným spoločníkom na úteku z domu začiatkom novembra 1910. Počas úteku Tolstoj prechladol a napokon musel uľahnúť v budove železničnej stanice v lokalite Astapovo, kde v prítomnosti viacerých priateľov a členov rodiny zomrel. Pochovaný je v parku v Jasnej Poľane.
Význam L. N. Tolstého je obrovský, pretože sa ako jeden z prvých autorov, pokúsil priblížiť ruskú literatúru k západnej civilizácii. Jeho realistické romány "Vojna a mier", "Anna Kareninová" a "Vzkriesenie" ponúkajú realistický obraz ruskej spoločnosti v priebehu celého 19. storočia.
Dielo.
"Otáznik znamená neoverený slovenský preklad názvu "
Romány:
Bolkonskému umrie pri pôrode nemilovaná žena, on v stave duševnej prázdnoty odchádza do armády a preslávi sa počas francúzsko-rakúsko-ruskej vojny, ktorá prebiehala na území Rakúska a Moravy (v bitke pri Slavkove je Bolkonský ranený). 
Na dovolenke sa zoznámi s mladou Natašou Rostovou, s ktorou sa do seba zamilujú. Tým Andrej získa znovu záujem o život. Postupne v ňom rastie odpor k vojne. Pierre Bezuchov išiel do vojny zo zvedavosti, postupne sa v ňom zrodí odpor k násiliu a prechádza vojnou ako pozorovateľ. Dostáva sa do blízkosti Napoleona a chce ho zastreliť, ale neurobí to.
Andrej sa po bitke pri Borodine dostáva ťažko ranený domov, kde ho ošetruje Nataša Rostovová, ktorej zomiera v náručí. Nataša sa nakoniec vydáva za Pierra Bezuchova.
Tolstoj v tomto diele odsudzuje vojnu a násilie, za hlavnú silu, ktorá pomohla cárovi Alexandrovi I. zvíťaziť vo vojne s Napoleonom označuje obyčajných sedliakov, ktorí bojovali v ruskom vojsku ako radoví vojaci.
"Preklady do slovenčiny: 1. Zora Jesenská (1949 a 1950 – štvorzväzkové) 2. Ružena Dvořáková-Žiaranová (1980 – I. vydanie, štvorzväzkové; 1987 – II. vydanie, dvojzväzkové; 2001 a 2002 – III. vydanie, dvojzväzkové)"
"Preklady do slovenčiny: 1. Mária Klimová (1950 – I. vydanie, trojzväzkové; 1952 – II. vydanie, trojzväzkové; 1960 – III. vydanie, dvojzväzkové) 2. Naďa Szabová (1986 – I. vydanie, dvojzväzkové; 2002 – II. vydanie, dvojzväzkové; 2005 – III. vydanie, dvojzväzkové; 2012 – IV. vydanie, jednozväzkové)"
"Preklady do slovenčiny: Albert Škarvan (1899 – Žilina : D. Makovický v edícii Poučná bibliothéka, zv. 2.; ide o vôbec prvý preklad tohto románu do cudzej reči vo svete!); Soňa Čechová (1965 SVKL, 1990 – I. vydanie; 2004 – II. vydanie)"
Novely:
Vojnové diela:
Drámy:
Ďalšie diela

</doc>
<doc id="9231" url="https://sk.wikipedia.org/wiki?curid=9231" title="Michail Afanasievič Bulgakov">
Michail Afanasievič Bulgakov

Michail Afanasievič Bulgakov (; * 15. máj 1891, Kyjev – † 10. marec 1940, Moskva) bol ruský spisovateľ, narodený vo vtedajšej Kyjevskej gubernii (dnes súčasť Ukrajiny), od roku 1921 žil v Moskve. Patrí k najväčším satirikom a cynikom ruskej literatúry.
Život.
Michail Bulgakov bol synom profesora na teologickej fakulte v Kyjeve, skončil štúdium medicíny. Od 1916 do 1919 pracoval ako lekár. V roku 1913 sa oženil s Tatjanou Nikolajevnou Lappovou. Žurnalisticky a literárne začal pracovať od roku 1917. V roku 1919 skončil s prácou lekára, venoval sa dramatickej a literárnej tvorbe. Na jeseň 1921 sa odsťahoval do Moskvy. Tu žil a pracoval do svojej smrti. 10. marca 1940 zomrel Michail Bulgakov na nefrosklerózu.
Literárny význam.
Bulgakove roztrpčeno-groteskné zobrazenie všedného života v mladom Sovietskom zväze má fantastické a absurdné črty – v ruskej literatúre od Gogoľa typický spôsob spoločenskej kritiky. Mnohé jeho diela mu stalinistická cenzúra nedovolila uverejniť, boli uverejnené až roky po jeho smrti. "Psie srdce" vzniklo v roku 1925, bolo vytlačené v Sovietskom zväze až v roku 1987. 
Jeho najznámejšie a na celom svete slávne dielo je Majster a Margaréta, satiricko-groteskné spracovanie faustovského motívu, cesta cez mnohé časové epochy. Dielo bolo prvýkrát vytlačené v roku 1966/67 na pokračovanie v skrátenej forme v literárnom časopise Moskva – skoro 30 rokov po smrti autora. Mnohí znalci pokladajú túto knihu za najlepšie dielo ruskej literatúry v 20. storočí. Jedna zo základných myšlienok je „Rukopisy nehoria“. 
Niektoré jeho diela boli nafilmované napr. „Biela Garda“ a „Ivan Vasiľjevič mení zamestnanie“.

</doc>
<doc id="9234" url="https://sk.wikipedia.org/wiki?curid=9234" title="Anton Pavlovič Čechov">
Anton Pavlovič Čechov

Anton Pavlovič Čechov (; * 29. január 1860, Taganrog, Ruská ríša – † 15. júl 1904, Badenweiler, Nemecká ríša) bol ruský lekár, spisovateľ a dramatik.
Život.
Anton Pavlovič Čechov sa narodil v Taganrogu ako prostredné zo šiestich detí v rodine obchodníka s potravinami. V Taganrogu navštevoval v rokoch 1868 až 1879 miestne gymnázium. Rád hrával divadlo s ochotníkmi a chodil na predstavenia miestneho divadla. Taktiež sa začal venovať písaniu anekdot a frašiek.
Po ukončení gymnázia sa presťahoval do Moskvy, kde na Fakulte medicíny Moskovskej univerzity získal diplom lekára. Zo svojich príjmov živil svojich rodičov a súrodencov. Čechov pracoval ako lekár, na svojom statku zadarmo ošetroval sedliakov. Vo svojom voľnom čase prispieval do humoristických časopisov. Jeho debut vyšiel v roku 1880 v petrohradskom týždenníku "Strekoza". Od roku 1882 písal pre petrohradské noviny "Peterburskaja gazeta" a "Novoje vremja". Napriek tomu, že v tej dobe bol považovaný za známeho spisovateľa, on považoval písanie iba za svoje hobby.
V roku 1881 napísal svoju prvú divadelnú hru – aktovku "Platonov". Ďalej písal najmä poviedky a k dráme sa vrátil v roku 1886 s dramatickým monológom "O škodlivosti tabaku". Nasledovali hry "Ivanov" (1887) a séria jednoaktových frašiek: "Labutia pieseň", "Medveď", "Pytačky", "Tragikom proti svojej vôli", "Svadba" a "Jubileum".
Koncom 80. rokov sa nakazil od jedného zo svojich pacientov tuberkulózou, ktorá ho sužovala až do konca života. V roku 1890 Čechov podnikol cestu na Sibír, už chorý na pľúca, aby písal o nútených prácach na väzenskom ostrove Sachalin. Cestovná správa opisuje otrasný „život“ vyhnancov v cárskej ríši.
V roku 1896 dokončil hru "Čajka". V hre sa prepletajú motívy divadla a literatúry a ich vzťahu k životu. "Čajka" však v petrohradskom divadle úplne prepadla a Čechov veľmi nerád dával Stanislavskému povolenie na jej opätovné inscenovanie v Moskovskom umeleckom akademickom divadle (MCHAT). "Čajka" v Stanislavského a Dančenkovej réžii začala celú históriu MCHATu a zaznamenala obrovský úspech u divákov i kritiky. Čechov sa stal domovským dramatikom MCHATu a všetky jeho nasledujúce hry mali svoju svetovú premiéru práve v Moskve. "Ujo Váňa" (1900) vraví o tom ako obetovanie sa a neopätovaná láska ku klaviristke Jelene doženie Ivana Vojnického k zúfalému pokusu zastreliť jej manžela profesora Serebrjakova.
V roku 1901 sa Čechov oženil s herečkou Oľgou Knipperovou, ktorá stvárnila v MCHATe hlavné postavy v jeho hrách: Arkadinovú v "Čajke", Jelenu v "Ujovi Váňovi", Oľgu v "Troch sestrách" a Ranevskú vo "Višňovom sade". Kvôli pľúcnej tuberkulóze sa presťahoval do Jalty (Krym).
Ten istý rok dokončil aj svoju tretiu veľkú drámu – "Tri sestry". Hra rozpráva o úpadku rodiny Prozorovcov, žijúcich v ruskom malomeste, ktorých najväčšou túžbou je vrátiť sa nazad do Moskvy. Najstaršia setra Oľga je stará dievka, stredoškolská učiteľka, prostredná Máša je nešťastne vydatá za miestneho učiteľa a najmladšia Irina sníva o láske, ale po jej sklamaní ju čaká podobný osud ako Oľgu. Ich brat Andrej je zruinovaný jeho drakonickou ženou Natašou.
Poslednou Čechovovou hrou je “komédia v štyroch dejstvách” "Višňový sad" (1904). Krátko po premiére Višňového
sadu, Čechov cestuje do kúpeľného mesta Badenweiler v Nemecku. Tu, 15. júla, ako 44-ročný, po pohári šampanského a slovách "„Ich sterbe“" ("zomieram") umiera. Jeho hrob je v Moskve – na Novodevičom cintoríne.
Dielo.
Vo svojej tvorbe Čechov naráža na tému tzv. „zbytočných ľudí“ – mladých talentovaných šľachticov bez zmyslu života, možnosti uplatnenia a budúcnosti. Prvým zbytočným človekom v ruskej literatúre sa stal Eugen Onegin z rovnomenného diela Alexandra Sergejeviča Puškina.
Najznámejšie Čechovove drámy sú "Čajka" (Чайка), "Ujo Váňa" (Дядя Ваня), "Tri sestry" (Три сестры), "Višňový sad" (Вишневый сад). Okrem týchto hier Čechov písal i jednoaktové hry a frašky.
Napriek tomu, že Čechov svoje hry písal ako komédie, v povedomí verejnosti zostáva skôr ako autor melancholických hier, najmä vďaka Stanislavského inscenáciám jeho hier. Čechov po premiére "Troch sestier" v januári 1901 napísal A. Tichonovovi: "„Povedali ste, že ste nad mojimi hrami plakali. Nie ste jediný. Na to som ich však nenapísal. Stavislavskij z nich spravil sentimentálne hry. Ja som chcel niečo úplne iné. Chcel som len jednoducho a úprimne povedať: Pozrite sa sem, dívajte sa, aký zlý a nudný život vediete! Najdôležitejšie je, aby to ľudia pochopili. Keď to pochopia, budú musieť začať iný, lepší život. (...) Dovtedy však neprestanem ľuďom opakovať: Pozrite sa ako nudne a zle žijete! Nad čím tu plakať?“"
Čechov nezatváral oči pred spoločenskými a rodinnými príčinami krízy identity, ale zodpovednosť pri vytváraní vlastného života prisudzoval každému indivíduu. Ale pri Stanislavského inscenáciách sa meštiacke publikum utápalo v slzách a súcite nad sebou samým, namiesto toho, aby sa konfrontovalo s vlastným “zlým a nudným” životom. Čechovove drámy mali úspech, napriek tomu je však Čechov dramatikom, ktorého jeho súčasníci nepochopili väčšmi než kohokoľvek iného.
Témou väčšiny jeho poviedok (napr. "Nemocničná izba č. 6" a "Priepasť") je život malomeštiakov v Rusku, hriech, zlo, úpadok duchovného života a spoločnosti. Cítiť v nich hlboký povzdych. V ďalších, ako sú "Študent" alebo "Step", oslavuje Boha, svet a ľudstvo. V slovenčine vyšiel výber poviedok pod názvom "O láske". Taktiež navštívil ostrov Sachalin, kde písal o živote trestancov v románe "Cesta na Sachalin".

</doc>
<doc id="9236" url="https://sk.wikipedia.org/wiki?curid=9236" title="Tolstoj">
Tolstoj

Tolstoj môže byť:

</doc>
<doc id="9237" url="https://sk.wikipedia.org/wiki?curid=9237" title="Prirodzený satelit slnečnej sústavy">
Prirodzený satelit slnečnej sústavy

Najväčšie mesiace slnečnej sústavy (tie, ktoré majú priemer väčší ako ) sú:
Porovnávacia tabuľka klasifikuje mesiace planét slnečnej sústavy a Pluta podľa priemeru. Obsahuje tiež stĺpec pre niektoré asteroidy, planéty a objekty Kuiperovho pásu.
Na doplnenie treba uviesť, že k týmto planetárnym mesiacom poznáme stovky mesiacov asteroidov, t. j. asteroidy obiehajúce iné asteroidy.

</doc>
<doc id="9262" url="https://sk.wikipedia.org/wiki?curid=9262" title="Lev Tolstoj">
Lev Tolstoj



</doc>
<doc id="9263" url="https://sk.wikipedia.org/wiki?curid=9263" title="Anton Čechov">
Anton Čechov



</doc>
<doc id="9264" url="https://sk.wikipedia.org/wiki?curid=9264" title="Čechov">
Čechov

Čechov môže byť:

</doc>
<doc id="9265" url="https://sk.wikipedia.org/wiki?curid=9265" title="Fjodor Dostojevskij">
Fjodor Dostojevskij



</doc>
<doc id="9266" url="https://sk.wikipedia.org/wiki?curid=9266" title="Dostojevskij">
Dostojevskij



</doc>
<doc id="9272" url="https://sk.wikipedia.org/wiki?curid=9272" title="Johaniti">
Johaniti



</doc>
<doc id="9273" url="https://sk.wikipedia.org/wiki?curid=9273" title="Templári">
Templári



</doc>
<doc id="9274" url="https://sk.wikipedia.org/wiki?curid=9274" title="Maltézski rytieri">
Maltézski rytieri



</doc>
<doc id="9275" url="https://sk.wikipedia.org/wiki?curid=9275" title="Rehoľný rád">
Rehoľný rád

Rehoľný rád (tiež rehoľný inštitút, rehoľa alebo rád) je katolícke spoločenstvo, ktorého členovia skladajú rehoľné sľuby a žijú spoločne zasväteným životom, ktorý je zasvätený Bohu. Člen rehoľného rádu sa nazýva rehoľník, člen mníšskeho rádu aj mních.
Členovia rehoľných rádov skladajú sľuby čistoty, chudoby a poslušnosti. Na rozdiel od nich členovia mníšskych rádov skladajú sľuby poslušnosti, stálosti a dodržiavania mníšskych zvyklostí. Rády sa riadia svojim kódexom, čiže pravidlami. Pravidlá sú základným dokumentom rádu, musia byť schválené cirkevnou vrchnosťou (biskupom alebo pápežom). Pre rehoľné pravidlá sa v minulosti používal aj výraz "regula", niekedy aj "rehoľa". Viaceré rády môžu používať rovnakú regulu alebo len mierne modifikovanú. Takto môžu vznikať príbuzné rády - napr. mníšske rády často používali regulu sv. Benedikta.
História.
Prvé rehoľné rády vznikali v Egypte na začiatku 4. storočia, na západe vznikli prvé rády od 6. storočia. Najstaršou formou zasväteného života je mníšstvo. Z Egypta, Palestíny a Sýrie, kde ho preslávili svätý Anton Pustovník, svätý Pachomios a púštni otcovia, sa postupne rozšírilo do celej cirkvi. Medzi ďalších predstaviteľov mníšstva patria svätý Bazil Veľký, svätý Martin z Tours, svätý Augustín, svätý Benedikt z Nursie, či svätý Gregor Veľký.
Medzi najznámejších šíriteľov rehoľného života patria svätý Dominik a svätý František z Assisi, ktorí pôsobili začiatkom 13. storočia. K významnejším osobnostiam, ktoré sa spájajú s novými smermi rozvoja rehoľného života patria svätý Ignác z Loyoly, svätý Vincent de Paul, či svätý Ján Bosco.
Rády sa delia na mužské rehoľné rády a ženské rehoľné rády. Delia sa aj na mníšske rády, rytierske rády, žobravé rády a moderné rehole.

</doc>
<doc id="9276" url="https://sk.wikipedia.org/wiki?curid=9276" title="Rád">
Rád

Rád môže byť:

</doc>
<doc id="9278" url="https://sk.wikipedia.org/wiki?curid=9278" title="Rytierske rády">
Rytierske rády



</doc>
<doc id="9280" url="https://sk.wikipedia.org/wiki?curid=9280" title="Fjodor Michailovič Dostojevskij">
Fjodor Michailovič Dostojevskij



</doc>
<doc id="9284" url="https://sk.wikipedia.org/wiki?curid=9284" title="Ganymede (mesiac)">
Ganymede (mesiac)

Ganymede alebo Ganymedes je prirodzený satelit Jupitera, jeden z Galileovych mesiacov. Bol objavený v roku 1610 Galileom Galilei a Simonom Mariom.
S priemerom je najväčší mesiac v slnečnej sústave (tesne pred Titanom), je väčší ako planéta Merkúr. Keby obiehal samostatne, s najväčšou pravdepodobnosťou by sme ho považovali za planétu. Povrch Ganymeda je skalnatý a pokrytý impaktnými krátermi. Sú na ňom výrazne rozlíšiteľné tmavšie a svetlejšie oblasti. Tmavšie obsahujú viac kráterov, čo svedčí o ich vyššom veku. Na mesiaci sa nachádzajú aj dlhé rovnobežné brázdy so šírkou 5 – . Predpokladá sa, že vnútri Ganymeda sa nachádza ľad, možno aj globálny oceán kvapalnej vody.
Pomenovaný bol po Ganymedovi, milencovi boha Dia a čašníka bohov. Ide o jediný mesiac Jupitera, ktorý je pomenovaný podľa muža.
Základná charakteristika.
Ganymedes má pomerne nízku hustotu (1,49 g/cm3), čo nie je ani dvojnásobok hustoty vody. Z nízkej hustoty sa odvodila jeho vnútorná stavba, ktorá predpokladá pod povrchom vodu a ľad. So svojou hmotnosťou 1,48.1023 kg je najhmotnejším mesiacom slnečnej sústavy.
Dráha a rotácia.
Mesiac obieha planétu po takmer kruhovej dráhe s excentricitou iba 0,0015 v strednej vzdialenosti . To predstavuje takmer 15 priemerov Jupitera. Je to tretí najvzdialenejší Galileov mesiac od planéty, vo väčšej vzdialenosti obieha už len Kallisto. Mesiac je v dráhovej rezonancii s bližšie obiehajúcimi veľkými mesiacmi: s Io a Európou. Jeden obeh mu trvá 7,2 dňa. Okolo svojej osi sa otočí za rovnaký čas, ako obehne okolo Jupitera (viazaná rotácia).
Podobne ako Európa a Io, aj Ganymedes je ovplyvňovaný slapovými silami Jupitera, ktoré na ňom vytvárajú výdute v kôre, hoci nie až také výrazné ako na týchto dvoch bližších mesiacoch.
Vznik.
Predpokladá sa, že Ganymedes sa sformoval z krúžiaceho disku materiálu okolo Jupitera. Pri veľkom bombardovaní pred 3,8 miliardami rokov mesiac zasiahlo okolo 5200 veľkých impaktorov ktoré spôsobili, že jeho hmota sa dôkladne a do veľkej hĺbky pretavila. Impaktory pritiahla silná gravitácia Jupitera. Ganymedes obieha okolo Jupitera po bližšej dráhe ako jeho dvojča Kallisto, preto ho zasiahlo zhruba dvakrát väčšie množstvo planétok ako Kallisto a tiež vyššou priemernou rýchlosťou. Preto sa tieto dva mesiace od seba v súčasnosti odlišujú vzhľadom i vnútornou stavbou, hoci sa sformovali v rovnakom čase. Pevné horniny klesali do jadra Ganymeda počas pomalého chladnutia mesiaca. Kamenné jadro Ganymeda je tak oveľa väčšie než jadro Kallisto.
Atmosféra.
Ganymedes nemá známu atmosféru, ale Hubbleov vesmírny ďalekohľad v roku 1995 odhalil na jeho povrchu ozón. V porovnaní so Zemou ide o malé množstvo ozónu. Je vyrobený tým, ako sú nabité častice zachytávané v magnetickom poli Jupitera a padajú dole na povrch Ganymeda. Zatiaľ čo nabité častice prenikajú ľadovým povrchom, čiastočky vody sú roztrhané, čím vzniká ozón. Tento chemický proces s istou pravdepodobnosťou naznačuje prítomnosť riedkej kyslíkovej atmosféry, podobnej tej, čo bola zistená na Európe.
V roku 2021 sa analýzou ultrafialových snímok z Hubbleovho vesmírneho ďalekohľadu dokázala prítomnosť vody v atmosfére. Voda pravdepodobne vniká sublimovaním z povrchu okolo rovníka, kde je počas dňa teplota dosť vysoká na to aby sa voda z ľadu odparila.
Povrch.
Povrch mesiaca je známy zo snímok kozmických sond, najväčšie útvary, ako napríklad veľkú tmavú oválnu oblasť "Galileo Regio" možno pozorovať aj zo Zeme. Ako u všetkých telies bez atmosféry, aj povrch Ganymeda vykazuje veľké množstvo kráterov po dopadoch menších telies. Mnoho z nich, pravdepodobne hlavne tie mladšie, majú rozsiahle systémy jasných lúčov z vyvrhnutého ľadového materiálu. Tvar impaktných kráterov ovplyvňuje predovšetkým jeho veľkosť a hrúbka ľadovej kôry. Malé krátery majú tvar čaše. U väčších kráterov vznikajú stredové vrcholky.
Nápadným útvarom na severnej pologuli mesiaca je tmavá oblasť "Galileo Regio" s priemerom asi . Nachádzajú sa na nej svetlejšie škvrny, čo sú impaktné krátery skoro úplne zahladené pohybmi v ľadovej kôre mesiaca. Krátery sú pomenované podľa bohov a hrdinov starovekého Egypta, Babylonu, Mezopotámie a pod.
Kvôli slapovým silám Jupitera je jeho kôra rozbitá na veľké bloky. Okrem impaktných kráterov sú na Ganymeda aj priekopové prepadliny, panvy a ľadové pohoria orámované zlomami. Zistené boli aj horizontálne pohyby veľkých blokov ľadovej kôry. V rôznych smeroch križujú povrch svetlé pruhy. 
Povrchová teplota sa pohybuje od 90 K do 160 K (−183 °C do −113 °C).
Hubblov vesmírny ďalekohľad pozoroval hojdajúci pohyb dvoch polárnych žiar. Vedci podľa neho dokázali zistiť, že pod Ganymedovou kôrou pôsobí veľké množstvo slanej vody, ktoré ovplyvňuje jeho magnetické pole.
Vnútro.
Podobne ako Kallisto, aj Ganymedes je pravdepodobne zložený zo skalnatého jadra s vodným alebo ľadovým plášťom a kôrou z kameňa a ľadu. Jeho nízka hustota (/m3) naznačuje, že jadro zaberá okolo 50 % priemeru mesiaca. Jadro Ganymeda je najpravdepodobnejšie zložené z ľadu a kremičitanov a jeho kôra je pravdepodobne hrubá vrstva zmrznutej vody. U Ganymedu sa navyše predpokladá veľká koncentrácia železa okolo stredu, vnútri kamenného jadra. Vďaka tomu ako má jediný satelit vlastné magnetické pole zrejme generované konvekciou v kovovom jadre. Pred misiou sondy Galileo vedci uvažovali o tom, že vnútro Ganymeda tvorí nediferencovaná zmes skál a ľadu. Meranie gravitačného poľa mesiaca sondou však túto teóriu vyvrátilo.
Okolo pólov boli pozorované polárne žiary.
Pozorovanie.
Keď je Jupiter najbližšie k Zemi (v tzv. opozícii), dosahuje Ganymedes svoju najväčšiu jasnosť 4,6 mag. Táto jasnosť je ešte nad hranicou viditeľnosti voľným okom. Keby nebol prežiarený Jupiterom, dokázali by sme ho na oblohe vidieť ako nevýraznú "hviezdičku", kvôli jeho blízkosti k materskej planéte však na jeho pozorovanie musíme použiť aspoň triéder. Je zo všetkých Galileovych mesiacov najjasnejší.
Prieskum sondami.
Doposiaľ nijaká sonda nebola vyslaná špeciálne na výskum Ganymeda, pozorovali ho však sondy, ktoré mali skúmať Jupiterovu sústavu, a to sondy Voyager 1, Voyager 2 a Galileo. Neskôr sa na polárnej obežnej dráhe okolo Jupitera usídlila americká sonda Juno. jej pôvodnou úlohou bolo pozorovať len Jupiter samotný, nie jeho mesiace. 26. decembra 2019 sa však sonda na svojej obežnej dráhe mala veľmi priblížiť k severnému pólu Ganymedu. Túto skutočnosť vedci využili na zhotovenie snímok tohto mesiaca v infračervenom spektre, pričom išlo o prvé takéto pozorovanie Ganymeda. najväčšie priblíženie k mesiacu bolo približne 100 000 km.
Európska vesmírna agentúra plánuje vyslať sondu na Ganymede, kde by mala prísť v roku 2030 a mala by špeciálne pozorovať Jupiterove mesiace Ganymede, Európu a Kalisto. Táto sonda má meno JUICE (JUpiter ICy moons Explorer). Okrem iného by táto sonda mala skúmať ľadové vrstvy mesiacov a v niektorých prípadoch by jej radar mohol preniknúť dokonca pod tieto vrstvy.

</doc>
<doc id="9285" url="https://sk.wikipedia.org/wiki?curid=9285" title="Kalisto (mesiac)">
Kalisto (mesiac)

&lt;/math&gt;.&lt;/ref&gt;
Kalisto alebo Kallisto alebo Callisto je prirodzený satelit Jupitera. Patrí k tzv. Galileovým mesiacom, pretože ho objavil Galileo Galilei v roku 1610. Kallisto je tretí najväčší mesiac v slnečnej sústave a druhý najväčší z Jupiterových mesiacov po Ganymede. Má priemer , takže dosahuje približne 99 % veľkosti planéty Merkúr, ale iba tretinu jeho hmotnosti. Obieha ako štvrtý najvzdialenejší mesiac z Galileových mesiacov vo vzdialenosti asi . Oproti Io, Europe a Ganymede sa nezúčastňuje na orbitálnej rezonancii spomínaných mesiacov, takže nemá vnútorný zdroj tepla v podobe prílivového pôsobenia ako ony. Mesiac má ale s Jupiterom viazanú rotáciu, takže neustále smeruje k planéte rovnakou stranou. Povrch Kallista v porovnaní s povrchmi vnútorných mesiacov ovplyvňuje pôsobenie magnetosféry planéty menej, pretože obieha ďaleko od Jupitera.
Teleso je tvorené horninami a ľadom v približne rovnakom pomere. Priemerná hustota mesiaca dosahuje 1,83 g/cm3. Spektroskopické merania naznačujú, že sa na povrchu nachádza vodný ľad, oxid uhličitý, kremičitany a organické látky. Jeho kôra je hrubá až . Pod ľadovou kôrou mesiaca sa v hĺbke okolo nachádza zrejme relatívne plytký oceán slanej vody a pod ním už len nediferencované či len čiastočne diferencované jadro zložené z kremičitanov.
Povrch Kallisto je silne rozrytý impaktnými krátermi a je preto veľmi starý. Neukazuje žiadne stopy podpovrchových procesov ako je dosková tektonika či vulkanizmus, a tak sa predpokladá, že celý jeho povrch bol sformovaný iba vplyvmi iných telies. Medzi výrazné povrchové útvary patria početné prstencové štruktúry, impaktné krátery rôznych tvarov, a pásy sekundárnych kráterov a jaziev, hrebeňov a uloženín. Pri bližsom pohľade na mesiac je povrch členitý a tvorený malými svetlými zmrznutými depozitami nachádzajúcimi sa na vrcholkoch vyvýšenín. Tieto vyvýšeniny sú obklopené hladkou vrstvou tmavého materiálu. Predpokladá sa, že je to výsledok degradácie malých útvarov vplyvom sublimácie, čo podporuje absencia malých impaktných kráterov a prítomnosť množstva malých pahorkov, ktoré pravdepodobne predstavujú ich zvyšky. Absolútny vek povrchu nie je známy.
Kallisto má veľmi slabú atmosféru zloženú z oxidu uhličitého a pravdepodobne tiež molekulárneho kyslíka a nad ňou potom pomerne intenzívnu ionosféru. Predpokladá sa, že mesiac vznikol pomalou akréciou z disku prachu a plynu, ktorý obklopoval Jupiter po jeho vzniku. Pretože akrécia prebiehala pomaly a aj slapové ohrievanie bolo veľmi malé, nemal Kallisto dostatok tepla, aby mohla prebehnúť jeho vnútorná diferenciácia. Pomalá konvekcia vnútri Kallisto, ktorá začala krátko po vzniku mesiaca, viedla k čiastočnej diferenciácii a pravdepodobne aj k sformovaniu podpovrchového oceánu v hĺbke okolo 100 a malého kamenného jadra.
Pravdepodobná prítomnosť podpovrchového oceánu necháva otvorenú možnosť, že by Kallisto mohol hostiť potenciálny mimozemský život. Ale podmienky pre jeho vznik sú menej prívetivé ako v prípade susednej Európy. Mesiac skúmali sondy Pioneer 10, Pioneer 11, Galileo a Cassini. Kvôli nízkej miere radiácie na povrchu mesiaca sa dlho uvažovalo o Kallisto ako o najvhodnejšom mieste pre prípadnú ľudskú základňu pre výskum Jupiterovej sústavy. Teplota na jeho povrchu sa pohybuje od −130 °C do −190 °C.
Objavenie a názov.
Kallisto objavil Galileo v januári 1610 spolu s ďalšími tromi mesiacmi Jupitera: Ganymedom, Io a Európou. Nazvali ho podľa gréckej mytológie podľa jednej z viacerých mileniek Dia Kallisto ("Καλλιστώ"), čo bola nymfa spájaná s bohyňou lovu Artemis. Meno navrhol Simon Marius, ktorý bol s Galileom v spore o pripísaní prvenstva v objavení mesiacov. Marius pripísal nápad Johnanovi Keplerovi. Pomenovanie Kallisto sa však dlhý čas neujalo a mesiac bol označovaný ako "Jupiter IV" alebo "štvrtý mesiac Jupitera" označujúci jeho poradie od Jupitera, meno sa zase začalo používať až v polovici 20. storočia, kedy bolo objavené veľké množstvo ďalších mesiacov.
Obežná dráha a rotácia.
Kallisto je najvzdialenejší zo štyroch Galileových mesiacov obiehajúcich okolo Jupitera. Jupiter obieha približne vo vzdialenosti (zodpovedá 26,3 polomerom Jupitera), čo oveľa viac ako u tretieho Ganymeda, ktorý obieha vo vzdialenosti . V dôsledku tejto vzdialenosti sa Kallisto nezúčastňuje na orbitálnej rezonancii s tromi ďalšími Galileovými mesiacmi a pravdepodobne sa na nej nezúčastňoval ani predtým.
Ako u väčšiny ďalších pravidelných planetárnych mesiacov je aj rotácia Kallisto viazaná. Dĺžka dňa je potom na povrchu mesiaca rovnako dlhá ako doba obehu, teda približne 16,7 pozemského dňa. Jeho obežná dráha je trochu excentrická a naklonená k Jupiterovmu rovníku s orbitálnou excentricitou a inklináciou meniacou sa kvázi-periodicky vplyvom slnečných a planetárnych gravitačných pôsobení. Rozsah zmien je medzi 0,0072 – 0,0076 respektíve 0,20 – 0,60°. Tieto orbitálne variácie spôsobujú sklony rotačnej osi (uhol medzi rotačnou a obežnou osou) medzi 0,4 až 1,6°.
Dynamická izolácia Kallisto znamená, že mesiac nebol nikdy poznateľne zahriaty slapovým teplom, čo malo významné dôsledky pre jeho vnútornú stavbu a evolúciu. Jeho vzdialenosť od Jupitera taktiež znamená, že tok nabitých častíc z planetárnej magnetosféry na mesačný povrch je relatívne nízky, až 300-krát menší ako je tomu napríklad u Europy. Preto, na rozdiel od ďalších Galileových mesiacov, malo ožiarenie nabitými časticami relatívne malý efekt na povrch Kallisto. Hladina radiácie na povrchu mesiaca zodpovedá približne 0,01 remu (0,1 mSv) za deň.
Fyzikálna charakteristika.
Zloženie.
Priemerná hustota Callisto, 1,83 g/cm3, naznačuje, že je zložená z kamenného materiálu a vodného ľadu v približne rovnakom pomere s menším zastúpením nestálych ľadov ako napríklad čpavku. Hmotnostné zastúpenie ľadov sa pohybuje medzi 49 až 55 %. Presné zloženie horninového plášťa nie je známe, ale je podobné zloženiu chondritov typu L alebo LL, ktoré sa od chondritu typu H líšia predovšetkým menším zastúpením železa, vyskytujúcom sa prevažne vo forme oxidov a len v malej miere v metalickej forme. V prípade Callisto je hmotnostný pomer železa voči kremičitanom 0,9 ku 1,3, u Slnka je tento pomer 1:8.
Povrchové albedo Kallisto je okolo 20 %. Jeho povrchové zloženie je pravdepodobne veľmi podobné jeho celkovému zloženiu. Infračervená spektroskopia odhalila prítomnosť absorpčných čiar vodného ľadu na vlnových dĺžkach 1,04, 1,25, 1,5, 2,0 a 3,0 mikrometra. Vodný ľad sa zdá byť na povrchu mesiaca všadeprítomným, s celkovým podielom asi 25 – 50 %. Analýza snímok v infračervenom a ultrafialovom spektre získaných sondou Galileo a pozorovanie zo Zeme odhalili aj rôzne neľadové materiály: horčíkové a železité ložisko hydratovaných kremičitanov, oxid uhličitý, oxid siričitý a možno amoniak a rôzne organické zlúčeniny. Spektrálne dáta ukazujú, že mesačný povrch je v malom meradle extrémne rôznorodý. Malé kúsky ľadu z čistej vody sú pomiešané s kúskami zmesi ľadu a kamenia, na ktoré nadväzujú tmavé oblasti zložené z neľadového materiálu.
Povrch mesiaca je asymetrický; privrátená strana (strana v smere obehu mesiaca) je tmavšia ako strana odvrátená. U všetkých ostatných Galileových mesiacov je situácia obrátená, teda privrátená strana je svetlejšia ako odvrátená. Zdá sa, že odvrátená strana Kallisto je obohatená oxidom uhličitým, ale privrátená strana obsahuje viac oxidu siričitého. Mnoho čerstvých impaktných kráterov na povrchu taktiež ukazuje prítomnosť oxidu uhličitého. Celkovo sa odhaduje, že chemické zloženie povrchu, hlavne tmavých oblastí, by mohlo byť podobné zloženiu asteroidov typu D, ktorej povrch je tvorený uhlíkatým materiálom.
Stavba.
Povrch Callisto posiaty krátermi leží na studenej, stuhnutej a ľadovej litosfére, ktorá je medzi hrubá 80 až . Ak pod povrchovou kôrou existuje slaný oceán, nachádza sa v hĺbke medzi 50 až , ako naznačujú štúdie magnetického poľa okolo Jupitera a jeho mesiacov. Zistilo sa, že Callisto reaguje na premenlivé magnetické pole Jupitera ako ideálne vodivá guľa; znamená to, že pole nemôže preniknúť dovnútra mesiaca. To možno vysvetliť existenciou vrstvy tvorenej veľmi vodivou tekutinou s hrúbkou najmenej . Existencia oceánu je pravdepodobnejšia, ak voda obsahuje malé množstvo čpavku či inej nemrznúcej zmesi a to v zastúpení minimálne 5 hmotnostných percent. V tomto prípade by vrstva oceánu mohla byť 250 až hrubá. Ak by na mesiaci oceán neexistoval, ľadová kôra by bola pravdepodobne hrubá okolo .
Pod litosférou a prípadným oceánom nie je vnútorná stavba Kallisto úplne jednotvárna, ale ani výrazne rozdielna. Údaje nasnímané sondou Galileo (najmä bezrozmerný moment zotrvačnosti -0,3549 ± 0,0042 – určený počas tesných preletov okolo mesiaca) naznačujú, že vnútro mesiaca je tvorené stlačenými horninami a zmesou ľadu s narastajúcim obsahom hornín so zvyšujúcou sa hĺbkou spôsobenom čiastočným usadzovaním jednotlivých zložiek. Inými slovami, Kallisto je len čiastočne diferencované. Hustota a moment zotrvačnosti sú v zhode s existenciou malého silikátového jadra uprostred mesiaca. Polomer takéhoto jadra by nemohol prekročiť a jeho hustota by ležala medzi 3,1 – 3,6 g/cm3.
Povrchové útvary.
Prastarý povrch Kallisto je jedným z najviac krátermi posiatych povrchov v slnečnej sústave. Frekvencia impaktných kráterov na povrchu je blízko nasýtenia, čo znamená, že vznik nového kráteru by viedol k zániku staršieho kráteru. Morfológia povrchu je pomerne jednoduchá, pretože sa na povrchu nenachádzajú žiadne hory, sopky a ani tektonické útvary vzniknuté ednogénnymi pochodmi vnútri mesiaca. Impaktné krátery a niekoľko prstencových štruktúr spolu so sprievodnými trhlinami, zrázmi a usadeným materiálom sú jediné veľké útvary, ktoré sa na povrchu nachádzajú.
Povrch Callisto sa dá rozdeliť na niekoľko geologicky rozdielnych jednotiek: pláne posiate impaktnými krátermi, svetlé planiny, jasné a tmavé hladké pláne a množstvo jednotiek spojených s niekoľkými jednotlivými prstencovými štruktúrami a impaktnými krátermi. Pláne posiate impaktnými krátermi pokrývajú väčšinu povrchu a predstavujú starú litosféru tvorenú zmesou ľadu a horninového materiálu. Svetlé pláne tvoria jasné impaktné krátery ako Burr a Lofn, rovnako tak aj zvyšky takmer starých kráterov a centrálne oblasti prstencových štruktúr. Predpokladá sa, že svetlé pláne vznikli ako výsledok depozície ľadových častíc z impaktov. Svetlé, hladké planiny tvoria malú časť povrchu Kallisto. Nachádzajú sa v okolí chrbtov a údolí spojených so vznikom kráterov Valhalla a Asgard a ako izolované miesta v krátermi posiatych planinách. Predpokladalo sa, že sú spojené s endogénnou aktivitou, ale snímky vo vysokom rozlíšení zo sondy Galileo ukázali, že svetlé, hladké planiny korelujú so silne popraskaným a kopcovitým terénom a neukazujú žiadne známky pretvorenia povrchu. Snímky zo sondy Galileo odhalili malé, tmavé, hladké oblasti s veľkosťou menej než , ktoré vyzerajú, ako by obopínali okolitý terén. Pravdepodobne by mohlo ísť o depozity spojené s kryovulkanizmom. Obe skupiny, ako svetlé tak aj rôznorodé hladké planiny, sú mladšie a menej posiate krátermi ako okolité krátermi posiate planiny.
Impaktné krátery majú priemer od , čo je spodná hranica rozlíšenia zhotovených snímok, až viac ako bez započítania prstencových štruktúr. Malé krátery s priemerom menej ako majú jednoduchý miskovitý tvar alebo rovné dno. Krátery väčšia ako a menšie ako majú vyvinutý centrálny vrchol. Väčšie impaktný štruktúry s priemerom 25 až majú centrálnu depresiu namiesto vrcholku ako napríklad kráter Tindr. Väčšie krátery s priemerom viac ako môžu mať centrálny dóm, ktorý vzniká ako výsledok tektonického zdvihu centrálnej časti krátera po dopade ako v prípade kráterov Doh a Hár. Malé množstvo veľmi veľkých kráterov presahujúcich a svetlé impaktné krátery ukazujú anomálnu geometriu centrálneho dómu. Krátery na Kallisto sú zvyčajne plytšie ako podobné krátery na Mesiaci.
Najväčšími impaktnými útvarmi na povrchu Kallisto sú mnohopočetné prstencové panvy. Dve z nich sú obrovské. Valhalla je najväčšia, má svetlejšiu centrálnu oblasť s priemerom a prstence siahajúce až do vzdialenosti od centra krátera. Druhý najväčší kráter je Asgard, ktorý má v priemere . Prstencové štruktúry vznikli pravdepodobne ako dôsledok podopadových deformácií prejavujúcich sa sústredným popraskaním litosféry ležiacej na vrstve mäkkého či tekutého materiálu, pravdepodobne oceánu. Ďalšími útvarmi sú tzv. Catenae, napríklad Gomul Catena, dlhé reťaze impaktných kráterov ležiace v rade naprieč povrchom. Vznikli pravdepodobne vplyvom objektov, ktoré boli slapovými silami pri blízkom prelete okolo Jupitera roztrhané a následne dopadli na povrch Kallisto, alebo by mohlo ísť o pozostatky dopadu telesa pod nízkym uhlom. Historickým prípadom rozpadu telesa vplyvom gravitácie Jupitera bol rozpad kométy Shoemaker-Levy 9, ktorej úlomky následne narazili do Jupitera. Na povrchu Kallisto sa nachádzajú aj malé oblasti tvorené čistým vodným ľadom s albedom okolo 80 % obklopené omnoho tmavším materiálom. Zábery vo vysokom rozlíšení nasnímané sondou Galileo ukázali, že tieto svetlejšie oblasti sú umiestnené hlavne na vyvýšených miestach povrchu ako sú okraje kráterov, zrázy, chrbty a pahorky. Predpokladá sa, že sú tvorené tenkou vrstvou zamrznutých vodných depozitov. Tmavý materiál zvyčajne leží v nížinách a obklopuje a čiastočne prikrýva svetlejšie útvary. Často vypĺňa dna impaktných kráterov väčších ako a mezikráterové depresie.
V meradle menšom ako kilometer sa povrch Kallisto javí viac degradovaný ako povrch ostatných Galileových mesiacov. Na povrchu chýbajú malé impaktné krátery s priemerom menším ako v porovnaní napríklad s tmavými planinami na povrchu Ganymeda. Miesto malých impaktných kráterov sú takmer všadeprítomnými povrchovými útvarmi malé pahorky a depresie. Predpokladá sa, že pahorky predstavujú pozostatky okrajov impaktných kráterov, ktoré boli erodovadé zatiaľ neznámym mechanizmom. Najpravdepodobnejší sa javí pomalý proces sublimácie ľadu, čo je umožnené teplotou 156 K, pri ktorej Kallisto dosiahne subsolárny bod. Takáto sublimácia vody alebo iných prchavých zložiek zo špinavého ľadu tvoriaceho podložie spôsobí jeho rozklad. Materiál neobsahujúci ľad zostáva na povrchu a tvorí úlomkové lavíny, ktoré sa zosúvajú po svahoch kráterov. Takéto lavíny sú často pozorované v blízkosti a vnútri impaktných kráterov. Steny kráterov sú príležitostne prerušené malými vpustami (), ktoré sú známe z povrchu Marsu. V hypotéze sublimácie ľadu je nízko ležiaci tmavý materiál interpretovaný ako vrstva, ktorá je tvorená časticami pochádzajúcími z okraja kráterov bez prítomnosti ľadu.
Relatívny vek rôznych jednotiek na povrchu Kallisto sa dá určiť pomocou frekvencie impaktných kráterov, ktoré sa na jeho povrchu nachádzajú. Čím je povrch starší, tým viac impaktných kráterov obsahuje. Absolútne datovania povrchu zatiaľ neprebehlo, ale na základe teoretických úvah sa predpokladá, že krátermi posiate planiny sú okolo 4,5 miliardy rokov staré, čo zodpovedá takmer času vzniku slnečnej sústavy. Vek multi-prstencových štruktúr a impaktných kráterov záleží na zvolenej rýchlosti vzniku impaktných kráterov a rôzni autori sa rozchádzajú v datovaní medzi 1 až 4 miliardami rokov.
Krátery sú pomenované podľa hrdiniek a hrdinov severských bájí. Veľký kráter "Tornarsuk" s priemerom je napríklad pomenovaný podľa bájneho grónskeho hrdinu.
Atmosféra a ionosféra.
Kallisto má veľmi slabú atmosféru tvorenú oxidom uhličitým. Bola detegovaná zariadením "Near Infrared Mapping Spectrometer" (NIMS) s absorpciou žiarenia s vlnovou dĺžkou 4,2 mikrometera na palube sondy Galileo. Povrchový tlak atmosféry bol určený na 7,5×10−12 baru a hustota častíc na 4×108 cm−3. Keďže takáto riedka atmosféra by sa stratila už za štyri dni, musí byť neustále dopĺňaná, pravdepodobne sublimáciou suchého ľadu z mesačnej ľadovej kôry, čo by bolo v zhode s hypotézou sublimačnej degradácie povrchu vysvetľujúcej vznik povrchových pahorkov.
Ionosféra Kallisto bola prvýkrát objavená počas preletu sondy Galileo, jej hustota elektrónov dosahujúca 7 až 17 × 104 cm−3 nemôže byť vysvetlená iba fotoionizáciou atmosférického oxidu uhličitého. Z toho dôvodu existuje podozrenie, že v atmosfére Kallisto v súčasnosti dominuje molekulárny kyslík, ktorý je 10 až 100-krát početnejší ako CO2. Ale kyslík zatiaľ nebol priamo v atmosfére Kallisto detegovaný. Horný limit jeho možnej koncentrácie v atmosfére bol stanovený na základe pozorovaní pomocou Hubblovho vesmírneho ďalekohľadu (HST). V ten istý čas bol HST schopný detegovať kondenzovaný kyslík zachytený na povrchu Kallisto.
Pôvod a vývoj.
Čiastočná diferenciácia Kallisto (odvodená napríklad z merania momentu zotrvačnosti) znamená, že mesiac sa nikdy vnútri nezohrial natoľko, aby došlo k roztaveniu jeho ľadovej zložky. Preto sa ako najviac pravdepodobný model javí vznik mesiaca prostredníctvom pomalej akrécie v nízkohustej hmlovine tvorenej plynom a prachom, obiehajúcej okolo Jupitera po jeho sformovaní. Takýto pomalý stupeň akrécie by umožnil ochladzovaniu mesiaca držať krok s akumuláciou tepla spôsobenou impaktmi, rozpadom rádioaktívnych prvkov a kontrakciami mesiaca a tým zabrániť roztaveniu materiálu a rýchlej diferenciácii. Možný čas potrebný pre vznik Kallisto sa potom pohybuje medzi 0,1 – 10 miliónmi rokov.
Neskoršia evolúcia Kallisto po akrécii závisela na bilancii tepla z rádioaktívnych rozpadov, ochladzovania tepelnou kondukciou v blízkosti povrchu a subsolidovou konvekciou vnútri mesiaca. Podrobnosti subsolidovej konvekcie v ľade sú zdrojom najväčších neistôt v modeloch všetkých ľadových mesiacov. Je známe, že vzniknú, keď je teplota dostatočne blízko teplote topenia, vzhľadom na teplotné závislosti viskozity ľadu. Subsolidová konvekcia v ľadových telesách je pomalý proces s pohybom ľadu okolo /rok, ale z dlhodobého hľadiska aj tak ide o veľmi efektívny chladiaci mechanizmus. Zdá sa, že prebieha v podmienkach, keď pevná chladná vrstva na okraji mesiaca vedie teplo kondukciou, zatiaľ čo pod ňou sa ľad nachádza v subsolidovom stave, takže môže viesť teplo konvekciou. Vonkajšia konduktívna vrstva u Kallisto zodpovedá chladnej a pevnej litosfére s hrúbkou . Jej prítomnosť by vysvetlila neprítomnosť akýchkoľvek známok vnútornej aktivity na povrchu mesiaca. Konvekcia vo vnútorných častiach mesiaca môže byť v rôznych vrstvách odlišná, pretože vplyvom vysokých tlakov sa tu vodný ľad vyskytuje v rôznych kryštalických fázach od tzv. ľadu I na povrchu až po ľad VII hlboko vnútri mesiaca. Subsolidová konvekcia vnútri Kallisto mohla brániť topeniu ľadu vo väčšom meradle, takže nemohla prebehnúť žiadna vnútorná diferenciácia telesa, ktorá by inak viedla k vytvoreniu veľkého kamenného jadra a ľadovej kôry. Vplyvom konvekčných procesov tu však prebiehalo len veľmi pomalé a čiastočné oddeľovanie kamenných materiálov a ľadu, a to v časovom meradle miliárd rokov, a je možné, že tento proces stále nie je ukončený.
Podľa toho, čo zatiaľ o Kallisto vieme, nemožno vylúčiť existenciu vrstvy alebo "oceánu" tekutej vody pod povrchom mesiaca. To je spojené s anomálnym správaním ľadu kryštalickej fázy I, ktorého teplota topenia klesá s tlakom, a to až na 251 K pri tlaku 2070 barov. Vo všetkých realistických modeloch vnútornej stavby Kallisto je teplota v hĺbke medzi 100 veľmi blízko tejto anomálnej teploty topenia alebo ju mierne presahuje. Prítomnosť aj malého množstva čpavku (okolo 1 – 2 hmotnostných %) takmer garantuje existenciu tekutej vrstvy, pretože čpavok ďalej znižuje teplotu topenia.
Hoci objemovo je Kallisto veľmi podobná Ganymedu, jej geologická história bola pravdepodobne jednoduchšia. Povrch Kallisto bol formovaný impaktmi a ďalšími exogénnymi pochodmi. Na rozdiel od susedného Ganymeda, ktorý má povrch pokrytý ryhami, existuje len málo náznakov tektonických procesov na Kallisto. Relatívne jednoduchá geologická história mesiaca tak umožňuje planetológom využívať mesiac ako referenčné teleso pre porovnávacie štúdie s viacerými aktívnymi a komplexnými svetmi.
Možný život v oceáne.
Podobne ako v prípade Europy a Ganymeda, aj na Kallisto by sa potenciálne mohol nachádzať mimozemský mikrobiálny život v slanom oceáne pod jeho povrchom. Prípadné životné podmienky na Kallisto sú ale nehostinejšie ako na Europe. Hlavnými dôvodmi sú nedostatok spojení s pevným materiálom a nižší tepelný tok z vnútorných oblastí. Torrence Johnson k možnosti života na Kallisto v porovnaní s ďalšími Galileovými mesiacmi povedal:
Na základe vyššie uvedeného názoru a ďalších vedeckých pozorovaní sa predpokladá, že najväčšia možnosť výskytu mimozemského bakteriálneho života je na Europe.
Prieskum.
Prelety amerických sond Pioneer 10 a Pioneer 11 okolo Jupitera v 70. rokoch 20. storočia priniesli len málo nových informácií, ktoré by neboli známe z pozorovaní pozemskými teleskopmi. Prielom prišiel až s ďalšou generáciou amerických sond Voyager 1 a Voyager 2, ktoré Jupiterovou sústavou preleteli medzi rokmi 1979 až 1980. Sondy obstarali snímky takmer polovice povrchu Kallisto s rozlíšením medzi 1 až 2 kilometrami na pixel, presne určili teplotu povrchu, hmotnosť a tvar. Druhá časť výskumu prebehla medzi rokmi 1994 až 2003, keď okolo mesiaca osemkrát tesne preletela ďalšia americká sonda Galileo. Posledný prelet C30 v roku 2001 sa odohral len nad povrchom mesiaca. Sonda Galileo ukončila snímkovanie povrchu s množstvom snímok s rozlíšením 15 metrov vo vybraných oblastiach. V roku 2000 zhotovila sonda Cassini na svojej ceste k Saturnu vysoko kvalitné snímky v infračervenom spektre všetkých Galileových mesiacov vrátane Kallisto. Medzi februárom až marcom roku 2007 vyhotovila nové snímky vo viditeľnom svetle a vykonala spektrálne merania sonda New Horizons na svojej ceste k Plutu.
Na rok 2022 sa plánoval štart spoločného projektu americkej NASA a európske ESA s názvom Europa Jupiter System Mission (EJSM) s cieľom skúmať mesiace Jupitera. Vo februári 2009 bolo oznámené, že projektu sa dáva prednosť pred misiou Titan Saturn System Mission. Misia EJSM pozostávala z Jupiter Europa Orbiter pod patronátom NASA a Jupiter Ganymedes Orbiter vedenom ESA. Program však zanikol kvôli škrtom v rozpočtoch. Na štart v roku 2023 sa však pripravuje nová sonda JUICE, ktorá by mala preskúmať všetky tri Galileiho ľadové mesiace Jupitera.
Prípadná kolonizácia.
V roku 2003 uskutočnila americká NASA štúdiu nazvanú "Human Outer Planets Exploration" (HOPE) týkajúcu sa budúceho pilotovaného prieskumu vonkajších oblastí slnečnej sústavy. Cieľom detailného výskumu sa stal mesiac Kallisto.
V rámci štúdie sa zvažovalo využitie Kallisto ako miesta, kde by sa mohla postaviť povrchová základňa, ktorá by produkovala palivo potrebné pre prieskum vonkajších oblastí slnečnej sústavy. Výhody Kallisto sú nižšia radiácia, pretože sa mesiac nachádza najďalej z Galileových mesiacov, a geologická stabilita povrchu. Stála základňa by mohla byť využitá počas prieskumu Europy, alebo pre servis lodí na prieskum vonkajších okrajov slnečnej sústavy, ktoré by okolo Jupitera prelietali.
V správe z decembra 2003 NASA uviedla, že by sa pokus o pilotovanú misii ku Kallisto mohol uskutočniť vo 40. rokoch 21. storočia.

</doc>
<doc id="9286" url="https://sk.wikipedia.org/wiki?curid=9286" title="Io (mesiac)">
Io (mesiac)

&lt;/math&gt;.&lt;/ref&gt;
Io je jedným z mesiacov planéty Jupiter, najvnútornejší zo skupiny mesiacov objavených Galileom. S priemerom ide o štvrtý najväčší mesiac v slnečnej sústave a je len o málo väčší ako Mesiac Zeme. Pomenovaný bol podľa gréckej mytológie po Ió – kňažnej Héry, ktorá sa stala milenkou vládcu bohov Dia (v rímskej mytológii bol jeho ekvivalentom Jupiter). 
Na povrchu mesiaca sa nachádza viac ako 400 aktívnych sopiek a Io je tak geologicky najaktívnejším telesom v slnečnej sústave. Extrémne vulkanická aktivita je výsledkom silných slapových javov spôsobených Jupiterom, Európou a Ganymedom. Slapové sily pôsobiace na celý mesiac vyvolávajú trenie, ktoré je príčinou zahrievania jeho vnútra. Erupcie na povrchu vytvárajú oblaky síry a oxidu siričitého, ktoré dosahujú výšku až . Povrch je pokrytý viac ako stovkou vrchov, ktoré vznikli vyzdvihnutím častí kôry vplyvom extrémneho stlačenia kremičitanového plášťa. Niektoré z týchto vrchov siahajú vyššie ako najvyšší pozemský vrch Mount Everest. Na rozdiel od väčšiny mesiacov vo vonkajšej slnečnej sústave, ktoré majú na povrchu hrubú vrstvu ľadu, je Io zložený prevažne zo kremičitanových hornín. Tie obklopujú roztavené železné alebo síro-železné jadro. Väčšina povrchu mesiaca je charakteristická rozsiahlymi pláňami pokrytými sírou alebo zmrznutým oxidom siričitým, čo spôsobuje jeho zvláštne sfarbenie.
Vulkanizmus je zodpovedný za veľké množstvo unikátnych útvarov na Io. Sopečné mračná a lávové prúdy neustále pretvárajú povrch mesiaca. Jeho sfarbenie, ktoré sa vyskytuje v rôznych odtieňoch červenej, žltej, bielej, čiernej a zelenej, je spôsobené väčšinou zlúčeninami síry. Podobné sfarbenie nemá povrch ničoho iného v slnečnej sústave. Veľké množstvo lávových prúdov, niekoľko z nich dlhších než , prispievajú k rýchlym zmenám vzhľadu povrchu. Pri pohľade z vesmíru povrch mesiaca pripomína povrch pizze. Sopečné erupcie neustále dopĺňajú materiál do slabej atmosféry Io a druhotne aj do rozsiahlej magnetosféry Jupitera.
Io obieha okolo Jupitera po eliptickej trajektórii s veľkou polosou (0,002819 AU), pričom jeden obeh trvá len 1,8 dňa.
Mesiac Io hral významnú úlohu v rozvoji astronómie v 17. a 18. storočí. Objavený bol už v roku 1610 Galileom Galileim, spolu s ďalšími veľkými satelitmi Jupitera. Objav týchto mesiacov podporil všeobecné prijatie Kopernikovho heliocentrického modelu slnečnej sústavy, vývoj Keplerových pohybových zákonov a prvé merania rýchlosti svetla. Až do konca 19. storočia zostával Io pre pozorovateľov len obyčajným bodom. Zlepšenie astronomických ďalekohľadov na začiatku 20. storočia umožnilo rozpoznať tmavo červené polárne a svetlé rovníkové oblasti. V druhej polovici 20. storočia preleteli okolo mesiaca dve kozmické sondy Voyager 1 a Voyager 2, ktoré priniesli poznatky o jeho geologickej aktivite a mladom povrchu bez zjavného pokrytia impaktnými krátermi, čo bolo medzi pevnými telesami ojedinelé. V 90. rokoch a na začiatku roka 2000 okolo mesiaca niekoľkokrát preletela kozmická sonda Galileo a rozšírila naše paznatky o vnútornej stavbe mesiaca. Prieskum Io pokračoval v prvých mesiacoch roku 2007 preletom sondy New Horizons. Momentálne je do jeho prieskumu zapojená sonda Juno, ktorá je od roku 2016 na obežnej dráhe okolo Jupitera.
Fyzikálne vlastnosti.
So svojím stredným priemerom je tretím najväčším Jupiterovým mesiacom a teda len o málo väčší ako zemský Mesiac, ktorý má priemer . Váži 8,93.1022 kg pričom priemerná hustota dosahuje 5,3g.cm−3. Pre porovnanie, Mesiac dosahuje hmotnosť 7,4.1022 kg, čo je o 21 % viac, pri priemernej hustote 3,3 g.cm−3. Medzi Galileovými mesiacmi je v uvedených parametroch pred Európou, ale za Kallisto a Ganymedom.
Dráha a rotácia.
Obežná dráha.
Io obieha okolo Jupitera vo vzdialenosti od stredu planéty a od horných vrstiev jeho mračien. Ide o podobnú vzdialenosť, aká je medzi Zemou a jej Mesiacom. Io je najvnútornejší z Galileových mesiacov Jupitera. Jeho obežná dráha leží medzi dráhami mesiaca Thebe a Európa. Ak sa berú do úvahy všetky (známe) malé mesiace, je Io piatym mesiacom najbližším mesiacom k Jupiteru. Jeho obeh okolo Jupitera je v dráhovej rezonancii v pomere 2:1 s Európou a 4:1 s Ganymedom, čo znamená, že stihne vykonať dva obehy okolo planéty, za rovnaký čas, než Európa raz obehne Jupiter, a štyri, než jeden obeh uskutoční Ganymedes. Vzájomná rezonancia pomáha udržať sklon obežnej osi, ktorý je 0,0041°, a súčasne pomáha generovať vnútorné teplo potrebné pre sopečnú činnosť mesiaca. Bez tejto vzájomnej interakcie by Io bol menej aktívny svet. Počas obehu je postupne priťahovaný k Európe a Ganymedovi, čím sa vychyľuje zo svojej pôvodnej dráhy. Keď sa od týchto mesiacov vzdiali, je opäť pritiahnutý Jupiterom na pôvodnú dráhu. Tento pohyb mimo dráhu vyvoláva trenie a vydúvanie povrchu, ktoré dosahuje až sto metrov. Táto synchronicita poskytuje taktiež definíciu zemepisnej dĺžky na Io. Hlavný poludník pretína rovník v bode najbližšom k Jupiteru. Strana mesiaca, ktorá je vždy privrátená k Jupiteru, je známa ako subjoviánska hemisféra, kým opačná strana sa nazýva antijoviánska hemisféra. Strana, ktorá je natočená do smeru obehu, sa nazýva "predná" (), opačná strana sa nazýva "zadná" (). Jeho obeh trvá 42,5 hodín, čo je dostatočná rýchlosť pre pozorovanie jeho pohybu počas jednej noci. Pozemský Mesiac v rovnakej vzdialenosti od Zeme obehne našu planétu až za 28 dní, pretože Zem má oveľa slabšiu gravitáciu než Jupiter. Obežná rýchlosť mesiaca Io musí byť omnoho vyššia, aby ho uchránila pred dopadom na planétu.
Tak ako aj ostatné Galileove mesiace, aj Io vstupuje pri každom obehu do tieňa planéty a keď sa nachádza na opačnej strane svojej obežnej dráhy, na Jupiter dopadá pre zmenu jeho vlastný tieň. Zatmenia mesiaca sú vzhľadom na jeho krátku obežnú dobu na ňom mimoriadne častým javom, rovnako ako sú na Jupiteri veľmi časté zatmenia Slnka spôsobené mesiacom Io. 
Rotácia.
Podobne ako ostatné Galileove mesiace či pozemský Mesiac má aj Io k Jupiteru privrátenú stále rovnakú stranu a teda má viazanú rotáciu, čo sa využíva pre definíciu pozičných súradníc.
Slapové javy.
Na rozdiel od Zeme a Mesiaca získava Io hlavnú časť tepla skôr pôsobením slapových javov na jeho jadro ako z rádioaktívneho rozpadu izotopov. Množstvo takto vzniknutého tepla je závislé od vzdialenosti od Jupitera, rotačnej osi, zloženia a stavu materiálu tvoriaceho vnútornú časť mesiaca. Dráhová rezonancia s Európou a Ganymedom udržiava excentricitu obežnej dráhy Io a zabraňuje tomu, aby slapové trenie vnútri Io zmenilo túto dráhu na kruhovú. Rezonančná obežná dráha tiež udržuje vzdialenosť Io od Jupitera; inak by slapy generované Jupiterom spôsobili, že by sa Io pomaly od svojej materskej planéty vzďaľoval. Vertikálna zmena prílivovej výdute Io medzi okamihmi, keď sa mesiac nachádza v apocentre a pericentre svojej obežnej dráhy, môže byť až 100 metrov. Slapové trenie, ktoré vzniká vo vnútri Io, vďaka premene slapovej sily, ktorá by – nebyť rezonančnej obežnej dráhy – viedla k zmene obežnej dráhy na kruhovú, spôsobuje veľké slapové zahrievanie vo vnútri Io, vedúce k taveniu významnej časti mesačného plášťa a jadra. Množstvo takto produkovanej tepelnej energie je až 200-krát vyššie ako množstvo energie z rádioaktívneho rozpadu prvkov. Táto energia sa uvoľní vo forme vulkanickej aktivity vedúcej k pozorovanému vysokému tepelnému toku (globálny úhrn: 0,6 až 1,6 × 1014 W). Modely jeho obežnej dráhy ukazujú, že objem prílivového zahrievania vnútra Io sa s časom mení a v súčasnosti pozorovaný tepelný tok nie je reprezentatívnym dlhodobým priemerom.
Interakcia s magnetosférou Jupitera.
Io hrá významnú úlohu v celkovom tvare magnetosféry Jupitera. Magnetosféra odvádza plyny a prach z tenkej atmosféry Io rýchlosťou približne 1 tona za sekundu. Tento materiál je prevažne zložený z ionizovanej a atomárnej síry, kyslíka a chlóru, atomárneho sodíka a draslíka, molekúl oxidu siričitého a síry a taktiež draselnosodíkovej soli. Tieto látky majú priamy pôvod v sopečnej činnosti mesiaca, ktorá ich vyvrhla do atmosféry mesiaca. Získaný materiál v závislosti na svojom elektrickom náboji skončí v rôznych prachových oblakoch a radiačných pásoch jupiterovskej magnetosféry a v niektorých prípadoch môže dokonca opustiť gravitačnú oblasť ovládanú Jupiterom.
Do vzdialenosti šiestich priemerov Io od jeho povrchu sa okolo mesiaca nachádza oblak neutrálnych atómov síry, kyslíka, sodíka a draslíka. Tieto častice pochádzajú z vrchnej atmosféry mesiaca, ale sú excitované zrážkami s iónmi v plazmovom toruse (pozri nižšie) a ostatnými procesmi. Plnia Hillovu sféru Io, čo je oblasť, kde mesačná gravitácia dominuje nad Jupiterovou. Niektoré tieto častice nakoniec uniknú z gravitačného pôsobenia mesiaca a sú stiahnuté na obežnú dráhu okolo Jupitera. Počas dvadsiatich hodín sa tieto uniknuté častice rozložia do neutrálneho mračna v tvare banánu, ktorý sa môže ťahať až do vzdialenosti šiestich priemerov mesiaca. Zrážky, ktoré excitujú tieto častice, tiež občas poskytnú elektrón sodíkovým iónom v plazmovom toruse, takže tieto nové "rýchle" neutrálne častice sú z torusu rýchlo odstránené, pričom si však stále udržujú svoju rýchlosť (/s v porovnaní s obežnou rýchlosťou Io /h), ktorá tieto častice vo výtryskoch vystreľuje preč z Io.
Io obieha vo vnútri pásu intenzívneho žiarenia elektrónov a iónov odchytených magnetickým poľom Jupitera. Tento pás má tvar pneumatiky a je známy ako plazmový torus mesiaca Io. Plazma obsahujúca síru, kyslík, sodík a chlór, ktorá vzniká pri ionizácii neutrálnych atómov v oblaku obklopujúcom Io, je odnášaná Jupiterovou magnetosférou. Tieto častice, na rozdiel od častíc v neutrálnom oblaku, spolu s ňou aj rotujú. Okolo Jupitera obiehajú rýchlosťou /s. Podobne ako zvyšok Jupiterovho magnetického poľa je aj plazmový torus naklonený k obežnej rovine a rovine Jupiterovho rovníka. To znamená, že Io je niekedy pod a inokedy nad jadrom plazmového toru. Ako bolo spomenuté vyššie, vysoké rýchlosti a energie iónov sú z časti zodpovedné za odnášanie neutrálnych atómov a molekúl z atmosféry mesiaca Io do rozsiahlejšieho neutrálneho oblaku.
Torus sa skladá z troch častí: vonkajšieho, "teplého toru", ktorý leží mimo obežnej dráhy Io; zvisle pretiahnutej oblasti známej ako "ribbon" zloženej z neutrálnej oblasti a chladnejšej plazmy, ktorá sa nachádza vo vzdialenosti zodpovedajúcej veľkosti mesiaca Io. Poslednou je vnútorný "chladný torus" zložený z častíc, ktoré v špirálach pomaly padajú k Jupiteru. Po asi 40 dňoch strávených v tore častice z teplého toru unikajú, čo spôsobuje netypicky veľkú magnetosféru Jupitera. Častice z Io detegované ako zmeny v magnetosférickej plazme ďaleko v magnetochvoste boli zachytené sondou New Horizons. Zatiaľ nebola nájdená spojitosť s vulkanickou aktivitou na povrchu mesiaca a tak sa za zdroj týchto častíc považujú neutrálne sodíková mračná.
Sonda Ulysses počas svojho priblíženia v roku 1992 zaznamenala prúdy častíc veľkosti prachu vyvrhovaného mimo sústavu Jupitera. Prach, ktorý sa v týchto prúdoch pohyboval rýchlosťou až niekoľko stoviek kilometrov za sekundu, mal priemernú veľkosť zrna 10 mikrometrov a je tvorený prevažne chloridom sodným. Neskoršie merania sondy Galileo dokázali, že tieto prachové prúdy pochádzajú z Io. V súčasnosti ale nie je známy mechanizmus ich vzniku.
Pohyb Io v magnetickom poli vytvára princíp generátora, ktorý vytvára napätie so silou 400 000 V naprieč svojím priemerom a elektrický prúd s hodnotou 3 miliónov ampérov prúdiaci do ionosféry planéty pozdĺž magnetického poľa Jupitera.
Atmosféra.
Io má extrémne riedku atmosféru, ktorá sa skladá hlavne z oxidu siričitého s tlakom rádovo iba 10−3 Pa. V prípade vyslania sondy na povrch mesiaca nebude možné brzdiť sondu padákom a sonda nebude potrebovať ani tepelný štít, ale pre mäkké pristátie musí použiť raketový motor. Taká riedka atmosféra nezabraňuje ani prieniku ionizujúceho žiarenia, ktoré intenzívne dopadá aj na povrch.
Radiácia neustále rozkladá častice v atmosfére, z čoho vyplýva, že musia byť sústavne dopĺňané. Hlavným zdrojom nových častíc je sopečná činnosť, ktorá dodáva oxid siričitý. Okrem toho sa do atmosféry dostáva veľké množstvo plynu tiež sublimáciou zmrznutého oxidu siričitého z povrchu. Najhustejšia atmosféra je pri povrchu, kde je najteplejšie a kde dochádza k najväčšej sublimácii a úniku sopečných plynov z aktívnych sopiek. Hrúbka atmosféry nie je rovnomerná. Závisí od blízkosti zdrojov a od osvetlenia (odvrátená strana od Jupitera je viac pokrytá ľadovým oxidom siričitým než strana privrátená).
Snímky vo vysokom rozlíšení získané v čase, keď došlo k zatmeniu mesiaca, ukázali polárnu žiaru. Tá je, podobne ako na Zemi, spôsobená interakciami ionizujúceho žiarenia s časticami atmosféry. Zvyčajne sa vyskytuje nad magnetickými pólmi planét, ale v prípade Io sa objavuje v oblasti rovníka, pretože Io nemá vlastné magnetické pole, a tak sa elektróny pohybujú v magnetickom poli Jupitera, kým sa stretnú s atmosférou mesiaca. Viac elektrónov koliduje s atmosférou za vzniku jasnejšej žiary v oblasti, kde sú siločiary kolmé na satelit (t. j. v blízkosti rovníka), pretože stĺpec plynov, ktorým prechádzajú, je tu dlhší. Žiary súvisiace s týmito bodmi na tangentách sú zaznamenávané s meniacou sa orientáciou Jupiterovho nakloneného magnetického dipólu.
Povrch.
Na základe poznatkov prastarého povrchu Mesiaca, Marsu a Merkúru vedci predpokladali, že aj povrch Io je zbrázdený množstvom impaktných kráterov, ktoré budú dobre viditeľné na prvých snímkach povrchu zo sondy Voyager 1. Z množstva kráterov by potom bolo možné stanoviť vek mesiaca. Ale prvé snímky prekvapivo ukázali, že povrch je takmer bez kráterov. Namiesto toho bol pokrytý hladkými planinami narušovanými horami rôznej veľkosti a tvaru, lávovými výlevmi a prúdmi. Celý povrch je navyše rôzne zafarbený v závislosti od materiálu, ktorý sa v určitej oblasti nachádza, čo viedlo k prirovnaniu mesiaca k pomaranču alebo pizze. Neprítomnosť väčších impaktných kráterov napovedá, že povrch mesiaca je geologicky veľmi mladý, podobne ako povrch Zeme, čo je dané neustálym ukladaním sopečného materiálu a pochovávaním starších kráterov. Tieto závery následne potvrdili snímky sondy Voyager 1 ukazujúce 9 aktívnych sopiek.
Teplota na povrchu dosahuje v priemere −143 °C, ale rozsiahle oblasti vplyvom sopečnej činnosti majú teplotu okolo 17 °C. Špekuluje sa, že tieto oblasti by mohli byť lávovými jazerami, ktoré sú na povrchu čiastočne stuhnuté.
Zloženie povrchu.
Rôzne farebné oblasti na povrchu Io sú pravdepodobne zapríčinené rôznym materiálom vyvrhovaným na povrch počas sopečnej činnosti. Ide o silikáty (napr. ortopyroxén), síru a oxid siričitý. Celý povrch mesiaca je pokrytý zmrznutým oxidom siričitým, ktorý vytvára oblasti s bielym až šedivým povlakom. Depozity síry na rôznych miestach mesiaca sa naproti tomu javia v žltej až žlto-zelenej farbe. Uloženiny síry v stredných šírkach a polárnych oblastiach sú vystavené pôsobeniu radiácie, čo mení stabilitu síry prejavujúcej sa zmenou počtu väzieb na 8 a zmenou farby na červeno-hnedú.
Explozívne erupcie sopiek mnohokrát vytvárajú mračná v tvare dáždnika, keď späť na povrch dopadá materiál tvorený sírou a silikátmi. Materiál z mračien dosadajúcich na povrch je často červenkastý, čo je spôsobené prítomnosťou síry. Vo všeobecnosti mračná vznikajú nad trhlinami, kde sa na povrch vylieva láva a dochádza k úniku sopečných plynov, v ktorých má veľké zastúpenie S2 prejavujúci sa práve červenou farbou. Príkladom červených usadenín je okolie sopky Pele. Tieto červené usadeniny sú pravdepodobne tvorené sírou (reťazcov troch až štyroch molekúl síry), oxidom siričitým a možno aj Cl2SO2. Ak sa žeravá láva dostane do oblastí, kde už existujú ložiská uloženej síry a alebo oxidu siričitého, dochádza k vzájomnej interakcii, ktorá sa prejavuje vznikom bielych alebo sivých mračien.
Mapovanie chemického zloženia a vysoká hustota mesiaca naznačujú, že voda sa na mesiaci nachádza len minimálnom množstve alebo vôbec, aj napriek tomu, že malé množstvo vodného ľadu alebo hydratovaných minerálov bolo už na povrchu zaznamenané, a to prevažne v oblasti severozápadných svahov Gish Bar Mons. Neprítomnosť väčšieho množstva vody je pravdepodobne dôsledok podmienok, ktoré panovali v Jupiterovej sústave v čase vzniku. Vtedy bol Jupiter dostatočne horúci na to, aby sa prchavé látky v oblasti obežnej dráhy mesiaca Io vyparili, ale nie dostatočne horúci, aby sa to stalo aj u jeho vzdialenejších ľadových mesiacov.
Vulkanizmus.
Počas preletov sond Voyager 1 a Voyager 2 bol na mesiaci ako na prvom telese mimo Zem objavený aktívny vulkanizmus. Vďaka postupnému preletu oboch sond bolo možné mesiac pozorovať s odstupom času, čo umožnilo zaznamenať 9 sopiek počas erupcie a následným porovnaním snímok objaviť ďalšie sopky na povrchu mesiaca. Počas silných erupcií môžu vzniknúť prúdy, ktoré sú až stovky kilometrov dlhé. Sú zložené prevažne z bazaltických láv bohatých na horčík. Počas erupcií sa do atmosféry dostane značné množstvo materiálu, ktorý dosahuje výšku až , odkiaľ je zase pozvoľna priťahovaný na povrch, alebo unikne do voľného priestoru. Niektoré pozorované úlomky mali rýchlosť aj viac ako 1 km/s.
Povrch Io je pokrytý depresiami známymi ako "paterae". Všeobecne sa "paterae" vyznačuje rovným povrchom ohraničeným strmými svahmi, čo zodpovedá v pozemskej analógii kalderám, ale v súčasnosti nie je známe, či je ich vznik spojený s vyprázdnením magmatického kozuba a následným zrútením stropu. Oproti kalderám na Marse či na Zemi nie sú na Io tieto útvary situované na vrcholoch štítových sopiek a sú väčšie so stredným priemerom okolo (najväčší známy sa nachádza v oblasti Loki Patera s priemerom ). Mechanizmus vzniku, morfológia a rozmiestnenie napovedajú, že väčšina týchto útvarov má spojitosť so štrukturálnymi deformáciami terénu. Približne polovica z nich je obklopená zlomami či horami. Nachádzajú sa na strane sopečných erupcií, takže lávové prúdy sa často rozlejú na ich rovnom povrchu, ako sa stalo roku 2001 v oblasti Gish Bar Patera. Ďalšou možnosťou je, že ich vyplnením lávou dôjde k vzniku lávového jazera. 
Lávové prúdy sú ďalším výrazným morfologickým činiteľom na povrchu mesiaca. Magma vystupuje na povrch cez praskliny alebo zlomy, odkiaľ sa začne rozlievať do okolia podobne ako v prípade pozemskej sopky Kilauea na Havaji. Snímky zo sondy Galileo ukázali, že väčšina hlavných lávových výlevov (ako napríklad v okolí sopiek Prometheus a Amirani) vzniká prekrývaním starších väčších lávových výlevov menšími mladšími výlevmi. Medzi preletmi sond Voyager a Galileo v roku 1996 bol neďaleko sopky Prometheus pozorovaný lávový výlev, ktorý sa predĺžil zo na . Ďalšia pozorovaná erupcia v roku 1997 pokryla čerstvou lávou viac ako v okolí Pillan Patera.
Analýza snímok zo sond Voyager viedla vedcov k názoru, že výlevy sú tvorené rôznymi druhmi roztavenej síry. Neskoršie pozemné pozorovania v oblasti infra-žiarenia a merania sondy Galileo však naznačili, že môže ísť o lávové výlevy tvorené bazaltmi s výrazným zastúpením mafických a ultramafických hornín. Táto hypotéza je založená na meraní teploty tzv. "horúcich škvŕn" alebo oblastí s emisiami tepla, ktoré môžu dosahovať teplotu medzi 1200 K až 1600 K. Prvé výsledky modelov naznačovali teploty až okolo 2000 K, ale neskôr boli upravené na základe použitia lepšieho termálneho modelu pre teplotu.
Objavenie mračien nad sopkami Pele a Loki bol prvý dôkaz toho, že je mesiac geologicky aktívny. Vyvrhovaný materiál v mračnách môže obsahovať sodík, draslík a chlór. Mračná sa vyskytujú v dvoch typoch. Najväčšie mračná sú tvorené plynnou formou síry a oxidu siričitého, ktorý uniká z vyvrhovanej magmy v procese tzv. "odplynenia magmy". Usadzovaním častíc z mračna vznikajú červené (obsahujúce síru) alebo čierne (obsahujúce silikáty) usadeniny na povrchu, ktoré môžu dosahovať až v priemere. Vyskytujú sa napríklad v okolí sopky Pele, Tvashtar a alebo Dazhbog Patera. Druhý typ mračien vzniká pri kontakte vyvretej lávy so zmrznutým oxidom siričitým, čím dochádza k jeho zahriatiu a vyparovaniu. Takto vzniknuté mračná sú väčšinou svetlé a majú výšku najviac . Vyskytujú sa napríklad v okolí sopiek Prometheus, Amirani a Masubi.
Vrchy a pohoria.
Na povrchu Io sa nachádza 100 až 150 vrchov, ktoré sú v priemere vysoké. Maximálne výšky dosahujú v južnej oblasti Boösaule Montes 17,5 ± . Vrchy sa často vyskytujú ako ohromné izolované telesá (v priemere sú široké), ktoré nespája očividná globálna tektonická udalosť ako je tomu na Zemi. Na základe ich tvaru sa dá usudzovať, že ich zloženie vyžaduje vyšší obsah silikátových hornín než zlúčenín síry.
Aj napriek rozsiahlym prejavom vulkanizmu, ktoré dávajú Io jeho charakteristický vzhľad, sú takmer všetky hory na povrchu tektonického pôvodu a nie sopečného. Predpokladá sa, že väčšina hôr vznikla v dôsledku stláčania podloží litosféry, ktoré často vyústi do zdvihu, náklonu časti kôry mesiaca a následného strihu. Následne dochádza k subsidencii vrchov, ktoré sú neustále prekrývané ďalším sopečným materiálom. Globálne rozloženie vrchov je v priamej opozícii so sopečnými telesami; v oblasti, kde sa nachádza viac vrchov, je menej sopiek a naopak. Táto skutočnosť naznačuje, že veľké oblasti litosféry sú vo fáze kompresie (vrchy) a extenzie (sopky). V iných oblastiach sú ale obe hlavné časti vzájomne prekryté, takže je pravdepodobné, že magma často na povrch putuje aj rôznymi zlomami, ktoré sa v kôre nachádzajú.
Hory na povrchu Io majú rôzny morfologický vzhľad, vrcholok najčastejšie tvoria tzv. plató. Tieto útvary reprezentujú rozsiahle telesá s rovným vrchom tzv. mesy s drsným povrchom. Ostatné vrchy sa zdajú byť naklonenými blokmi kôry s málo príkrymi svahmi, ktoré vznikli vytlačením z pôvodne rovného povrchu. Obidva dva hlavné typy majú z jednej alebo z viacerých strán ostré svahy. Len malé množstvo vrchov na povrchu má vulkanický pôvod, ide pravdepodobne o nízke štítové sopky so sklonmi medzi 6° až 7° a malou depresiou na vrchole, ktorá by mohla byť centrálna kaldera. Vulkanické hory sú väčšinou menšie než ostatné hory, sú vysoké iba 1 až a široké od 40 do . Niektoré ďalšie štítové sopky s ešte menej naklonenými svahmi je možné pozorovať na snímkach oblasti Ra Patera, ale zatiaľ sa nedajú zmerať.
Zdá sa, že všetky pozorované hory javia známky silnej erózie. Na ich úbočiach je možné pozorovať zosuvy materiálu, ktorý sa hromadí pri úpätí vrchov, čo naznačuje, že ide o dominantný erozívny činiteľ.
Vnútorná stavba.
Zložený hlavne zo silikátov a železa je Io viac podobný terestrickým planétam ako ostatným mesiacom vonkajšej oblasti slnečnej sústavy, ktoré sú väčšinou tvorené zmesou vodného ľadu a silikátov. Io má hustotu 3,5275 g/cm3, najvyššiu hustota zo všetkých mesiacov v slnečnej sústave (vrátane pozemského Mesiaca) a výrazne vyššiu než ostatné Galileove mesiace. Modely založené na meraní sond Voyager a Galileo hmotnosti mesiaca, veľkosti a kvadrupolové gravitačné koeficienty (číselné hodnoty spojené s tým, ako je hmotnosť rozložená okolo telesa) naznačujú, že vnútorná stavba mesiaca je odlišná medzi silikátovou kôrou, plášťom a železným či síroželezitým jadrom. Kovové jadro mesiaca tvorí približne 20 % celkovej hmotnosti. Vypočítaná veľkosť jadra závisí od obsahu síry v jadre. Ak by bolo čisto železné, bude veľké 350 až . Ak obsahuje významnejší podiel síry, môže mať veľkosť medzi 550 až . Magnetometrom sondy Galileo sa nepodarilo detegovať žiadne magnetické pole mesiaca, preto jadro zrejme nie je tekuté.
Modely plášťa naznačujú, že by mohol byť tvorený minimálne 75 % na horčík bohatým minerálom forsteritom s minoritným zastúpením podobným L chondritom a LL chondritom (meteority s vyšším obsahom železa). Pozorovaný tepelný tok napovedá, že 10 až 20 % plášťa by malo byť v tekutom stave, kvôli oblastiam s vysokoteplotným vulkanizmom. Litosféra Io sa skladá z bazaltov a sírových uloženín vytvorených silnou a pravidelnou vulkanickou aktivitou. Odhaduje sa, že by mohla byť až hrubá, ale podľa niektorých vedcov by mohla siahať až do hĺbky .
História objavu a pozorovaní.
Mesiac bol objavený 7. januára 1610 Galileom počas pohybu spolu s ďalšími troma telesami, o ktorých sa pôvodne domnieval, že ide o hviezdy. Keď sa ale začali pohybovať inak ako predpokladal, svoj názor prehodnotil. Tento objav publikoval v marci 1610 v diele "Sidereus nuncius". Simon Marius publikoval podobné výsledky svojho pozorovania roku 1614 v "Mundus Jovialis", kde uvádzal, že objavil mesiac jeden týždeň pred Galileom a to už na konci roka 1609. Galileo o Mauriusovom objave pochyboval a jeho prácu označil za plagiát. Vzhľadom na to, že dielo Galilea bolo publikované skôr, sa objav pripisuje jemu.
Nasledujúce dve a pol storočia zostával Io pre astronómov iba bodom s jasnosťou 5. magnitúdy. V 17. storočí námorníci používali mesiace objavené Galileom pre určovanie presnej zemepisnej dĺžky. Objav týchto mesiacov podporil všeobecné prijatie Kopernikovho heliocentrického modelu slnečnej sústavy, pomohol vývoju Keplerových pohybových zákonov a umožnil prvé merania rýchlosti svetla, keď bolo možné odmerať čas, ktorý svetlo potrebuje na prekonanie vzdialenosti medzi Zemou a Jupiterom. Na vysvetlenie rezonančných obežných dráh Io, Európy a Ganymeda vytvoril Laplace matematickú teóriu založenú na údajoch Domenica Cassiniho a ďalších. Neskôr sa ukázalo, že táto rezonancia má významný vplyv na geológiu spomínaných telies.
Rozvoj optickej astronómie na konci 19. a začiatku 20. storočia umožnil astronómom zlepšiť pozorovania a rozlišovať veľké útvary na povrchu mesiaca. V roku 90. rokoch 19. storočia Edward E. Barnard ako prvý pozoroval a opísal rozdiely v jase polárnych a rovníkových oblastí Io. Následne správne určil, že tieto rozdiely sú spôsobené rôznym albedom a rozdielnymi farbami oboch regiónov. Jeho súčasník William Henry Pickering navrhoval iné vysvetlenie, a to, že Io má vajíčkový tvar, alebo že ide o dve telesá. Neskoršie pozorovania potvrdili, že polárne oblasti majú hnedú a rovníkové žlto-bielu farbu.
V druhej polovici 20. storočia prišli poznatky poukazujúce na nezvyčajný charakter mesiaca. Podľa spektroskopického pozorovania na povrchu Io nie je vodný ľad, ktorý sa zvyčajne nachádza u ostatných podobných telies v okolí, a na ktorých bol aj pozorovaný. Rovnaké pozorovanie ukázalo, že povrch je tvorený prevažne soľami sodíka a síry. Radioteleskopické pozorovania Io odhalili vplyv na magnetosféru Jupitera, ktorý sa prejavuje emisiami decimetrových vĺn s periódou zodpovedajúcou obežnej dobe Io.
Sondy.
Pioneer 10 a 11.
Prvými sondami, ktoré preleteli okolo mesiaca, boli sondy Pioneer 10 (3. decembra 1973) a Pioneer 11 (2. decembra 1974). Rádiové pozorovanie pomohlo určiť hmotnosť Io a jej porovnaním s veľkosťou mesiaca vedci zistili, že Io má najväčšiu hustotu zo 4 Galileových mesiacov a teda bude zložený pravdepodobne zo silikátových hornín a nie vodného ľadu. Sondy Pioneer taktiež odhalili prítomnosť tenkej atmosféry okolo Io a intenzívne radiačné pásy v blízkosti obežnej dráhy mesiaca. Kamera na palube sondy Pioneer 11 vyhotovila kvalitné fotografie len severnej oblasti. Detailnejšie snímky mala podľa plánu zaobstarať sonda Pioneer 10, ale tie boli stratené vplyvom vysokej radiácie v okolí mesiaca.
Voyager 1 a 2.
Keď v roku 1979 preletela okolo Io dvojica sond Voyager 1 a Voyager 2, ich vyspelejšia zobrazovacia technika umožnila získať oveľa podrobnejší obraz povrchu. Voyager 1 preletel okolo Io 5. marca 1979 vo vzdialenosti . Snímky, ktoré zaslal na Zem, ukázali krajinu mnohých farieb bez prítomnosti väčších impaktných kráterov. Detailné zábery zobrazovali mladé útvary zvláštnych tvarov, hlboké depresie, hory vyššie ako Mount Everest a telesá pripomínajúce lávové prúdy známe zo Zeme.
Krátko po prelete si navigačná inžinierka Linda A. Morabitová všimla tmavý oblak vychádzajúci z povrchu na jednom zo záberov. Analýza ďalších snímok objavila deväť takýchto mračien rozptýlených po celej ploche mesiaca, ktoré dokazovali, že Io je vulkanicky aktívnom telesom. Tento záver potvrdil predchádzajúcu štúdiu napísanú Stanom J. Pealeom, Patrickom Cassenom a R.T. Reynoldsom publikovanú pred cestou sondy Voyager 1. Autori štúdie predpovedali a spočítali, že vnútorné jadro Io musí získavať ohromné množstvo tepla vplyvom slapového pôsobenia Jupitera a obežnej rezonancie s Európou a Ganymedom. Údaje z preletu taktiež odhalili dominantné zastúpenie síry a zmrznutého oxidu siričitého na povrchu planéty a podobné zloženie tenkej atmosféry mesiaca. Za mesiacom bol súčasne pozorovaný torus.
Voyager 2 preletel okolo Io 9. júla vo vzdialenosti . Nešlo o taký tesný prelet ako v prípade sesterskej sondy, ale porovnávacia analýza urobených snímok ukázala niekoľko zmien na povrchu, ku ktorým došlo v priebehu iba piatich mesiacov medzi preletom oboch sond. Osem z deviatich sopečných mračien pozorovaných pri prvom prelete bolo v čase druhého preletu stále na pôvodnom mieste a sopky boli teda stále aktívne. Medzi preletom sond ukončila sopečnú činnosť iba sopka Pele.
Sonda Galileo.
Sonda Galileo doletela k Jupiteru v roku 1995 po šesťročnej ceste od Zeme v snahe pokračovať v prieskume sústavy Jupitera tam, kde skončili sondy Voyager 1 a 2. Keďže je mesiac Io umiestnený do oblasti jedného z najsilnejších radiačných pásov Jupitera, sonda nad ním nemohla vykonávať pravidelné nízke prelety. Aj tak však uskutočnila jeden tesný prelet pred navedením na dvojročnú primárnu dráhu. Hoci počas preletu zo 7. decembra 1995 nevznikli žiadne snímky, podarilo sa potvrdiť existenciu veľkého železného jadra mesiaca podobného tomu, aké majú terestrické planéty vnútornej časti slnečnej sústavy.
Aj keď sonda nevykonávala priame prelety nad mesiacom a mala technické ťažkosti, ktoré neumožňovali odoslať všetky údaje, podarilo sa získať množstvo dát, ktoré rozšírili poznatky o Io a podpísali sa pod významné objavy. Sonda pozorovala erupciu sopky Pillan Patera a potvrdila, že vyvrhovaný materiál je zložený prevažne z kremičitej magmy mafického a ultramafického zloženia s obsahom síry a oxidu siričitého hrajúceho rovnakú úlohu ako voda a oxid uhličitý na Zemi. Vzdialené snímkovanie Io ukázalo veľké množstvo aktívnych sopiek na povrchu, značné množstvo vrchov s rôznou morfológiou a niekoľko významných zmien oblastí zaznamenaných sondami Voyager či dokonca aj oblastí vyfotografovanými sondou Galileo dávnejšie. 
Misia sondy bola dvakrát predĺžená (1997 a 2000). Počas týchto predĺžení preletela sonda okolo Io trikrát, a to v druhej polovici 1999 a na začiatku roka 2000, a potom ešte trikrát na konci roku 2001 a na začiatku 2002. Prelety pomohli zmapovať rozsah vulkanickej aktivity, vylúčiť existenciu magnetického poľa mesiaca a zmapovať sopky a pohoria. 
V decembri 2000 preletela okolo Jupitera sonda Cassini-Huygens na svojej ceste k Saturnu a vykonala spoločné pozorovanie mesiaca, ktoré odhalilo nový chochol v atmosfére v oblasti Tvashtar Paterae a polárnu žiaru okolo Io.
Následné pozorovania.
Po plánovanom navedení sondy Galileo do atmosféry Jupitera a jej zániku sa v septembri 2003 uskutočnilo ďalšie pozorovania mesiaca prostredníctvom výkonných pozemských ďalekohľadov. Použitie adaptívnej optiky z teleskopu Keck na Havaji a Hubbleovho teleskopu umožnilo sledovať aktívne prejavy vulkanizmu. Tieto nové pozorovania vedcom umožnili sledovať sopky na Io bez nutnosti vyslať do systému ďalšiu sondu. Ani čoraz dokonalejšie pozemské prístroje však dobre nedovidia na póly Io.
New Horizons.
28. februára 2007 preletela systémom Jupitera sonda New Horizons na svojej ceste k Plutu a Kuiperovmu pásu. Počas preletu prebehli pozorovania Io. Snímky ukázali veľké sopečné mračná v oblasti Tvashtar, čo bolo prvé detailné pozorovanie obrovských erupcií porovnateľných s mračnami okolo Pele v roku 1979. Sonda súčasne pozorovala mračná okolo Girru Patera v počiatočnom štádiu erupcií a niekoľko ďalších, ktoré sa už objavili v čase misie sondy Galileo.
Juno.
V auguste 2011 odštartovala americká sonda Juno, ktorá využíva infračervený spektrometer JIRA. Sonda Juno pozoruje Io na ultrafialových, optických aj infračervených vlnových dĺžkach. Vďaka tým posledným mapuje toky tepla z povrchu mesiaca, aby sme tak porozumeli, aká je vnútorná stavba Io. Sonda Juno by okolo mesiaca io mala preletieť celkove 11-krát. Dva z týchto preletov vykonaných v rokoch 2023 a 2024 spoločne skrátia obežnú dráhu sondy.
Budúce misie.
Vznikol návrh misie kozmickej sondy, ktorá by mesiac mapovala nepretržite a zodpovedala na otázku jeho vnútorného zloženia. Táto misia IVO (Io Volcano Observer) je však zatiaľ len v štádiu plánov. Ak vzlietne, nie pred rokom 2029.
Názvoslovie.
Mesiac bol pomenovaný podľa gréckej mytológie po kňažnej Ió, jednej z mnohých lások boha Dia, ktorý prevzal v rímskej mytológii meno Jupiter. Aj keď Simonovi Mariusovi nebol priznaný objav mesiaca pred Galileom, jeho názvy pre mesiace sa používajú dodnes. V jeho publikácii z roku 1614 "Mundus Jovialis" hovorí o mesiaci ako o Io, milenke Dia. Jeho názvy zapadli až do začiatku 20. storočia, keď sa opäť začali používať. V literatúre staršieho dáta vystupoval mesiac Io iba pod jednoduchým názvom "Jupiter I" (alebo prvý mesiac Jupitera).
Povrchové útvary.
Útvary na povrchu mesiaca sú pomenované po osobách a miestach spojených s mytológiou Io, podobne ako po bohoch ohňa, sopiek či Slnka a ďalších mýtických objektoch ako napr. z Danteho Pekla. Od detailnejšieho prieskumu mesiaca sondou Voyager 1 Medzinárodná astronomická únia pomenovala približne 225 sopiek, pohorí, rovín a výrazných albedových útvarov. Bolo schválené používanie označení napr. "patera", "mons", "mensa", "planum", "fluctus" (lávové prúdy) alebo "tholus" pre rôzne povrchové útvary v závislosti od ich tvaru, sklonu, veľkosti atď.

</doc>
<doc id="9287" url="https://sk.wikipedia.org/wiki?curid=9287" title="Európa (mesiac)">
Európa (mesiac)

Európa alebo Europa je prirodzený satelit Jupitera, jeden z Galileiho mesiacov. Je to najmenší zo štyroch veľkých mesiacov Jupitera, a zároveň je najzáhadnejší. Pomenovaný bol po jednej z mileniek najvyššieho gréckeho boha Dia (Jupitera), Európe, ktorú Zeus v podobe bieleho býka uniesol na Krétu. Mesiac po prvýkrát pozoroval pravdepodobne Galileo Galilei 7. januára 1610.
Európa obieha Jupiter ako v poradí šiesty najbližší známy mesiac v strednej vzdialenosti . Jeden obeh jej trvá 86 hodín a rovnako dlho trvá aj otočenie okolo svojej rotačnej osi, pretože má viazanú rotáciu. Obežná rýchlosť je /s, sklon dráhy k Jupiterovmu rovníku je 0,464° (1,78° k ekliptike). Jej priemer je len nepatrne menší ako priemer nášho Mesiaca (). Hmotnosť Európy je 4,80 × 1022 kg a stredná hustota 2,99 g/cm3. Povrchová teplota na rovníku dosahuje približne −140 °C, smerom k pólom teploty klesajú až na −220 °C. Teploty boli zistené z infračervených pozorovaní.
Obeh a rotácia.
Európa obieha okolo Jupitera v perióde troch a pol dňa, s orbitálnym polomerom približne 670 900 km. S excentricitou iba 0,009 je samotná obežná dráha takmer kruhová a orbitálny sklon vzhľadom na rovníkovú rovinu Jupitera je malý, približne 0,470°. 
Rovnako ako jej kolegovia Galileove satelity, Európa je vzhľadom na Jupiter vo viazanej rotácii. Jedna jej pologuľa je neustále natočená k Jupiteru. Kvôli tomu je na povrchu Európy subjovičanský bod, z ktorého by Jupiter visel priamo nad hlavou. Najväčší poludník Európy je priamka pretínajúca tento bod, pretože mesiac je dôsledkom slapových síl v tomto smere trvalo vydutý, v stave trvalého "prílivu". Výskum naznačuje, že blokovanie prílivu nemusí byť plné, pretože sa navrhuje neynchrónna rotácia: Európa sa točí rýchlejšie než obehne, alebo aspoň tak urobila v minulosti. To naznačuje asymetriu vo vnútornom rozdelení hmoty a že vrstva podpovrchovej kvapaliny oddeľuje ľadovú kôru od skalného vnútra.
Mierna excentricita obežnej dráhy Európy udržovaná gravitačnými rušeniami ostatných Galileových mesiacov spôsobuje, že subjovičanský bod osciluje okolo strednej pozície. Keď Európa prichádza o niečo bližšie k Jupiteru, gravitačná príťažlivosť Jupitera na jej teleso sa zvyšuje, čo spôsobuje, že Európa sa natiahne smerom k nej a od neho. Keď sa Európa mierne posunie od Jupitera, gravitačná sila Jupitera klesá, čo spôsobuje, že Európa uvoľní späť do sférickejšej podoby a vytvára prílivy vo svojom oceáne. Orbitálna excentricita Európy je nepretržite čerpaná strednou pohybovou rezonanciou s Io. Prílivové ohýbanie dodáva vnútorným oblastiam Európy zdroj tepla, čo umožňuje, aby jeho oceán zostal kvapalný pri priebehu podpovrchových geologických procesov. Konečným zdrojom tejto energie je rotácia Jupitera, ktorú využíva Io prostredníctvom prílivu, ktorý vyvíja na Jupitera a prenesený do Európy a Ganymede na orbitálnu rezonanciu.
Vedci, ktorí analyzovali unikátne trhliny Európy, našli dôkazy o tom, že sa pravdepodobne v určitom okamihu pravdepodobne otáča okolo naklonenej osi. Ak je to správne, vysvetľuje to mnohé z vlastností Európy. Obrovská sieť križujúcich sa trhlín Európy slúži ako záznam napätia spôsobeného masívnymi prílivmi v jej globálnom oceáne. Sklon Európy by mohol ovplyvniť výpočty toho, koľko jeho histórie sa zaznamenáva v jeho zmrazenom plášti, koľko tepla je generované prílivmi v jeho oceáne a dokonca aj ako dlho bol oceán tekutý.
Jeho ľadová vrstva sa musí natiahnuť tak, aby vyhovovala týmto zmenám. Keď je príliš veľa napätia, tak praskne. Sklon osi Európy by mohol naznačovať, že jej praskliny môžu byť oveľa novšie, než sa pôvodne predpokladalo. Dôvodom je, že smer spinového pólu sa môže meniť až o niekoľko stupňov za deň a dokončiť jednu precesnú dobu počas niekoľkých mesiacov. Naklonenie by mohlo ovplyvniť aj odhad veku oceánu Európy. Predpokladá sa, že prílivové sily vytvárajú teplo, ktoré udržiava oceánsku kvapalinu v Európe a naklonenie v osi rotácie znamená, že väčšie množstvo tepla vytvára prílivové sily. Toto teplo pomáha oceánom zostať dlhšie existovať. Vedci nešpecifikovali, kedy by došlo k nakloneniu a neboli vykonané merania sklonu osi Európy.
Pomenovanie a objavenie.
Európa spolu s ďalšími veľkými mesiacmi Jupitera Io, Ganymede a Kalisto objavil Galileo Galilei 8. januára 1610, a možno aj nezávisle od Simona Mariusa. Prvé hlásené pozorovania mesiacov Io a Európa urobil Galileo Galilei 7. januára 1610 s použitím 20x-reflektora na univerzite v Padove. Avšak v tomto pozorovaní Galileo nemohol rozlíšiť Io a Európu z dôvodu nízkeho zväčšenia svojho teleskopu, takže tieto dva boli zaznamenané ako jediný svetelný bod. Nasledujúci deň, 8. januára 1610 (používaný ako deň objavenia pre Európu IAU), boli Io a Európa po prvýkrát vnímané ako oddelené objekty počas Galileovych pozorovaní systému Jupiter. http://planetarynames.wr.usgs.gov/append7.html 
Európa je pomenovaná po Európe, dcére kráľa Týru, fénickej šľachty v gréckej mytológii. Rovnako ako všetky galilejské satelity s výnimkou Ganymeda a Amalthey, Európa je pomenovaná po milenke Dia, gréckom náprotivku Jupitera. Európa dvorila Diovi a stala sa kráľovnou Kréty.http://nineplanets.org/europa.html. Schému pomenovania navrhol Simon Marius, ktorý objavil štyri satelity nezávisle na Galileovi. Marius pripísal návrh Johannesovi Keplerovi.
http://seds.lpl.arizona.edu/messier/xtra/Bios/marius.htm
Vnútorná stavba.
Zvláštnosťou mesiaca je jeho mimoriadne hladký povrch. Zábery zo sond Voyager 1 a 2 ukázali, že Európa je celá pokrytá ľadom. Podrobne ju skúmala a zmapovala sonda Galileo v roku 1996. Vďaka ľadovému povrchu má vysoké albedo, čiže odráža relatívne veľké množstvo svetla (64%) – päťkrát viac ako Mesiac. Odhady hrúbky povrchového ľadu sú rôzne, hrúbka tejto ľadovej kôry je možno až desiatky kilometrov. Predpokladá sa, že pod ňou môže ležať oceán kvapalnej vody s hrúbkou 80 až . V tom prípade by Európa obsahovala viac vody ako všetky pozemské oceány. Pod ňou je pravdepodobne kamenný plášť tvorený silikátovými horninami a obaľujúci kovové jadro. 
Atmosféra.
Európa má aj tenkú atmosféru, ktorá obsahuje vodu. Atmosférický tlak je zanedbateľne malý, dosahuje hodnotu asi 1 mikropascal. Povrch je vystavený nabitým časticiam, ktoré disociujú vodu a produkujú molekuly vodíka (H2) a kyslíka (O2), ktoré sú primárnymi zložkami atmosféry.
Povrch.
Povrch Európy je v porovnaní s ostatnými mesiacmi mimoriadne hladký a navyše neobsahuje nijaké veľké krátery. Brázdia ho tisíce kilometrov dlhé a stovky kilometrov široké trhliny, ktoré vytvárajú jej charakteristický vzhľad. Povrch mesiaca sa zdá byť geologicky mladý, trhliny vznikli pravdepodobne popraskaním ľadovej kôry v dôsledku slapových síl Jupitera. Ľadová kôra je, podľa simulácií tvorby trhlín, hrubá najmenej 20 km. Ďalšie povrchové útvary sú hladké ľadové planiny a okrúhle či podlhovasté škvrny – "lentikuly". Vznikajú vtedy, keď sa odspodu pretláčajú veľké masy teplejšieho kašovitého ľadu, ktoré rýchlo roztopia povrchový ľad. Čiary križujúce povrch Európy sú trhliny v ľade, ktoré vznikli pravdepodobne pri vzájomnom pohybe ľadových krýh. Spočiatku menšie praskliny sa postupne rozpínali. Predpokladá sa, že mesiac je geologicky aktívny a že rozlámané ľadové dosky sa postupne presúvajú po povrchu.
Hoci bolo teleso od svojho vzniku podrobené intenzívnemu bombardovaniu asteroidmi a meteoroidmi, geologické aktivity na Európe zahladili väčšinu impaktných kráterov. Jeden z mála veľkých kráterov je nápadný kráter Pwyll (názov pochádza z keltskej mytológie). Stredová tmavá oblasť krátera má priemer a môže obsahovať zvyšky dopadnutého telesa. Tmavé jadro je obklopené svetlejšou kruhovou oblasťou. Dno krátera je rovnako vysoko ako povrch mesiaca a stredový vrchol je dokonca oveľa vyšší ako obvodový val krátera. Ďalšie útvary, za ktorých vznik je zodpovedná zrážka s asteroidom alebo kométou, sú tmavé elipsovité koncentrické praskliny. Jedna z týchto oblastí má šírku približne (asi ako šírka Slovenska) a prechádzajú ňou tenké modrozelené praskliny, ktoré vznikli až neskôr.
Špekulácie o možnosti existencie života.
Podpovrchový oceán Európy je podľa mnohých vedcov najvhodnejším miestom v slnečnej sústave (okrem Zeme), na ktorom by mohol vzniknúť život. Hlboký oceán je ľadovou kôrou čiastočne chránený pred smrtiacou radiáciou Jupitera a zahrievaný jeho slapovými silami. Život na takomto mieste by sa musel úplne zaobísť bez slnečného svetla a musel by odolávať silnému tlaku. Vedci sa domnievajú, že by sa tu mohli nachádzať podobné formy života, ako na dne hlbokých oceánov v blízkosti výverov lávy.
Ku koncu životnosti sondy Galileo sa NASA rozhodla sondu zničiť, aby sa zabránilo možnej zrážke s Európou a prípadnou kontamináciou jej povrchu. Preto bola sonda navedená na kolíznu dráhu s Jupiterom a 21. septembra 2003 zanikla v jeho atmosfére.

</doc>
<doc id="9288" url="https://sk.wikipedia.org/wiki?curid=9288" title="Himália (mesiac)">
Himália (mesiac)

Himália alebo Himalia je najväčší nepravidelný prirodzený satelit Jupitera. Bol objavený Charlesom Dillonom Perrinem v observatóriu Lick Observatory 3. decembra 1904. Je pomenovaný po nymfe Himalii z gréckej mytológie.
Meno.
Himalia získala súčasné meno až v roku 1975, dovtedy bola pomenovaná ako Jupiter VI, aj keď ho chceli pomenovať už v roku 1905 po objavení Elary. V rokoch 1955 až 1975 ho občas nazývali Hestia po gréckej bohyni.
Obežná dráha.
Je najväčším členom rodiny Himalia, ktorá po ňom nesie meno. Obieha vo vzdialenosti 11,4 až 13 miliónov km od Jupitera s inklináciou 27.5°. Obežné prvky sú z roku 2000. Stále sa menia v závislosti od slnečných a planetárnych porúch.
Fyzická charakteristika.
Himalia, ako aj ostatní členovia tejto rodiny, sa javí v neutrálnej (sivá) farbe, s farebným indexom B-V=0.62, V-R= 0.4, podobne ako asteroid typu C. Sonda Cassini svojimi meraniami potvrdila charakteristické elektromagnetické spektrum s nepatrnou absorpciou na 3 μm, čo môže naznačovať prítomnosť vody.
Prieskum.
V novembri 2000 sonda Cassini obletela Saturn, pričom urobila niekoľko fotiek Himalie zo vzdialenosti kratšej ako 4,4 milióna km. Mesiac na týchto fotkách pokrýva iba niekoľko pixelov, ale javí sa ako predĺžený objekt s rozmermi 150 ± 20 a 120 ± .
Vo februári a marci 2007 sonda New Horizons pri ceste na Pluto urobila niekoľko fotografií Himalie zo vzdialenosti 8 miliónov km. Satelit sa znova javil iba na niekoľkých pixeloch.

</doc>
<doc id="9289" url="https://sk.wikipedia.org/wiki?curid=9289" title="Amaltea (mesiac)">
Amaltea (mesiac)

Amaltea alebo Amalthea je jeden z menších Jupiterových mesiacov. Je to v poradí piaty najväčší mesiac a tretí najbližší mesiac Jupitera. Bol pomenovaný po víle Amaltheia (mytologická postava), ktorá kojila kojenca Jupitera kozím mliekom.
Objavil ho v roku 1892 americký astronóm Edward Emerson Barnard, keď vykonával pozorovania z Lickovho observatória s refraktorovým teleskopom. Amalthea bol posledný mesiac v slnečnej sústave, ktorý bol objavený priamym pozorovaním. Bol to tiež prvý Jupiterov mesiac, ktorý bol objavený od Galileovho objavenia 4 mesiacov v roku 1610 nazvaných po ňom.
Amalthea je neobyčajne nepravidelná, má rozmery okolo 262 × 146 ×  v priemere. Je husto pokrytá krátermi, z ktorých niektoré sú mimoriadne rozsiahle v súvislosti s veľkosťou mesiaca. Pan, najväčší kráter, má priemer a je najmenej hlboký. Ďalší kráter, Gaea, meria a je pravdepodobne dvakrát hlbší ako Pan. Na mesiaci Amalthea poznáme dve hory, Mons Lyctas a Mons Ida s lokálnym reliéfovým stúpaním viac ako .
Povrch je tmavý a červenkastý. Podľa všetkého je farba spôsobená prášením síry vznikajúcej zo sopiek na mesiaci Io. Jasné zelené škvrny sa objavujú na hlavných svahoch mesiaca Amalthea. Charakter tejto farby je doteraz neznámy.
Otáča sa synchrónne so svojou dlhou osou nasmerovanou k Jupiteru. Pretože je Amalthea v tesnej blízkosti Jupitera, je jej povrch vystavený jeho silnému radiačnému poľu. To spôsobuje nepretržitý príjem vysokých dávok energických iónov, protónov a elektrónov, ktoré produkuje Jupiterova magnetosféra. Navyše je bombardovaný mikrometeoritmi a ťažkými iónmi síry, kyslíka a sodíka, ktoré boli „odobrané“ z povrchu mesiaca Io.

</doc>
<doc id="9290" url="https://sk.wikipedia.org/wiki?curid=9290" title="Téba (mesiac)">
Téba (mesiac)

Téba alebo Thebe alebo Jupiter XIV je štvrtý Jupiterov mesiac (podľa vzdialenosti od planéty). Bol objavený Stephenom P. Synnottom z fotiek, ktoré urobila sonda Voyager 1 5. marca 1979, a získal dočasný názov S/1979 J 2. Neskôr ho objavili aj na starších fotkách z 27. februára 1979. V roku 1983 bol oficiálne pomenovaný Thebe podľa mytologickej postavy, ktorá bola milenkou Dia (grécky boh Jupiter). 
Obežná dráha.
Téba je najvzdialenejší zo štyroch malých vnútorných mesiacov Jupitera. Okolo planéty obieha vo vzdialenosti ~222 000 km. Obežná dráha má excentricitu ~0,018 a inklináciu ~1,08° vzhľadom na rovník Jupitera. Tieto veličiny sú nezvyčajne vysoké, pravdepodobne kvôli vplyvom mesiaca Io v minulosti. Obežná dráha Téby leží v blízkosti vonkajšieho okraja tenkého prstenca, ktorý je tvorený materiálom vyvrhnutým týmto satelitom.
Charakteristika.
Téba má veľmi nepravidelný tvar s eliptickou aproximáciou 116x98x84 km. Jej celková hustota a hmotnosť nie sú známe, ale predpokladá sa veľká podobnosť s mesiacom Amalthea, hustota ~0.86 g/cm³, hmotnosť ~4.3×1017 kg.
Téba rotuje viazane, čo znamená, že je stále otočená jednou stranou k planéte, podobne ako všetky vnútorné satelity Jupitera. Pohybuje sa tak, že dlhá os stále ukazuje smerom k planéte. Úniková rýchlosť je veľmi malá, čo dovoľuje prachu a ďalšiemu materiálu po dopade meteoritov ľahko uniknúť do kozmického priestoru. Tým sa formuje tenký prstenec. 
Povrch je veľmi tmavý a javí sa ako červený. Je tu asymetria hmoty medzihemisférou vo smere pohybu mesiaca a hemisférou otočenou do protismeru pohybu mesiaca. Predná, tzv. vedúca hemisféra, je 1,3 krát väčšia ako koncová. Asymetria je pravdepodobne spôsobená vyššou rýchlosťou a frekvenciou dopadov meteoritov na vedúcu hemisféru, čo spôsobuje uvoľňovanie materiálu (ľad) z vnútra satelitu. Na povrchu Téby sa vyskytuje množstvo kráterov. Nachádzajú sa tu najmenej tri alebo štyri impaktné krátery, ktoré sú veľmi rozsiahle, každý z nich je veľkosťou porovnateľný s vlastným priemerom Téby. Najväčší (~40 km) sa nachádza na odvrátenej strane a nazýva sa Zethus (jediný povrchový útvar na Téby, ktorý dostal meno). Na hrane tohto kráteru sa nachádza niekoľko jasných miest.
Prieskum.
Téba bola objavená z fotografií, ktoré urobil Voyager 1 Stephenom P. Synnottom, ktorý bol členom navigačného tímu sondy Voyager. Pred príletom sondy Galileo (kozmická sonda) k Jupiteru boli informácie o tomto mesiaci veľmi limitované. Galileo vyfotografoval takmer celý povrch tohto satelitu.

</doc>
<doc id="9291" url="https://sk.wikipedia.org/wiki?curid=9291" title="Elara (mesiac)">
Elara (mesiac)

Elara je nepravidelný prirodzený satelit Jupitera. Objavený bol v roku 1905 Charlesom Dillonom Perrinem v observatóriu Lick Observatory a je pomenovaný podľa postavy z gréckej mytológie Elary.
Tento satelit získal svoje súčasné meno až v roku 1975, predtým bol známy ako Jupiter VII. V rokoch 1955 až 1975 bol občas nazývaný Héra. Patrí do rodiny Himalia, 5 mesiacov obiehajúcich vo vzdialenosti 11 až 13 Gm od Jupitera s inklináciou približne 27.5°. Obežné prvky sú z roku 2000. Stále sa menia v závislosti od slnečných a planetárnych porúch.
New Horizon.
Vo februári a marci 2007 sonda smerujúca k planéte Pluto urobila niekoľko fotografií Elary zo vzdialenosti 5 miliónov km.

</doc>
<doc id="9292" url="https://sk.wikipedia.org/wiki?curid=9292" title="Pasiphae (mesiac)">
Pasiphae (mesiac)

Pasiphae alebo Pasifae je retrográdny nepravidelný prirodzený satelit Jupitera. Bol objavený v roku 1908 Philibertom Jacquesom Melottom, a neskôr bol pomenovaný podľa postavy Pasifaé, manželke Minóa a matke Minótaura z gréckej mytológie.
Prvýkrát bol pozorovaný v Národnom observatóriu v Greenwichi v noci 28. februára 1908. Inšpekcia predchádzajúcich pozorovaní určila jeho objav na 27. januára. Dostal označenie 1908 CJ pretože nebolo jasné či ide o asteroid alebo mesiac Jupitera. Presné určenie prišlo až 10. apríla.
Pasiphae získal svoje súčasné meno až v roku 1975, dovtedy bol označovaný ako Jupiter VIII. Medzi rokmi 1955 a 1975 ho tiež nazívali "Poseidon".
Obežná dráha.
Pasiphae obieha okolo Jupitera s vysokou excentricitou a vysokou inklináciou retrográdneho obehu. Je po ňom pomenovaná rodina Pasiphae, skupina retrográdnych mesiacov obiehajúcich vo vzdialenosti 22,8 až 24,1 Mm a s inklináciou medzi 144.5° a 158.3°. Obežné prvky sú z roku 2000. Často sa menia v závislosti od slnečných a planetárnych odchyliek. Pasiphae je známy svojou sekulárnou rezonanciou s Jupiterom.
Fyzikálna charakteristika.
S priemerom približne 58 km je Pasiphae najväčším retrográdnym a tretím najväčším nepravidelným satelitom po mesiacoch Himalia a Elara. Spektroskopické infračervené merania indikujú, že Pasiphae má asteroidný pôvod. Pravdepodobne je zvyškom po kolízii spolu s ostatnými satelitmi rodiny Pasiphae. V optickom spektre sa javí ako sivý (farebné indexy B-V=0,74 a R-V=0,38) podobne ako asteroidy typu C.

</doc>
<doc id="9293" url="https://sk.wikipedia.org/wiki?curid=9293" title="Karma (mesiac)">
Karma (mesiac)

Karma alebo Carme alebo Jupiter XI je retrográdny nepravidelný prirodzený satelit Jupitera. Bol objavený Sethom Barnesom Nicholsonom v observatóriu Mount Wilson Observatory v Kalifornii v júli 1938. V roku 1975 bol pomenovaný podľa gréckej postavy Karmé. Medzi rokmi 1955 až 1975 ho nazývali aj Pan. Dnes je Pan pomenovanie Saturnovho mesiaca.
Je podľa neho pomenovaná Rodina Carme, skupina nepravidelných mesiacov Jupitera, ktoré objehajú vo vzdialenosti 23 až 24 Gm s inklináciou 165°. Obežné prvky sú z roku 2000. Pravidelne sa menia v závislosti od slnečných a planetárnych porúch.

</doc>
<doc id="9294" url="https://sk.wikipedia.org/wiki?curid=9294" title="Metis (mesiac)">
Metis (mesiac)

Metis je najvnútornejší malý prirodzený satelit Jupitera. Bol objavený v roku 1980 Stephenom Synnottom (Voyager 1). Po objavení bolo jeho prechodné označenie S/1979 J 3. Pomenovaný je podľa gréckej postavy Métis.
Charakteristika.
Metis má nesymetrický tvar a veľkosť 60×40× priečne. Predpokladá sa že má podobnú hustotu ako Amalthea (~0.86 g/cm³) a jeho hmota sa odhaduje na ~7×1016 kg. Sklada sa z ľadu s medzerovitosťou 10 – 15%. Povrch je veľmi kráterovitý. Je tmavej až červenkastej farby. Jeho asymetrickosť je pravdepodobne spôsobená vysokou rýchlosťou a frekvenciou dopadou meteoritov. čo spôsobuje stratu materiálu z povrchu.
Obežná dráha.
Metis obieha okolo Jupitera vo vzdialenosti ~ (1,79 Jupiter radii) vo vnútri hlavného prstenca. Obežná dráha má veľmi malú excentricitu (~0,0002) a inklináciu (~0,06°), relatívnu k rovníku Jupitera. Metis rotuje synchronizovane s orbitálnou periódou, čo znamená, že je stále obrátený tou istou stranou k Jupiteru.
Spojenie s Jupiterovými prstencami.
Obežná dráha Metisa leží asi vo vnútri hlavného prstenca a pohybuje sa v 500-kilometrovom rozpätí od hrán prstenca. Metis je zdrojom veľkej časti materiálu prstenca. Tento materiál pochádza zo všetkých štyroch malých Jupiterových mesiacom vďaka bombardovaniu ich povrchov meteoritmi.
Prieskum.
Fotografie od sondy Voyager 1 ukázali Metis iba ako malý bod. Z toho dôvodu boli informácie o ňom veľmi obmedzené až do príletu sondy Galileo, ktorá odfotila takmer celý povrch mesiaca.

</doc>
<doc id="9295" url="https://sk.wikipedia.org/wiki?curid=9295" title="Sinopa (mesiac)">
Sinopa (mesiac)

Sinopa alebo Sinope je retrográdny nepravidelný prirodzený satelit Jupitera. Bol objavený v roku 1914 Sethom Barnesom Nicholsonom v observatóriu Lick Observatory a bol pomenovaný po mytologickej Sinópé.
Sinope získal dnešné meno až v roku 1975, predtým bol známy ako Jupiter IX. V rokoch 1955 až 1975 bol občas nazývaný "Hades". Až do objavenia Megaclite v roku 2000 bol Sinope najvzdialenejší známy Jupiterov mesiac (teraz je to S/2003 J 2).
Obežná dráha.
Sinope obieha okolo Jupitera s vysokou excentricitou a vysokou inklináciou retrográdneho obehu. Obežné prvky sú z januára 2000. Často sa menia v závislosti od slnečných a planetárnych odchyliek. Je zaraďovaný do rodiny Pasiphae, aj keď jeho vlastná inklinácia a odlišné sfarbenie naznačujú, že môže ísť o samostátné teleso nezávisle zachytené gravitáciou Jupitera. Sinope je známy svojou sekulárnou rezonanciou s Jupiterom (podobne ako Pasiphae).
Fyzikálna charakteristika.
Sinope má priemer približne 38 km. V optickom spektre sa javí ako červený (farebné indexy B-V=0,84, R-V=0,46), podobne ako planétky typu D (Pasiphae sa javí ako sivý - Planétka typu C). Príčinou týchto odlišností môže byť rozdielny pôvod týchto satelitov.

</doc>
<doc id="9296" url="https://sk.wikipedia.org/wiki?curid=9296" title="Lysitea (mesiac)">
Lysitea (mesiac)

Lysitea alebo Lysithea je vzdialený nepravidelný prirodzený satelit Jupitera. Bol objavený v roku 1938 Sethom Barnesom Nicholsonom v observatóriu Mount Wilson Observatory a je pomenovaný podľa mytologickej postavy Lysithea.
Tento satelit získal svoje súčasné meno až v roku 1975, predtým bol známy ako Jupiter X. V rokoch 1955 až 1975 bol občas nazývaný "Demeter".
Patrí do rodiny Himalia, 5 mesiacov obiehajúcich vo vzdialenosti 11 až 13 Gm od Jupitera s inklináciou približne 28.3°. Obežné prvky sú z roku 2000. Stále sa menia v závislosti od slnečných a planetárnych porúch.

</doc>
<doc id="9297" url="https://sk.wikipedia.org/wiki?curid=9297" title="Ananka (mesiac)">
Ananka (mesiac)

Ananka alebo Ananke je retrográdny nepravidelný prirodzený satelit Jupitera. Bol objavený v roku 1951 Sethom Barnesom Nicholsonom v observatóriu Mount Wilson Observatory a bol pomenovaný po mytologickej postave Ananké.
Ananke získal dnešné meno až v roku 1975, predtým bol známy ako Jupiter XII. V rokoch 1955 až 1975 bol občas nazývaný Adrastea. Dnes toto meno patrí inému Jupiterovmu satelitu. po Ananke je pomenovaná rodina Ananke, v ktorej sa tiež nachádza.
Obežná dráha.
Ananke obieha okolo Jupitera s veľkou excentricitou a inklináciou v retrográdnom (opačnom) smere. Od roku 2000 bolo objavených 8 nepravidelných satelitov s podobnou obežnou dráhou. Orbitálne prvky sú z roku 2000. Menia sa v závislosti od slnečných a planetárnych porúch. Ananke je najväčší známy satelit tejto skupiny mesiacov, a tiež najväčší známy pozostatok z pôvodného asteroidu, ktorého rozpadom vznikla rodina Ananke.

</doc>
<doc id="9298" url="https://sk.wikipedia.org/wiki?curid=9298" title="Léda (mesiac)">
Léda (mesiac)

Léda alebo Leda alebo Jupiter XIII je malý nepravidelný satelit planéty Jupiter. 14. septembra 1974 ho objavil Charles T. Kowal v observatóriu Palomar na hore Palomar. Kowal navrhol meno podľa postavy Léda z gréckej mytológie, ktoré IAU schválila v roku 1975.
Leda patrí do rodiny Himalia, 5 mesiacov obiehajúcich medzi 11 a 13 Gm od Jupitera v inklinácii 27,5°. Informácie obehu tu poskytnuté sú z roku 2000, ale sa stále menia slnečným a planetárnym poruchám.

</doc>
<doc id="9299" url="https://sk.wikipedia.org/wiki?curid=9299" title="Adrastea (mesiac)">
Adrastea (mesiac)

Adrastea alebo Jupiter XV je druhý z Jupiterovych známych mesiacov (počítané od najbližších k planéte). Objavili ho David C. Jewitt a G. Edward Danielson na fotografiách odoslaných sondou Voyager 2 v roku 1979. Dostal označenie S/1979 J 1. Oficiálne bol pomenovaný podľa gréckej postavy Adrasteia. Adrastea bola prvým prírodným satelitom objaveným z fotiek privezených medziplanetárnymi sondami.
Fyzikálna charakteristika.
Adrastea má nepravidelný tvar a rozmery 20x16x pozdĺžne. Zloženie a hmota nie sú známe, ale predpokladá sa že hustota je ~0.86 g/cm³ a hmotnosť ~2×1015 kg. Podľa hustoty sa predpokladá, že je zložená z ľadu s pórovitosťou 10 – 15%. Nie sú známe žiadne povrchové útvary kvôli nízkemu rozlíšeniu dostupných fotografií.
Obežná dráha.
Adrastea je najmenší a druhý najbližší člen vnútorných satelitov Jupitera. Okolo planéty obieha vo vzdialenosti ~ (1,806 Jupiter radii) vo vnútri hlavného prstenca. Obežná dráha má veľmi malú excentricitu ~0,0015 a inklináciu ~0,03° vzhľadom k rovníku Jupitera. Adrastea rotuje synchrónne s dĺžkou svojej obežnej periódy, čo znamená, že je k planéte otočená stále tou istou stranou. Jej dlhšia os je otočená smerom k Jupiteru. 
Spojenie s prstencami Jupitera.
Adrastea je najväčším prispievateľom materiálu do prstencov Jupitera kvôli jeho množstvu v okolí jej obežnej dráhy. Tento materiál pozostáva hlavne z častí vyvrhnutých štyrmi malými vnútornými satelitmi Metis, Adrastea, Amalthea a Thebe pri nárazoch meteoritov. 
Prieskum.
Adrastea bola objavená na fotografiách odoslaných sondami Voyager 1 a Voyager 2, kde sa však javila iba ako bod. Sonda Galileo bola schopná rozpoznať jej tvar ale obrázky ostávajú naďalej veľmi nezreteľné.

</doc>
<doc id="9300" url="https://sk.wikipedia.org/wiki?curid=9300" title="Fobos (mesiac)">
Fobos (mesiac)

Fobos (gréc. φόβος (fóvos) – strach) je prirodzený satelit Marsu. Teleso je väčšie ako mesiac Deimos. Jeho hmotnosť sa odhaduje na 1,08.1016 kilogramov. Objavený bol 18. augusta 1877 a objaviteľom bol Asaph Hall.
Fobos bol pomenovaný podľa Fobosa, jedného zo synov boha vojny Area (Marsa) a Afrodity (Venuše). On a jeho brat Deimos spoločne stále sprevádzali svojho otca, boha vojny. Mená oboch mesiacov navrhol Henry Madan (1838 – 1901) z Eton College, podľa citátu z XV. knihy eposu Ílias, kde boh vojny povoláva Strach (Fobos) a Hrôzu (Deimos). Podľa iných mytologických povestí boli Deimos a Fobos kone zapriahnuté do Areovho vojnového voza.
Opis mesiaca.
Phobos má pretiahnutý fazuľovitý tvar blížiaci sa trojosému elipsoidu. Jeho vznik nie je jednoznačný. Existujú dve hypotézy. Prvou je, že Fobos je zachytenou planétkou pochádzajúcou z oblasti hlavného pásu planétok. Zachytená bola asi vzájomnou kombináciou gravitačných porúch spôsobených Jupiterom a samotným Marsom. Druhá hypotéza hovorí, že obidva mesiace boli vyrazené z povrchu Protomarsu v čase tvorby planéty akréciou, pri dopadoch veľkých planetezimál.
Na základe spektroskopických meraní sa podobá planétkam typu D, je tmavý a obsahuje uhlík. Dá sa teda očakávať, že bude obsahovať značné množstvo uhlíka a uhlíkatých (organických) látok. Mimoriadne nízka hustota tohto mesiaca však poukazuje na to, že s vysokou pravdepodobnosťou obsahuje tiež veľký podiel zmrznutej vody, prípadne aj iných tekutých látok. Jeho zloženie sa teda zreteľne líši od zloženia Deima, z čoho môžeme usudzovať, že tieto mesiace nemajú spoločný pôvod. Súčasne to znižuje pravdepodobnosť impaktného pôvodu týchto mesiacov. V prospech impaktnej hypotézy hovoria obežná dráha mesiaca a infračervené merania, ktoré poukázali na vulkanický pôvod.
Fobos nemá žiadnu merateľnú atmosféru. Napriek tomu sovietska kozmická sonda Fobos 2 zistila, že z povrchu mesiaca unikajú plyny, ale ich presné zloženie nestačila zistiť, kým prestala fungovať. Predpokladá sa, že ide prevažne o vodnú paru.
Povrch mesiaca je pokrytý krátermi, pozostatkami jeho bombardovania v minulosti. Je pokrytý regolitom, ale v menšej miere, ako je tomu pri druhom mesiaci, Deime a zrejme jemnejším, podobným prachu. Prítomnosť asi metrovej vrstvy prachu na jeho povrchu odhalila sonda Mars Global Surveyor. Preto sú krátery omnoho zreteľnejšie ako na Deime. Najväčšie z nich sú "Stickney" (priemer ) a "Hall" (). Pri impakte, ktorým sa vytvoril "Stickney", takmer došlo k rozlomeniu tohto mesiaca; pri jeho vzniku sa tiež vytvoril celý rad lineárnych rýh, dlhých až a až hlbokých a širokých. Ďalšími pomenovanými objektmi na povrchu Fobosu sú krátery "D'Arrest", "Roche", "Sharpless", "Todd" a "Wendell" a hrebeň "Kepler Dorsum"
Na základe rozhodnutia IAU boli útvary na Fobose pomenované po osobách spojených s objavom mesiacov Marsu (najväčší z kráterov podľa rodného priezviska manželky objaviteľa, druhý v poradí podľa objaviteľa samotného).
Rotácia mesiaca je viazaná, to znamená, že k planéte privracia stále jednu tvár. Je pritom orientovaný tak, že najdlhšia os jeho telesa smeruje do stredu Marsu.
Gravitačná príťažlivosť na povrchu Fobosu je vzhľadom na jeho značne pretiahnutý tvar veľmi premenlivá a to až o 210 %. Okrem toho na obidvoch pretiahnutých koncoch zmenšuje vplyv slapových síl efektívnu príťažlivosť.
Vývoj obežnej dráhy.
Pôsobením slapových síl sa stále skracuje doba obehu Fobosu okolo Marsu a znižuje sa jej priemerná výška (veľkosť veľkej polosi obežnej dráhy) a to rýchlosťou 1,8 metra za storočie. V dôsledku toho sa zhruba za 50 miliónov rokov zrúti na povrch Marsu, alebo omnoho pravdepodobnejšie po poklese veľkej polosi pod približne (pod tzv. Rocheovu medzu) bude slapovými silami roztrhaný a vytvorí okolo planéty prstenec podobný Saturnovmu.
Koncom 50. rokov 20. storočia ruský astrofyzik Josif Samuilovič Šklovskij, vychádzajúci z nepresných údajov o veľkosti Fobosu, o zrýchľovaní obehu mesiaca okolo planéty a predpoklade o hustote marsovskej atmosféry, dospel k záveru o mimoriadne nízkej priemernej hustote tohto telesa, ktorá sa dala vysvetliť tým, že mesiac je dutý. Predpokladal, že pri priemere asi by hrúbka oceľovej steny bola asi . Podobné teórie o umelom pôvode Fobosu vyslovil aj poradca prezidenta D. D. Eisenhowera Siegfried F. Singer (v roku 1960) a neskôr tiež matematik Raymond H. Wilson, Jr. z NASA (v roku 1963). Dnes je jednoznačne dokázané, že ide o prirodzené teleso.
Pozorovanie na mieste.
Pri pohľade z Fobosu by Mars vyzeral 6400-krát väčší a 2500-krát jasnejší ako spln pozemského Mesiaca pri pozorovaní zo Zeme a zaberal by takmer štvrtinu oblohy mesiaca.
Naopak Fobos pozorovaný z povrchu Marsu (je viditeľný iba do areografických šírok približne 70,4º) má zdanlivý priemer približne tretiny priemeru pozemského Mesiaca (pozorovaného na Zemi); pretože obieha okolo planéty v priemernej výške iba , jeho zdanlivý priemer sa veľmi mení so vzdialenosťou od pozorovateľa. Napr. pri jeho východe nad obzor má zdanlivý priemer 0,14° pre pozorovateľa na rovníku, pri dosiahnutí zenitu sa zväčší až na 0,20°. Vzhľadom na to, že obieha okolo planéty rýchlejšie ako je jej rotácia, vychádza približne dvakrát za marsovský deň a to na západe a zapadá na východe. Doba zotrvania na oblohe je najviac 4,25 hodiny. Jeden obeh Fobosu voči pozorovateľovi na povrchu Marsu trvá 11,1 hodiny.
Kozmický prieskum.
Prvé snímky tohto mesiaca zblízka vyhotovili v roku 1971 sonda Mariner 9 a v roku 1977 Viking 1. K jeho detailnému prieskumu boli určené sovietske kozmické sondy Fobos 1 a Fobos 2, ktoré mali vysadiť na jeho povrchu malé pristávacie moduly. S prvou z nich bolo stratené spojenie ešte počas preletu od Zeme k Marsu. Fobos 2 sa priblížil k mesiacu 25. marca 1989 na vzdialenosť iba . Počas približovania bolo vyhotovených množstvo snímok Fobosu a uskutočnil sa aj jeho spektroskopický výskum, ale potom sa spojenie so sondou stratilo. Neskôr snímkovali tento mesiac ďalšie sondy: americký Mars Global Surveyor v rokoch 1998 a 2003 a európsky Mars Express v roku 2004.
V roku 2011 Rusko v spolupráci s organizáciou ESA vypustilo sondu Fobos-Grunt, ktorá mala odobrať vzorky pôdy z povrchu Fobosu a dopraviť ich na analýzu na Zem. Sonde sa však nepodarilo opustiť nízku obežnú dráhu okolo Zeme, čiže misia skončila neúspechom.
Fobos v literatúre.
Anglický spisovateľ Jonathan Swift vo svojich "Guliverových cestách" popisuje objav dvoch mesiačikov Marsu hvezdármi vymyslenej zeme Laputa. Swiftov satirický román vyšiel prvýkrát v roku 1726, teda jeden a pol storočia pred skutočným objavom Fobosu a Deima a žiadny vtedajší hvezdársky ďalekohľad nebol dostatočne výkonný, aby mohol skutočné mesiace odhaliť.
Český spisovateľ sci-fi J. M. Troska v prvom dieli trilógie "Zápas s nebem" (prvé vydanie 1940) popisuje let svojich hrdinov na prieskum Fobosu.
Mesiac Fobos sa tiež vyskytuje v sci-fi trilógii o Marse spisovateľa Kima Stanley Robinsona (prvé angl. vydanie v r. 1993), kde je vzbúrencami navedený na povrch planéty.

</doc>
<doc id="9301" url="https://sk.wikipedia.org/wiki?curid=9301" title="Phobos (mesiac)">
Phobos (mesiac)



</doc>
<doc id="9302" url="https://sk.wikipedia.org/wiki?curid=9302" title="Deimos (mesiac)">
Deimos (mesiac)

Deimos (v gréčtine "Δείμος", po slovensky – "hrôza") je prirodzený satelit Marsu. Je menší a obieha po vzdialenejšej dráhe ako Fobos. Deimos objavil 12. augusta 1877 Asaph Hall, iba šesť dní po objave druhého mesiaca Marsu, Fobosu. Je zaujímavé, že existenciu mesiacov Marsu predpovedal už Johannes Kepler v roku 1610.
Deimos bol pomenovaný podľa Deima, jedného zo synov boha vojny Área (Marsa) a Afrodity (Venuše). On a jeho brat Fobos spoločne stále sprevádzali svojho otca, boha vojny. Mená oboch mesiacov navrhol Henry Madan (1838 – 1901) z Eton College, podľa citátu z XV. knihy eposu Ílias, kde boh vojny povoláva Strach (Fobos) a Hrôzu (Deimos). Podľa iných mytologických povestí boli Deimos a Fobos kone, zapriahnuté do Áresovho vojnového voza.
Opis mesiaca.
Mesiac Deimos, veľmi nepravidelného tvaru, je s najväčšou pravdepodobnosťou zachytenou planétkou, pochádzajúcou z oblasti hlavného pásu planétok. Zachytená bola zrejme vzájomnou kombináciou gravitačných porúch spôsobených Jupiterom a samotným Marsom. Na základe spektroskopických meraní sa podobá planétkam typu C, ktorých zloženie sa blíži uhlíkatým chondritom, čomu nasvedčuje aj nízka hustota objektu. Dá sa očakávať, že bude obsahovať veľké množstvo uhlíka a uhlíkatých (organických) látok.
Povrch je pokrytý krátermi, pozostatkami jeho bombardovania v minulosti, ktoré sú väčšinou čiastočne zaplnené regolitom, takže jeho povrch je pomerne hladký. Na povrchu Deima je veľká nepravidelná priehlbina s priemerom okolo , ktorá je alebo pozostatkom veľkého impaktu, alebo naopak stopou po vzniku tohto mesiaca splynutím dvoch menších telies. Dva najväčšie krátery, jediné doteraz pomenované, oba s priemerom okolo , nesú mená "Swift" (pozri odsek „Deimos v literatúre“) a "Voltaire".
Pozorovanie na mieste.
Pri pohľade z Deima by Mars vyzeral tisíckrát väčší a štyristokrát jasnejší ako spln pozemského Mesiaca pri pozorovaní zo Zeme.
Naopak Deimos pozorovaný z povrchu Marsu (je vidieť iba do areografických šírok približne 82,7º) má zdanlivý priemer iba 2,5 oblúkovej minúty, teda voľnému oku by pripadal ako pomaly sa pohybujúca hviezda. Už v malom ďalekohľade by však bolo možné pozorovať jeho fázy. Pri „splne“ žiari porovnateľne s planétou Venuša, v „prvej“ alebo „poslednej štvrti“ je jeho hviezdna veľkosť porovnateľná s hviezdou Vega. Vzhľadom na to, že obieha Mars pomalšie, ako je rýchlosť rotácie Marsu okolo osi, vychádza na východe a zapadá na západe. Pri pozorovaní na rovníku je doba medzi východom a západom Deima približne 2,7 dňa.
Kozmický prieskum.
Prvé snímky tohto mesiaca zblízka vyhotovili v roku 1977 sondy Viking 1 a Viking 2. Družicová časť prvej z nich sa priblížila k tomuto mesiacu až na , pričom získala snímky s rozlíšením až . Z gravitačného pôsobenia mesiacov Marsu na obežné dráhy sond boli pomerne presne stanovené ich hmotnosti (s relatívnou chybou okolo 7 %).
Deimos v literatúre.
Anglický spisovateľ Jonathan Swift vo svojich "Guliverových cestách" popisuje objav dvoch mesiačikov Marsu hvezdármi vymyslenej zeme Laputa. Swiftov satirický román vyšiel prvýkrát v roku 1726, teda poldruhého storočia pred skutočným objavom Fobosu a Deima a žiadny vtedajší hvezdársky ďalekohľad nebol dostatočne výkonný, aby mohol skutočné mesiace odhaliť.
Český spisovateľ sci-fi J. M. Troska v prvom dieli trilógie "Zápas s nebem" (prvé vydanie 1940) popisuje let svojich hrdinov na prieskum Deima.
Pristátie pilotovanej expedície na Deime popisuje Kim Stanley Robinson v románe "Green Mars" ("Zelený Mars", prvé angl. vydanie v r. 1993).

</doc>
<doc id="9303" url="https://sk.wikipedia.org/wiki?curid=9303" title="Titan (mesiac)">
Titan (mesiac)

Titan ("Saturn VI") je najväčší a najhustejší z dosiaľ známych mesiacov planéty Saturn a po Jupiterovom mesiaci Ganymedes je druhým najväčším a prvým najhmotnejším mesiacom v celej slnečnej sústave. Zároveň je prvým objaveným mesiacom planéty Saturn. Objavil ho Christiaan Huygens v roku 1655.
So svojím priemerom je väčší ako planéta Merkúr. Pôvodne bol považovaný za najväčší mesiac slnečnej sústavy, pretože jeho atmosféra presahuje nad povrch. Vďaka tomu bol priemer Titanu nadhodnotený. Svoju materskú planétu obehne Titan raz za 16 dní vo vzdialenosti 1,2 milióna km.
Je jediným známym mesiacom s hustou a nepriehľadnou atmosférou, ktorá bráni priamemu pohľadu na jeho povrch. Súčasne ide o jediný mesiac s hustejšou atmosférou než je atmosféra Zeme a o teleso s druhou najhustejšou atmosférou medzi pevnými telesami v slnečnej sústave (po Venuši). Jeho plynný obal pozostáva najmä z dusíka, o ktorom sa predpokladá, že by mohol byť sopečného pôvodu. Okrem hustej atmosféry je unikátny tým, že v jeho atmosfére aj na jeho povrchu sa nachádza veľké množstvo rôznych organických molekúl.
O povrchu vedci nemali presné predstavy až do pristátia kozmickej sondy Huygens začiatkom roku 2005. Po jej pristátí sa Titan stal jediným mesiacom cudzej planéty, na ktorom pristála kozmická sonda a zároveň najvzdialenejším vesmírnym objektom, na ktorom pristál ľudský výtvor. Titan dlhodobo skúmala aj sonda Cassini, ktorá do septembra 2017 obiehala okolo Saturnu.
Fyzikálne charakteristiky.
Tvar mesiaca bol zistený z veľmi presných rádiových polôh meraných sondou Cassini počas preletov okolo tohto mesiaca. Je to takmer dokonalá guľa s polomerom 2 574 km. Titan je najväčší z 274 mesiacov Saturna, priepastne väčší ako ostatné mesiace tejto planéty. Druhý najväčší Saturnov mesiac, Rhea, má naproti nemu polomer len 764 km. Priemer Titanu dosahuje 40 % priemeru Zeme. Je celkove 10. najväčším telesom slnečnej sústavy.
Zloženie Titanu je podobné ako u ostatných veľkých ľadových mesiacov (Ganymedes, Kallisto) – z polovice je tvorené vodným ľadom a z polovice kremíkovým kamenistým materiálom. Jeho priemerná hustota 1,88 g/cm3 je síce väčšia ako hustota vody, ale menšia ako hustota planéty Merkúr. Oproti Merkúru je preto mesiac napriek väčším rozmerom menej hmotný. Gravitácia na Titane je 7-krát slabšia ako pozemská. Je teda slabšia než gravitácia Mesiaca Zeme, hoci je od neho väčší. Dôvodom je malá hustota Titanu. Povrch Titanu je väčší ako povrch svetadielov Európy, Afriky a Ázie dohromady.
Dráha a rotácia.
Titan je devätnásty mesiac v poradí od planéty. Okolo Saturna obieha v priemernej vzdialenosti s periódou 15,95 dňa prográdnym (priamym) smerom. Titan je v dráhovej rezonancii 3:4 s malým nepravidelným mesiacom Hyperion.
Až do výsledkov podrobnej analýzy sondy Cassini vedci predpokladali, že rotácia Titanu je viazaná, čo by znamenalo, že k Saturnu otáča stále tú istú stranu. Koncom roku 2007 sa však podarilo stanoviť skutočnú Titanovu rotačnú periódu, ktorá je o 0,36° za rok rýchlejšia, ako by zodpovedalo viazanej rotácii. Chybné boli tiež predpoklady o nulovom sklone rotačnej osi. Jej sklon predstavuje 27°, čo je viac než sklon rotačnej osi Zeme. Vďaka tomu na Titane existujú výrazné ročné obdobia, no hodnoty teplôt počas nich zostávajú naproti Zemi vo výrazných mínusových hodnotách. Oproti Zemi alebo Marsu nie sú ročné obdobia vyvolávané obehom okolo centrálneho telesa (v Titanovom prípade Saturna), ale obehom Saturna spolu s Titanom okolo Slnka.
Z analýzy údajov sondy Cassini vyplynulo, že obežná dráha ani rotácia Titanu nezodpovedajú vlastnostiam pevného, kompaktného telesa. Rose-Marie Balandová z Kráľovského observatória v Bruseli z týchto údajov vyvodila záver, že mesiac má pevné jadro obalené oceánom tekutej vody, ktorý je prekrytý kôrou z ľadu. Ďalším dôkazom existencie podpovrchového oceánu je rozsah slapových deformácii mesiaca zistených sondou Cassini. Titan obieha po eliptickej dráhe a keď sa nachádza k Saturnu bližšie, pôsobí naň silnejšia gravitačná sila, ako keď sa nachádza ďalej. Tieto rozdiely spôsobujú na mesiaci obdobu prílivu a odlivu na Zemi. Povrch Titanu sa počas "prílivu" dvíha o viac než desať metrov, čo napovedá, že jeho vnútorné vrstvy tvorí kvapalina. Ak by boli pevné, "príliv" na Titane by dosahoval výšku iba jeden meter.
Na základe údajov zo sondy Cassini sa Titan od svojej planéty vzďaľuje, podobne ako Mesiac od Zeme. Tempo vzďaľovania Titanu je však omnoho rýchlejšie ako tempo vzďaľovania nášho Mesiaca, a dokonca takmer 100-krát rýchlejšie, než boli jeho pôvodné odhady. Je to približne 10,16 cm za rok.
Vznik a vývoj.
Okolnosti vzniku a vývoja Titanu sú zatiaľ nejasné. Pokiaľ je správna teória, že vnútro mesiaca je rozdelené na tri vrstvy: jadro, plášť a kôru, tak, ako je to aj u terestrických planét, potom sa Titan sformoval podobným spôsobom ako ony: akréciou z plynoprachového disku. Po svojom vzniku bolo vnútro mesiaca roztavené a ťažšie látky mali možnosť pod vplyvom gravitácie klesať do jeho ťažiska, kde utvorili jadro. Počas fázy horúceho vnútra mal mať Titan aj sopečnú aktivitu, ktorá vytvorila jeho atmosféru.
Druhá teória vnútornej stavby mesiaca však predpokladá, že tieto vrstvy neexistujú a pod kôrou uhľovodíkov je teleso mesiaca tvorené jednotvárnou zmesou ľadu a skál. V tomto prípade sa mesiac formoval pomaly v priebehu milióna rokov a neprešiel horúcim štádiom. Keďže chladné vnútro nedovoľuje prítomnosť sopiek, atmosféra mesiaca musela vzniknúť inak ako ich činnosťou. Japonskí vedci sa nazdávajú, že plyny do atmosféry mohli priniesť kométy, ktoré sa s mesiacom zrazili počas veľkého bombardovania pred 4 miliardami rokov.
Ďalšia hypotéza o pôvode Titanu vznikla na základe počítačových simulácií. Podľa E. Asphauga a A. Reufera vznikol Titan postupným zrazením sa niekoľkých pôvodných menších ľadových mesiacov Saturna. Pri mesiacoch Jupitera k ich splynutiu nedošlo, pretože boli uzamknuté do vzájomných dráhových rezonancií, ktoré vylučujú možnosť zrážky.
Vzďaľovanie mesiaca od planéty naznačuje, že sa mohol sformovať oveľa bližšie k Saturnu, než sa nachádza teraz.
Prvotná atmosféra Titanu bola na základe pomeru izotopov dusíka až 5-krát hmotnejšia, než je tá súčasná. V priebehu histórie muselo veľké množstvo dusíka uniknúť do kozmického priestoru. Malé množstvo argónu zase naznačuje, že prvotná atmosféra bola tvorená skôr amoniakom. Molekuly metánu v Titanovej atmosfére podliehajú postupnému rozkladu pod vplyvom ultrafialového žiarenia a podľa výpočtov na ich dopĺňanie nestačí metán v jazerách a moriach mesiaca. Zásoby metánu by týmto tempom na Titane došli v priebehu 10 miliónov rokov. Podľa teórie Michaela Wonga z Kalifornského technologického inštitútu by túto záhadu mohlo vysvetliť to, že Titan, podobne ako Zem, v minulosti prešiel fázami globálneho zaľadnenia. Podľa teórie Luciana Iessa z Università La Sapienza, ktorá bola publikovaná v časopise "Science", je však metán do Titanovej atmosféry dopĺňaný z podpovrchového rezervoára.
Pred 50 000 rokmi jazerá pokrývali oveľa väčšiu časť južnej pologule mesiaca ako v súčasnosti. V cykloch podobných Milankovičovým cyklom na Zemi sa uhľovodíky postupne presúvajú od jedného pólu k druhému.
Magnetosféra.
Titan nemá vlastné magnetické pole. Jeho hustá atmosféra je však ionizovaná žiarením, nábojovou výmenou a nárazom častíc. To u neho vytvára indukovanú magnetosféru podobne ako napríklad u Venuše.
Titan obieha na okraji Saturnovej plazmosféry (sféry vyplnenej elektricky nabitými časticami), ktorá je vytvorená Saturnovým magnetickým poľom. Titan so svojou indukovanou magnetosférou je vodivá prekážka pre častice Saturnovej plazmosféry. Keďže Titan obieha okolo planéty pomalšie ako častice plazmosféry, brzdí tieto častice a vytvára deformáciu magnetického poľa Saturna. Titan sa pohybuje už na hranici magnetopauzy, a tak, hoci sa 95 % času nachádza v magnetosfére Saturna, občas je v priamom kontakte so slnečným vetrom. Za mesiacom sa tiahne štruktúra, ktorá pripomína magnetický chvost, útvar známy u telies s vlastným magnetickým poľom.
Atmosféra.
Atmosféra Titanu sa vôbec nepodobá vodíkovo-héliovej atmosfére jeho materskej planéty, Saturna. Existenciu hustej atmosféry prvýkrát dokázal G. P. Kuiper v roku 1944 pomocou spektrografie, keď spozoroval absorpčné čiary prislúchajúce metánu. Pozorovania sondami "Voyager" potvrdili dusík ako hlavný komponent atmosféry a určili jej tlak na povrchu približne o polovicu väčší ako na Zemi. V skutočnosti je jeho tlak o 60 % väčší ako na povrchu Zeme. Titan a Pluto sú okrem Zeme jedinými telesami v našej slnečnej sústave, ktoré majú v atmosfére najväčšie zastúpenie dusíka. Na rozdiel od Zeme však atmosféra Titanu neobsahuje žiadny kyslík. Aj keď hodnotou tlaku je Titanovej atmosfére viac podobná pozemská, v percentuálnom zložení sa atmosféra Titanu viac podobá atmosfére Pluta. Atmosféra Titanu je 5-krát hrubšia ako pozemská, horné vrstvy sú až vo výške nad povrchom. Je to dané slabšou gravitáciou telesa v porovnaní so Zemou. Teplota vrstiev atmosféry vo výškach 30 – 50 km dosahuje -200°C, pod aj nad touto vrstvou boli hodnoty namerané sondou Huygens vyššie. Atmosféra Titanu sa skladá z mnohých odlišných vrstiev. Nielen teplota, ale aj hustota vysokých vrstiev atmosféry sú vyššie, než sa pred sondou Huygens očakávalo.
Zastúpenie dusíka predstavuje okolo 95 %. Zvyšok tvorí najmä metán – 4,8 %. Keďže ide o skleníkový plyn, ovplyvňuje vývoj klímy Titánu v periódach trvajúcich stovky tisíc rokov. V stopovom množstve sa vyskytujú vodík, argón a rôzne uhľovodíky (detegovaná bola prítomnosť etánu, diacetylénu, propínu, kyanoacetylénu, etínu a propánu), oxid uhličitý, oxid uhoľnatý, dikyan, kyanovodík a hélium. Argón bol detekovaný iba v nečakane malých koncentráciách a ostatné vzácne plyny sa v atmosfére nenašli vôbec. Čpavok, kedysi v atmosfére vo veľkom prítomný, sa v súčasnej atmosfére Titanu vyskytuje už iba ako aerosól.
Ultrafialové žiarenie Slnka rozkladá v horných vrstvách atmosféry metán na veľmi reaktívny radikál metyl a vodíkový atóm. Vďaka tomu dochádza k neustálej tvorbe pevných uhľovodíkov, ktoré postupne klesajú na povrch. Zastúpenie uhľovodíkov v atmosfére stúpa s rastúcou výškou nad povrchom mesiaca a naopak, klesá podiel vodíka a metánu. Uhľovodíky spôsobujú charakteristické oranžové zafarbenie atmosféry. 
Kvôli nízkym teplotám (okolo −180 °C) na povrchu mesiaca nedochádza k sublimácii vodného ľadu, výsledkom čoho je absencia vodných pár v atmosfére. Oblaky na Titane sú tak tvorené pravdepodobne etánom, metánom a ďalšími jednoduchými uhľovodíkmi. Rozloženie uhľovodíkov je vo všetkých oblastiach danej výšky rovnaké, ale podliehajú sezónnym zmenám v závislosti od ročných období. 200 km nad povrchom sa k nim pridávajú tholiny, hlavne dikyanoacetylén, ktoré spôsobujú charakteristickú oranžovú farbu mesiaca. K tomuto poznatku dospeli vedci v laboratórnych podmienkach, keď ožiarili zmes dusíka a metánu ultrafialovým žiarením, dôsledkom čoho vznikol červenohnedý prášok, pôvodca zákalu Titanovej atmosféry. Niekedy sa oranžová hmla na Titane označuje ako smog. Podľa chemických experimentov vykonaných v roku 2007 dvoma pracovníčkami z University of Colorado obsahovala prvotná zemská atmosféra rovnakú oranžovú hmlu.
Ešte nižšie sa tvoria organické aerosóly. Zložky atmosféry Titanu sú veľmi horľavé, ale vďaka neprítomnosti kyslíka proces horenia neprebieha.
Hustá atmosféra neustále zahaľuje povrch Titanu. Zabraňuje tak preniknutiu 90 % slnečných lúčov na povrch mesiaca, ktoré sa od nej odrážajú do kozmického priestoru, čím spôsobuje antiskleníkový efekt. V kombinácii s tým, že vo vzdialenosti Saturna od slnka dostávajú telesá už iba 1 % slnečného žiarenia než Zem, na povrch mesiaca tak dopadá iba tisícina slnečného svetla, ktoré dopadá na povrch Zeme. Sonda Huygens nebola schopná počas zostupu určiť polohu Slnka, ale bola schopná v existujúcom šere získať obrázky povrchu mesiaca. Preto sa predpokladá, že nielen Slnko, ale ani Saturn nie je z povrchu Titanu viditeľný. Pozorovania sondy "Cassini" z roku 2004 naznačujú, že atmosféra rotuje oveľa rýchlejšie ako povrch mesiaca (podobne ako na Venuši). Takýto jav sa nazýva superrotácia a jeho pôvod nie je u Titanu známy.
Na Titane vďaka jeho atmosfére existuje kolobeh kvapalín podobný kolobehu vody na Zemi. Na rozdiel od Zeme sa však nejedná o vodu, ale o kvapalné uhľovodíky.
Titan sa počas obehu Saturnu niekedy dostane mimo Saturnovu magnetosféru, ktorá ho chráni pred slnečným vetrom. Vtedy slnečný vietor unáša častice z horných vrstiev atmosféry do kozmického priestoru.
Oblačnosť a počasie.
V okolí pólov mesiaca prevláda daždivé, chladnejšie počasie, kým pri rovníku sú suchšie a relatívne teplejšie podmienky. Teplota, chemické zloženie a charakter prúdenia atmosféry sa, podobne ako na Zemi, menia v závislosti od ročného obdobia. Sonda Cassini počas svojej, hoci viacnásobne predĺženej misie, nedokázala mesiac sledovať celý Saturnov rok (29,5 pozemského roka).
Sonda Cassini objavila gigantický oblak nad severným pólom mesiaca. Má priemer až a siaha po 60-tu rovnobežku. Je pravdepodobné, že práve z tohto oblaku pršia uhľovodíky hromadiace sa v povrchových jazerách. Jeho existenciu predpokladali vedci ešte predtým, než sa ho podarilo sonde odfotografovať. Oblak existuje už niekoľko rokov a vedci predpokladajú, že v priebehu ďalšieho vývinu sa bude presúvať do južných polárnych končín. Nad južným pólom mesiaca sa zase vytvoril polárny vír.
Mraky na Titane sa pohybujú rýchlosťou okolo /s. Poloha oblakov a s nimi súvisiacich jazier sa mení v priebehu sezón – ročných období, ktoré trvajú sedem pozemských rokov. Počas sezón sa uhľovodíkové jazerá striedavo vyparujú a tvoria oblaky a opäť napĺňajú zrážkami z oblakov. Hlavnou zložkou týchto dažďov je podľa spektrometra VIMS sondy Cassini etán. Tieto zrážky sú väčšinou mierne a pomerne rýchlo sa vyparia. V okolí severného pólu sa sústreďuje skôr metán padajúci na povrch v podobe búrok a metánových zrážok.
Na základe pozorovaní sondy Cassini v rokoch 2004 – 2007 planetológovia prišli k záveru, že oblaky na Titane sa tvoria a pohybujú skoro rovnako ako oblaky na Zemi. To však vyvrátili neskoršie pozorovania sondy Cassini, ktoré nezaznamenali ani zďaleka dostatočnú koncentráciu dikyanoacetylénu, látky, z ktorej sa oblaky skladajú. Sonda zaznamenala v atmosfére Titanu ľadové oblaky, na ktorých skondenzovanie by bolo potrebné 100-krát väčšie množstvo tejto chemikálie. Podobný výsledok dal už detektor sondy Voyager 1, ktorá okolo mesiaca preletela dávno pred Cassinim, čo si ale vedci vysvetľovali nedostatočnou citlivosťou jej detektora. Keď ale rovnaký mechanizmus dal aj prístroj CIRS sondy Cassini, vedci museli svoj názor na proces spôsobujúci vznik oblakov na Titane prehodnotiť. Výskumníci si to začali vysvetľovať pomocou chémie pevných látok.
V lete na južnej pologuli pozorovali množstvo oblakov, ktoré navzdory očakávaniam pretrvali aj do začiatku jesene. Počasie na Titane tak pripomína pozemské babie leto, aj keď mechanizmus jeho vzniku je úplne iný. V okolí Titanových rovnodenností sa nad rovníkom tvoria masívne mraky, ktoré prinášajú silné metánové dažde. Sú podobné monzúnovým dažďom na Zemi, ale vyskytujú sa oveľa zriedkavejšie – v priemerne menej než raz za Saturnov rok. Takéto silné prívalové dažde sa vyskytujú okolo 60.-tej rovnobežky Titanu. 
Sonda Huygens počas svojho zostupu zaregistrovala elektrické impulzy, ktoré sa považujú za dôsledky bleskov udierajúcich medzi povrchom a spodnou hranicou ionosféry.
V dôsledku rýchlejšej rotácie atmosféry než samotného telesa dosahujú vetry v stratosfére Titanu rýchlosti až 700 km/h. Tieto vetry sú prevažne západné. Naopak, pri povrchu prevláda východné prúdenie malými rýchlosťami, asi 4 km/h. V mieste pristátia sondy Huygens vial vietor rýchlosťou iba 1 m/s. Gravitačné pôsobenie Saturna navyše vytvára v atmosfére ešte aj tzv. slapové vetry, ktoré smerujú k rovníku mesiaca.
Podľa analýzy údajov zo sondy Cassini od roku 2009 sa na Titanovom rovníku vyskytujú silné prachové búrky. Sú tvorené časticami, ktoré vietor vyzdvihuje z dún v týchto oblastiach. Na infračervených snímkach zo sondy sa prejavovali ako zjasnenia. Ich vznik súvisí so vznikom metánových búrok. Trvajú od 11 hodín po päť týždňov.
Povrch.
Povrch Titanu je relatívne mladý, čo svedčí o komplexnej a neustále prebiehajúcej geologickej činnosti. Vek povrchu je oveľa mladší ako vek celého mesiaca a jeho odhady sa pohybujú v rozmedzí medzi 100 miliónmi až jednou miliardou rokov. Infračervený prieskum povrchu ukázal, že sú na ňom útvary, ktoré sa interpretujú ako moria, ľadovce a pevniny. Ide o jediný známy mesiac s takýmto rozmanitým povrchom a jediný známy mesiac s aspoň čiastočne kvapalným povrchom. Podľa údajov zo sondy Voyager 1 vedci predpokladajú, že Titan je vybudovaný zrejme z rovnakých dielov kremičitanov a molekúl NH3.H2O a CH4.H2O. Povrchové teploty sa pohybujú okolo −179 °C (94 K). Zmena teplôt v rámci polohy na mesiaci je len nepatrná, na póloch klesá iba o 2 K.
Povrchové útvary.
Pevný povrch.
Ešte pred misiou Cassini existovala teória, že celý povrch Titanu by mohol pokrývať globálny oceán tvorený kvapalnými uhľovodíkmi, čo sa však nepotvrdilo po prieskume sondou Huygens. Tá dosadla na pevný povrch do materiálu pripomínajúceho piesok, no na rozdiel od pozemského piesku nie je tvorený kremeňom, ale ľadovými časticami. Zloženie pár nad povrchom mesiaca naznačovalo, že Huygens sa chystal dosadnúť na povrch premočený kvapalným metánom, ten sa však pod vplyvom tepla z telesa sondy odparil. Tomu zodpovedá aj skutočnosť, že plynový chromatograf a hmotnostný spektrometer na palube sondy zaznamenali zvýšenie koncentrácie metánu v okolitom ovzduší zo zvyčajných 5 % na 30 %. Povrch obsahoval aj iné organické zlúčeniny, ktoré však neboli detekované v atmosfére. Kvapalné uhľovodíky sa na Titane nachádzajú, ale sú situované v jazerách až moriach prerušovaných ľadovou pevninou, na ktorej sú pohoria.
V roku 2006 sonda Cassini objavila zatiaľ najvyššie horstvo pokryté vrstvami organického materiálu a zahalené do oblakov. Pohorie je asi dlhé, široké a vysoké okolo 1 500 metrov. Na jeho vrchole leží svetlý materiál zo zmrznutých uhľovodíkov, pravdepodobne metánu. Dá sa predpokladať, že pohorie sa vytvorilo vrásnením podobne ako pohoria na Zemi. Na ďalších obrázkoch sa objavili dlhé horské pásma, duny a nánosy materiálu pripomínajúce lávové rieky. Duny sa skladajú zo zrniek piesku z organických zlúčenín (benzén, naftalén a fenantrén, ktoré vznikli pôsobením kozmického žiarenia na chladný acetylénový ľad. Podľa R. Lorenza je dunami pokrytých 20 % povrchu mesiaca. Ich zvyčajná výška je okolo 100 metrov, šírka 1 km a dĺžka až stovky kilometrov. Dôsledkom prachových búrok sa duny pravdepodobne menia. Objav najvyššieho vrchu na Titane, ktorý sa nachádza v pohorí "Mithrim Montes", oznámil tím sondy Cassini v roku 2016. Jeho vrchol sa týči až do výšky 3 337 m.
Mesiac obsahuje aj kryovulkány, ktoré produkujú metán nahrádzajúci v atmosfére metán rozložený ultrafialovým žiarením.
Krátery.
Do roku 2010 bolo s istotou známych iba päť impaktných kráterov na povrchu mesiaca. Ďalších 44 známych je však tiež veľmi pravdepodobne impaktného pôvodu. Staršie známe krátery sú silne erodované, zaplavené uhľovodíkmi alebo pochované v piesočných dunách. Najväčší kráter na Titane je "Menrva" s priemerom 425 km. Hustá atmosféra, v ktorej mnohé telesá zhoria, sa zaslúžila o to, že kráterov je menej než na porovnateľných telesách slnečnej sústavy. Druhým dôvodov malého množstva impaktných kráterov je prebiehajúca erózia, ktorá, podobne ako na Zemi, tieto útvary časom zahladzuje. Kým krátery v okolí Titanovho rovníka sú kompletne pokryté organickými látkami, tie ďalej od rovníka pokrýva zmes organických látok, vodného ľadu a malého množstva stuhnutého metánu. Vysvetlením je, že krátery vo vyšších šírkach obmýva metánový dážď, kým tie v nižších šírkach sa pokrývajú piesočnými sedimentami. Pozornosť vzbudzuje impaktný kráter "Selk", u ktorého k očakávanému obmývaniu metánovým dažďom nedochádza. Ďalšie väčšie krátery na Titane sú "Sinlap" s priemerom 80 km a "Ksa" s priemerom 30 km.
Zrážky modelujú Titanov povrch aj inak. Radarové pozorovania sondou Cassini našli aluviálne, čiže náplavové kužele. Tieto kónické útvary sú tvorené sedimentmi, ktoré naplavili prívalové dažde. Nachádzajú sa najmä v oblastiach medzi 50.-tou a 80.-tou rovnobežkou mesiaca.
Kvapalný povrch.
Jazerá a moria.
Kvapalina pokrýva približne 2 % povrchu Titanu. Odparovaním z jazier, riek a morí sa zrejme dopĺňajú uhľovodíky v atmosfére. Koncom júla 2008 odborníci definitívne potvrdili, že na povrchu Titanu sa nachádza jazero tvorené etánom. Existencia jazier tekutých uhľovodíkov na povrchu Titanu sa predpokladala už dávno. Prvé objavené jazero leží v blízkosti južného pólu a jeho hladina pokrýva plochu podľa rôznych zdrojov od po . Je o niečo väčšie ako jazero Ontário, podľa ktorého dostalo aj meno. Etán vypĺňajúci jazero vznikol pôsobením ultrafialového žiarenia na molekuly metánu. Je to jediné veľké jazero južnej pologule.
Radar sondy Cassini objavil ďalšie potenciálne jazerá a moria. V okolí severného pólu mesiaca sa nachádzajú až tri veľké jazerá. Najväčšia objavená tmavá oblasť má rozlohu až , čiže len o málo menšiu ako Kaspické more. Dostala pomenovanie "Kraken Mare". Dosahuje maximálnu hĺbku najmenej 300 metrov a pravdepodobne zahŕňa prinajmenšom 80 % uhľovodíkov na povrchu telesa. Na jeho severnom okraji sa nachádza záliv "Moray Sinus", do ktorého ústi rieka. V tejto oblasti bol nameraný zvýšený výskyt metánu oproti samotnému metánovo-etánovému moru. Ďalším veľkým kvapalným útvarom na severnej pologuli, druhým najväčším jazerom Titanu, je "Ligeia Mare", s rozmermi 420 x 350 km. Jeho hlavnou zložkou je metán. Podľa údajov z roku 2013 má hĺbku vyše 160 metrov. Materiál jeho pobrežných línií je zrejme priepustný a podmáčaný uhľovodíkmi. Vedci z Cornell University to usudzujú na základe toho, že s príchodom jari do tejto oblasti sa okolitý terén nezahrieval výrazne rýchlejšie než samotné more, ako by to bolo v prípade jazera na Zemi.
Malých jazier v okolí severného pólu bola v roku 2012 známa viac ako stovka. Sonda Cassini objavila malé jazerá so strmými a hlbokými brehmi. V roku 2019 bol vytvorený model a hypotéza, ktorá tvrdí, že tieto jazerá vznikli výbuchom nahromadeného dusíka.
Južná pologuľa je v súčasnej dobe na jazerá chudobnejšia. Prvé objavené z nich, "Ontario Lacus",sa rozprestiera okolo južného pólu. Má rozmery 235 x 80 km a jeho existencia bola známa už niekoľko rokov predtým, ako po zložení snímok sondy Cassini z rokov 2009 a 2010 prišlo potvrdenie, že ide naozaj o uhľovodíkové jazero. Jeho hĺbka však dosahuje nanajvýš 10 metrov. V dávnej minulosti bolo oveľa väčším a hlbším morom. 
V niektorých moriach sa našli tiež polostrovy a ostrovy.
Celkové predpokladané množstvo kvapalných uhľovodíkov na Titane minimálne stokrát prevyšuje všetky známe zásoby ropy a zemného plynu na Zemi. Tieto tekuté plochy podliehajú sezónnym zmenám. Ako sa blížilo pre severnú pologuľu Titanu zatiaľ posledné leto, sonda Cassini pozorovala, že jej jazerá sa zapĺňajú uhľovodíkmi. Naproti tomu rozloha jazier v blízkosti južného pólu sa medzi rokmi 2005 až 2009 zmenšila.
Na hladinách týchto jazier plávajú kryhy zmrznutého metánu a etánu. Umožňujú im to plynné bublinky v nich obsiahnuté. Radar sondy Cassini zaznamenal na metánovom mori aj vlny. Sú však oproti vlnám na pozemských vodných plochách veľmi malé, len 1,5 cm vysoké.
Ako vyplýva z predošlých informácií, jazerá a moria na Titane sú veľmi plytké. Ich hĺbka je 10-krát menšia oproti terénnym útvarom, než je tomu na Zemi. Zároveň je možné, že množstvo veľmi plytkých jazier nebolo zachytených, pretože na to, aby ich sonda Cassini svojim radarom zaznamenala, je potrebné, aby mali hĺbku aspoň 10 metrov. V opačnom prípade radar reaguje už na ich dná.
Rieky.
Do viacerých jazier na Titane ústia rieky. Radar sondy Cassini zaznamenal na severnej pologuli 400-kilometrový tok vlievajúci sa do "Kraken Mare", podľa iného zdroja do "Ligeia Mare". Je najdlhšou známou riekou na Titane. V čase expozície ním pretekal tmavý metán alebo etán. Je to ďalší dôkaz toho, že na Titane existuje kolobeh uhľovodíkov a tiež náznak tektonickej aktivity, pretože geológovia tímu Cassini pripúšťajú, že rieky pretekajú tektonickými trhlinami. Niektoré riečne kanály sú pozoruhodne rovné, čo by mohlo naznačovať existenciu podpovrchových zlomov.
Vnútorné zloženie.
Na základe obehu a rotácie telesa, ako aj rádiových meraní sondy Cassini počas blízkych preletov, Rose-Marie Balandová z Kráľovského observatória v Bruseli predpokladá, že vnútro Titanu je rozdelené na jadro, plášť a kôru. Hrúbka týchto vrstiev sa ešte upresňuje, ale predbežne je odhadovaná na 50 –  u kôry, 5 – 425 u oceánu. Jadro je diferencované iba čiastočne. Kremíkové jadro s priemerom okolo pravdepodobne obaľuje niekoľko vrstiev zložených najmä z vodného ľadu rôznej kryštalickej štruktúry. Titan je príliš malý, aby sám dokázal generovať teplo vo svojom jadre. Napriek tomu jadro možno ešte udržiava horúčavu od dôb vzniku, alebo je zahrievané slapovými silami Saturnu. V takom prípade sa môže medzi horúcim jadrom a ľadovou kôrou na povrchu nachádzať tekutá vrstva tvorená chladnou slanou vodou s malou prímesou amoniaku (čpavku), síry, dusíka a vápnika. To potvrdzujú aj odrazy rádiových signálov. Existenciu takejto vrstvy podporuje aj objavenie vulkanickej činnosti (tzv. kryovulkanizmus) na Titane. Podľa J. Mitchella je ďalším dôkazom podpovrchového oceánu na Titanu kolísanie rýchlosti jeho rotácie. Tekutina totiž znižuje moment zotrvačnosti jeho povrchu.
Podľa teórie publikovanej v roku 2008 na stránkach časopisu "Science" sa kôra Titanu pohybuje nezávisle od podpovrchových vrstiev. Pod kôrou by sa totiž mal vyskytovať globálny oceán tvorený vodou a amoniakom. Tento oceán sa musí nachádzať v hĺbkach pod , pretože ak by sa nachádzal bližšie k povrchu, tak by pri dopade telesa, ktoré vytvorilo obrovský impaktný útvar "Menvra", došlo k prelomeniu kôry.
Sonda Cassini zistila, že gravitačné pole Titanu sa nespráva podľa očakávaní. Pri prelete nad topografickými vyvýšeninami, nad pohoriami, zaznamenala nepatrné zníženie gravitačnej sily, a nie zvýšenie, ako sa očakávalo. Autori teórie publikovanej 28. augusta 2013 to vysvetľujú tým, že pod pohoriami na Titane môžu byť hlboko siahajúce ľadové "korene" obklopené vodným oceánom. Keďže ľad má nižšiu hustotu ako voda, kompenzuje hmotnosť hory a preto je gravitácia na týchto miestach oslabená.
Informácie zo sondy Cassini však pripúšťajú aj možnosť, že vnútro mesiaca nie je rozdelené na spomínané vrstvy a tvorí ho homogénna zmes vody, ľadu a skál. Tomuto zodpovedajú údaje gravitačnej mapy mesiaca.
Pozorovanie zo Zeme.
Titan je nielen najväčší, ale aj najjasnejší a najľahšie pozorovateľný Saturnov mesiac. Jeho zdanlivá hviezdna veľkosť sa mení v závislosti od aspektu planéty Saturn, v najväčšom priblížení k Zemi (v opozícii) dosahuje 8,3 magnitúd. Hoci ho, rovnako ako žiadny iný mesiac slnečnej sústavy s výnimkou pozemského, nevidieť voľným okom, dá sa dobre pozorovať už malým ďalekohľadom. Od Saturna sa vzďaľuje až na 20 jeho polomerov. Kvôli nepriehľadnej atmosfére však zo Zeme nemožno na jeho povrchu pozorovať žiadne detaily.
Výskum.
Výskum Titanu pomáha lepšie pochopiť nielen deje prebiehajúce na tomto mesiaci, ale aj deje na Zemi, s ktorou má mnoho podobností. Štúdium vzťahov medzi dažďovými zrážkami a povrchom Titanu môže viesť k novým pohľadom na klimatické zmeny na Zemi. Atmosféra Titanu zase lepšie pomáha pochopiť pôvodnú atmosféru Zeme v čase, keď na nej vznikal život.
Výskum zo Zeme a jej okolia.
Titan objavil Christiaan Huygens v roku 1655 ako šiesty známy mesiac v slnečnej sústave. Určil aj jeho obežnú dráhu a dobu obehu. Prvé poznatky o jeho atmosfére prišli skúmaním Titanovho spektra, o jeho povrchu sa však až do výskumu sondami nevedelo nič. Hoci pozorovania veľkými pozemskými ďalekohľadmi ukázali v rovníkových oblastiach tmavé plochy, považovali sa za moria uhľovodíkov. No výskumy sondou Cassini ukázali, že pozorovaná oblasť je v skutočnosti suchá a moria kvapalných uhľovodíkov sa nachádzajú skôr v okolí pólov mesiaca ako na rovníku. 
Ďalšie informácie priniesli zákryty hviezd Titanom. Hviezdy, pred ktorými Titan pri pohľade zo Zeme prechádza, "zhasínajú" postupne, ako ich prekrývajú čoraz hustejšie vrstvy jeho atmosféry. Takýmto spôsobom došlo v roku 2003 k objavu prúdenia podobného tryskovému prúdeniu v zemskej atmosfére.
Pokrok v pozemských pozorovaniach nastal pomocou Hubblovho vesmírneho ďalekohľadu. Ten snímal Titan v infračervenom spektre, ktoré zemská atmosféra takmer neprepúšťa. Na vlnových dĺžkach 940 nanometrov je atmosféra Titanu čiastočne priehľadná, ale len po 40.-ty stupeň severnej a južnej šírky. Výsledkom pozorovaní bolo objavenie svetlej oblasti "Xanadu" veľkosti Austrálie. Ide o neobvykle hornatú lokalitu. Pozorovania Hubblovým ďalekohľadom priniesli aj objav inej, pre zmenu tmavej oblasti, ktorá sa nachádza na strane odvrátenej od Saturna.
Na jar 2008 pozorovali Titan spoločne Spitzerov vesmírny ďalekohľad a teleskopy Gemini N a IRTF na Havaji, oboje v infračervenej oblasti spektra. Na 15° južnej šírky mesiaca zaznamenali hurikán.
Rádioteleskopy ALMA (Atacama Large Millimeter/submillimeter Array) v Chile našli v roku 2017 dôkazy o tom, že v atmosfére Titanu sa vyskytuje látka akrylonitril. Jeho koncentrácie dosahujú až 1,9 – 2,8 molekúl na miliardu ostatných látok. Tento objav podporil špekulácie o živote na Titane, ktorý by fungoval na úplne inom biochemickom princípe ako pozemský (pozri nižšie).
Od 5. novembra 2022 sa začali zverejňovať snímky Titanu z najväčšieho kozmického ďalekohľadu – Vesmírneho ďalekohľadu Jamesa Webba. Tento infračervený ďalekohľad sa používa aj na prieskum atmosféry a klímy Titanu. Už prvé snímky ukázali dvojicu oblakov, ktorá bola dva roky predtým pozorovaná Keckovýmmi teleskopmi. Do prieskumu Titanu bola zapojená aj misia Infrared Space Observatory, ktorá pomáhala sledovať ročné obdobia na ňom.
Výskum sondami.
Titan bol najprv skúmaný sondami Pioneer 11, Voyager 1 a Voyager 2. Všetky tri menované ale okolo neho len preleteli a navyše nedokázali svojimi prístrojmi preniknúť cez jeho atmosféru. Najviac poznatkov z trojice preletových sond priniesla Voyager 1, ktorá sa 12. novembra 1980 k nemu priblížila na minimálnu vzdialenosť 5000 km. Pri rádiovom zákryte za mesiac zmerala jeho polomer, gravitačný účinok na sondu pomohol určiť jeho hmotnosť a z nej odvodenú hustotu mesiaca. Oba Voyagery počas zákrytu Slnka Titanom pomohli preskúmať horné vrstvy jeho atmosféry. Sondám sa tiež podarilo určiť teplotu a tlak na povrchu mesiaca.
Cassini-Huygens.
V rokoch 2004 – 2017 prebiehal výskum prostredníctvom misie Cassini-Huygens. Cassini bola sonda na obežnej dráhe okolo Saturna a Huygens je pristávacie puzdro, ktoré priletelo k Saturnu v spojení so sondou Cassini. Jeho úlohou bolo dosadnúť na povrchu Titanu a malo sa to podariť aj v prípade, že by dosadol na kvapalný povrch, aj v prípade dosadnutia na pevninu. Cassini zostala obiehať okolo Saturna, ale počas misie mnohokrát blízko preletela okolo tohto mesiaca. Zaznamenávala sezónne zmeny na Titane počas celého jeho "polroka" odvodeného od obežnej doby Saturna okolo Slnka. Študovala postupnú premenu mesiaca od zimy na jeho severnej pologuli až po jej leto. Prelety sondy okolo mesiaca sa delia na tzv. cielené, kvôli ktorým musela vykonať motorické manévre, a necielené, pri ktorých dráha sondy náhodne viedla v blízkosti Titanu. Cielené prelety prebiehali vo vzdialenosti rádovo niekoľko málo tisíc kilometrov od mesiaca, alebo aj menej, minimálna vzdialenosť pri necielených preletoch sa pohybovala rádovo v státisícoch kilometrov. Pozorovania mesiaca prebiehali niekedy aj zo vzdialeností rádovo miliónov kilometrov.
Prieskum v rokoch 2004 – 2005.
Sonda Cassini bola navedená na obežnú dráhu Saturna 1. júla 2004 a 2. júla sa po prvýkrát priblížila k Titanu. Preletela okolo neho vo vzdialenosti , neskôr však absolvovala množstvo ďalších a tesnejších priblížení. Už 26. októbra minula sonda Cassini mesiac vo vzdialenosti . Na Zem prišli prvé detailné snímky, spektrá a radarové údaje. 19. novembra sa uskutočnila kontrola pripravenosti na uvoľnenie puzdra Huygens, ktoré sa malo odpojiť od sondy a samostatne pristáť na povrchu mesiaca. Pristávanie na Titane je jednoduchšie ako na Marse. Má slabšiu gravitáciu a pritom hustejšiu atmosféru ako Mars, preto sondu Huygens a potenciálne ďalšie sondy v budúcnosti stačí zabrzdiť najprv trením o atmosféru a následne padákmi.
23. novembra prebehla posledná previerka puzdra Huygens. 13. decembra sa uskutočnil ďalší prelet okolo Titanu s najväčším priblížením . 
Dňa 25. decembra 2004 sa od sondy Cassini oddelila sonda Huygens. Modul začal trojtýždňovú samostatnú cestu. 28. decembra Cassini previedol úhybný manéver, ktorý mu zaistil tretí prelet okolo Titanu, tentoraz vo vzdialenosti .
V piatok 14. januára 2005 na povrchu Titanu hladko pristál Huygens. Ide o dosiaľ najvzdialenejšie pristátie umelej sondy v dejinách, operácia prebiehala takmer 10 astronomických jednotiek od Zeme. Počas dva a pol hodiny trvajúceho klesania sonda merala atmosféru, oblačnosť, tlak, rýchlosť vetra, a robila snímky povrchu. Prvá snímka z Huygensu zachytávajúca krajinu z výšky asi , na ktorej vyniká sústava tmavých kľukatých kaňonov pripomínajúcich riečne meandre, bola predstavená ešte v deň pristátia. Puzdro dosadlo na súradniciach 192,3° západnej dĺžky, 10,3° južnej šírky. Fungovalo na povrchu mesiaca niekoľko hodín, kým mu nedošli batérie. Niektoré údaje zo sondy však boli vinou chyby v počítačovom programe stratené.
Počas preletu 15. februára 2005, kedy sonda Cassini minula Titan vo vzdialenosti , kamery a ďalšie vedecké prístroje začali jeho podrobný výskum. Na získaných snímkach boli po prvýkrát objavené impaktné krátery na Titane. Počas tohto štvrtého cieleného preletu sa vykonávalo meranie vyžarovania ovzdušia v emisných čiarach dusíka a uhlíka, získavali sa ďalšie detailné snímky povrchových útvarov, prístroj VIMS pozoroval vývoj oblačnosti a ďalších prechodných javov, skúmali sa parametre plazmy v okolí mesiaca, elektrónová teplota, interakcia medzi magnetosférou a ionosférou a hľadali sa búrkové javy. 16. apríla 2005 bol po prvýkrát použitý spektrometer INMS, ktorý zmeral hustotu neutrálnych častíc a iónov atmosféry Titanu počas piateho cieleného preletu sondy. Zistilo sa tiež, že rozsiahla oblačnosť nad južným pólom, ktorú sonda zaznamenala v októbri 2004, už pozorovateľná nie je.
Po necielenom prelete začiatkom augusta sonda absolvovala 22. augusta opäť cielený prelet, počas ktorého sa podarilo získať údaje o teplote, tlaku a obsahu aerosólov v atmosfére. Ďalšie merania v priebehu stretnutia vykonával magnetometer MAG, kamery ISS – snímkovanie južnej oblasti pod regiónom "Xanadu", UVIS, analyzátor prachu CDA a iné. V dobe najväčšieho priblíženia optické prístroje snímkovali oblasť okolo južného pólu. 
V poradí siedmy cielený prelet okolo Titanu sa konal 7. septembra 2005. Počas neho sa uskutočnili radarové merania. 13. septembra bolo oznámené, že došlo k strate podstatného objemu vedeckých údajov z preletu okolo Titanu. Príčinou boli jednak prevádzkové problémy na sledovacej stanici DSN a jednak softvérová chyba na palube sondy, ktorá bola krátko na to napravená.
Pri prelete 26. decembra vo vzdialenosti 10 409 km sa hľadali stopové zložky atmosféry mesiaca a snímkovali albedové útvary. Tento prelet viedol po podobnej dráhe ako prelet sondy Voyager 1, vďaka čomu sa mohlo porovnať údaje oboch zariadení s odstupom štvrtiny storočia. Navyše to bol prvý prelet Cassini cez magnetický chvost mesiaca.
Prieskum v rokoch 2006 – 2007.
15. januára 2006 sonda absolvovala desiaty prelet a to vo vzdialenosti 2043 km. V činnosti bol infračervený spektrometer a mapoval sa povrch mesiaca s vysokým rozlíšením. Prebiehalo aj snímkovanie pologule mesiaca odvrátenej od Saturna. Konal sa tiež výskum plazmových polí a magnetosféry.
18. marca, počas 13. cieleného preletu, sa sonda Cassini po prvý raz pri pohľade zo Zeme ukryla za Titan. Skúmala jeho ionosféru aj neutrálnu atmosféru a vlastnosti povrchu, pričom spolupracovala s pozemskými teleskopmi siete DSN. K ďalšiemu podobnému zákrytu došlo v priebehu nasledujúceho cieleného blízkeho preletu sondy okolo mesiaca, 20. mája. Podobné výsledky zákrytu preukázali vierohodnosť týchto informácií.
30. apríla, pri štrnástom cielenom prelete, sa opäť vyskytla porucha. Signál sondy sa dokonca dočasne stratil. Kvôli anomálii bola zvolaná krízová schôdzka. Podarilo sa však zachrániť väčšinu ohrozených údajov, stratilo sa ich len 17 %. Predpokladá sa, že na vine bolo galaktické kozmické žiarenie. Údaje sa týkali prúdenia v atmosfére a radarového mapovania povrchu.
Počas šestnásteho preletu okolo Titanu (2. júla 2006) sonda skúmala mesiac prístrojmi VIMS, ktorý v priebehu približovania získaval údaje pre globálnu mapu, CIRS, ktorý skúmal aerosóly v atmosfére, ISS, ktorý pátral po búrkových javoch, MAPS, ktorý zisťoval pôsobenie mesiaca na magnetosféru Saturna, a UVIS, ktorý vykonával ultrafialové merania. Radar na palube sondy poskytol zreteľný dôkaz existencie uhľovodíkových jazier na Titane. Na radarových záberoch sa našlo množstvo tmavých škvŕn, pričom niektoré sú napojené na sústavu kanálov. 
21. júla prebehol najbližší prelet okolo Titanu vo vzdialenosti , ktorý zmenil sklon dráhy sondy. Hlavným bodom programu preletu bola radarová sondáž krajín okolo severného pólu mesiaca. Počas preletu bola nameraná vyššia hustota atmosféry, ako sa očakávalo. Pomocou merania zákrytu hviezd za Titanom sa tiež zisťoval detailný profil termosféry mesiaca. 
7. septembra došlo k ďalšiemu cielenému preletu okolo Titanu s najväčším priblížením vo výške . Počas príletu hľadala kamera ISS búrkové javy a polárne žiary, zatiaľ čo spektrometer VIMS sa sústredil na mapovanie a fotometrické meranie Titanu. Počas preletu robil spektrometer VIMS snímky vo vizuálnom a infračervenom obore v rozsahu od globálnych záberov po veľmi podrobné detaily. 
9. októbra sa uskutočnil ďalší blízky prelet okolo Titanu (výška ), pričom sa radarom intenzívne skúmali miesta okolo severného pólu, kde sa predpokladali uhľovodíkové jazerá. 
Na snímkach z preletu 25. novembra 2006 bolo objavené zatiaľ najvyššie pohorie na Titane.
3. januára 2007 potvrdila skupina starajúca sa o údaje z radaru sondy, že na Titane sú jazerá naplnené tekutým metánom. 
12. januára prebehol ďalší prelet okolo Titanu spojený s mapovaním jeho povrchu.
22. februára absolvoval Cassini 25. prelet okolo Titanu, počas ktorého prebiehali radarové merania. Mapujúci spektrometer VIMS urobil prvé zábery najvyššej oblasti severnej pologule mesiaca. 
20. decembra sa Cassini priblížil k mesiacu iba na 970 km, pričom boli aktívne spektrometer VIMS a kamery ISS, ktoré urobili farebné zábery celého disku. V priebehu najbližšieho priblíženia radar skúmal južné polárne oblasti. Celkove sa sonda stretla s Titanom v roku 2007 17-krát. 
Prieskum v rokoch 2008 – 2009.
Pri 40.-tom cielenom prelete, 5. januára 2008, sa sonda zamerala na podrobný prieskum miesta, kde pristál modul Huygens. Skúmala sa aj magnetosféra, atmosféra, vznik a vývoj oblačnosti. Počas necieleného preletu 22. januára radar skúmal severnú pologuľu. Po týchto výskumoch mala sonda zmapovaných celkovo 20 % povrchu.
22. februára sa uskutočnil ďalší prelet, počas ktorého sonda pozorovala teleso radarom a ultrafialovým spektrometrom. Vykonávali sa tiež pozorovania zákrytov jasných hviezd zo súhvezdia Veľký pes. Počas preletu 24. marca sa skúmalo miesto pristátia Huygensa a tiež vrchná atmosféra. 12. mája nasledoval prelet, počas ktorého Cassini študoval najmä oblasť "Xanadu" a potenciálny kryovulkán "Tortola Facula", ktorý bol známy z infračervených snímok. Všetky tri prelety boli vo výške asi 1000 km.
O niečo vzdialenejší prelet sonda vykonala 28. mája, čo využila na prieskum exosféry a chemických látok unikajúcich za Saturna. Mapovala sa opäť oblasť "Xanadu" a tiež dunové polia.
V lete 2008 sa sonde Cassini podarilo dokázať prvú existenciu tekutého jazera ("Ontario") a o rok neskôr našla definitívny dôkaz takéhoto jazera aj na severnej pologuli.
V roku 2009 začala na severnej pologuli Titanu jar. Sonda Cassini pozorovala odrazy slnečného svetla od hladiny najväčšej kvapalnej plochy na mesiaci, "Kraken Mare". Vďaka tomu vo vysokom rozlíšení pozorovala jeho ostrovy a pobrežie. Zistilo sa, že more sa skladá z dvoch paniev prepojených 40 km dlhou úžinou. V júni sonda merala hĺbku jazera "Ontario" radarom.
26. decembra 2009 sonda Casisni preletela nad Titanom vo výške 955 km. Okrem sledovania sezónnych zmien na jazerách a moriach pozorovala aj sezónne zmeny atmosféry v polárnej oblasti. Dážď a sneh nad sledovacou stanicou v Madride však spôsobili čiastočnú stratu údajov z tohto preletu.
Prieskum v rokoch 2010 – 2011.
12. januára 2010 sa uskutočnil ďalší cielený prelet vo výške 1 073 km. Počas neho sa skúmal odpar jazera "Ontario Lacus". Prístroj INMS do hĺbky skúmal atmosféru južnej časti mesiaca a hľadal sezónne zmeny. Merali aj prístroje CAPS a spektrometer CIRS, ktorý skúmal teplotu povrchu, stratosféru a analyzoval prvky a zlúčeniny. Sledovala sa aj oblačnosť, vytvárala sa mozaika rovníkového pásma medzi 160 a 270° geografickej dĺžky s rozlíšením 25 až 30 km/pixel. Prístroj MIMI skúmal energetické ióny a elektróny vstupujúce do atmosféry Titanu. Zariadenie RPWS meralo termálnu plazmu a zisťovalo vzájomné interakcie medzi magnetosférami Titanu a Saturnu.
28. januára sonda absolvovala ďalší blízky prelet, počas ktorého jej kamery snímkovali povrch s vysokým rozlíšením. Skúmalo sa aj zloženie atmosféry a oblačnosť. V tomto roku tiež došlo k definitívnemu predĺženiu misie sondy až do roku 2017.
Na základe januárových aj minuloročných radarových meraní hĺbok jazera "Ontario" sa ukázalo, že táto kvapalná plocha je veľmi plytká. Jeho priemerná hĺbka sa pohybuje od 0,4 do 3 metrov a najväčšia dosahuje 7 metrov.
V marci a apríli sonda sledovala oblačnosť a prechody iných mesiacov pred Titanom. Uskutočnili sa aj mapovania mesiaca v globálnom meradle a profil atmosféry. Snímky vo viditeľnom spektre zhotovené v priebehu roka 2010 ukázali, že niektoré oblasti povrchu stmavli. Považuje sa to za dôkaz intenzívnych dažďov, ktoré povrch mesiaca zmáčajú. 21. júna 2010 sonda vykonala svoje najväčšie priblíženie k Titanu vôbec, na vzdialenosť 880 km.
V prvých mesiacoch roka 2011 bol Titan skúmaný prevažne z diaľky a zaznamenávala sa jeho oblačnosť, pri vzdialenom prelete 28. februára aj magnetické pole Saturna v jeho blízkosti. Meralo sa aj gravitačné pole. Májové snímkovanie pri prelete vo vzdialenosti 1873 km sa snažilo zachytiť prípadné sezónne zmeny pred a po rovnodennosti na mesiaci. V júni sonda sústredila pozornosť na oblasť "Xanadu".
Dlhodobé mapovanie zistilo, že niektoré výrazné povrchové útvary počas mnohoročného pozorovania sondou zmenili svoju polohu až o 30 km. Ide o ďalšiu skutočnosť podporujúcu existenciu kvapalného oceánu, na ktorom by tieto útvary spolu s mesačnou kôrou plávali. Na základe toho predstavitelia NASA začali uvažovať o rozšírení prieskumu Titanu ďalšou sondou. V ďalších mesiacoch roku 2011 sonda pokračovala v dlhodobom monitorovaní oblačnosti, zloženia atmosféry a hľadaní sezónnych zmien. V novembri Cassini zahájil novú fázu štúdia nazvanú Titan Exploration at Apoapsis (TEA). Išlo o sériu pozorovaní približne raz za týždeň trvajúcich až 37 hodín, ktoré mali za cieľ najmä monitorovať oblačnosť a detegovať nové molekuly a izotopy v stratosfére prístrojom CIRS. Ku koncu roka počas 79. cieleného preletu mala sonda merať plazmové polia, ale keďže príslušný prístroj CAPS bol mimo prevádzky, vykonávala náhradné pozorovania mesiaca optickými prístrojmi.
Prieskum v rokoch 2012 – 2013.
V roku 2012 bol objavený ľadový oblak kyanovodíka vznášajúci sa nad južným pólom. Priemer tohto mraku bol 100 km a objavil sa vo výške, prekvapivo, až 300 km. Predpokladalo sa, že v týchto výškach je už na sformovanie takéhoto oblaku privysoká teplota. Sonda pokračovala v dlhodobom monitorovaní mesiaca. Sledovala atmosféru, príchod zimy na južnú pologuľu, robila prieskum mesiaca v extrémnej ultrafialovej oblasti spektra a študovala vzájomné pôsobenie Titanu a magnetosféry Saturna. Pri odovzdávaní údajov nameraných počas 81. preletu silný dážď v oblasti príjmovej antény v Austrálii spôsobil stratu časti vedeckých údajov. Okrem toho sa vo februári, marci, apríli a júni pokúšala nájsť nejaké telesá v jeho libračných bodoch. Došlo k ďalšej malej strate údajov. Pri 82. prelete Cassini opäť prechádzal cez magnetický chvost Titanu. Tento prelet bol okrem štandardných meraní použitý aj na výraznejšiu zmenu obežnej dráhy sondy a skrátenie jej obežnej doby. 83. prelet okolo Titanu 22. mája 2012 viedol ponad jeho severný pól a zmenil sklon dráhy Cassini, ktorá z takmer rovníkovej dráhy okolo Saturna začala prechádzať na vysoký sklon 61,7°. Prelet odhalil tmavé oblasti v rovníkovom regióne pomenovanom "Shangri-La" neďaleko miesta, kde pristál Huygens. Boli interpretované ako veľmi plytké plochy kvapalného metánu a etánu, prvé nájdené kvapalné oblasti v rovníkových šírkach. To podľa Lindy Spikerovej z Jet Propulsion Laboratory podkopalo dovtedajšiu predstavu o Titane ako mieste, ktoré má jazerá na póloch a duny na rovníku.
Pri prelete 26. septembra 2012 objavila Cassini na severnom póle útvar, ktorý by mohol byť 400 km dlhou riekou tečúcou do "Ligeia Mare", čo sa neskôr potvrdilo.
V júli 2013 zaznamenala sonda Cassini sezónne zmeny pobrežia "Ligeia Mare". Ako sa s blížiacim sa letom severná pologuľa zohrievala, ľadová prikrývka sa topila a more sa zväčšovalo. 10. júla zaznamenala sonda radarom v "Ligeia Mare" tiež objekt interpretovaný ako ostrov, ktorý však pri ďalšom pozorovaní, 26. júla, už nevidela. Záhadný útvar dostal meno "Magic Island". Sonda monitorovala aj vznik a zánik oblakov nad "Ligeia Mare."
Radarovými obrazmi získanými v priebehu roku 2013 bola určená hĺbka "Ligeia Mare" na 160 – 170 metrov. V máji tohto roku bola tiež na základe údajov sondy okolo severného pólu mesiaca objavená celá sieť riečnych kanálov. Ďalšou analýzou údajov vyplynulo, že tieto rieky pretekajú až 570 m hlbokými kaňonmi.
Prieskum v rokoch 2014 – 2015.
V roku 2014 sa podarilo s vysokým rozlíšením zobraziť podrobnosti na uhľovodíkovom mori "Ligeia Mare" a odvodiť jeho objem. Pri 104. prelete, 21. augusta 2014, vo výške 970 km nad povrchom, sonda Cassini získala údaje, na základe ktorých sa zistilo, že "Kraken Mare" je asi o 100 metrov hlbšie než sa pôvodne predpokladalo. V auguste 2014 sa pred rokom stratený útvar "Magic Island" opäť objavil a jeho plocha sa zväčšila z pôvodných 75 na 160 štvorcových kilometrov. Teórie vysvetľujúce tento neobyčajný jav sú, že ide o vlny na "Ligeia Mare", bubliny vyvierajúceho plynu, alebo vynárajúce sa kryhy materiálu z dna. Sonda tiež dokázala, že jazero "Ligeia Mare" je tvorené metánom a nie etánom, ako sa dovtedy usudzovalo.
Prieskum v rokoch 2016 – 2017.
Sonde sa podarilo zachytiť slnečné svetlo odrazené od "Ligeia Mare" a ďalších dvoch jazier. Vďaka snímkam boli prvýkrát detekované vlny na týchto kvapalných útvaroch.
25. júla 2016 preletel Cassini nad Titanom vo výške 976 nad povrchom. Jeho radar zobrazil v pomerne dobrej kvalite povrchové útvary, ako napríklad duny a nikdy predtým nezobrazenú oblasť blízko dávno známej "Xanadu", ktorá bola pomenovaná "Xanadu annex".
Pri prelete okolo Titanu koncom októbra 2016 sonda nasnímala metánové mraky nad severnou pologuľou telesa, na ktorej práve panovalo leto.
22. apríla 2017 vykonala starnúca sonda Cassini posledný blízky prelet okolo Titanu. Prelet s najväčším priblížením na vzdialenosť 979 km bol jej 127. v poradí. Z prístrojov sondy bol aktívny predovšetkým radar, ktorý naposledy skúmal kvapalné útvary na mesiaci. Skúmali sa tiež ióny a neutrálne častice v okolí mesiaca a jeho magnetický chvost. Prelet zároveň zmenil dráhu sondy na bližšiu k Saturnu.
V septembri 2017 bola vyslúžilá sonda Cassini úmyselne navedená do atmosféry Saturna, aby v nej zhorela a nemohla tak kontaminovať Saturnove mesiace prípadnými mikróbami na svojom telese. Pri jej zániku asistoval práve Titan. Dňa 11. septembra 2017 preletela okolo neho tak, aby pozmenil jej dráhu a naviedol ju do Saturnovej atmosféry. Aj roky po zániku sondy sa však zverejňujú jej nové objavy ohľadom Titanu na základe dát, ktoré vedci postupne analyzujú.
Budúci výskum.
V roku 2011 sa objavil návrh sondy TiME (Titan Mare Explorer). Išlo by o sondu s pristávacím puzdrom, ktorá by plávala na uhľovodíkovom jazere alebo mori na Titane.
V decembri 2017 agentúra NASA vybrala dva projekty, ktoré by sa teoreticky mohli zrealizovať a zlietnuť v polovici dvadsiatych rokov 21. storočia. Jedným z nich je sonda na Titan menom "Dragonfly" (anglicky vážka). Ide o sondu v podobe dronu lietajúcu v atmosfére Titanu. Mala by vykonávať chemický prieskum a analýzu obývateľnosti desiatok rôznych lokalít, ktoré môže od seba deliť aj vzdialenosť niekoľko kilometrov. Bude z nich odoberať malé vzorky a analyzovať ich hmotnostným spektrometrom. Návrh zastupuje Elizabeth Turtlová z Johns Hopkins University Applied Physics Laboratory (APL) v Laurel, štát Maryland. Definitívne potvrdenie tohto návrhu prišlo v roku 2024. Jej štart sa predpokladá v júni 2028 a v prípade dodržania tohto termínu štartu by "Dragonfly" k Titanu doletela v roku 2034.
Výskumníci z Washington State University sa zase snažia predložiť návrh ponorky do mora kvapalného metánu, ktorá bude schopná plávať na hladine, no rovnako aj klesnúť k dnu.
V roku 2021 NASA udelila vedeckému tímu Glenn Research Center grant, ktorý má použiť na výskum uskutočniteľnosti návrhu na dovezenie vzoriek z Titanu na Zem. 
Možnosť života.
Po veľkých ľadových mesiacoch je Titan opovažovaný za najnádejnejší kandidát na teleso v slnečnej sústave, na ktorom by sa teoreticky mohol rozvinúť mimozemský život. Za túto možnosť hovorí prítomnosť organických molekúl. Vďaka nim je atmosféra Titanu relatívne podobná atmosfére dávnej Zeme. Proti tejto možnosti stojí fakt, že chýba základná zložka života - tekutá voda. Pri povrchových teplotách -179°C je všetka voda na mesiaci vo forme veľmi pevne zmrznutého ľadu. Potenciálny život na Titane by tak mal s najväčšou pravdepodobnosťou odlišnú biochémiu ako pozemský, alebo by sa mohol vyskytovať len v prípadnom podpovrchovom kvapalnom oceáne. Pravdepodobnosť jeho vzniku by zvýšilo, ak by bol tento podpovrchový oceán v kontakte s horninami.
Špekulácie o možnom živote na Titane zosilneli v roku 2017, keď na ňom vedci potvrdili prítomnosť akrylonitrilu. V podmienkach mesiaca by táto pre ľudí jedovatá, karcinogénna molekula mohla vytvoriť štruktúru podobnú lipidovým dvojvrstvám, ktoré ohraničujú pozemské živé bunky. 
Zlepšenie podmienok pre život na Titane by mohlo nastať v ďalekej budúcnosti, keď sa Slnko zmení na červeného obra. Zem sa dôsledkom toho stane neobývateľnou, ale na vzdialenom Titane bude zvýšenie teplôt pôsobiť, naopak, priaznivo.
Pomenovanie.
Christiaan Huygens pôvodne pomenoval mesiac "Saturni luna". Neskôr, keď boli objavené ďalšie mesiace Saturnu (Tethys, Dione, Rhea, Iapetus, Mimas a Enceladus), používal sa názov "Huygensov", alebo "Saturn VI" (šiesty v poradí podľa vzdialenosti od Saturnu). Meno Titan pochádza z roku 1847 od Johna Herschela. Pomenovaný bol po Titanoch, deťoch Urana – boha nebies a Gaie – bohyne Zeme. Titanov bolo dvanásť, šesť mužov a šesť žien. Saturn bol najmladším z Titanov. Spočiatku chránili trón svojho otca Urana, neskôr sa však Saturn proti otcovi vzbúril, zvrhol ho z trónu a sám sa vyhlásil za vládcu sveta. Keď to isté chcel urobiť Saturnov syn Jupiter, Titani bojovali na strane Saturna. Saturn bol však porazený a vláda Titanov nad svetom skončila.

</doc>
<doc id="9304" url="https://sk.wikipedia.org/wiki?curid=9304" title="Rea (mesiac)">
Rea (mesiac)

Rea alebo Rhea je druhý najväčší prirodzený satelit Saturna. Objavil ho taliansky astronóm Giovanni Domenico Cassini v roku 1672. Meno dostal po manželke Titana Krona (v Ríme Saturna), ktorý vládol svetu, predtým než ho zvrhol vlastný syn Zeus, Rheii.
Mesiac sa skladá zo zmesi vodného ľadu a kremičitých hornín s približne rovnakým zastúpením. Nedá sa vylúčiť, že Rhea má jadro z kameňa. Na západnej pologuli sú oblasti pokryté ľadom alebo srieňom, na východnej tmavšej pologuli sa pravdepodobne nachádzajú neostré povrchové útvary podobné útvarom na povrchu Dione. Jej povrch je husto pokrytý impaktnými krátermi, čím pripomína povrch Mesiaca alebo Merkúra a patrí medzi najstaršie povrchy v slnečnej sústave.
Fyzikálne vlastnosti.
Rhea patrí medzi veľké a prográdne obiehajúce mesiace. Má guľový tvar s priemerom , čo z nej robí druhý najväčší mesiac Saturna a deviaty najväčší mesiac slnečnej sústavy vôbec. Zároveň je najväčší známy mesiac (okrem našeho Mesiaca), ktorý nemá ani len náznaky atmosféry. Hustota Rhei je 1,24 g/cm3.
Dráha a rotácia.
Rhea obieha Saturn po takmer kruhovej dráhe s excentricitou 0,001 v strednej vzdialenosti . Je prvý mesiac, ktorý obieha za komplexom hlavných Saturnových mesiacov a celkove sedemnásty mesiac v poradí od Saturna. Rotácia Rhei je viazaná, to znamená, že k Saturnu je privrátená stále tou istou stranou. Jedna strana mesiaca vždy letí dopredu a preto je pokrytá oveľa väčším množstvom kráterov ako opačná strana.
Povrch.
Po prelete sondy Voyager 1, ktorá urobila snímky tohto mesiaca s rozlíšením astronómovia zistili, že povrch mesiaca pokrýva čistý biely ľad. Kvôli nízkej teplote, ktorá kolíše od 99 do 73 K (na niektorých miestach v noci až po 53 K) je ľadová kôra tvrdšia než oceľ. Pretože Rhea nemá nijakú atmosféru, na kráteroch nie sú viditeľné žiadne stopy po erózii. Podrobnejší pohľad na Rheu poskytla v roku 2006 astronómom sonda Cassini, ktorá urobila snímky v ultrafialovej, vizuálnej a blízkej infračervenej oblasti spektra a z nich bola potom vytvorená mapa, na ktorej vynikli jemnejšie štruktúry. Okrem kráterov sú častým povrchovým útvarom taktiež zlomy, ktoré sa tiahnu krížom cez mesiac a na snímkach vyzerajú ako svetlejšie pruhy na tmavšom pozadí. Nachádzajú sa na strane odvrátenej od Saturna. Predpokladá sa, že vznikli pretlačením materiálu na povrch mesiaca vplyvom takzvaného ľadového vulkanizmu. Svetlejšie zafarbenie by mohlo byť námrazou vodnej pary, ktorá veľmi dávno unikla z trhlín.
Povrch Rhey je pokrytý krátermi hustejšie, než povrch iných veľkých mesiacov bez atmosféry napríklad Tethydy alebo Dione. Najväčšie majú hĺbku až niekoľko kilometrov. Západná pologuľa má viac impaktných kráterov ako východná. Menej kráterov sa nachádza v oblasti rovníka po obvode celého mesiaca. Najväčší z nich je "Izanagi" s priemerom ležiaci na južnej pologuli blízko nultého poludníku.
Prstence.
Rhea je prvým mesiacom, pri ktorom sa našli silné dôkazy o tom, že má prstenec. Do tej doby boli známe prstence len okolo planét. Rhein prstenec je veľmi riedky, zo Zeme nepozorovateľný a je to v podstate široký disk zvyšného materiálu. Objavila ho sonda Cassini počas tesného preletu okolo tohto mesiaca v novembri 2005. Predpokladaná vzdialenosť disku od stredu mesiaca je okolo . Jedným z možných vysvetlení vzniku prstencov hovorí, že ide o pozostatky po kolízii s asteroidom alebo kométou v dávnej minulosti.
Mytológia.
Mytologická Rhea, po ktorej dostal mesiac meno, bola bohyňa úrody a plodnosti zeme a patrila medzi Titanov. Titani boli deti bohyne zeme Gaie a boha neba Urána. Bolo ich celkovo dvanásť, šesť mužov (Okeanos, Koios, Krios, Hyperión, Iapetos a Kronos) a šesť žien (Thea, Rhea, Mnemosyna, Foibe, Themis, Téthys). Niektoré z ich mien nesú ďalšie Saturnove mesiace. Titan Kronos (Chronos) bol gréckou obdobou rímskeho boha Saturna. Saturn bol nielen Rheiným bratom, ale aj jej manželom. Mali spolu šesť detí, z ktorých najmladší Zeus (Jupiter) sa v dospelosti stal vládcom všetkých bohov.

</doc>
<doc id="9305" url="https://sk.wikipedia.org/wiki?curid=9305" title="Japetus (mesiac)">
Japetus (mesiac)

Japetus (iné názvy: Iapetus, Japetos, Saturn VIII) je prirodzený satelit planéty Saturn, ktorú obieha medzi dráhami Titanu a Phoebe vo vzdialenosti 3,56 miliónov km. Objavil ho 25. októbra 1671 Giovanni Domenico Cassini a už jeho zaujala skutočnosť, že ho mohol pozorovať iba na jednej strane materskej planéty; na druhej ho svojim ďalekohľadom nedokázal nájsť. Dnes vieme, že je to spôsobené odlišným albedom oboch pologulí satelitu, z ktorých jedna odráža 35 % dopadajúceho slnečného svitu, zatiaľ čo druhá až 50 %.
Stredným priemerom sa Japetus radí na tretie miesto medzi Saturnovými mesiacmi, za Titan a Rheu. Jeho hustota je veľmi nízka, iba 1,27 g/cm3, takže možno predpokladať, že sa skladá prevažne z vodného ľadu s prímesou silikátových hornín. Až do preletu sondy Voyager 2 22. augusta 1981 mali astronómovia vo vzťahu k Japetu viac otázok ako odpovedí, záhadou boli najmä odlišné reflexívne schopnosti povrchu. Dnes v zásade existujú dve hypotézy, prečo má povrchová vrstva Saturnovho satelitu tak rôznorodý vzhľad – teória impaktov-sopiek a teória Phoebe. Obe vychádzajú z premisy, že anomáliou je tmavá pologuľa.
Prvá hypotéza predpokladá, že tmavý materiál sa na povrch dostal kombináciou sopečnej činnosti a impaktov. Druhá označuje za pôvodcu tmavého zafarbenia mesiac Phoebe, z ktorého mohol byť materiál vyvrhnutý impaktom a následne „zozbieraný“ Japetom. Nasvedčovala by tomu skutočnosť, že tmavá pologuľa je obrátená v smere obežnej dráhy satelitu (Japetus má viazanú rotáciu), takže by sa na nej prach a úlomky z Phoebe mohli naozaj usadzovať. Ani jedna hypotéza zatiaľ nebola dokázaná, proti druhej však svedčia najnovšie údaje o Phoebe, získané sondou Cassini.
Na prelome rokov 2004 a 2005 zhotovila sonda Cassini veľa snímok Japeta, ktorých rozlíšenie je lepšie ako v prípade snímok sondy Voyager 2. Bolo zistené, že tmavá pologuľa (označovaná ako "Cassini Regio") je rovnako ako pologuľa svetlá posiata množstvom kráterov – najväčší má priemer . Vedcov však prekvapilo zistenie, že v "Cassini Regio" sa pozdĺž rovníka tiahne horský hrebeň dlhý viac ako a vysoký až . Čo spôsobilo vznik tak gigantického pohoria je dosiaľ nejasné.

</doc>
<doc id="9306" url="https://sk.wikipedia.org/wiki?curid=9306" title="Diona (mesiac)">
Diona (mesiac)

Diona alebo Dione je prirodzený satelit Saturna. Objavil ho taliansky astronóm Giovanni Domenico Cassini v roku 1684. Meno dostal po matke gréckej bohyne Afrodity.
Povrch.
Mesiac sa skladá z polovice z kremičitanov a zvyšok tvorí vodný ľad. Povrch Dione je tmavší ako povrch iných Saturnových mesiacov, čo nasvedčuje tomu, že sa tu vyskytujú kamenné plochy nepokryté ľadom. Satelit je posiaty množstvom kráterov, z ktorých veľká väčšina nepresahuje svojím priemerom . Najväčší z nich, Amata, má priemer takmer . Snímky Voyageru 2 odhalili jasnú oblasť okolo krátera, ktorú tvoria svetlé pruhy. Sú to pravdepodobne zlomy vytvorené presakujúcou a následne mrznúcou vodou. Je to 4. najväčší mesiac Saturna.
Na povrchu, blízko rovníka, sa nachádzajú svetlé pruhy neznámeho pôvodu. Vzhľadom na to, že prechádzajú cez ďalšie povrchové útvary ide o mladý výtvor. Sú rovnobežné, tenké (do 5 km) a dlhé desiatky až stovky kilometrov. Nazývajú sa "linear virgae". Možným vysvetlením tohto povrchového útvaru je, že ho vytvoril dopad materiálu (z prstencov, ostatných mesiacov alebo vesmírneho odpadu) pri nízkej rýchlosti.
Oceán.
V roku 2013 bola, na základe analýzy údajov a snímok sondy Cassini, zverejnená hypotéza o existencii podpovrchového oceánu na Dione v minulosti, v časoch jeho formovania.
V septembri 2016 vydala trojica vedcov z belgického Kráľovského observatória prácu, akceptovanú na publikovanie v časopise "Geophysical Research Letters", naznačujúcu existenciu súčasného oceánu. Autori analyzovali údaje o gravitácii a tvare telesa, pričom dospeli k záveru, že povrchová vrstva hrúbky 99 ± 23 km obklopuje 65 ± 30 km hlboký globálny oceán. Pokiaľ sú použitý model a závery správne, ide o prvý dôkaz existencie súčasného oceánu na Dione.
Atmosféra.
V apríli 2010 prístroje na palube bezpilotnej sondy Cassini-Huygens, ktorá preleta okolo Dione, detekovali tenknú vrstvu molekulárnych kyslíkových iónov okolo Dione. Vrstva je natoľko tenká, že ju vedci označujú skôr za exosféru než riedku atmosféru. Hustota molekulárnych kyslíkových iónov určená z údajov plazmového spektrometra Cassini sa pohybuje od 0,01 do 0,09 na cm3. 
Prístroje sondy Cassini nedokázali priamo detekovať vodu v exosfére, ale zdá sa, že vysoko nabité častice zo silných radiačných pásov planéty by mohli rozdeliť vodu v ľade na vodík a kyslík. 

</doc>
<doc id="9307" url="https://sk.wikipedia.org/wiki?curid=9307" title="Tetyda (mesiac)">
Tetyda (mesiac)

Tetyda alebo Tethys je prirodzený satelit Saturna. Objavil ho taliansky astronóm Giovanni Domenico Cassini v roku 1684. Svoje meno dostal mesiac Tethys po dcére boha Urána a bohyne Gaie.
Teleso sa skladá prevažne z vodného ľadu a kremičitanov. Na jeho povrchu je výrazná ryha zvaná Ithaka Chasma tiahnuca sa od severného pólu k južnému. Jej priemerná šírka je a priemerná hĺbka . Pôvod zlomu nie je jasný, pravdepodobne sa vytvoril pri chladnutí mesiaca. Povrch je posiaty impaktnými krátermi, ktoré sa však nezdajú byť ostré. Práve preto, že povrch mesiaca pravdepodobne prešiel fázou ohrevu, pri ktorom sa ľad sčasti roztopil. Tethys má dlhé údolia a veľké krátery. Najdlhšie údolie Itaka, meria až a najväčší kráter Odyseus má priemer .

</doc>
<doc id="9308" url="https://sk.wikipedia.org/wiki?curid=9308" title="Enceladus (mesiac)">
Enceladus (mesiac)

Enceladus (definitívne astronomické označenie Saturn II) je mesiac planéty Saturn, jeden z najväčších mesiacov objavených do 19. storočia.
Objavil ho nemecko-britský astronóm William Herschel v roku 1789. Mesiac bol pomenovaný podľa jedného z gigantov, Enkelada, ktorého zahubila bohyňa Pallas Aténa tým, že na neho hodila ostrov Sicília. Meno navrhol objaviteľov syn, astronóm John Herschel v roku 1847.
Enceladus obieha v riedkom vonkajšom Saturnovom prstenci známom ako prstenec E a sonda Cassini potvrdila, že dodáva materiál do tohto prstenca. Mesiac sa skladá najmä z ľadu, v dôsledku čoho má jeho povrch najvyššiu odrazivosť spomedzi všetkých veľkých telies slnečnej sústavy. Doteraz vykazuje sopečnú aktivitu, ktorá sa prejavuje vo forme výtryskov ľadových gejzírov – tzv. kryovulkanizmus. Zo starších geologických období sa na jeho povrchu zachovali oblasti pomerne husto posiate krátermi, ale krátery s priemerom väčším ako sa na mesiaci už nevyskytujú, pretože ich kryovulkanická činnosť vyhladila alebo prekryla. Geologicky najaktívnejšie sú oblasti okolo južného pólu. Výskyt kvapalnej vody v hlbinách tohto mesiaca vedie k špekuláciám o možnom výskyte mimozemského života.
Doteraz najnovšie poznatky o tomto mesiaci pochádzajú zo sondy Cassini, ktorá obiehala okolo Saturna do roku 2017.
Fyzikálne vlastnosti.
Enceladus má tvar podobný guli s rozmermi 512 x 495 x , čím je šiestym najväčším mesiacom Saturna. Aj jeho najväčší priemer je len desatinou priemeru Titanu, najväčšieho Saturnovho mesiaca. Napriek tomu si dokázal udržať atmosféru podobne ako Titan, i keď atmosféra Encelada je veľmi riedka a bola zistená až na základe meraní sondy Cassini.
Medzi pevnými telesami slnečnej sústavy má Enceladus najvyššie albedo – odráža 99 % dopadajúceho slnečného svetla, čo je viac, ako odrazivosť listu papiera. Jeho hustota je iba 1,12 g/cm3, z čoho vyplýva, že podstatnú zložku jeho objemu tvorí ľad.
Dráha a rotácia.
Enceladus obieha Saturn po dráhe s veľkou polosou , čo sú necelé dve tretiny vzdialenosti Mesiaca od Zeme. Jeho obežná dráha sa nachádza medzi dráhami mesiacov Mimas a Tethys. Je to jedenásty známy mesiac v poradí od planéty. Jeho dráha má pomerne veľkú excentricitu a minimálna (pericentrum) a maximálna (apocentrum) vzdialenosť od planéty sa navzájom líšia až o . Enceladus je v dráhovej rezonancii 1:2 s mesiacom Dione.
Rovnako ako väčšina ostatných Saturnových mesiacov má aj Enceladus viazanú rotáciu a okolo vlastnej osi sa otočí raz za 32 hodín a 53 minút. Rovnaký čas mu trvá aj jeden obeh okolo planéty. Jeho rotačná os je iba minimálne sklonená k rovine obežnej dráhy, čo je podobné ako u mesiaca Mimas.
Geologicky aktívne sú najmä oblasti okolo južného pólu mesiaca, čo je prekvapivé. Predpokladá sa, že Enceladus sa v minulosti v priestore pretočil, čím sa zahrievané, rozpínajúce sa a teda aj menej husté časti telesa dostali na pól, pričom oblasť s hustejšou hmotou sa dostala na rovník. Vnútorný ohrev mesiaca Enceladus je pravdepodobne tiež výsledkom jeho excentrickej dráhy okolo planéty Saturn. Mesiac počas obehu okolo planéty periodicky stláčajú a naťahujú slapové sily, čo v jeho vnútri vedie k premene mechanickej energie na energiu tepelnú.
Atmosféra.
Enceladus má veľmi riedku atmosféru, ktorá však zrejme nie je súvislá a vyskytuje sa len miestami. Je zložená najmä z vodnej pary (65 %) a molekulárneho vodíka (20 %). Zvyšné percentá pripadajú predovšetkým na oxid uhličitý s malou prímesou dusíku a oxidu uhoľnatého. Hustota vodnej pary kolíše s výškou, čo napovedá, že pochádza z lokalizovateľného zdroja.
Keďže gravitácia mesiaca je veľmi slabá a nestačí na trvalé udržanie atmosféry, musí existovať mechanizmus, ktorý unikajúce častice do atmosféry dopĺňa. Predpokladá sa, že zdrojom častíc sú ľadové gejzíry. Materiál vyvrhnutý gejzírmi z vnútra mesiaca tvorí predovšetkým voda v podobe drobných ľadových kryštálikov, vodné pary a ionizované atómy a molekuly. Vyvrhovaný materiál obsahuje tiež molekulárny vodík, dusík, oxid uhoľnatý a ďalšie látky. Sonda Cassini detegovala v týchto výtryskoch hlavne molekulárny vodík, metán a oxid uhličitý. Množstvo metánu bolo nečakané a takáto koncentrácia môže byť vytváraná metanogenézou (tvorba metánu živými organizmami). Môže však ísť aj o rozklad prvotnej organickej hmoty (z komét) v jadre mesiaca, a metán sa uvoľňuje cez hydrotermélne procesy.
Pozorovania zvláštnych mrakov, ktoré tryskajú z povrchu mesiaca, by mohli vysvetliť veľké zásoby vody pod povrchom mesiaca. Vodné a ľadové častice vytvárajúce mraky by mohli tryskať cez prieduchy vedúce do pravdepodobne tekutého a teplého vnútra Encelada.
V blízkosti mesiaca objavila sonda Cassini aj zvýšenú koncentráciu prachových častíc.
Povrch.
Povrch mesiaca sa podľa prvých záberov kozmických sond podobal na povrchy už známych Jupiterovych mesiacov Európy a Ganymeda. Pokrývajú ho trhliny v ľadovej kôre s rozvetvenou štruktúrou a množstvo kráterov. Rozbor spektra urobený sondou Cassini nepotvrdil prímes metánu a oxidu uhličitého v ľade, takže existuje predpoklad, že Enceladus pokrýva čistý vodný ľad nanajvýš so stopovými prímesami iných látok. Povrchová teplota je pomerne nízka a paradoxne väčšia na póloch, kde dosahuje 85 – 110 K ako na rovníku (80 K). Najvyššie teploty boli namerané v blízkosti zlomov v ľadovej kôre a dosahovali viac než 110 K (−163 °C).
Na ľadovom povrchu je možné rozpoznať najmenej päť rôznych typov terénov: početné deformácie, trhliny a preliačiny, ale iba málo kráterov, mnohé pretvorené plastickým tečením povrchových vrstiev mesiaca. Niektoré oblasti sú posiate krátermi veľmi nahusto, kým iné neobsahujú skoro žiadne. To svedčí o odlišnom veku týchto oblastí. Najväčší kráter má priemer asi . Na Encelade sú tiež mierne sa zvažujúce pohoria s výškou do dvoch kilometrov.
Na niektorých snímkach zo sondy Cassini sú viditeľné rozhádzané ľadové bloky s priemerom asi 10. Charakter týchto oblastí je značne odlišný od zvyšku mesiaca.
Je zrejmé, že celý povrch je relatívne mladý (niektoré oblasti mladšie ako 100 miliónov rokov) a od veľkého bombardovania krátko po vzniku slnečnej sústavy bol najmenej raz pretavený. Preto sa predpokladá existencia aktívneho kryovulkanizmu a azda aj podpovrchového oceánu v hĺbkach okolo . Geologicky aktívna je najmä južná pologuľa mesiaca. Rozsiahle ryhy a praskliny na severnej pologuli tiahnuce sa neraz aj cez krátery však dokazujú, že nejaké známky geologickej aktivity nesie aj severná pologuľa mesiaca.
Tigrie pásy.
Tigrie pásy sú štyri obrovské, v podstate rovnobežné trhliny, v ľadovej kôre v južnej polárnej oblasti Enceladu. Tiahnu sa v dĺžke mnoho kilometrov a s pravidelnou vzdialenosťou 35 km od seba. Pravdepodobne vznikli v dôsledku pôsobenia slapových síl (ktoré sú na póloch najsilnejšie) len nedávno, možno len pred niekoľkými desiatkami rokov.
Ľad pri trhlinách je flexibilný, tlak vody neumožňuje uzatvorenie/zmrznutie trhlín a vystreknutá voda padá zamrznutá späť a spevňuje okraje trhliny. Trhliny preto nevznikajú na severnej časti a sú rovnobežné.
Infračervené zábery zo sondy Cassini ukázali, že trhliny a ich okolie majú najväčšiu teplotu z celého povrchu mesiaca vôbec. To viedlo k zisteniu, že práve z týchto trhlín tryskajú na povrch ľadové fontány. Presné miesto výtryskov sa podarilo určiť na základe údajov z preletu sondy nad povrchom Encelada 11. augusta 2008. Štyri ústia gejzírov, ktoré vtedy vedci objavili, dostali pomenovanie "Damašek", "Bagdad", "Alexandria" a "Káhira".
Vnútro.
Enceladus je pomerne malý, napriek tomu však vykazuje rozsiahlu geologickú aktivitu. Vyvolávajú ju pravdepodobne slapové sily planéty Saturn, podobne ako pri Jupiterových mesiacoch Io a Europa. Slapové trenie ľadových blokov mesiaca umožňuje jeho excentrická dráha. Keď je Enceladus najbližšie k planéte, pôsobí naň totiž nezanedbateľne väčšia gravitačná sila, ako keď je od planéty najďalej. Pod jej vplyvom sa ľadové bloky tvoriace kôru mesiaca posúvajú rádovo niekoľko desiatok centimetrov. Pri tomto periodickom pohybe hmôt mesiaca vzniká teplo, ktoré udržiava vrstvy pod jeho povrchom v kvapalnom stave. Mesiac má teda podpovrchový oceán. Pôvodne sa predpokladalo, že tento oceán sa nerozprestiera pod celou ľadovou kôrou, ale iba pod južným pólom telesa, ktoré je geologicky najaktívnejšie. Na základe činnosti sondy Cassini zahŕňajúcej zmeny obežnej dráhy mesiaca, zmeny jeho gravitácie a merania intenzity magnetického poľa sa zistilo, že tento podpovrchový oceán je globálny, čiže leží pod celým povrchom.
Predpokladá sa, že k vzniku podpovrchového oceánu môže prispievať aj skutočnosť, že dráhy Encelada a Dione sú v rezonančnej väzbe, čo vyvoláva vnútri obidvoch mesiacov dodatočné slapové sily. Spolupôsobiť môže aj mesiac Mimas. Vplyv slapových síl by však nestačil na roztavenie ľadu, preto sa vedci domnievajú, že vnútro Encelada musí obsahovať aj iné tekuté látky s nízkym bodom varu.
Prstenec E a ďalšie mesiace.
Prstenec E je vonkajší prstenec systému Saturnovych prstencov rozprestierajúci sa vo vzdialenostiach rovnajúcich sa trom až ôsmim polomerom Saturna, čo zodpovedá vzdialenosti 181 000 od stredu planéty. Tvoria ho extrémne malé častice s rozmermi okolo jedného mikrometra. Pozdĺž dráhy Enceladu, ktorý v prstenci obieha, je prstenec výrazne zjasnený. Astronómovia predpokladajú, že častice do tohto širokého difúzneho prstenca dodáva práve Enceladus. Ľadové výtrisky z Encelada sú možno dokonca zodpovedné aj svetlé povrchy mesiacov Tethys, Mimas, Dione a Rhea. Vyvrhované častice ľadu v podobe miniatúrnych kryštálikov sa zarezávajú do ľadových povrchov týchto mesiacov vysokými rýchlosťami niekoľko km/s. Bez týchto ľadových čiastočiek by povrch mesiacov postupne zošedol v dôsledku bombardovania elektricky nabitými časticami slnečného vetra.
Kozmický prieskum.
Prvé snímky mesiaca vyhotovila počas preletu okolo Saturna sonda Voyager 1 v decembri 1980, ale snímky s lepším rozlíšením, umožňujúcim jeho vedecké skúmanie, získal až Voyager 2 v auguste 1981.
Intenzívny prieskum Encelada sa začal zásluhou sondy Cassini, ktorá okolo neho 147× preletela, z toho 23 preletov bolo klasifikovaných ako veľmi blízke. Enceladus bol hneď po Titane druhým najdôležitejším cieľom výskumu tejto sondy medzi mesiacmi. Úlohou sondy bolo overiť platnosť hypotézy o geologickej aktivite a tiež o tom, či častice pochádzajúce z aktívnych gejzírov zásobujú časticami prstenec E. Snímky mesiaca zo sondy Cassini majú až 10-krát väčšie rozlíšenie ako jeho snímky z Voyagerov 1 a 2.
Prvé tri prelety sondy Cassini nad Enceladom prebehli 17. februára, 9. marca a 14. júla 2005. Po prvýkrát sa sonda priblížila na , po druhýkrát na , po tretíkrát iba na . Podarilo sa získať veľa snímok s vysokým rozlíšením. Merania magnetického poľa v blízkosti Encelada odhalilo prítomnosť iónov, pravdepodobne ionizovanej vody, pochádzajúcich zrejme z veľmi riedkej atmosféry. Ďalšie prelety vo väčšej vzdialenosti sa uskutočnili 29. marca () a 21. mája 2005 (). 14. júla roku 2005 Cassini preletel okolo tohto mesiaca vo výške iba , čo bol v tej dobe najbližší uskutočnený prelet v histórii kozmonautiky. Počas preletu prístroj MAG (magnetometer) monitoroval interakcie Encelada s plazmou Saturnovej magnetosféry. Pri preletových meraniach bolo dokázané, že Enceladus má riedku atmosféru. Počas dvoch obletov zaznamenal magnetometer ohyb siločiar magnetického poľa okolo Enceladu, čo mohla spôsobiť iba prítomnosť atmosféry. Snímky mesiaca Enceladus s vysokým rozlíšením zachytávali výtrysky ľadového materiálu. 9. októbra 2008 sa uskutočnil prelet, ktorý bol výnimočný tým, že bol veľmi tesný. Sonda sa priblížila k tomuto mesiacu len na vzdialenosť od jeho povrchu.
Podľa snímok Encelada z decembra 2008 zo sondy Cassini sa niektoré terénne útvary na Encelade pohybujú. Prehliadky najnovších snímok ukázali, že veľké časti povrchu sa posunuli jedným smerom. Ide o neobvyklý prejav tektonickej aktivity, ktorý naznačuje, že pod povrchom Encelada sa nachádza oceán kvapalnej vody.
S blížiacim sa koncom misie sondy Cassini začala sonda prelietať aj ponad severný pól Enceladu. Nemohla to urobiť počas prvých rokov služby, pretože v tom čase bol pól mesiaca trvale v tieni. Posledné prelety urobila dosluhujúca sonda koncom roku 2015. Predposledný z nich bol význačný tým, že jeho najbližší bod ležal len vo výške 48 km nad povrchom telesa a sonda pri ňom preletela priamo cez gejzír. Celkový počet preletov tejto sondy okolo Encelada dosiahol číslo 22.
Možnosť života.
Keďže pod ľadovou kôrou mesiaca sa veľmi pravdepodobne nachádza voda v tekutom skupenstve, nedá sa vylúčiť ani existencia živých organizmov na tomto mesiaci. V porovnaní s inými telesami slnečnej sústavy je Enceladus jedným z najnádejnejších kandidátov na hľadanie života mimo Zeme. Ale pokiaľ na Encelade život je, s najväčšou pravdepodobnosťou sú to len formy mikroorganizmov, schopných žiť v extrémnych podmienkach. Larry Esposito z Coloradskej univerzity o vode na Encelade tvrdil: „Nie je vôbec jasné, či podzemná voda na Encelade je pre život vhodná." Sonda Cassini ku koncu svojej životnosti prelietala cez ľadové výtrysky mesiaca, aby do tejto otázky vniesla trochu svetla. Na priamu detekciu života však vybavená nebola. V ľadových zrniečkach a vodných parách, ktoré tieto výtrysky obsahovali, našla molekulárny vodík. Ten by mohol byť podľa hlavnej autorky článku publikovaného v roku 2020, Christine Rayovej, zdrojom potravy pre mikroorganizmy. Na Zemi totiž hlbokomorské anaeróbne mikroorganizmy žijúce pri hydrotermálnych výveroch metabolizujú vodík za vzniku metánu. Autori pripúšťajú aj ďalšie potenciálne zdroje potravy pre prípadné mikróby.
Bob Brown, pracovník pracujúci na misii Cassini, povedal na konferencii vo Viedni, že Enceladus má k dispozícii základné chemické stavebné kamene pre vznik života alebo aspoň jeho predchodcov. Jeffrey Kargel z Arizonskej univerzity však v článku pre časopis "Science" napísal, že prípadný život ale bude v najlepšom prípade mikrobiálny, hlboko pod povrchom v mrazivom podpovrchovom oceáne: "Žiadny život, pokiaľ by existoval, by nemohol byť za takýchto podmienok hojný. Musel by znášať nízke teploty, minimum metabolizovateľnej energie a možno aj dosť drsné chemické prostredie. Viac-menej však nemôžeme vylúčiť možnosť, že by Enceladus mohol byť vzdialenou základňou života." Prítomnosť života dodnes nebola dokázaná ani vyvrátená.
Mytológia.
Mýtický Enceladus (v gréckej mytológii "Enkelados") bol jedným z gigantov, potomkov bohyne Zeme Gaie. Giganti boli obludní obri s nesmiernou silou. Vzbúrili sa proti bohom sídliacim na Olympe pod vedením Dia, ale boli porazení. Encelada najvyšší boh Zeus opálil bleskom a preto z boja ušiel. Na úteku však na neho bohyňa Aténa hodila ostrov (dnes známy ako Sicília). Podľa tohto mýtu je práve Enceladus zodpovedný za plamene, ktoré šľahajú zo sopky Etna, pretože poď ňou sídli.

</doc>
<doc id="9309" url="https://sk.wikipedia.org/wiki?curid=9309" title="Mimas (mesiac)">
Mimas (mesiac)

Mimas je prirodzený satelit Saturna s priemerom približne . Obieha ďaleko za Saturnovým prstencom označovaným ako F. Jeho pomenovanie vzniklo podľa Mima, syna gréckej bohyne Gaie. Objavil ho William Herschel v roku 1789. Podľa neho je pomenovaný tiež najväčší kráter na mesiaci.
Mimas je prvý z veľkých mesiacov pri planéte Saturn, obieha planétu zvonku jej sústavy prstencov. Má viazanú rotáciu, t. j. k Saturnu je otočený tou istou stranou. Mimas je okrúhly, ale nie je to presná guľa, pretože toto teleso je o dlhšie ako je široké. Jeho povrch je posiaty množstvom kráterov. Jedna z najnebezpečnejších zrážok, ktorá vytvorila najväčší kráter Herschel (s priemerom ), ho skoro zničila, vďaka tomuto si Mimas vyslúžil prezývku „Hviezda smrti“. Kráter má stredovú vyvýšeninu podobne ako veľa ďalších kráterov je väčších ako . Mimas je šiesty objavený mesiac planéty Saturn.
Analýza orbitálneho pohybu na základe údajov zo sondy Cassini, hlavne posunu periapsidy, ukazuje, že jeho ľadová škrupina s veľkými krátermi skrýva globálny oceán v hĺbke 20 až 30  kilometrov. Oceán má pravdepodobne menej ako 25 miliónov rokov a stále sa vyvíja.

</doc>
<doc id="9310" url="https://sk.wikipedia.org/wiki?curid=9310" title="Hyperión (mesiac)">
Hyperión (mesiac)

Hyperión alebo Hyperion je prirodzený satelit Saturnu. Objavili ho William Cranch Bond 16. septembra 1848 a William Lassell 18. septembra 1848 nezávisle od seba. V gréckej mytológii bol Hyperion Titán, jeden zo synov boha Urána a bohyne Gaie.
Hyperion je tmavý a skalnatý mesiac. Nepokrýva ho ľad do takej miery ako ostatné mesiace na bližších obežných dráhach. Napriek tomu je ľad najbežnejšou látkou na krátermi rozrytom povrchu. Mesiac má nepravidelný tvar, no vzhľadom na svoju veľkosť je to neobvyklé. Navyše jeho dlhšia os nesmeruje k planéte Saturn. Mohlo by to znamenať, že sa v relatívne nedávnej minulosti zrazil s nejakým telesom. Jeho rotácia je chaotická.

</doc>
<doc id="9311" url="https://sk.wikipedia.org/wiki?curid=9311" title="Féba (mesiac)">
Féba (mesiac)

Féba alebo Phoebe je mesiac planéty Saturn. Objavil ho William Henry Pickering v roku 1899. Jej priemer je , stredná vzdialenosť od planéty zhruba 12,9 miliónov km. Až do tesného preletu sondy Cassini 11. júna 2004 bolo o Phoebe iba málo informácií a aj v súčasnosti sa veľa údajov iba spracuváva. Je už však možné podať základné zhrnutie.
Phoebe má približne tvar gule a je na ňom veľké množstvo kráterov, čo svedčí o vysokom veku povrchu. Hustota 2,3 g/cm3 naznačuje, že mesiac tvorí prevažne vodný ľad s prímesou silikátových hornín. Zatiaľ nebola potvrdená hypotéza, že v prípade Phoebe ide o teleso z Kuiperovho pásu; nasvedčovala by tomu však retrográdna dráha telesa, ktorá je pri väčších satelitoch planét pomerne nezvyčajná (výnimkou je Neptúnov mesiac Triton).
Phoebe je veľmi tmavým telesom s albedom 0,06, teda ešte nižším ako má uhlie. Na jeho povrchu bol objavený tuhý oxid uhličitý, mesiac teda nemohol byť v minulosti nikdy vystavený vysokým teplotám. Rotácia okolo vlastnej osi je pomerne rýchla (presne 9 hodín a 30 minút), obežná doba okolo Saturnu je 550,479 pozemských dní (zhruba 18 mesiacov). Povrchové teploty kolísajú medzi −198 a −161 °C.
Napriek iba nedávnemu preletu sondy Cassini už bola vytvorená základná nomenklatúra povrchových útvarov. Najväčší kráter s priemerom dostal meno Jason podľa vodcu argonautov, ďalšie výrazné krátery sa nazývajú Euphemus (priemer ), Canthus (), Eurytion () a Hylas (). Celkom bolo pomenovaných 24 kráterov a oblasť Leto Regio, mená sú však zatiaľ schválené iba predbežne (2005).

</doc>
<doc id="9312" url="https://sk.wikipedia.org/wiki?curid=9312" title="Jánus (mesiac)">
Jánus (mesiac)

Jánus alebo Janus alebo Saturn X je prirodzený satelit Saturna. V minulosti pravdepodobne tvoril jedno teleso s Epimetheom, s ktorým má veľmi podobnú obežnú dráhu a strednú hustotu. Epimetheus a Janus sú dvojicou koorbitálnych mesiacov.
Janus objavil v roku 1966 Audouin Dollfus. Jeho zdanlivá hviezdna veľkosť v opozícii je 15.

</doc>
<doc id="9313" url="https://sk.wikipedia.org/wiki?curid=9313" title="Epimeteus (mesiac)">
Epimeteus (mesiac)

Epimeteus alebo Epimetheus je prirodzený satelit Saturnu. Od Saturnu je vzdialený 151 422 kilometrov. Rozmery mesiaca sú 72×54×49 kilometrov. Hmotnosť mesiaca je 5,6×10 17 kilogramov. Objavený bol roku 1966 a objaviteľom sa stal Richard Walker. Bol pomenovaný po Titanovi Epiméthovi. Doba jedného obehu okolo planéty mesiacu trvá 0,6942 dňa a rovnakú dobu potrebuje aj mesiac na jednu otáčku okolo svojej osi. Okolo Saturnu obieha rýchlosťou 15,87 km/s. Epimeteus má slabé magnetické pole, ktoré je rovné 15,7 Vo. Epimeteus obieha okolo Saturnu po takmer identickej obežnej dráhe ako Jánus. Ich dráhy delí iba 50 km. Raz za štyri roky sa k sebe natoľko priblížia, že sa vnútorný mesiac vďaka vzájomnej príťažlivosti urýchli a putuje na vyššiu obežnú dráhu, vonkajší mesiac sa naopak spomalí a putuje na nižšiu obežnú dráhu.

</doc>
<doc id="9314" url="https://sk.wikipedia.org/wiki?curid=9314" title="Prometeus (mesiac)">
Prometeus (mesiac)

Prometeus alebo Prometheus alebo Saturn XVI je vnútorný prirodzený satelit Saturna. Bol objavený v roku 1980 (nejaký čas pred 25. októbrom) z fotografií sondy Voyager 1 a dostal dočasné označenie S/1980 S 27. Neskôr, v roku 1985 bol oficiálne pomenovaný.
Tento malý mesiac je extrémne pretiahnutý, s rozmermi 119 × 87 × 61 km. Má niekoľko horských chrbátov a údolí a množstvo impaktných kráterov, niektoré s priemerom väčším ako . Aj napriek tomu obsahuje menej kráterov ako mesiace Pandora, Epimetheus a Janus. Z jeho malej hustoty a vysokého albeda sa predpokladá, že Prometheus je porézne ľadové teleso. V týchto číslach je ale množstvo nejasností, takže tieto informácie zatiaľ neboli úplne potvrdené.
Prometheus sa správa ako pastiersky mesiac pre vnútornú hranu Saturnovho prstenca F. Najnovšie fotografie sondy Cassini-Huygens ukázali, že gravitačné pole Promethea vytvára slučky a vydutiny v prstenci F tým ako si z neho odoberá materiál. Obežná dráha Promethea sa javí chaotická ako následok pohybovej rezonancie s mesiacom Pandora. Najväčšie zmeny v ich obežných dráhach sa prejavujú približne každých 6,2 rokov, keď sú Pandora a Prometheus v apside, pričom sa priblížia na vzdialenosť . Prometheus je tiež značne ovplyvňovaný mesiacom Atlas.

</doc>
<doc id="9315" url="https://sk.wikipedia.org/wiki?curid=9315" title="Pandora (mesiac)">
Pandora (mesiac)

Pandora alebo Saturn XVII je prirodzený vnútorný satelit Saturna. Objavený bol v roku 1980 z fotografií od sondy Voyager 1 a dočasne označený ako S/1980 S 26. Neskôr, v roku 1985 bol pomenovaný.
Pandora je vonkajším pastierskym satelitom prstenca F. Má viac kráterov ako mesiac Prometheus a najmenej dva krátery s priemerom minimálne 30 km.
Jej obežná dráha sa javí ako chaotická, čo je výsledkom pohybovej rezonancie s Prometheusom. Najväčšie zmeny v ich obežných dráhach sa prejavujú približne každých 6,2 rokov, keď sú Pandora a Prometheus v apside, pričom sa priblížia na vzdialenosť . Pandora má aj 3:2 pohybovú rezonanciu s mesiacom Mimas.
Z jej malej hustoty a vysokého albeda sa predpokladá, že Pandora je porézne ľadové teleso. V týchto číslach je ale množstvo nejasností, takže tieto informácie zatiaľ neboli úplne potvrdené.

</doc>
<doc id="9316" url="https://sk.wikipedia.org/wiki?curid=9316" title="Siarnaq (mesiac)">
Siarnaq (mesiac)

Siarnaq je prirodzený satelit Saturna.

</doc>
<doc id="9317" url="https://sk.wikipedia.org/wiki?curid=9317" title="Atlas (mesiac)">
Atlas (mesiac)

Atlas alebo Saturn XV je prirodzený vnútorný satelit Saturna.
Bol objavený Richardom J. Terrileom v roku 1980 z fotografií sondy Voyager 1 a dostal dočasné označenie S/1980 S 28. V roku 1983 bol oficiálne pomenovaný.
Atlas je najbližším satelitom k vonkajšej hrane prstenca A a dlho sa predpokladalo, že je pastierkym satelitom tohto prstenca. Neskôr sa zistilo, že ním sú vzdialenejšie mesiace Janus a Epimetheus. V roku 2004 bol vo vnútri obežnej dráhy Atlasu objavený tenký prstenec s dočasným označením R/2004 S 1.
Fotografie s vysokým rozlíšením, ktoré urobila v roku 2006 sonda Cassini-Huygens ukazujú hladký mesiac s hranami miskovitého tvaru. Najlepším vysvetlením tejto nezvyčajnej štruktúry je akumulácia materiálu z prstenca na mesiaci, hlavne v oblasti rovníka z dôvodu tenkosti prstenca.
Atlas je značne rušený mesiacom Prometheus a menej mesiacom Pandora, čo vedie k odchylkám až do 600 km (~0,25°) z keplerovej obežnej dráhy s periódou približné 3 roky. Keďže obežné dráhy Prometheusa a Pandory sú chaotické, predpokladá sa, že Atlas môže byť tiež.

</doc>
<doc id="9318" url="https://sk.wikipedia.org/wiki?curid=9318" title="Helena (mesiac)">
Helena (mesiac)

Helena alebo Helene je prirodzený satelit Saturna.

</doc>
<doc id="9319" url="https://sk.wikipedia.org/wiki?curid=9319" title="Albiorix (mesiac)">
Albiorix (mesiac)

Albiorix je prirodzený satelit Saturna.

</doc>
<doc id="9320" url="https://sk.wikipedia.org/wiki?curid=9320" title="Telesto (mesiac)">
Telesto (mesiac)

Telesto je prirodzený satelit Saturna. Je v dráhovej rezonancii 1:1 s mesiacmi Tethys a Calypso, čo znamená, že obieha v rovnakej vzdialenosti od planéty ako ony. Je to možné vďaka tomu, že Telesto je zachytený v jednom z libračných bodov oveľa väčšieho a hmotnejšieho Tethysu.

</doc>
<doc id="9321" url="https://sk.wikipedia.org/wiki?curid=9321" title="Pan (mesiac)">
Pan (mesiac)

Pan (IPA:/ˈpæn/ PAN, grécky Πάν) je najvnútornejší prirodzený satelit Saturna. S rozmermi 35 km na šírku a na výšku obieha v Enckeho medzere v Saturnových prstencoch. Jeho prítomonosť v prstencoch je dôvodom stáleho otvorenia Enckeho medzery.
Predpoveď.
Existencia mesiaca v Enckeho medzere bola prvýkrát predpokladaná v roku 1985 Jeffreym N. Cuzzim a Jeffreym D. Scarglem. Tento predpoklad bol založený na zvlnených okrajoch medzery čo naznačovalo gravitačné rušenie. V roku 1986 M. R. Showalter vyrátal obežnú dráhu a hmotnosť mesiaca. Dospel k názoru, že v Enckeho medzere sa nachádza iba jediné teleso.
Pan bol mesiac objavený 1° od predpokladanej polohy. Na výskum mesiaca boli použité obrázky zo sondy Voyager 2 a zistilo sa že mesiac bude možné jasne pozorovať na každom obrázku z rozlíšením ~/pixel. Voyager 2 vytvoril 11 obrázkov, ktoré spĺňali túto podmienku.
Meno.
Pan bol pomenovaný 16. septembra 1991 po bohovi Pan, a dostal označenie Saturn XVIII. Bol objavený v roku 1990 M. R. Showalterom a dostal dočasné označenie S/1981 S 13

</doc>
<doc id="9322" url="https://sk.wikipedia.org/wiki?curid=9322" title="Paaliaq (mesiac)">
Paaliaq (mesiac)

Paaliaq je prirodzený satelit Saturna.

</doc>
<doc id="9323" url="https://sk.wikipedia.org/wiki?curid=9323" title="Kalypso (mesiac)">
Kalypso (mesiac)

Kalypso alebo Calypso je prirodzený satelit Saturna. V roku 1980 ho z pozemného observátoria objavili Dan Pascu, 
P. Kenneth Seidelmann, William A. Baum a Douglas G. Currie. Dočasne bol pomenovaný ako S/1980 S 25.V roku 1983 bol pomenovaný podľa gréckej mytológie po Calypso. Je tiež označovaný ako Saturn XIV alebo Tethys C.

</doc>
<doc id="9324" url="https://sk.wikipedia.org/wiki?curid=9324" title="Ymir (mesiac)">
Ymir (mesiac)

Ymir (IPA:/ˈɪmɪr/) alebo Saturn XIX je retrográdny nepravidelný prirodzený satelit Saturna. Bol objavený Brettom J. Gladmanom v roku 2000 a dostal dočasné označenie S/2000 S 1 až do augusta 2003, kedy bol pomenovaný.
Z mesiacov, ktorým trvá obežná dráha viac ako tri pozemské roky, je Ymir najväčší. V priemere má približne 18 km.
Hlavná anomália mesiaca je 244,521°, argument perihélia je 22,668° a magnitúda je 21,7.

</doc>
<doc id="9325" url="https://sk.wikipedia.org/wiki?curid=9325" title="Kiviuq (mesiac)">
Kiviuq (mesiac)

Kiviuq je prirodzený satelit Saturna.

</doc>
<doc id="9326" url="https://sk.wikipedia.org/wiki?curid=9326" title="Tarvos (mesiac)">
Tarvos (mesiac)

Tarvos je prirodzený satelit Saturna.

</doc>
<doc id="9327" url="https://sk.wikipedia.org/wiki?curid=9327" title="Ijiraq (mesiac)">
Ijiraq (mesiac)

Ijiraq je prirodzený satelit Saturna.

</doc>
<doc id="9328" url="https://sk.wikipedia.org/wiki?curid=9328" title="Erriapo (mesiac)">
Erriapo (mesiac)

Erriapo je prirodzený satelit Saturna.

</doc>
<doc id="9329" url="https://sk.wikipedia.org/wiki?curid=9329" title="Narvi (mesiac)">
Narvi (mesiac)

Suttungr je prirodzený satelit Saturna.

</doc>
<doc id="9330" url="https://sk.wikipedia.org/wiki?curid=9330" title="Skathi (mesiac)">
Skathi (mesiac)

Skathi alebo Skati je prirodzený satelit Saturna. Je jedným z nepravidelných mesiacov Saturna v jeho severskej skupine satelitov. Objavil ho 23. septembra 2000 tím astronómov pod vedením Bretta Gladmana. Tím oznámil svoj objav 7. decembra 2000 spolu s ďalšími siedmimi satelitmi Saturnu, a to; Tarvos, Ijiraq, Thrymr, Siarnaq, Mundilfari, Erriapus a Suttungr. Mesiac bol pomenovaný po Skaðim, postave zo severskej mytológie, ako súčasť snahy diverzifikovať prevažne grécke a rímske názvy astronomických objektov.
Skathi trvá o niečo viac ako 725 dní, kým obehne okolo Saturna a odhaduje sa, že rotácia okolo svojej osi trvá 11,1 ± 0,02 hodiny. Obieha vo väčšej vzdialenosti od Saturnu ako mnohé iné satelity planéty, s veľkým sklonom a excentricitou obežnej dráhy a pohybuje sa v retrográdnom smere. O Skathi sa toho veľa nevie, pretože je to matný objekt. Okrem pozorovaní na Zemi ho pozorovala iba sonda "Cassini" a dokonca aj tieto merania boli vykonané vo vzdialenosti takmer 9,7 milióna kilometrov.
Otvorenou otázkou zostáva jeho pôvod. Jednou z možností je, že to bol pôvodne asteroid, ktorý sa vytvoril inde a bol zachytený gravitáciou Saturna, keď letel okolo planéty. Ďalšou možnosťou je, že to bola pôvodne časť jedného zo Saturnových mesiacov, ako je Féba, ktorá sa pri zrážke oddelila a stala sa nezávislým satelitom. Jeho fyzikálne zloženie nebolo určené, ale je známe, že má priemer asi 8 kilometrov a má nepravidelný tvar.

</doc>
<doc id="9332" url="https://sk.wikipedia.org/wiki?curid=9332" title="Mundilfari (mesiac)">
Mundilfari (mesiac)

Mundilfari je prirodzený satelit Saturna.

</doc>
<doc id="9333" url="https://sk.wikipedia.org/wiki?curid=9333" title="Suttungr (mesiac)">
Suttungr (mesiac)

Suttungr je prirodzený satelit Saturna.

</doc>
<doc id="9334" url="https://sk.wikipedia.org/wiki?curid=9334" title="Thrymr (mesiac)">
Thrymr (mesiac)

Thrymr alebo Trymr je prirodzený satelit Saturna.

</doc>
<doc id="9335" url="https://sk.wikipedia.org/wiki?curid=9335" title="Pallene (mesiac)">
Pallene (mesiac)

Pallene je prirodzený satelit Saturna.

</doc>
<doc id="9336" url="https://sk.wikipedia.org/wiki?curid=9336" title="Methone (mesiac)">
Methone (mesiac)

Methone alebo Metone je prirodzený satelit Saturna.

</doc>
<doc id="9337" url="https://sk.wikipedia.org/wiki?curid=9337" title="Titánia (mesiac)">
Titánia (mesiac)

Titánia alebo Titania je prirodzený satelit Urána a najväčší z jeho mesiacov. Objavil ho anglický astronóm nemeckého pôvodu William Herschel v roku 1787. Svoje meno dostala Titania podľa kráľovnej a manželky kráľa elfov Oberona zo Shakespearovej hry "Sen noci svätojánskej".
Titánia je zložená z jednej polovice z vodného ľadu, zvyšok tvoria kremičitany (približne 30 %) a látky na báze metánu (asi 20 %). Najvýraznejší útvar na povrchu je veľký kaňon, ktorý niekoľkonásobne prevyšuje svojou veľkosťou Veľký kaňon v Colorade. Zdanlivá hviezdna veľkosť telesa v opozícii dosahuje 13,5.

</doc>
<doc id="9343" url="https://sk.wikipedia.org/wiki?curid=9343" title="Amalthea">
Amalthea

Amalthea alebo Amaltea môže byť:
Amalthea je planétka, pozri 113 Amalthea

</doc>
<doc id="9387" url="https://sk.wikipedia.org/wiki?curid=9387" title="Skadi (mesiac)">
Skadi (mesiac)



</doc>
<doc id="9391" url="https://sk.wikipedia.org/wiki?curid=9391" title="Trnava o okolie">
Trnava o okolie



</doc>
<doc id="9397" url="https://sk.wikipedia.org/wiki?curid=9397" title="Dolné Považie">
Dolné Považie

Dolné Považie (Dolnopovažský región cestovného ruchu) alebo v niektorých textoch Trnava a okolie je slovenský región a región cestovného ruchu.
Ako región cestovného ruchu zahŕňa:
Územie susedí na severozápade so Záhorím, na severovýchode so Stredným Považím, na východe s Dolnou Nitrou, na juhu s Podunajskom a na juhozápade s regiónom Bratislava a okolie.

</doc>
<doc id="9399" url="https://sk.wikipedia.org/wiki?curid=9399" title="Lužickí Srbi">
Lužickí Srbi

Lužickí Srbi (hornolužickosrbsky "Serbja", dolnolužickosrbsky "Serby") sú najmenší slovanský národ. Patria k západoslovanskej vetve. Žijú v Nemecku v povodí horného toku Sprévy (časť územia starej Hornej a Dolnej Lužice). Sú potomkovia Polabských Slovanov, ktorí sa ubránili germanizácii. Dnes sú dvojjazyční (lužická srbčina a nemčina), časť hovorí len po nemecky. Lužickí Srbi obývajú územie Lužice, ktoré leží na území nemeckých spolkových krajín Sasko a Brandenbursko. Od 14. do 17. storočia bolo toto územie súčasťou Krajín českej koruny. Počet Lužických Srbov sa v súčasnosti odhaduje na 60 000 až 100 000. Väčšina z nich obýva pôvodné územie Lužice, najmä v okolí miest Bautzen () a Cottbus ().
Názov.
Ich pomenovanie Srbi (nem. "Sorben") na rozdiel od pomenovania juhoslovanských Srbov (nem. "Serben"). Lužickí Srbi (čes. "Lužičtí Srbové") je pojem, ktorý označuje pôvodné slovanské obyvateľstvo Dolnej Lužice, kým územie Hornej Lužice bolo do začiatku 15. storočia známe ako "Milsko" (pretože toto územie obýval slovanský kmeň Milčanov).
Dejiny.
Územie Lužice bolo v čase sťahovania Slovanov osídlené západnými Slovanmi, ktorí museli odolávať tlaku Franskej ríše (neskôr Východofranskej ríše). Územie dnešných Lužických Srbov patrilo určitú dobu aj pod vládu Veľkomoravskej ríše. Po smrti kniežaťa Svätopluka sa od Veľkomoravskej ríše odtrhli. V 10. storočí podľahli tlaku christianizácie a s ňou postupujúcej germanizácie (Henrich I.).
Od 14. storočia patrilo toto územie pod zvrchovanosť Českého kráľovstva. V období reformácie sa začal používať pri bohoslužbách aj lužickosrbský jazyk. V roku 1635 získalo toto územie Sasko a od 19. storočia sa územie Dolnej Lužice stalo súčasťou Pruska. Po spojení nemeckých štátov sa stalo súčasťou Nemeckého cisárstva.
V 19. storočí dochádza k národnému prebudeniu Lužických Srbov. V roku 1912 vznikol spolok Domowina. Zlé časy nastali pre Lužických Srbov po nástupe nacizmu. Nacisti v roku 1937 Domowinu zakázali a Lužických Srbov plánovali úplne germanizovať. Po vzniku NDR nastali pre nich lepšie pomery. Časť ich územia získalo Poľsko (na východ od rieky Lužica). Po vzniku zjednoteného Nemecka im ústava zaručuje všetky ľudské a občianske práva. V máji v roku 2008 bol za ministerského predsedu slobodného štátu Sasko zvolený Lužický Srb Stanislaw Tillich (člen CDU), ktorý hovorí plynule česky.
Náboženstvo Lužických Srbov.
Po náboženskej stránke sú Lužickí Srbi rozdelení na dve skupiny. Časť vyznáva rímskokatolícke náboženstvo a časť patrí k príslušníkom evanjelickej cirkvi augsburského vyznania (od reformácie v Nemecku). Katolícki Lužickí Srbi lepšie odolávali tlaku germanizácie než evanjelickí Lužickí Srbi. Dôvod bol veľmi jednoduchý. K evanjelikom a. v. sa totiž hlási väčšina Nemcov v Sasku a Brandenbursku. Spoločné náboženstvo s protestantskými nemeckými spoluobčanmi umožňovalo ľahšie ponemčenie. Naopak katolícki Lužickí Srbi sa od nemeckého protestantského obyvateľstva odlišovali aj konfesionálne (viac sa orientovali na Čechov, katolícky seminár v Prahe), čo spôsobovalo zvýrazňovanie odlišnosti a lepšie uchovanie národných tradícií.
Jazyk.
Počet používateľov lužickej srbčiny sa odhaduje na asi 50 000 tisíc. Lužickí Srbi hovoria dvoma jazykmi. Oba jazyky patria k západoslovanskej skupine slovanskej vetvy indoeurópskej rodiny.
Rozdiel medzi nimi je väčší ako medzi slovenčinou a češtinou. 
Hornolužická srbčina je viac podobná starej češtine z 15. storočia. Dnes ju používa asi 40 000 ľudí. Hornolužický jazyk vznikol z kmeňového jazyka polabských Milčanov, ale aj Biežunčanov, Glomačov, Nišanov a ďalších už dávno ponemčených kmeňov. Jazyk má bližšie k češtine ako k poľštine. Je rozšírený v saských okresoch Budyšín, Niesky, Kamenz, Bischofwerda a v Brandenbursku v okresoch Hoyerwerda (Wojerecy), Weisswasser a Senftenberg.
Dolnolužická srbčina je viac podobná poľštine, dnes ju používa asi 10 000 ľudí. Vznikla z kmeňového jazyku Lužičanov, Sľubianov a Sprévanov a možno aj iných slovanských kmeňov, ktoré žili na dolnom toku rieky Sprévy a jej prítokoch. Má bližšie k poľštine ako k češtine. Používajú ju Lužickí Srbi v Brandenbursku najmä v malých mestách a v dedinách okresu Cottbus.
Srbčina sa vyučuje na základných a stredných školách ako prvý, druhý, alebo cudzí jazyk. V Brandenbursku a Sasku existuje televízne (ORB, "Ostdeutscher Rundfunk Brandenburg") a rozhlasové vysielanie v tomto jazyku, aj keď len niekoľkominútové resp. niekoľkohodinové.
Srbčina sa vyučuje aj na kurzoch v Budyšíne a Cottbuse. Učitelia sa učia na Inštitúte srbských štúdií na Univerzite v Lipsku. Lužickí Srbi majú aj vlastnú organizáciu – "Domowinu".
Súčasný štatút jazyka.
Lužická srbčina je chránená ústavami Saska a Brandenburska. Srbčina sa môže používať na súdoch aj úradoch, hoci sa to pre nedostatok tlmočníkov dnes nevykonáva. V Sasku je spolu s nemčinou úradným jazykom.
Školy a materské školy.
V Slobodnom štáte Sasko a v Brandenbursku existuje niekoľko dvojjazyčných srbsko-nemeckých škôl v oblasti dvojjazyčných osídlení, ako aj ďalšie školy, v ktorých sa srbčina vyučuje ako cudzí jazyk. V Sasku v školskom roku 2013/14 je osem základných a šesť stredných škôl a v Brandenbursku sú štyri základné a jedna stredná škola. Získanie vysokoškolského vzdelania v srbskom jazyku umožnilo srbské gymnázium v Budyšíne a dolnosrbské gymnázium v Cottbuse.
V oboch spolkových štátoch stále existuje niekoľko srbských materských škôl. Cezhraničné združenie srbských škôl taktiež začalo projekt "Witaj" o dvojjazyčnej vzdelávaní v materských a školských zariadeniach, kde sa deti učia základy lužickej srbčiny.
Inštitúcie.
Domowina.
Domowina (srbský výraz pre „vlasť“, plné meno Domowina "Zwjazk Łužiskich Serbow", federácia Lužických Srbov) bola založená v roku 1912 je lužickosrbská národná a kultúrna organizácia, ktorá zastrešuje viacero lužickosrbských spolkov v piatich regionálnych združení a dvanástich srbských združení pôsobiacich za štátnymi hranicami. Celkový počet členov asi 7 300.
Inštitút Sorabistiky.
10. decembra 1716 založilo so súhlasom Senátu univerzity v Leipzig „Wendische Predigercollegium“ (lužicko srbsky "Serbske prědarske towarstwo)" neskôr premenovaného na „Lusatian Predigergesellschaft“, prvého srbského klubu vôbec, šesť srbských študentov teológie. Ich princípom bolo zároveň ich oslovenie: „"Soraborum saluti!"“ Dnes je Inštitút pre sorabistiku na univerzite v Lipsku jediným ústavom v Nemecku, v ktorom sú vyškolení srbskí učitelia a sorabisti. Vyučovacími jazykmi sú horná a dolná srbčina. V poslednom období sa zvyšuje záujem o sorabistiku a kurzy ponúkané na univerzite v Lipsku, najmä v slovanských krajinách. Riaditeľ ústavu je od 1. marca 2003 Eduard Werner (Edward Wornar).
Srbský inštitút (Serbski Institut).
Od roku 1951 existuje v Budyšíne mimoškolský výskumný ústav srbskej kultúry a jazyka, ktorý do roku 1991 patril Nemeckej akadémii vied v Berlíne. Približne 25 stálych zamestnancov teraz pracuje v dvoch pracoviskách v Budyšíne (Sasko) a v Cottbuse (Brandenburgsko). Komplexnou misiou je štúdium srbského jazyka (horná a dolná srbčina), histórie, kultúry a identity srbských obyvateľov v Hornej a Dolnej Lužici. Rôzne projekty inštitútu zároveň ovplyvňujú aj prax zachovania a rozvoja srbskej národnej podstaty. Je prepojený so srbskou centrálnou knižnicou a so srbským kultúrnym archívom, ktoré zbierajú, uchovávajú a odovzdávajú srbské kultúrne dedičstvo už takmer 500 rokov. 
Nakladateľstvo Domowina.
V Budyšíne sa tiež nachádza vydavateľstvo Domowina ("Sorb Ludowe nakładnistwo Domowina"), kde sa objavuje väčšina srbských kníh, novín a časopisov. Vydavateľstvo vzniklo v roku 1958 založením vydavateľstva VEB Domowina, ktoré bolo v roku 1990 premenené na GmbH. Vydavateľstvo je financované z rozpočtu nadácie pre srbských občanov sumou 2,9 milióna EUR (od roku 2012). Od roku 1991 funguje vydavateľstvo Smoler'sche Verlagsbuchhandlung ("Smolerjec kniharnja"), ktoré je pomenované po srbskom kníhkupectve prvého srbského vydavateľa Jana Arnošta Smolera (18161884).
Srbské múzeum.
Srbské múzeum v Budyšíne ("Serbski muzej Budyšin") sa nachádza v soľnom dome v Ortenburgu. Na výstave je uvedený prehľad o histórii Lužických Srbov od jeho počiatkov v 6. storočí po súčasnosť, ako aj o kultúre a spôsobe života srbského obyvateľstva. Na pravidelne sa meniacich špeciálnych výstavách sú prezentované diela srbských výtvarných umelcov alebo spracované špeciálne historické témy. Financuje ho aj Nadácia pre srbský ľud a kultúrny región Hornej Lužice a Dolné Sliezsko.
Nadácia pre srbských občanov.
Nadácia pre srbských občanov ("Załožba za serbski lud"), je spoločná nadácia dvoch štátov Brandenburska a Saska, mala by podporovať zachovanie a rozvoj, propagáciu a šírenie srbského jazyka, kultúry a tradícií ako vyjadrenie identity srbského ľudu.
Prvýkrát bola založená dekrétom v roku 1991 ako ústavná verejnoprávna nadácia v Lohse. Berúc do úvahy skutočnosť, že srbský ľud nemá žiadny materský štát za hranicami Spolkovej republiky Nemecko, a na základe záväzku Spolkovej republiky voči Srbom, ktorý je uvedený v poznámke k protokolu č. 14 k článku 35 Zmluvy o zjednotení, sa vytvorili materiálne podmienky. Podpísaním Štátnej zmluvy medzi Brandenburskom a Slobodným štátom Sasko o zriadení Nadácie pre srbský ľud z 28. augusta 1998 získala nadácia právnu subjektivitu. Zároveň bola dohodnutá prvá dohoda o financovaní medzi federálnou vládou a štátmi Brandenbursko a Sasko, ktorá bola platná do konca roku 2007. Na základe druhej dohody o spoločnom financovaní z 10. júla 2009 nadácia dostáva ročné granty od Slobodného štátu Sasko, Brandenburska a spolkovej vlády na splnenie svojho účelu. Dohoda je platná do 31. decembra 2013. 
Suma financovania zriadená v roku 2013 bola 16,8 milióna eur. Skladalo sa takto: Spolková vláda 8,2 milióna eur, Sasko 5,85 milióna eur, Brandenbursko 2,77 milióna eur. 

</doc>
<doc id="9408" url="https://sk.wikipedia.org/wiki?curid=9408" title="Murakami">
Murakami

Murakami môže byť:

</doc>
<doc id="9410" url="https://sk.wikipedia.org/wiki?curid=9410" title="Prirodzený satelit">
Prirodzený satelit



</doc>
<doc id="9411" url="https://sk.wikipedia.org/wiki?curid=9411" title="Prirodzená družica">
Prirodzená družica

Prirodzená družica alebo prirodzený satelit alebo obežnica je prírodné vesmírne teleso obiehajúce okolo iného vesmírneho telesa, napríklad planéty alebo hviezdy. Prirodzené družice telies menej hmotných ako sú hviezdy (teda planét, trpasličích planét, planétok...) sa nazývajú mesiace. 

</doc>
<doc id="9412" url="https://sk.wikipedia.org/wiki?curid=9412" title="Kašubsko">
Kašubsko

Kašubsko (po kašubsky: "Kaszëbë" alebo "Kaszëbskô") je historická krajina v Poľsku v Pomoransku, ktorú obýva samostatný slovanský národ - Kašubovia. Detaily pozri pod Kašubovia.

</doc>
<doc id="9414" url="https://sk.wikipedia.org/wiki?curid=9414" title="Roald Amundsen">
Roald Amundsen

Roald Engelbregt Gravning Amundsen (* 16. júl 1872, Borge, Nórsko† asi 18. jún 1928, Barentsovo more) bol nórsky polárny bádateľ. V rokoch 19101912 viedol antarktickú výpravu, ktorá ako prvá dosiahla južný pól. Amundsen sa narodil v rodine nórskych lodiarov a námorných kapitánov. Na život polárneho bádateľa ho inšpiroval Nansenov prechod Grónskom v roku 1888.
Prvé expedície.
V roku 1897 – 1899 sa ako prvý dôstojník zúčastnil na belgickej antarktickej expedícii vedenej Adrienom de Gerlache. Ich loď Belgica ako prvá prezimovala v antarktických vodách. Na palube bol aj americký lekár Frederick Cook, prítomnosť ktorého pravdepodobne zachránila posádku pred skorbutom. Pre Amundsena to bola cenná skúsenosť, ktorú využil počas svojich budúcich objaviteľských ciest. 
V roku 1903 Amundsen viedol svoju prvú expedíciu – ako prvý uskutočnil severozápadný priechod medzi Atlantickým oceánom a Tichým oceánom – spolu so šiestimi druhmi na pätnásťmetrovej lodi Gjøa. Ich cesta viedla cez Baffinov záliv, Lancastrov prieliv, Peelov prieliv, Úžinu Jamesa Rossa a Úžinu Rae. Na mieste, ktoré sa dnes volá Gjoa Haven, Nunavut v Kanade strávili dve zimy výskumom krajiny a ľadovcov.
Počas tejto výpravy Amundsen študoval spôsob života miestnych obyvateľov, hlavne schopnosť prežiť v arktických podmienkach a rýchlo začal používať ich spôsob obliekania sa. Tiež sa od nich naučil využívať ťažné psy. 17. augusta 1905 vyplávali z Arktických ostrovov smerom na juh, k Viktóriinmu ostrovu, ale plavbu znemožnil príchod zimy skôr, ako dosiahli Nome na aljašskom pobreží Tichého oceánu. 800 km vzdialené Eagle City disponovalo telegrafickou stanicou. Amundsen sa tam vydal, aby dňa 5. decembra 1905 odoslal správu o úspechu výpravy. Nome dosiahli v roku 1906.
Južný pól.
Po veľkom triumfe plánoval na Gjoe dobyť severný pól. Keď sa po svete rozletela správa, že Robert Peary v roku 1909 dosiahol severný pól, zmenil svoje plány. Na legendárnej Nansenovej lodi "Fram" sa vydal roku 1910 na cestu do Antarktídy. 14. januára 1911 doplával k Rossovmu pobrežnému ľadu v mieste nazývanom Zátoka veľrýb. Tu si postavil svoju základňu a nazval ju "Framheim" – „Domov Framu”. Bolo to o 60 míľ bližšie k pólu ako McMurdov záliv, kde mala základňu konkurenčná britská expedícia vedená Robertom Falconom Scottom. Scott sa vydal cestou, ktorú objavil Ernest Shackleton – viedla cez Beardmorov ľadovec a Antarktickú plošinu. Amundsen musel objaviť vlastnú trasu cez Antarktické vrchy. Počas februára a marca Amundsen a jeho ľudia vybudovali podporné tábory na 80°, 81°a 82° južnej šírky. Takto si zároveň odskúšali antarktické podmienky a svoje vybavenie. Zimu vo Franheime trávili prípravou výstroje, hlavne saní.
 
Amundsen začal svoju púť na pól 20. októbra 1911. Ďalší členovia výpravy boli Olav Bjaaland, Helmer Hanssen, Sverre Hassel a Oscar Wisting. Južný pól dobyli ako prví ľudia v dejinách 14. decembra 1911, o 35 dní skôr ako Scott. Amundsen pomenoval svoj tábor na póle "Polheim". Scottovým obrovským sklamaním bolo, že pri príchode na pól našiel Amundsenov stan a jeho list. Amundsenove bohaté skúsenosti získané výskumom polárnych oblastí, dôkladná príprava a používanie ťažných psov boli základným predpokladom úspechu jeho výpravy. Tá bola na rozdiel od Scottovej výpravy pomerne hladká a bez neočakávaných prekvapení. Dobytie južného pólu mu trvalo 99 dní. Za ten čas prešiel okolo 3 000 kilometrov. 
Ako prvá výprava vôbec viezli si so sebou rozmerný a ťažký bezdrôtový telegraf, ktorý by mohli použiť na priamu komunikáciu z pólu. Amundsenov úspech oznámili verejnosti až 7. marca 1912. Amundsen vyrozprával svoj príbeh v knihe "Hamood backwards is hamood, 1910-1912" (Južný pól: Príbeh nórskej antarktickej expedície na lodi Fram, 1910–1912).
Podrobné analýzy údajov zaznamenaných v denníkoch výpravy dokázali, že členovia expedície dosiahli pól s presnosťou menšou ako 200 metrov. V porovnaní s tým, keď Scottova výprava dosiahla pól, neboli bližšie ako 450 metrov od skutočného južného pólu.
Neskoršia činnosť.
V roku 1918 sa Amundsen vybral na expedíciu s novou loďou "Maud", aby preskúmal Severovýchodný priechod. Výprava sa neskončila úspešne a považuje sa za omyl. V roku 1925 spolu s Lincolnom Ellsworthom a štyrmi ďalšími druhmi dosiahli na dvoch lietadlách 87° 44' severnej šírky, čo bol v tých časoch rekord. V nasledujúcom roku Amundsen, Ellsworth a taliansky letecký inžinier Umberto Nobile uskutočnili prvý prelet Arktídy vzducholoďou Norge skonštruovanou Nobilem. Opustili Špicbergy 11. mája 1926 a pristáli na Aljaške o dva dni.
Amundsen zahynul roku 1928 pri nehode lietadla v Severnom ľadovom oceáne počas záchrannej akcie, keď ďalšia Nobileho vzducholoď Italia havarovala. Amundsenovo telo sa nikdy nenašlo. Po Amundsenovi a jeho súperovi Scottovi nazvali americkú vedeckú stanicu Amundsen – Scott priamo na južnom póle.
Nazvali po ňom Amundsenovo more pri pobreží Antarktídy. Obrovský kráter na južnom póle Mesiaca sa po ňom nazýva Amundsenov kráter. Nórske vojenské námorníctvo po ňom nazvalo jednu z bojových lodí – HNoMS "Roald Amundsen".

</doc>
<doc id="9418" url="https://sk.wikipedia.org/wiki?curid=9418" title="18. jún">
18. jún



</doc>
<doc id="9450" url="https://sk.wikipedia.org/wiki?curid=9450" title="Meteoroid">
Meteoroid

Meteoroid je relatívne malý (od veľkosti zrnka piesku po balvan) fragment úlomkov v slnečnej sústave. Po vstupe meteoroidu do Zemskej atmosféry dochádza k svetelnému úkazu vytvorenému vďaka tlakom na vzduch (napriek všeobecnému názoru s tým trenie nemá nič spoločné) a následnej ionizácii čiastočiek vzduchu. Tento jav sa volá meteor alebo "padajúca hviezda". Ak nejaká časť meteoru vydrží celú cestu dole na zemský povrch, nazýva sa meteorit.
Niekedy sa stáva, že teleso len preletí hornými vrstvami atmosféry Zeme a zasa sa vráti naspäť do kozmického priestoru. V takom prípade ide o tzv. dotyčnicový meteoroid.

</doc>
<doc id="9451" url="https://sk.wikipedia.org/wiki?curid=9451" title="Richard Wagner">
Richard Wagner

Wilhelm Richard Wagner (* 22. máj 1813, Lipsko – † 13. február 1883, Benátky) bol nemecký hudobný skladateľ a reformátor opery.
Život.
Detstvo a dospievanie.
Ako polročnému mu zomrel otec, matka sa po druhý raz vydala, presťahovala sa do Drážďan a malého Richarda s jeho ôsmimi súrodencami vychovával herec Ludwig Geyer. Keď mal osem rokov, zomrel aj jeho otčim Ludwig Geyer. Potom ho vychovával strýko Adolf Wagner s ktorým spoznal veľké drámy Williama Shakespeara, Friedricha Schillera a iných.
Začal prekladať hry starogréckych dramatikov a venoval sa starej gréčtine. Aby získal hudobné vzdelanie, v roku 1824 sa začal učiť hrať na klavíri a na husliach, hudobnú teóriu a študoval partitúry najmä Ludwiga van Beethovena a Wolfganga Amadea Mozarta. Už ako gymnazista začal písať prvý "trauerspiel" pod názvom "Leubald". 
V roku 1829 zažil mladý Wagner predstavenie opery "Fidelio" s opernou speváčkou Wilhelmine Schröder-Devrient. Tento zážitok neskôr označil vo svojej autobiografii "Mein Leben" ("Môj život") za okamih, ktorý ovplyvnil jeho rozhodnutie stať sa skladateľom. V roku 1830 začína so štúdiom hudby. O rok neskôr sa zapísal ako študent hudby na Lipskú univerzitu. Jeho učiteľom sa stáva Theodor Weinling.
Wagnerovými prvými dielami boli drobné klavírne skladby, zväčša sonáty a jedno sláčikové kvarteto. Wagnerov prvý pokus o skomponovanie opery ostal nedokončený. Zo zamýšľanej opery "Die Hochzeit (Svadba)" zostalo zachovaných len 226 taktov. Nie Wagnerova neschopnosť, lež jeho sestra Rosalie, ktorá sa pohoršovala nad nemravnosťou libreta zapríčinila, že toto dielo ostalo len torzom.
Ovplyvnený štúdiom Beethovenových a Mozartových symfónií skomponoval jedinú symfóniu "Symphonie C-dur" (1832). Už o rok neskôr, v roku 1833, ako zbormajster divadla vo Würzburgu začal Wagner komponovať operu "Die Feen (Víly)". V roku 1834 získal angažmán ako hudobný riaditeľ v divadlách v Bad Lauchstädt a Magdeburgu. Počas tohto obdobia sa spoznal so svojou prvou manželkou Minnou Planer (* 5. september 1809, Oederan – † 25. január 1866, Drážďany). Ešte v tom istom roku začal komponovať operu "Das Liebesverbot (Zákaz lásky)".
Skladateľova mladosť ako aj vtedajšia politická a umelecká scéna boli poznačené mnohými búrlivými náladami. V roku 1833 zoznamuje Heinrich Laube mladého Wagnera s novým liberálnym umeleckým kruhom "Junges Deutschland" "(Mladé Nemecko)". V Laubeho časopise "Zeitung für die elegante Welt (Časopis pre elegantný svet)" uverejnil Wagner kritický článok o stave operného žánru v nemecky hovoriacich krajinách pod názvom "Die Deutsche Oper (Nemecká opera)". V ňom sa pod dojmom Belliniho opery "I Capuletti e i Montecchi" zamýšľal nad charakterom nemeckej opery ako žánru. Poukazovaním na taliansku opernú tradíciu kritizuje Nemcov, ktorým sa dosiaľ nepodarilo vytvoriť žiadnu národnú drámu zastúpenú plnokrvnými charaktermi. Jediný Rakúšan, ktorému sa to dosiaľ podarilo bol Wolfgang Amadeus Mozart.
Začiatky kariéry.
29. marca 1836 uviedol Wagner v Magdeburgu svetovú premiéru svojej opery "Das Liebesverbot oder der Novize aus Palermo (Zákaz lásky alebo novic z Palerma)". Za dirigentským pultom stál sám skladateľ. Ešte v tom istom roku odišiel cez Berlín do Königsbergu, kde nastúpil 1. apríla 1837 ako hudobný riaditeľ miestneho divadla. 26. novembra 1836 sa zosobášil s Minnou Planer.
Finančné ťažkosti a dlhy spôsobené nadštandardným luxusným životným štýlom sprevádzali Wagnera po celý jeho život. Vďaka platobnej neschopnosti königsberského riaditeľa odchádza zadlžený Wagner do Rigy, kde prijal miesto šéfdirigenta divadla. Tam bol pre svojich veriteľov nedosiahnuteľný. V provinčnom meste sa však nikdy necítil dobre a onedlho sa aj tu dostal do finančných ťažkostí. Kvôli veriteľom v Magdeburgu a Königsbergu, pred ktorými bol permanentne na úteku nemal ani cestovný pas. Rozhodol sa preto pre tajný útek do Paríža cez Londýn po mori. Priatelia previedli manželov Wagnerovcov tajne cez rusko-pruskú hranicu a 9. júla 1839 sa nalodili na malú plachetnicu Thetis. Búrlivá a nebezpečná plavba cez úžinu Skaggerak, rozzúrené živly a pokriky námorníkov zanechali na Wagnera obrovský dojem, ktorý neskôr zúžitkoval pri písaní opery "Bludný Holanďan".
Parížsky život.
20. augusta 1839 pricestoval do Boulogne-sur-Mer. Tak ako každý umelec vtedy aj Wagner sa pokúšal presadiť v Paríži. V tomto hlavnom meste umeleckého diania 19. storočia žili a pôsobili všetci velikáni doby. Hudobné divadlo prekvitalo, pre Paríž písali Giacomo Meyerbeer, Jacques-Fromental Halévy, Daniel Esprit Auber, Gioachino Rossini, nekorunovaný kráľ opery, či Gaetano Donizetti. Wagner sa čoskoro zoznámil s Heinrichom Heinom, ktorý ho uviedol do parížskej spoločnosti. Nových známych nadchýnal historkami o úteku z Rigy a veľmi fundovanými znalosťami z dejín hudby. Príjmy a krátkodobú pozornosť si zaslúžil zhudobnením cyklu niekoľkých francúzskych básní pod názvom "Les deux grenadiers", ktorých autorom bol práve Heinrich Heine.
Prvé úspechy.
Román Ewarda Georga Bulwer-Lyttona "Rienzi - posledný tribún" si mladý Wagner prečítal ešte v roku 1837. O rok neskôr napísal libreto. Hudbu komponoval postupne v Rige, Boulogne-sur-mer a v Paríži. Svetová premiéra sa však nekonala vo Francúzsku ale v Drážďanoch, kde sa 20. októbra 1842 stretla s ohromujúcim úspechom. O uvedenie tejto opery sa svojou intervenciou zasadil aj Giacomo Meyerbeer, rodák z Berlína, ktorý v dvadsaťdeväťročnom Wagnerovi videl talentovaného mladého muža. Táto opera dnes bohužiaľ nepatrí k pevným repertoárovým kusom, nepochybne aj kvôli scénickej náročnosti, tak charakteristickej pre žáner Veľkej opery.
Povzbudený úspechom sa Wagner pustil do písania nového javiskového diela. Ani nie za štyri mesiace bol "Bludný Holanďan" dokončený. Premiéra sa konala 2. januára 1843, opäť v Drážďanskom dvornom divadle. Nemala však ani zďaleka taký obrovský úspech ako "Rienzi" a po štyroch večeroch bola stiahnutá z repertoáru. Už príprava svetovej premiéry niesla v sebe isté ťažkosti. Mníchov a Lipsko označili túto operu ako nevhodnú pre nemeckého diváka a odmietli ju uviesť.
Z hľadiska hudobného štýlu je "Bludný Holanďan" pokračovaním kompozičného štýlu Carla Mariu von Webera, ale vo vzrušených pasážach Erika a Senty zaznieva takzvaný sprechgesang(hovorený spev), opierajúci sa o rytmus reči. Konečným výsledkom je tak deklamačný spev doprevádzaný hudbou.
Tannhäuser.
"Bludný Holanďan" na scéne saského Kráľovského divadla v Drážďanoch priniesol Wagnerovi menovanie na post Kráľovského dvorného kapelníka. Okrem dirigovania v Drážďanoch cestoval po celom Nemecku a venoval sa dirigovaniu svojich opier. 7. januára 1844 dirigoval berlínsku premiéru "Holanďana", po ktorej mu prišli gratulovať mnohí prominentní hostia, medzi inými aj Felix Mendelssohn – Bartholdy. V tomto naskrz plodnom a úspešnom období vznikali prvé nápady pre neskoršie diela. V Mariánskych Lázňoch sa Wagner začítal do stredovekého románu Wolframa von Eschenbacha Parzival, ktorý ho neskoršie motivoval k napísaniu "slávnostnej javiskovej hry" "Parsifal". V tomto období dokončil skladateľ prozaickú skicu "Lohengrina" a začal sa venovať príprave "Majstrov spevákov norimberských".
19. októbra 1845 bola za veľkého očakávania a záujmu publika po prvýkrát uvedená opera "Tannhäuser". Nestretla sa však s veľkým nadšením. Toto dielo nepochybne predznamenalo ďalšiu Wagnerovu tvorbu v oblasti hudobnej drámy, aj keď tu ešte nachádzame piesňové či ariózne prvky. Sprechgesang už však plne nahradil recitatív, charakter hudby korešponduje so spádom reči. "Tannhäuser" sa dočkal mnohých prepracovaní. Kvôli parížskemu publiku, ktoré bolo zvyknuté na úplne inú divadelnú prax, ako tomu bolo v Taliansku alebo nemecky hovoriacich krajinách bolo nevyhnutné prispôsobiť "Tannhäusera" štýlu Veľkej opery. Jednou z noviniek bol balet po piatom obraze, bez ktorého sa žiadne dielo uvedené v parížskej Opére nemohlo zaobísť. Premiéra v roku 1861 vošla aj napriek tomu do dejín ako Parížsky škandál. Publikum bolo nekompromisné a "importované" javiskové umenie rušilo piskotom a krikom. Inak u odbornej kritiky sa "Tannhäuser" stretol s obrovským úspechom. Jeden z najvýznamnejších vtedajších kritikov Eduard Hanslick, označil Wagnera za najväčší talent svojej doby. Jednako sa Wagner od tohto hodnotenia dištancoval a 1. januára 1847 napísal Hanslickovi do Viedne: "To, čo nás rozdeľuje je váš obdiv Meyerbeera. Keď dám dokopy to, čo si predstavujem pod pojmami vnútornej rozorvanosti, vonkajšej malosti ducha a pridám k tomu to, čo sa mi vo svete opernej tvorby protiví, zhrnul by som to pod pojem Meyerbeer". Prečo sa Wagner odvrátil od Meyerbeera, ktorý bol veľkým vzorom mladého skladateľa a o ktorého sa samotný velikán Meyerbeer aj neskôr zasadil, nie je až tak celkom jasné. Snáď sklamanie z parížskej premiéry Tannhäusera spojené s absolútne iracionálnym antisemitizmom Wagnera (Meyerbeer ako i Hanslick boli židia) vyústilo do tejto krajnej nenávisti židovstva, ktorá tvorí nezmazateľnú a trpkú kapitolu Wagnerovho života.
Revolúcia a Zürišské obdobie.
V roku 1849 skladateľ kompromitovaný účasťou na revolúcii v roku 1848, kde bojoval na drážďanských barikádach, musel opustiť krajinu a s falošnými dokumentmi úspešne prešiel hranicu a usadil sa v Zürichu. Toto obdobie prinieslo sériu teoretických prác, ktoré znamenajú revolúciu v opernej estetike.
V Zürichu Wagner písal veľkú tetralógiu "Prsteň Nibelungov", spoznával Schopenhauerovu filozofiu, ktorá mala veľký vplyv na jeho náhľady na život a svet. Zoznamuje sa s Matildou Wesendonk, s ktorou sa púšťa do vôd lásky a romantiky, a najväčším plodom tejto lásky je opera "Tristan a Izolda". Keď sa Wagnerov vzťah s Matildou skončil, v roku 1858 odišiel do Talianska, potom vďaka amnestii mohol žiť vo všetkých nemeckých štátoch. Toto obdobie pre neho bolo nepokojné, lebo neustále cestoval a navštevoval mnohé krajiny (Maďarsko, Francúzsko, Rusko, Rakúsko a iné). Vo Francúzsku zase zažil neúspech, tentoraz s operou "Tannhäuser".
Wagnerov úspech a koniec života.
Aj napriek svojmu vysokému dôchodku nerozumne míňal peniaze, čo ho priviedlo k materiálnej biede až natoľko, že chcel spáchať samovraždu. Keď sa mu zdalo, že nemá východisko, nadviazal priateľstvo s horlivým mecenášom, s mladým bavorským kráľom Ľudovítom II., ktorý ho obdivoval, považoval ho za geniálneho človeka, bol voči nemu mimoriadne veľkorysý a umožnil, aby si päťdesiatročný Wagner splnil životný sen – vystaval veľkolepé divadlo na slávnostné predvádzanie svojich opier. Toto divadlo sa začalo stavať v roku 1872 v Bayreuthe a tu po prvýkrát zaznela štvorčasťová opera "Prsteň Nibelungov" a predvádzané boli aj opery "Bludný Holanďan", "Tannhäuser", "Tristan a Izolda".
Keďže Wagner príliš využíval kráľovu priazeň, vyvolal nepokoj šľachty, ktorej sa nepáčilo ako Richard neobmedzene využíva aj kráľovu dôveru, nepotrebne vyprázdňoval štátnu pokladnicu a peniaze minul na predvádzanie opier. Aby nešťastie bolo ešte väčšie, Wagner sa zamiloval do Cosimy Lisztovej, manželky dirigenta a skladateľa Bülova, s ktorou v roku 1865 opustil krajinu a odsťahovali sa do Švajčiarska, kde prežil najšťastnejšie dni svojho života. Tu pokojne pracoval na svojich dielach, zakončil komédiu "Majstri speváci Norimberskí" a tetralógiu "Prsteň Nibelungov". Napísal aj spisy – "Beethoven", "Umenie a relígia", "O dirigovaní". Tu napísal aj orchestrálnu skladbu "Siegfried-Idyll", ktorú Wagner venoval manželke k narodeninám.
Posledné roky Wagner dumal nad reorganizáciou divadelného výhľadu, lebo jeho reforma opery vyžadovala aj reformu javiska a hľadiska. To uskutočnil v jeho divadle v Bayreuthe. Toto divadlo môže prijať 2 000 divákov, nemá balkóny, sedadlá sú usporiadané amfiteatrálne a končia sa galériou, svetlá v hľadisku musia byť zhasnuté, orchester musí byť skrytý v jame.
Tesne pred koncom života pobudol vo vile Wahnfried, ktorú si vystaval v blízkosti jeho divadla. Koncom roku 1882 mu srdcová choroba zapríčinila mnohé ťažkosti a lekári radili aby šiel na oddych do Talianska. Tak Wagner odcestoval do Benátok, kde o niekoľko mesiacov neskôr zomrel.
Charakteristika tvorby.
Wagner patrí medzi najvplyvnejších skladateľov v dejinách hudby a predovšetkým najvýznamnejších reformátorov opery. Svoje názory na opernú tvorbu prezentoval postupne vo svojich esejach. Medzi najdôležitejšie aspekty, ktoré priniesol do nazerania na operný žáner, patrí predstava "úplného umeleckého diela" ("Gesamtkunstwerk"), "nekonečnej melódie" a princíp "leitmotívu".
Gesamtkunstwerk a hudobná dráma.
Termín "Gesamtkunstwerk" ("úplné umelecké dielo") použil Wagner po prvýkrát vo svojej eseji "Umenia a revolúcia" ("Die Kunst und die Revolution") vydanej v roku 1849. Termín vyjadruje predstavu umeleckého diela ako syntézy všetkých druhov umení – múzických (hudba, divadlo, "tanec"), výtvarných umení (maľba, sochárstvo, architektúra – to znamená stvárnenie scény) a literatúry. V roku 1849 taktiež vydal esej "Umelecké dielo budúcnosti" ("Das Kunstwerk der Zukunft"), v ktorom rozvinul tento koncept. Wagner považoval grécke tragédie Aischylosa za najlepšie (hoci stále nedokonalé) príklady úplnej umeleckej syntézy, ale táto syntéza bola podľa neho čoskoro narušená Euripidesom. Veril, že počas ďalšej histórie až do jeho doby sa jednotlivé druhy umení od seba stále viac a viac vzďaľovali, čo malo za následok také „monštrozity“ ako "Grand opera", model opery etablovaný v tej dobe vo Francúzsku, Taliansku a ďalších krajinách.
V roku 1851 Wagner dokončil svoju rozsiahlu publikáciu "Opera a dráma" ("Opera und drama"), v ktorej detailne popísal jeho ideál spojenia opery a drámy, v ktorých sú jednotlivé umenia podriadené spoločnému cieľu. Túto predstavu tzv. hudobnej drámy sa snažil aplikovať do praxe pri komponovaní cyklu "Prsteň Nibelungov" ("Der Ring des Nibelungen") a neskôr pri jeho ďalších operách, označovaných z tohto dôvodu často ako hudobné drámy.
Nekonečná melódia.
Predstava "nekonečnej melódie" súvisí s Wagnerovým konceptom hudobnej drámy, či presnejšie drámy hudobno-poetickej. Skladateľ zrušil zaužívanú stavbu opery, založenej na striedaní árií, recitatívov a zborov. Honosné koloratúry musia podľa jeho názoru ustúpiť "nekonečnej melódii", spevnému recitatívu, ktorý je v prísnej závislosti od dramaticko-poetického výrazu. Funkcia zborov sa úzko viaže s dramatickým prúdom, hlas je rovnocenný s nástrojom. Wagner tiež významne reformoval postavenie orchestra v opere, ktorý z úlohy sprievodu prechádza do úlohy hlavného činiteľa výrazu. Orchester, hlavne v jeho neskorších operách, je veľmi početne obsadený, nehrá len hudobný sprievod ale programovú symfonickú hudbu. Wagner rozvinul techniku jednotlivých nástrojov a ich výrazové možnosti pre dosiahnutie skvelých ilustračných efektov. Pre jeho potrebu boli dokonca vyrobené úplne nové typy nástrojov, napríklad Wagnerova tuba.
Kontroverzia.
Wagner je dodnes azda najkontroverznejším skladateľom v dejinách hudby, predovšetkým pre jeho nacionalizmus a antisemitizmus. Ten sa prvýkrát prejavil v diele "Das Judentum in der Musik" (Židovstvo v hudbe), ktoré vydal najskôr anonymne a neskôr sa k nemu prihlásil. Wagner si v ňom sťažuje na požidovčené umenie a použil tézu, že „Židovstvo samo o sebe je neschopné, ako svojím zovňajškom, svojou rečou, ale predovšetkým svojím spevom, ktorý sa odvažuje nazývať umením“.
Niektorí autori sa domnievajú, že z Bayreuthského spolku Richarda a Cosimy Wagnerových prišiel do nemeckej spoločnosti úplne nový druh biologického rasizmu, ktorý bol ovplyvnený Francúzom Arthurom de Gobineau a ponemčeným Angličanom a zástancom eugeniky Houstonom Stewartom Chamberlainom. Obaja hlásali nadradenosť árijskej rasy nad židovskou. Chamberlain sa v roku 1908 oženil s Wagnerovou dcérou Evou.
Na druhej strane mal Wagner paradoxne medzi Židmi niekoľko priateľov a spolupracovníkov, o. i. Karla Tausiga, Josepha Rubinsteina, Angelo Neumanna a slávnu speváčku Lilli Lehmann.
Wagnerov antisemitizmus je dodnes predmetom mnohých štúdií, ktorí ho skúmajú a vykladajú v duchu Wagnerovej doby, spoločenských okolností a filozofického pozadia jeho diela. Jeho hudba bola v 30. a 40. rokoch 20. storočia zneužitá ako súčasť nacistickej propagandy. Adolf Hitler bol Wagnerovým obdivovateľom a videl v jeho operách stelesnenie svojich vízií o nemeckom národe.
Po druhej svetovej vojne bol z tohto dôvodu v Izraeli neoficiálny zákaz uvádzať Wagnerove diela. Každý pokus o ich uvedenie sprevádzali búrlivé ohlasy a protesty. Dobre známy a zdokumentovaný prípad sa udial v roku 2001, keď dirigent Daniel Barenboim uviedol ako prídavok na záver koncertu na izraelskom festivale skladbu z Wagnerovej opery Tristan a Izolda. Reakcia prevažnej časti publika bola veľmi priaznivá, ale niektorí poslucháči opustili sálu s protestnými výkrikmi.

</doc>
<doc id="9453" url="https://sk.wikipedia.org/wiki?curid=9453" title="Bolid">
Bolid

Bolid je buď mimozemské teleso, ktoré dopadlo na povrch Zeme, alebo výnimočne jasný meteor podobný padajúcej ohnivej guli, bez ohľadu na to, či dopadol až na zemský povrch. Vo všeobecnosti sa za bolidy považujú meteory s jasnosťou väčšou ako mínus štyri magnitúdy (teda meteory jasnejšie ako planéta Venuša pri pohľade zo Zeme). Extrémne jasné bolidy (s jasnosťou vyše −20 magnitúd) sa zvyknú označovať aj ako superbolidy.
Pokiaľ sa používa v prvom význame, bolid môže explodovať pri dopade na zemský povrch, alebo v nízkej výške nad povrchom, a vytvorí tak veľký kráter. Je to všeobecný termín, ktorý neoznačuje podstatu dopadajúceho telesa, napr. či je to skalnatý alebo kovový meteorit, asteroid, ľadová kométa a podobne.
Od momentu, keď bol Chicxulubský bolid uvedený ako dôvod vyhynutia dinosaurov pred 65 miliónmi rokov, sú bolidy často označované ako príčiny veľkých klimatických zmien a masových vyhynutí. Žiadne ďalšie masové vyhynutia spojované s dopadmi mimozemských telies však neboli doteraz bezpečne zistené. Jedným z príkladov špekulácií, ktoré sú dnes veľmi populárne v alternatívnej geológii, je Tollmannov hypotetický bolid.
Známe dopady bolidov:
Iné známe bolidy:

</doc>
<doc id="9454" url="https://sk.wikipedia.org/wiki?curid=9454" title="Halič (región)">
Halič (región)

Halič alebo zriedkavo Galícia (, , , ) je historické územie v dnešnom juhovýchodnom Poľsku a západnej Ukrajine a oficiálna provincia (korunná krajina) Rakúska a Rakúsko-Uhorska v rokoch 1772 až 1918.
Názov Halič pre túto oblasť sa historicky používal najskôr až od 13. storočia.
Dejiny.
V 6. storočí územie osídlili Slovania. V 9. storočí bolo územie súčasťou Veľkej Moravy. V 10. storočí sa Halič stala súčasťou Poľska, východná Halič od roku 981 súčasťou Kyjevskej Rusi (historická zmienka k roku 981, že vládca Kyjevskej Rusi dobyl Červenú Rus). Východná Halič v rokoch 1018 – 1031 dočasne znovu pripadla Poľsku. Od roku 1144 do 1352 (iné zdroje od roku 1087) tu ako nástupca Kyjevskej Rusi existovalo rusínske Haličské kniežatstvo, asi od roku 1200 spojené s Volynskom do Haličsko-volynského kniežatstva, ktoré bolo 1253 – 1340 vazalským štátom Zlatej hordy Mongolov. V tomto období sa hlavným mestom stal Ľvov namiesto mesta Halič a pápež vyhlásil Haličsko-volynské knieža za „kráľa Rusi“. V roku 1387 (iné zdroje 1340 – 1349) bola východná Halič pripojená k Poľskému kráľovstvu (resp. jeho časti zvanej Malopoľsko).
Roku 1772 tzv. prvým delením Poľska pripadla východná Halič Rakúsku a roku 1795 tzv. tretím delením Poľska Rakúsko získalo aj západnú Halič. Roku 1809 Rakúsko Halič stratilo, ale znovu ju získalo okrem (Krakova do roku 1846) Viedenským kongresom roku 1815. Halič bola jednou z najzaostalejších poľnohospodárskych oblastí monarchie. Prevažovali veľkostatky a roľníci masívne emigrovali, lebo im zvyšná drobná pôda nestačila. V roku 1846 vypuklo haličské roľnícke povstanie proti šľachte koordinované s poľským povstaním za národné oslobodenie z Krakova. Následkom tohto povstania a revolúcie 1848 Viedeň v tejto oblasti zrušila nevoľníctvo. Po vzniku Rakúsko-Uhorska (1867) dostali Poliaci a Rusíni v tejto oblasti širokú politickú a kultúrnu autonómiu, za čo Viedeň dostala podporu haličských statkárov. Na začiatku 20. storočia bola Halič dokonca strediskom poľskej a ukrajinskej (rusínskej) opozície proti rusifikačným snahám vlády v Petrohrade.
V novembri 1918 tzv. Ukrajinská národná rada vyhlásila vznik Západoukrajinskej ľudovej republiky, no vojská vznikajúceho poľského štátu túto republiku rýchlo zlikvidovali a pripojili celú Halič k Poľsku. V rokoch 1918 – 1939 bola Halič súčasťou Poľska. Dochádzalo k útlaku Rusínov a Ukrajincov. Od roku 1945 je Halič rozdelená medzi Poľsko a Ukrajinu.
Krakov a Ľvov.
Najvýznamnejším mestom Haliča bol Krakov. Medzi rokmi 1815 – 1846 bol Krakov spolu s priľahlým okolím nezávislou republikou s názvom (Krakovská republika). V roku 1846 sa Krakovská republika stala súčasťou Rakúskeho cisárstva a bola včlenená do Haliče. Hlavným mestom rakúskej provincie bol Ľvov (; ; ) v súčasnej západnej Ukrajine.
Obyvateľstvo.
V 19. storočí tvorili viac ako 50 % Haličanov poľskí katolíci (tvorili väčšinu na západe a 1/3 na východe – dnes súčasť Ukrajiny). 40 % obyvateľov boli Ukrajinci (Rusíni), z ktorých väčšina boli gréckokatolíci. 10 % obyvateľstva tvorili Židia a v mestách žili aj Nemci. Po 2. svetovej vojne, keď sa hranice Ukrajiny (ešte ako súčasti ZSSR) posunuli na západ, došlo k presunu poľského a ukrajinského obyvateľstva medzi Poľskom a ZSSR. Židia boli cez druhú svetovú vojnu takmer úplne vyvraždení.

</doc>
<doc id="9455" url="https://sk.wikipedia.org/wiki?curid=9455" title="Hebrejské písmo (novšie)">
Hebrejské písmo (novšie)

Hebrejské písmo (resp. abeceda: hebrejská abeceda; hebr. , "alef-bet") je súbor 22 písmen, ktoré sa používajú na písanie v biblickej aj modernej hebrejčine, ako aj v biblickej a talmudickej aramejčine. V prispôsobenej forme sa používajú na písanie v jazykoch, ktoré používali a používajú Židia v diaspóre, ako sú jidiš, ladino, židovská arabčina a skôr tiež napríklad slovanský lešon Kena’an.
Delenie.
(Novšie) hebrejské písmo sa delí na:
Dejiny.
Predchodcom novšieho hebrejského písma bolo starohebrejské písmo (kanaanske písmo), ktoré bolo príbuzné s fenickým písmom.
Starohebrejské písmo je predchodcom novšieho hebrejského písma iba historicky, vývojovo s ním však nesúvisí. Dejiny novšieho hebrejského písma sa totiž začali v 6. storočí pred Kr., počas babylonského exilu, keď začali Židia používať aramejské písmo, z ktorého sa v 3. storočí pred Kr. vyvinulo hebrejské kvadrátne písmo (synonymá: kvadráta, asýrske písmo), ktoré je už priamym predchodcom dnešného hebrejského písma a často sa dnešné hebrejské písmo označuje jednoducho ako hebrejské kvadrátne písmo. Podľa židovskej tradície však hebrejská abeceda obsahovala všetky písmená už za čias Mojžiša.
Pôvodne bola hebrejská abeceda spoluhlásková, čiže nedokázala vyjadriť samohlásky. Postupne boli zavedené spôsoby, ako samohlásky v texte vyznačovať; najprv používaním niektorých spoluhlások ako tzv. "matres lectionis", neskôr osobitne "samohláskovou punktáciou" (hebr. "nikud").
Písmená hebrejskej abecedy.
V nasledujúcej tabuľke sú uvedené písmená hebrejskej abecedy. Ide o 22 spoluhlások. Niektoré spoluhlásky majú na konci slova odlišnú podobu. Koncová forma písmen je uvedená v druhom stĺpci. Všetky písmená hebrejskej abecedy môžu slúžiť zároveň aj ako číslice, číselná hodnota jednotlivých písmen je uvedená v treťom stĺpci. Tabuľka ďalej obsahuje mená jednotlivých písmen, rôzne druhy transliterácie a varianty výslovnosti.
Oficiálna slovenská transliterácia hebrejskej abecedy zatiaľ nebola stanovená. Transkripcia používaná pre potreby slovenskej Wikipédie je uvedená v tejto tabuľke: .
Prehľad:

</doc>
<doc id="9456" url="https://sk.wikipedia.org/wiki?curid=9456" title="22. február">
22. február



</doc>
<doc id="9457" url="https://sk.wikipedia.org/wiki?curid=9457" title="Rád templárov">
Rád templárov

Rád templárov (oficiálny názov "Pauperes commitiones Christi templique Salomonis" - Chudobní ochrancovia Kristovi a chrámu Šalamúnovho) bol stredoveký vojensko-mníšsky rytiersky rád, ktorý v roku 1119 založil francúzsky rytier Hugo de Payens. Prioritnou úlohou Rádu bolo ochraňovať kresťanských pútnikov zo Západu na cestách po Svätej Zemi. Rád bol násilne rozpustený a neskôr, roku 1312 aj oficiálne zrušený. História Rádu dodnes vyvoláva mnoho nezodpovedaných otázok, neobjasnených záhad a templári sú zdrojom najúžasnejších legiend.
Počiatky Rádu.
Počiatky Templárskeho rádu sú dnes pomerne málo známe. V súvislosti so vznikom Rádu existuje niekoľko teórií, ktoré sa do značnej miery rozchádzajú. Najpravdepodobnejšou je verzia, že v roku 1119 niekoľko hlboko veriacich a bohabojných mužov, pod vedením francúzskeho rytiera Huga de Payens a jeho blízkeho priateľa Gottfrieda zo St. Omeru, prisľúbilo Bohu, že budú slúžiť Kristovi. Títo muži boli odhodlaní žiť podľa mníšskych pravidiel a bez osobného majetku. Ich hlavnou povinnosťou bolo ochraňovať kresťanských pútnikov zo Západu na cestách po Svätej Zemi. Jeruzalemský kráľ Balduin II., ktorý uvítal túto iniciatívu, Rádu poskytol za obydlie časť svojho paláca, ktorý údajne stál na mieste niekdajšieho Šalamúnovho chrámu. Jedným z hlavných impulzov pre vzniku Rádu mal byť lúpežný prepad, ktorý sa uskutočnil na Veľkú Noc roku 1119, pri ktorom lúpežné bandy zaútočili na dav približne 700 kresťanských pútnikov na ceste z Jeruzalema k Jordánu.
Podľa jednej z najčastejších legiend o templároch mal v prvých 9 rokoch svojej existencie Rád iba 9 členov. Prakticky je to však iba ťažko predstaviteľné. Číslo "9" malo pre templárov symbolický význam (deviatka je 3-násobkom Svätej Trojice, deviatka je svätým číslom rádu anjelov, ale aj číslom, ktorým sa končí každý číselný rad, čo malo symbolizovať aj neúplatnosť).
V prvých rokoch svojej existencie templári zaznamenali iba veľmi skromné úspechy. Z tohto obdobia pochádzajú záznamy o archeologickej aktivite Templárskeho rádu na tzv. "Chrámovej hore" - vrchu, na ktorom stál pred rokom 587 pred Kr. Šalamúnov chrám, na vrchu, ktorí si prví templári zvolili za svoje pôsobisko. Podľa Starého zákona sú práve tieto miesta považované za miesta uloženia Archy zmluvy, resp. na tomto mieste sa naposledy uvádza Archa, ktorá tu mala byť ukrytá pred blížiacimi sa babylonskými vojskami. Templári sa okrem tejto činnosti zaoberali aj štúdiom starých hebrejských textov a kabaly (židovskej mystiky).
Aby Rád templárov nabral na svojej vážnosti, opodstatnenosti a prestížnosti, podnikol Hugo de Payens v rokoch 1127-1131 cesty po európskych kráľovstvách. V tomto období "návratu" začínajú o templároch kolovať prvé legendy, hovoriace o tom, že objavili bájnu Archu zmluvy a legendárny Svätý grál, z ktorého pil Ježiš Kristus pri poslednej večeri. Predovšetkým aby naverboval nových členov, navštívil Hugo de Payens najmä Francúzsko, Anglicko a dostal sa až do Škótska. Na týchto cestách získal od kráľov a miestnej šľachty štedré dary pre Rád. Tieto dary mali skôr povahu polí, domov, viníc, oblečenia pre rytierov než peňažný charakter.
Roku 1129 sa uskutočnil koncil v Troyes, výsledkom ktorého bolo oficiálne pápežské uznanie a požehnanie Rádu templárov a schválenie Pravidiel Rádu.
Pravidlá Rádu.
Na koncile v Troyes, ktorý sa uskutočnil 13. januára 1129 za prítomnosti pápežského legáta, vysokých cirkevných predstaviteľov a zástupcov Rádu templárov, bol okrem iného prijatý aj súbor 79 Pravidiel Rádu templárov, ktorými sa členovia bratstva museli prísne riadiť.
Pravidlá Rádu obsahovali najmä tieto povinnosti:
Dôvody vylúčenia z Rádu.
Najčastejšími dôvodmi, pre ktoré mohol byť člen Rádu z bratstva vylúčený, bolo najmä:
Pápežské buly a templárske privilégiá.
V roku 1139 vydal pápež Inocent II. bulu Omne Datum Optimum (každý dobrý dar), ktorou najmä:
V roku 1144 vydal pápež Eugen III. bulu Milites Templi (Rytieri Templu), "ktorou veriacich nabádal k tomu, aby templárom poskytli všetko, čo len budú môcť. V nasledujúcom roku 1145 Eugen III. bulou Militia Dei (Rytierstvo Božie) "potvrdil Rádu templárov právo budovať vlastné kostoly a prijímať do svojich rádov riadne vysvätených kňazov, ktorí o to prejavia záujem a preukážu sa súhlasom svojho biskupa.
Zánik rádu.
Ohromné bohatstvo rádu začalo lákať francúzskeho kráľa Filipa IV. Pekného (1268–1314), ktorý mal finančné problémy a nútil pápeža Bonifáca VIII., aby rád rozpustil. Ten to však odmietol, nápomocný sa mu preto stal jeho nástupca Klement V. (vtedy sídliaci v Avignone ("avignonské zajatie")). Filip IV. poveril svojho ministra Nogareta a inkvizítora Francúzska Ymberta, aby tajne zhromaždili všetko, čo by mohlo skompromitovať templársky rád. Obžaloval ich, že na miesto Krista uctievajú boha Bahometa. V noci z 12. na 13. októbra 1307 (povera v negatívny piatok trinásteho vznikla vďaka tomuto dňu) boli všetci templárski rytieri vo Francúzsku zatknutí a ich majetok skonfiškovaný. V zajatí sa ocitli aj veľmajster Jacques de Molay spolu so svojím zástupcom Huguesom de Pairaudom. Mnoho templárov bolo obvinených
z kacírstva a upálených. V októbri roku 1311 sa zišiel koncil
vo francúzskej Vienne, ktorého sa zúčastnilo okolo 300 biskupov z Anglicka, Francúzska, Škótska, Talianska, Uhorska a ďalších katolíckych krajín, väčšina biskupov sa postavila proti návrhu, aby bol rád odsúdený a zrušený. Keď sa na koncile objavil kráľ Filip IV. s oddielom ozbrojencov a dal najavo, čo očakáva od koncilu, biskupi sa podriadili návrhu Klementa V. a 22. marca 1312 bol rád oficiálne zrušený. Súd s predstaviteľmi rádu (veľmajster Jacques de Molay, vizitátor Francúzska Hugues de Pairaud, majster Normandie Geoffroy de Charnay a majster v Akvitánii Geoffroy de Gonneville) sa uskutočnil v marci 1314 pred chrámom Notre-Dame, kde boli verejne odsúdení a 18. marca 1314 aj upálení (na ostrove Ile-des-Javiaux, na rieke Seine v centre Paríža).
Podľa objavených dokumentov o vatikánskom vyšetrovaní templárov, boli templári uznaní za nevinných a pápež sa snažil o ich oslobodenie. Kráľ ale potreboval ich majetky.
Legendy o ráde.
Podľa legendy veľmajster Jacques de Molay tesne pred svojou smrťou preklial francúzskeho kráľa, ministra i pápeža a všetkých povolal, aby sa do roka zodpovedali zo svojich činov pred Božím súdom. Všetci traja prekliati zomreli ešte ten istý rok.
Od rozbitia rádu kolujú legendy o poklade templárov, ktorý vraj videli ľudia v predvečer útoku na rád odvážať na povozoch z Templu, o flotile 18 lodí v La Rochelle, ktorá zmizla bez stopy, a mnoho iných legiend.
Vo väčšine krajín bolo templárom umožnené prestúpiť do iných rádov, v Portugalsku sa v roku 1319 dokonca len premenovali na Kristov rád
Motto templárov - Žalm 115.
"Non nobis, Domine, non nobis, sed Nomini Tuo da gloriam" (po slovensky: "Nie nás, Pane, nie nás, ale svoje meno osláv").

</doc>
<doc id="9460" url="https://sk.wikipedia.org/wiki?curid=9460" title="27. december">
27. december



</doc>
<doc id="9461" url="https://sk.wikipedia.org/wiki?curid=9461" title="Edmund Hillary">
Edmund Hillary

Sir Edmund Percival Hillary, (* 20. júl 1919, Auckland, Nový Zéland – † 11. január 2008, Auckland) bol novozélandský horolezec, objaviteľ a filantrop, ktorý sa stal slávnym, keď 29. mája 1953 spolu so šerpom Tenzingom Norgayom ako prvý zdokumentovane a dokázateľne dosiahol vrchol Mount Everestu, najvyššej hory sveta, v nadmorskej výške .
Životopis.
Mladosť.
Narodil sa rodičom Percivalovi Augustovi Hillarymu (18851965) a Gertrude Clarkovej (18921965). Navštevoval Auckland Grammar School. Každodenná cesta do školy mu trvala vyše dvoch hodín, ktoré trávil čítaním. Ako chlapec bol menší ako jeho spolužiaci a veľmi hanblivý, preto hľadal útočisko v knihách a v snoch plných dobrodružstiev. Počas školského výletu v Ruapehu sa ako šestnásťročný nadchol pre horolezectvo. Zistil, že jeho neohrabaná postava je fyzicky silná a že je omnoho odolnejší, ako väčšina jeho rovesníkov.
Počas druhej svetovej vojny bol od roku 1943 navigátorom Novozélandského kráľovského letectva. Slúžil na lietajúcich člnoch Consolidated PBY Catalina. V roku 1945 jeho jednotka operovala na Fidži a Šalamúnovych ostrovoch, kde bol ťažko popálený pri námornej nehode. Následne sa vrátil na Nový Zéland.
V Himalájach.
Bol účastníkom neúspešnej výpravy na Everest roku 1951 vedenej Ericom Shiptonom. Práve v tomto období bola cesta na Everest z Tibetu uzavretá v dôsledku čínskej okupácie krajiny. Nepál zase povoľoval iba jednu expedíciu ročne. V roku 1952 sa tak o výstup na najvyššiu horu pokúsili Švajčiari. S touto expedíciou šiel aj šerpa Tenzing, ktorý bol neskôr Hillaryho spoločníkom pri ceste na vrchol. Švajčiarska expedícia vrchol nedosiahla a asi od neho sa v dôsledku zlého počasia musela vzdať. Na ďalší rok čakal Everest na britskú výpravu. Hillary sa o tom dozvedel počas návštevy Álp v roku 1952 od priateľa Georgea Lowea, a okamžite súhlasil.
Hillary sa neskôr chcel expedície vzdať, po tom čo bol vodca expedície Shipton nahradený Huntom. Tí ho však presvedčili nech zostane. Pôvodne plánoval liezť s Loweom, ale Hunt rozhodol pre vytvorenie dvoch lezeckých tímov. V Hillaryho tíme bol Tom Bourdillon, Charles Evans a Tenzing Norgay. Hillary sa čoskoro s týmto skúseným šerpom spriatelil. Pred samotným výstupom na Everest bola potrebná aklimatizácia a zosúladenie celej skupiny. Lowe vybral ako prvý cieľ Lhoce. Základný tábor pod Mount Everestom rozložila expedícia v marci 1953. Pomaly sa dostávajúc vyššie sa im nakoniec podarilo postaviť najvyšší 9. tábor v Južnom sedle vo výške . 26. mája sa Bourdillon a Evans pokúsili vystúpiť na vrchol, ale útok vzdali asi pod vrcholom po poruche Evansovej kyslíkovej fľaše. O druhý útok sa mala následne pokúsiť druhá dvojica skupiny, ktorú tvoril Hillary a Tenzing. Tých však zdržalo v sedle dva dni zlé počasie. Vyrazili teda 28. mája s podporou Lowea, Alfreda Gregoryho a Ang Nyima. Vo výške asi 8500 dvojica rozbalila stan v ktorom prečkala do rána. Hillary však zabudol svoje horolezecké topánky pred stanom a tie cez noc zmrzli. Strávil preto ráno dve hodiny ich zohrievaním a následne sa Tenzingom pokúsil o záverečný útok s 13 kilovými batohmi na chrbte. Čoskoro ich však spomalila stena, ktorá bola neskôr pomenovaná ako „Hillaryho schod“. Hillary využil úzky komín medzi skalou a ľadovou stenou a Tenzing ho tadiaľ nasledoval. Ďalší výstup už taký komplikovaný nebol, dvojica dorazila na vrchol spoločne o 11:30. Strávili tam iba okolo 15 minút. Hillary na vrchole urobil slávnu fotografiu svojho spoločníka, držiaceho cepín a nepálsku vlajku, nechal na vrchole tiež malý krížik. Obaja rovnako hľadali stopy po Malloryho expedícii. Pri zostupe zistili, že ich stopy už zasypal sneh, čo dosť skomplikovalo ich cestu späť. Prvý koho stretli bol Lowe, ktorý za nimi vyšiel nad tábor a doniesol im polievku. Svet sa o úspešnej expedícii a dosiahnutí najvyššieho kopca dozvedel práve v deň korunovácie kráľovnej Alžbety II. Na druhej strane však skupinu prekvapil ohlas vo svete, ktorého sa im dostalo v Káthmandu.
Neskoršie udalosti.
V septembri 1953 sa Hillary oženil s Louise Mary Rose. Mali tri deti Petra (* 1954), Sarah (* 1955) a Belindu (* 1959 – † 1975). Edmund Hillary Himaláje navštívil ešte v rokoch 1956, 1960 – 1961 a 1963 – 1965 a zdolal ďalších 10 vrcholov. Ako člen britskej Commonwealth Trans-Antarctic Expedition dosiahol 4. januára 1958 južný pól.
Dňa 16. júla 1953 sa stal rytierom Radu britského impéria (KBE) a v roku 1987 členom Radu Nového Zélandu (ONZ). 23. apríla 1995 získal Podväzkový rád. V roku 1975, na ceste do dediny Phaphlu, kde Hillary pomáhal stavať nemocnicu, jeho žena Louise a dcéra Belinda tragicky zahynuli pri leteckej katastrofe blízko Kátmandú v Nepále. V decembri 1989 sa druhýkrát oženil, s vdovou po svojom priateľovi Petrovi Mulgrewovi – June Mulgrewovou.
Veľkú časť svojho života venoval pomoci šerpom v Nepále prostredníctvom Himalayan Trust, ktorý založil a venoval mu väčšinu svojho času a energie. Podarilo sa mu vybudovať mnoho škôl a nemocníc v tomto vzdialenom himalájskom regióne. Bol tiež čestným prezidentom Americkej himalájskej nadácie, americkej neziskovej organizácie, ktorá sa tiež zaoberá zlepšovaním životného prostredia a životných podmienok v Himalájach.
Jeho syn Peter Hillary sa stal tiež horolezcom a v roku 2003 spolu s Jamlingom Tenzing Norgayom, synom Tenzinga Norgaya vystúpil na Mount Everest a oslávil tak 50. výročie výstupu na najvyšší štít Zeme. Pri príležitosti 50. výročia prvého úspešného výstupu na Everest mu nepálska vláda udelila čestné občianstvo. Je tak prvým cudzincom, ktorý získal takéto ocenenie.

</doc>
<doc id="9462" url="https://sk.wikipedia.org/wiki?curid=9462" title="20. júl">
20. júl



</doc>
<doc id="9465" url="https://sk.wikipedia.org/wiki?curid=9465" title="Rád Templárov">
Rád Templárov



</doc>
<doc id="9467" url="https://sk.wikipedia.org/wiki?curid=9467" title="Dan Brown">
Dan Brown

Dan Brown (* 22. jún 1964, Exeter, New Hampshire USA) je americký spisovateľ, ktorého celosvetovo preslávil jeho román "Da Vinciho kód" z roku 2003. Brownove romány sa odohrávajú v časovom rozmedzí 24 hodín a venujú sa témam ako symboly, šifry, tajné spoločnosti či konšpiračné teórie. Jeho knihy boli preložené do 52 jazykov, a k roku 2012 predaj prekročil hranicu 200 miliónov kusov.
V piatich Brownových románoch, "Anjeli a démoni", "Da Vinciho kód", "Stratený symbol", "Inferno" a "Pôvod", ako hlavná postava vystupuje profesor Robert Langdon, hardvardský profesor dejín umenia a kresťanskej symboliky, ktorý je na stope veľkých historických a nábožensky orientovaných tajomstiev, záhad a nezodpovedaných otázok. Závery týchto diel sú čiastočne kontroverzné a diskutabilné. Tieto romány vzbudili veľký odpor a pohoršenie predovšetkým Katolíckej cirkvi.
Život.
Dan Brown je synom profesora matematiky a profesionálnej hudobníčky. Vyštudoval Amherst College a absolvoval Akadémiu Phillips Exeter, kde aj istý čas pôsobil ako učiteľ angličtiny. V roku 1998 ho jeho záujem o rôzne druhy kódov a utajené vládne organizácie priviedol k napísaniu jeho prvého románu "Digital Fortress", ktorý bol vydaný aj v elektronickej forme a rýchlo sa stal najlepšie predávanou elektronickou knihou v USA. Na pozadí Národnej bezpečnostnej agentúry (NSA) zobrazil tenkú čiaru medzi osobným súkromím a národnou bezpečnosťou. Na túto tému úspešne nadviazal aj v románe „Bod klamu“ (Deception Point) sústreďujúc sa na morálku v politike, národnú bezpečnosť a tajné technológie.
Prostredie, v ktorom vyrastal a kde sa prelínala moderná veda s náboženstvom, bolo bezprostredným námetom románu „Anjeli a démoni“ (Angels and Demons), kde veda reprezentovaná švajčiarskym výskumným ústavom (CERN) sa dostáva do konfliktu s náboženstvom reprezentovaným Vatikánom. V súčasnosti pracuje na sérii románov o Robertovi Langdonovi, profesorovi ikonografie a náboženského umenia na Harvarde, ktorého predstavil v knihe „Anjeli a démoni“. Jeho druhá kniha z tejto série „Da Vinciho kód“ (The Da Vinci Code) dosiahla nebývalý úspech, keď sa súčasne stala číslom jedna v zozname bestsellerov The New York Times, The Wall Street Journal, Publishers Weekly a San Francisco Chronicle. Neskôr bola jednotkou na každom dôležitom zozname bestsellerov v USA. V roku 2006 bol štúdiom Columbia Pictures do kín uvedený film podľa tejto knihy v hlavnej úlohe s Tomom Hanksom a Audrey Tautou.
Kritika.
Dan Brown býva kritizovaný za prekrútené, niekedy až vymyslené podanie dejín vo svojich románoch. Obsahujú historické a náboženské nepresnosti. V dôsledku toho môžu byť čitatelia dezinformovaní o skutočných historických faktoch. Knihy však obsahujú varovanie, čím na to upozorňuje čitateľov.
Slovenské vydania.
Knihy s Robertom Langdonom

</doc>
<doc id="9473" url="https://sk.wikipedia.org/wiki?curid=9473" title="Etienne Cabet">
Etienne Cabet



</doc>
<doc id="9474" url="https://sk.wikipedia.org/wiki?curid=9474" title="1822">
1822



</doc>
<doc id="9476" url="https://sk.wikipedia.org/wiki?curid=9476" title="1824">
1824



</doc>
<doc id="9552" url="https://sk.wikipedia.org/wiki?curid=9552" title="1825">
1825



</doc>
<doc id="9553" url="https://sk.wikipedia.org/wiki?curid=9553" title="Slovakia Summit 2005">
Slovakia Summit 2005

Slovakia Summit 2005 alebo Bratislavský samit roku 2005 bolo stretnutie prezidenta USA George W. Busha a prezidenta Ruska Vladimira Putina v Bratislave. Uskutočnilo sa počas 23. až 25. februára 2005. Bola to prvá návšteva úradujúceho prezidenta USA na Slovensku.
Ďalšími účastníkmi stretnutia boli ministerka zahraničných vecí USA Condoleezza Riceová a minister zahraničných vecí Ruskej federácie Sergej Lavrov, ako aj prvé dámy oboch krajín, Laura Bushová a Ľudmila Putinová.
Bushova európska cesta pred samitom.
Pred samitom Bush pricestoval do Bruselu a stretol sa s niektorými európskymi lídrami a predstaviteľmi Európskej únie a NATO, vrátane Tonyho Blaira, Silvia Berlusconiho, Jacquesa Chiraca, a Javiera Solanu. Tiež sa stretol s Viktorom Juščenkom, novým prezidentom Ukrajiny, a vystúpil s prejavom vykresľujúcim jeho politiku zameranú na občanov Európy. Potom odcestoval do Frankfurtu a stretol sa s Gerhardom Schröderom. Dodatočne Condoleezza Riceová strávila týždeň v európskych hlavných mestách.
Samit.
Bush mal naplánované stretnutia so slovenskými lídrami vrátane prezidenta Ivana Gašparoviča, premiéra Mikuláša Dzurindu a predsedu Národnej rady SR Pavla Hrušovského. 24. februára Bush vystúpil s prejavom na Hviezdoslavovom námestí v Bratislave.
Témy diskusie na samite boli oficiálne súkromné, ale očakávalo sa, že obsiahnú Severnú Kóreu a jej nukleárny program, Izraelsko-palestínsky konflikt, situáciu v Iraku, Libanone a v Sýrii, a ruskú politiku. Jedným z predmetov samitu bolo zlepšenie vzájomných vzťahov medzi USA a Európou. Obzvlášť, keď je Slovensko spojencom USA v Irackom konflikte a pripojilo vojakov ku Coalition of the willing.
Obe prvé dámy navštívili známy Primaciálny palác. Prvá dáma USA otvorila oddelenie Univerzitnej knižnice v Bratislave (ktorá bola v tom čase zreštaurovaná) venované americkej literatúre a jazyku. O deň neskôr prvá dáma Ruska otvorila podobné oddelenie pre ruskú literatúru v tej istej knižnici.
V spojení so samitom sa konala v Bratislave konferencia nazvaná „A New Quest for Democracy“ prostredníctvom Marshall Fund spolu so slovenskými partnermi.
Bezpečnosť.
Vrcholným záujmom bola bezpečnosť všetkých účastníkov samitu. Ozbrojené sily Slovenskej republiky a vláda Slovenskej republiky poskytli svoje plné zdroje na zabezpečenie každého jednotlivca. Medzi nasadenými bolo:

</doc>
<doc id="9554" url="https://sk.wikipedia.org/wiki?curid=9554" title="24. december">
24. december



</doc>
<doc id="9555" url="https://sk.wikipedia.org/wiki?curid=9555" title="Uhlík">
Uhlík

Uhlík (lat. "Carboneum") je chemický prvok v Periodickej tabuľke prvkov, jeho značka je C, má 4 väzby a jeho protónové číslo je 6. Uhlík tvorí základný stavebný kameň všetkých organických zlúčenín a tým aj všetkých živých organizmov. Zlúčeniny uhlíka sú jedným zo základov svetovej ekonomiky, fosílne palivá ako zemný plyn a uhlie slúžia ako energetický zdroj na výrobu elektriny a vykurovanie, produkty spracovania ropy (benzín, nafta, ťažké oleje) sú nevyhnutné pre pohon spaľovacích motorov. Výrobky chemického priemyslu na báze uhlíka sú súčasťou každodenného života, či už ide o plastické hmoty, umelé vlákna, náterové hmoty alebo liečivá.
Formy uhlíka.
Elementárny uhlík.
Uhlík je typický nekovový prvok, ktorý sa ako minerál v elementárnom stave vyskytuje v prírode v troch základných modifikáciách a v posledných približne 20. rokoch bola laboratórne vytvorená štvrtá modifikácia:
Anorganické zlúčeniny.
V anorganických chemických zlúčeninách sa uhlík vyskytuje s oxidačným číslom +II, +IV a -I.
Organické zlúčeniny.
Organické zlúčeniny sú chemické látky, ktoré obsahujú väzbu C-C. Každý atóm uhlíka je schopný vytvárať celkom 4 tieto tzv. jednoduché väzby, okrem toho aj väzbu dvojitú C=C a väzbu trojitú. Môžu preto vznikať dlhé reťazce a molekuly s rozvetvenou alebo cyklickou štruktúrou. Spolu s uhlíkom sa v týchto molekulách viažu aj ďalšie, najmä biogénne, prvky - vodík, kyslík, dusík, síra a fosfor, ale môžu to byť aj halogény, kremík a mnoho ďalších. Vďaka tomu existuje veľa kombinácií; v súčasnosti poznáme viac ako 10 miliónov organických zlúčenín.
Práve vďaka tejto obrovskej rozmanitosti sa organické látky stali základným stavebným kameňom živej hmoty. Každá bunka živého organizmu obsahuje desiatky tisíc chemických zlúčenín, ktoré majú tú jedinú spoločnú vlastnosť, že ich základný skelet je vytvorený atómmi uhlíka v rôznych väzobných stavoch.
"Nasledujúci výpočet typov organických zlúčenín zďaleka nie je úplný a mal by iba informovať o najčastejšie používaných a vyrábaných typoch organických látok:"
Výskyt a využitie.
Grafit.
Grafit je minerál, ktorý sa nachádza na mnohých miestach na Zemi. Jedny z najväčších grafitových baní sa nachádzajú v USA (Texas a štát New York), Mexiku, Indii a Rusku. Grafit je napr. aj zložkou sadzí, ktoré vznikajú spaľovaním fosílnych palív. Je však v čiastočkách tak malých, že sadza má skôr vlastnosti amorfného uhlíka.
Grafit sa priemyselne využíva najmä na výrobu ceruziek. Pritom sa najskôr spoločne s vápencom veľmi jemne pomelie a potom vylisuje do vhodného tvaru. V čistej forme, bez vápenca, sa lisuje do uhlíkov pre maliarov a grafikov.
Ďalšie významné použitie grafitu je v metalurgickom priemysle. Vzhľadom na jeho veľmi dobrú tepelnú odolnosť sa z neho vyrábajú nádoby, tzv. kokily, do ktorých sa lejú roztavené kovy a ich zliatiny. Zabráni sa tak kontaminácii roztavených kovov kovom, z ktorého by sa kokila musela vyrobiť. Z grafitu sa vyrábajú aj elektródy pre elektrolytickú výrobu hliníka z taveniny bauxitu a kryolitu alebo pri výrobe kremíka z taveniny oxidu kremičitého.
Sklový grafit.
Umelo vyrobenou formou grafitu je tzv. sklový uhlík (angl. "glassy carbon"), ktorý sa vyznačuje vysokou hustotou, nízkou pórovitosťou a veľmi dobrou chemickou a mechanickou odolnosťou. V praxi sa vyrába presne riadeným dlhodobým vysokoteplotným (pyrolitickým) rozkladom organických látok na povrchu normálneho grafitu. 
Vďaka mimoriadnym fyzikálnym a chemickým vlastnostiam sklového grafitu sa jeho praktické využitie, aj napriek jeho vysokej cene, stále rozširuje.
Diamant.
"Hlavný článok:" Diamant
Diamant je jedným z najvzácnejších a najdrahších minerálov a drahokamov. Vyskytuje sa v rôznych farebných modifikáciách, od takmer priehľadnej, až po čiernu. Pretože k vzniku diamantu je potrebný obrovský tlak a vysoké teploty, nachádzajú sa predovšetkým tam, kde žeravá magma z veľkých hĺbok vystúpila na povrch a stuhla. Náleziská s najkvalitnejšími diamantmi ležia najmä v južnej Afrike – JAR, Namíbii, Sierra Leone, ďalej v Brazílii, Rusku, Kanade a Austrálii.
Diamanty sa v súčasnosti vyrábajú aj priemyselne, aj keď zďaleka nedosahujú kvalít prírodných diamantov. Tzv. priemyselné diamanty sa preto využívajú najmä pre rôzne vrtné a rezné hlavice nástrojov, ktoré pre svoju činnosť musia mať mimoriadnu tvrdosť a odolnosť.
Prírodné diamanty slúžia už odpradávna najmä na výrobu tých najdrahších šperkov. Aby sa mohol diamant vsadiť do zlatého alebo platinového šperku, musí byť najskôr zložito a opatrne vybrúsený. K úspešnému vybrúseniu drahého a vzácneho diamantu je potrebná nielen skúsenosť, ale aj zručnosť a trpezlivosť. Strediskami brúsenia diamantov a obchodu s nimi sú belgické Antverpy a holandský Rotterdam a Amsterdam.
Fosílne palivá.
Medzi základné fosílne palivá patria uhlie, ropa a zemný plyn. Všetky tieto palivá obsahujú ako väčšinovú zložku pestrú paletu organických zlúčenín, ktoré podľa súčasných teórií vznikli dlhodobým anaeróbnym (bez prístupu vzduchu) rozkladom organickej hmoty. 
V prípade uhlia sa zdá byť prekurzorom drevo druho a treťohorných pralesov, ktoré boli zasypané nejakou náhlou lokálnou katastrofou.
Ropa a zemný plyn pochádzajú zo živočíšnych tkanív, ktoré boli pri nejakej katastrofickej udalosti prekrytí vrstvou hornín a počas miliónov nasledujúcich rokov sa, za vzniku pestrej palety zlúčenín na báze uhľovodíkov, postupne rozložili.
Všetky vyššie uvedené komodity tvoria v súčasnosti chrbtovú kosť svetovej energetiky a prevažnej časti chemického priemyslu. Najmä ropa sa v posledných rokoch javí ako kľúčová surovina pre súčasnú civilizáciu. Je jednak základnou surovinou na výrobu palív pre stále zvyšujúcu sa dopravu, ale zároveň je zrejmé, že jej celosvetové zásoby môžu byť vyčerpané v nasledujúcich niekoľkých desaťročiach. Ovládnutie lokalít s ich výskytom sa v ďalších desaťročiach môže stať zdrojom globálneho konfliktu.
Ropa aj zemný plyn sa zvyčajne vyskytujú spoločne. V súčasnosti sa hlavným zdrojom týchto surovín stala oblasť Perzského zálivu a Sibíre, ale ich nezanedbateľné množstvo sa ťaží aj šelfových vodách Severného mora, v Mexickom zálive a v juhovýchodnej Ázii. Aj náleziská v Texase doteraz poskytujú pomerne silný zdroj, ktorý však rozhodne pre potreby ekonomiky USA nestačí. 
Svetové zásoby uhlia sú výrazne väčšie ako zásoby ropy a zemného plynu. V súčasnosti sa využíva skôr ako surovina na výrobu elektrickej energie. V princípe ho možno prerobiť aj na kvapalný zdroj energie pre spaľovacie motory, ale problémom sú omnoho vyššie náklady na ťažbu, aj nutnosť komplikovanejšej a drahšej a dopravy na získanie požadovaných produktov – teda predovšetkým benzínu, motorovej nafty a ťažkých olejov.
Okrem energetického využitia nachádza uhlie využitie v metalurgii, kde po prerobení na koks slúži ako redukčné médium pri výrobe železa a podobných kovov z oxidických rúd vo vysokej peci.
Jantár.
Zvláštnu formu uhlíkatého minerálu predstavuje jantár - mineralizované zvyšky treťohornej živice staré okolo 50 miliónov rokov. Priemerné chemické zloženie jantáru bolo určené ako C10H16O. Základná farba jantáru je zlatožltá, ale môžeme nájsť aj odrody celkom priehľadné, červené, kávové aj biele.
Nachádza sa v Európe ako skamenená živica borovíc a v Strednej Amerike a Mexiku, kde ide o živicu tropickej dreviny kopálu.
Význam jantáru je najmä vo výrobe šperkov a ozdobných predmetov. Asi najvýznamnejším projektom v tomto obore bola povestná Jantárová komnata, miestnosť obložená nádhernými umelecky spracovanými jantárovými blokmi v Petrohradskom cárskom paláci. V priebehu 2. svetovej vojny nemecké okupačné vojská Jantárovú komnatu rozobrali a odviezli na neznáme miesto. Dodnes sa po tejto kultúrnej pamiatke bezvýsledne pátra.
Ďalší význam jantáru je paleontologický. V hmote jantárových nálezov sú veľmi často perfektne zachované telá treťohorného hmyzu, peľ vtedajších rastlín a ďalšie artefakty.
Zaujímavé je, že sa dodnes nepodarilo jantár vyrobiť umelo aj napriek tomu, že je dobre známe jeho chemické zloženie, aj predpokladaný postup vzniku.
Vápenec a ďalšie uhličitany.
Čistý uhličitan vápenatý CaCO3 je známy ako minerál kalcit.
Horniny na báze uhličitanu vápenatého alebo vápence sú biogénneho pôvodu, pretože vznikli prevažne z vápenatých ulít prehistorických morských živočíchov. Veľké náleziská týchto hornín sa nachádzajú v Česku, v Taliansku, Anglicku a napr. USA. Podľa prítomných prímesí majú rôznu farbu, od čisto bielej až po takmer čiernu a rôzne mechanické vlastnosti. Používajú sa preto ako obkladové a dekoračné materiály (mramor) a na výrobu bežných stavebných surovín ako pálené vápno alebo cement. Vápenec je tiež základom tzv. krasových útvarov, pri ktorých dochádza systémom zložitých rovnováh medzi uhličitanmi a hydrogénuhličitanmi vápnika a kyselinami ku vzniku nádherných prírodných útvarov v jaskyniach a podzemných priestoroch.
Uhličitan horečnatý MgCO3 nazývaný magnezit sa používa predovšetkým ako surovina na výrobu žiaruvzdorných materiálov pre výstavbu vysokých a cementárskych pecí, ako látka s veľmi veľkým trením sa využíva v športe (gymnastika, horolezectvo) a pre ľahko chemicky oddeliteľný horčík aj v zdravotníctve - ide o známe Magnézium vo forme tabliet, šumivých tabliet a prášku na perorálne užívanie. Veľké ložiská magnezitu sa nachádzajú na Slovensku, v Rakúsku, Číne a Kórei.
"Pre hlavný článok, pozri Oxid uhličitý."
Oxid uhličitý.
Oxid uhličitý CO2 je bezfarebný plyn bez zápachu, ktorý sa rozpúšťa vo vode za vzniku veľmi slabej kyseliny uhličitej. Tvorí približne 0,038 % objemu atmosféry Zeme, kam sa dostáva jednak dýchaním živých organizmov a jednak v súčasnosti stále rastúcim tempom spaľovania fosílnych palív.
Z atmosféry odčerpávajú oxid uhličitý rastliny, v ktorých s pomocou organického farbiva chlorofylu prechádza procesom nazývaným fotosyntéza. Toto farbivo je schopné využiť energiu fotónov slnečného svetla na naštartovanie značne komplikovaného reťazca chemických reakcií. Ich výsledok možno jednoducho opísať takto:
6 H2O + 6 CO2 + "E" → C6H12O6 + 6 O2
Uvedená reakcia je vcelku kľúčová pre všetok pozemský život, pretože s jej pomocou sa ku všetkým živým organizmom dostáva kyslík, ktorý je nevyhnutný pre ich dýchanie.
Zvyšujúca sa koncentrácia oxidu uhličitého je spojená s javom nazývaným skleníkový efekt, pretože molekuly CO2 intenzívne pohlcujú infračervené žiarenie odrazené od zemského povrchu a zabraňujú tak jeho vyžarovaniu do kozmického priestoru. Tým dochádza k postupnému ohrievaniu povrchu Zeme a mohlo by to viesť napr. k pomerne prudkému topeniu ľadovcov a následnému zvýšeniu hladiny svetových oceánov až o desiatky metrov.
V priemysle sa oxid uhličitý využíva napr. ako inertná atmosféra pri procesoch, pri ktorých je nutné vylúčiť prítomnosť kyslíka (napr. zváranie). Pretože oxid uhličitý nehorí, používa sa aj ako náplň niektorých typov hasiacich prístrojov.
Oxid uhličitý sa tiež nachádza v množstve nápojov; buď je ich prirodzenou zložkou (minerálne vody, šumivé vína a sekty) alebo je podstatný pre procese (alkoholové kvasenie piva, vína, destilátov) alebo sú ním sýtené umelo, kvôli konzervácii a na zlepšenie chuti (ovocné limonády, perlivé vína, niektoré minerálky).
Stlačením oxidu uhličitého vznikne pevná látka, tzv. "suchý ľad", ktorý ľahko sublimuje (vyparuje sa), pričom odoberá značné množstvo tepla z okolia a využíva sa na chladenie napr. v potravinárstve alebo naopak, ak sa nahreje, vytvára hustú hmlu použiteľnú na diskotékach, koncertoch alebo napr. vo filmovom priemysle.
"Hlavný článok, pozri Oxid uhoľnatý."
Oxid uhoľnatý.
Oxid uhoľnatý CO je vysoko toxický bezfarebný plyn bez zápachu, ktorý vzniká najmä nedokonalou oxidáciou (nedokonalým horením) organických zlúčenín uhlíka.
Nachádzal sa predovšetkým ako súčasť svietiplynu, ktorý vzniká tlakovým a tepelným rozkladom uhlia. Oxid uhoľnatý v malom množstve vzniká aj pri spaľovaní benzínu, nafty a ťažkých olejov v spaľovacích motoroch. Tým sa stáva významnou súčasťou tzv. suchého smogu losangeleského typu. V posledných rokoch je tvorba CO pri prevádzke spaľovacích motorov potlačovaná použitím katalyzátorov, zvyčajne založených na kombinácií pôsobenia rôznych platinových zlúčenín na splodiny pri vysokej teplote. Pôsobením týchto katalyzátorov dochádza k takmer 100% konverzii oxidu uhoľnatého na oxid uhličitý. Malé množstvo oxidu uhoľnatého je aj v cigaretovom dyme ako dôsledok nedokonalého spaľovania tabaku a papieriku.
Medzi prírodné zdroje oxidu uhoľnatého patria napr. zemný plyn, kde sa však nachádza iba v malej koncentrácii. Je zložkou banských plynov, kde spolu s metánom spôsobuje ich mimoriadnu výbušnosť a sám o sebe je príčinou ich toxicity. 
Vysoká toxicita oxidu uhoľnatého je daná jeho schopnosťou blokovať dýchací reťazec. Molekula CO sa pritom takmer ireverzibilne naviaže na atóm železa v molekule hemoglobínu, čím znemožní železu, aby naviazalo kyslík. Tak dôjde k zablokovaniu prenosu kyslíka z pľúc do organizmu a k uduseniu.
Izotopy uhlíka a rádiokarbónová metóda datovania.
V prírode sa uhlík vyskytuje bežne vo forme dvoch stabilných izotopov:
12C, ktorý tvorí 98,9 % a 13C s priemerným výskytom 1,1 %.
Reakciou atómov dusíka 14N, prítomných vo vysokých vrstvách atmosféry, spolu s kozmickým žiarením vzniká nestabilný izotop 14C, ktorý sa rozpadá s polčasom 5 715 rokov. Pomer všetkých 3 izotopov uhlíka v atmosférickom oxide uhličitom sa tak dlhodobo udržuje na konštantnej hodnote.
Živé organizmy neustále prichádzajú do styku s atmosférickým CO2 či už formou fotosyntézy (rastliny) alebo prijímaním ich produktov – bylinožravce a následne dravce. Preto je možné tvrdiť, že pomer 14C/12C zostáva v priebehu života daného organizmu konštantný.
Po odumretí akéhokoľvek biologického tkaniva sa výmena uhlíka medzi organizmom a prostredím zastaví. Zároveň nedochádza ani ku vzniku 14C reakciou s kozmickým žiarením, pretože to je pohltené atmosférou. Obsah 14C klesá podľa zákonitostí rozpadu nestabilných atómových jadier.
Rádiokarbónová metóda datovania využíva spomenutý jav tým spôsobom, že sa v archeologickom či inom náleze pozostatku živej hmoty (zvyšky tkanív, kostí, popol…) analyzuje pomer 14C rozpadnutého na 12C. Zistený pomer potom vcelku presne (+ - 40 rokov) ukazuje na dobu zániku danej živej hmoty. Vzhľadom na uvedený polčas rozpadu uhlíka 14C je metóda optimálne použiteľná pre objekty staré od 2 do 100 tisíc rokov (avšak vzhľadom k redukcii izotopu 14C na 1/8 približne po 17 150 rokoch, je najpresnejšie meranie pri -50.000 až -60.000 rokoch). Pri hodnotení nameraných výsledkov je potrebné zobrať do úvahy aj možnosť pôsobenia rádioaktívnych žiaričov na skúmaný materiál v priebehu jeho pôsobenia na mieste nálezu, pretože tak môže dôjsť k významnému skresleniu dát.

</doc>
<doc id="9563" url="https://sk.wikipedia.org/wiki?curid=9563" title="Administratívne členenie Poľska">
Administratívne členenie Poľska

Poľsko sa od 1. januára 1999 hierarchicky delí na:

</doc>
<doc id="9571" url="https://sk.wikipedia.org/wiki?curid=9571" title="Wikipédia">
Wikipédia

Wikipédia je internetová encyklopédia s otvoreným obsahom, ktorú možno slobodne upravovať a čítať. Je sponzorovaná neziskovou organizáciou Wikimedia Foundation. Má 312 nezávislých jazykových vydaní vrátane slovenského (ktoré práve čítate) a najrozsiahlejšieho anglického. Wikipédia obsahuje popri článkoch encyklopedického typu aj články podobajúce sa almanachu, atlasu či stránky aktuálnych udalostí. Wikipédia je jedným z najpopulárnejších zdrojov informácií na webe s približne 13 miliardami zobrazení mesačne.
Wikipédia obsahuje viac než 24 miliónov článkov. Najviac článkov je napísaných v angličtine (viac ako 5 miliónov) a v švédčine (viac ako 3 milióny). Wikipédia bola spustená 15. januára 2001 ako doplnok k expertmi písanej Nupedii. So stále rastúcou popularitou sa Wikipédia stala podhubím pre sesterské projekty ako Wikislovník (Wiktionary), Wikiknihy (Wikibooks) a Wikisprávy (Wikinews) a ďalšie. Články sú upravované dobrovoľníkmi vo wiki štýle, čo znamená, že ich môže meniť v podstate hocikto, pričom je zaznamenávaná história revízií. presadzujú politiku „“. Podľa nej, ak existujú protichodné názory, treba ich uviesť a to bez prikláňania sa k niektorému z nich. Vzhľadom na to, že Wikipédia presadzuje otvorenú filozofiu, jedným z jej najväčších problémov je vandalizmus a nepresnosť.
Charakteristika.
Cieľom Wikipédie je vytvoriť voľne dostupnú, spoľahlivú a najväčšiu encyklopédiu, pokiaľ ide o rozsah a dôkladnosť. Wikipédiu jej zakladateľ Jimmy Wales charakterizuje ako „snahu o vytvorenie a distribuovanie voľne dostupnej encyklopédie každej osobe na planéte v jej rodnom jazyku, a to v čo možno najlepšej kvalite.“ Je vytvorená na stránke "wikipedia.org" použitím softvéru zvaného "wiki" (z havajského slova "wiki" – rýchlo). Wikipédia je WikiWiki, čo znamená, že každý môže ľahko upravovať každý (neuzamknutý) a uverejniť zmeny ihneď.
Jimmy Wales sa domnieva, že Wikipédia raz dosiahne štandard, ktorý bude porovnateľný alebo lepší ako encyklopédia Britannica, a bude publikovaná knižne.
Na internete existovalo alebo stále existuje viacero podobných projektov encyklopédií. Jedným z predchodcov bola slovenská Filozofická hypertextová encyklopédia Filit (Filozofická hypertextová encyklopédia), Tradičné redaktorské pravidlá a autorské práva na článok sa v niektorých z nich stále používajú, ako napríklad v odborne písanej Stanfordskej encyklopédii filozofie (Stanford Encyclopedia of Philosophy) a v už neexistujúcej Nupedii. Neformálnejšie stránky ako h2g2 alebo Everything2 píšu a kontrolujú jednotlivci a slúžia ako všeobecné príručky. Projekty ako Wikipédia, Susning.nu a Enciclopedia Libre používajú software wiki, v ktorom články zostavuje veľký počet autorov a neprebieha žiadna oficiálna forma kontroly. Wikipédia sa stala najväčšou takouto encyklopédiou čo do počtu článkov a slov. Na rozdiel od väčšiny encyklopédií Wikipédia poskytuje svoj obsah pod licenciou GNU Free Documentation License.
Wikipédia sa snaží byť encyklopédiou, nie kompletnou zbierkou ľudského poznania. Existuje súbor pravidiel nazvaný "", ktorý definuje druh informácií, ktoré nie sú vhodné na uverejnenie. Tieto pravidlá sú často citované v sporoch o to, či by konkrétny obsah mal byť pridaný, odstránený alebo upravený.
Jazykové verzie.
V roku 2019 Wikipédia existovala v 303 jazykových verziách (z toho asi 301 "aktívnych"), pričom 61 verzií obsahovalo viac ako 100 000 článkov. Päť najväčších jazykových verzií v zostupnom poradí boli anglická, cebuánska, švédska, nemecká a francúzska. Medzi 40 najväčších Wikipédií patrí aj slovenská verzia, ktorá má v súčasnosti článkov.
Jednotlivé jazykové verzie fungujú nezávisle jedna od druhej a nezasahujú si do obsahov. Obrázky je možné medzi wikiprojektmi zdieľať pomocou Wikimedia Commons.
Tu je uvedený zoznam desiatich najväčších a šiestich ďalších vybratých verzií Wikipédie, usporiadaných podľa počtu článkov 
Z ďalších potom napríklad:
Úpravy.
Všetci návštevníci môžu upravovať články a zobrazovať prehľadne všetky zmeny (históriu – teda rozdiely medzi jednotlivými úpravami) v nich. Pomocou "Zobraziť históriu" sa zmeny zobrazia farebne. Wikipédia je postavená na viere, že spolupráca medzi používateľmi časom zlepší kvalitu článkov, podobne ako spôsob vývoja open-source softvéru. Jej autori nemusia byť odborníci alebo mať kvalifikáciu v rámci témy, ktorú editujú. Užívatelia sú upozornení na fakt, že ich príspevok môže byť „nemilosrdne upravený a prerozdelený podľa vôle” hocikým, kto si to praje. Príspevky nie sú kontrolované žiadnym konkrétnym užívateľom alebo skupinou, rozhodnutie týkajúce sa obsahu a pravidiel uverejňovania sa uskutočňuje pomocou súhlasu a občasným hlasovaním, hoci Jimmy Wales si udržiava právo konečného rozhodnutia.
Práve z dôvodu otvorenosti Wikipédie často vznikajú tzv. korekčné vojny a dlhotrvajúce spory medzi redaktormi, ktorí navzájom nesúhlasia. Práca členov Wikipédie je označovaná ako spolupráca – akýsi spoločenský darvinovský evolučný proces. Články sú vždy predmetom úpravy, preto Wikipédia nikdy nevyhlási žiaden článok ako dokončený, no vandalizmus vždy bol a bude veľkým problémom Wikipédie.
Pravidlá.
Wikipédia požaduje, aby jej prispievatelia zaujali "nestranný uhol pohľadu". Nestranný uhol pohľadu formuluje cieľ encyklopédie radšej opísať spory, ako sa do nich zapájať. Ak by to bolo dosiahnuteľné, Wikipédia by nebola napísaná z jedného objektívneho pohľadu na vec, ale by dokonale prezentovala všetky pohľady na vec, pripisované ich prívržencom v neutrálnej forme. Pravidlá ďalej uvádzajú, že názor by mal zodpovedať postoju. Toto pravidlo je kritizované za to, že je nedosiahnuteľné s množstvom zdiskreditovaného materiálu a povoľuje reprezentáciu mravne urážlivých názorov. Názory alebo teórie, ktoré predtým neboli publikované, sa považujú za „prvotný výskum”, čo nie je povolené. Pravidlo „žiaden prvotný výskum“ hovorí, že takýto materiál nemôže byť prezentovaný v súlade s pravidlom o nestrannom uhle pohľadu a že redaktorove vlastné, originálne názory alebo stanoviská nebudú zverejnené.
Redaktori Wikipédie dodatočne udržiavajú aj množstvo menej podstatných pravidiel a inštrukcií. Na rozdiel od iných wiki, ako napríklad Ward Cunningham Portland Pattern Repository, Wikipediáni používajú „diskusné” stránky na to, aby spolu diskutovali o zmenách uskutočnených v článkoch. Redaktori Wikipédie často menia, prenášajú alebo odstraňujú príspevky, ktoré sú pre encyklopédiu nevhodné, ako napríklad slovníkové výklady hanlivých slov alebo originálne texty. Jednotlivé verzie Wikipédií si obvykle určujú vlastné dodatočné spoločné pravidlá.
Autori.
Medzi redaktormi na Wikipédii nie je žiaden oficiálny rozdiel a rozhodnutia sú pokiaľ možno uskutočňované na základe zhody medzi zúčastnenými. Počas januára 2005 mala Wikipédia približne 13 000 používateľov, ktorí v priebehu mesiaca urobili najmenej 5 úprav, z toho 9 000 aktívnych používateľov pracovalo na troch najväčších jazykových verziách. Ešte aktívnejšia skupina pozostávajúca z asi 3 000 redaktorov urobila viac ako 100 úprav za mesiac, skoro polovica z týchto redaktorov pracovala na troch najväčších edíciách Wikipédie. Na základe údajov z Wikipédie, jedna štvrtina príspevkov pochádza od používateľov bez registrácie, ktorí pravdepodobne nie sú redaktormi.
Udržiavanie Wikipédie je vykonávané pomocou skupinky dobrovoľných projektantov, správcov a administrátorov, ktorých sú stovky. Administrátori sú najväčšou skupinou, majú v zmysle pravidiel privilégiá s možnosťou zabránenia tomu, aby boli články editované, odstránené, alebo majú právo blokovať používateľov, aby upravovali články. Veľa používateľov bolo dočasne alebo permanentne blokovaných od upravovania článkov na "Wikipédii". Vandalizmus a malé prehrešky voči pravidlám môžu vyústiť k dočasnému blokovaniu alebo varovaniu, zatiaľ čo dlhodobé alebo trvalé zablokovania prístupu sú prideľované Jimmym Walesom alebo Arbitrážnym výborom pre dlhotrvajúce a vážne priestupky.
Hodnotenia.
Tvrdenie Wikipédie, že je encyklopédiou, je polemické. Wikipédia býva kritizovaná za nedostatok spoľahlivosti, úplnosti a dôveryhodnosti (lebo nie je písaná expertmi). Medzi mnohými knihovníkmi, akademikmi a redaktormi iných oficiálne písaných encyklopédií Wikipédia nie je, alebo je len zriedkavo považovaná za zdroj, na ktorý je možné sa odvolávať. Wikipédia má dostatočnú kvalitu, uznanú aj inými aspoň v jednej oblasti, predovšetkým vyhrala porovnávací test nemeckého časopisu c’t. Je uznávaná hlavne za voľný obsah a možnosť editovania hocikým.
Kvalita.
Kritici tvrdia, že povolenie editovať Wikipédiu hocikým ju robí nespoľahlivou. Wikipédia neobsahuje žiadnu oficiálnu zložku, ktorá by sa zaoberala overovaním faktov a samotní redaktori nie vždy musia byť dobre oboznámení s témou, o ktorej píšu. V rozhovore s The Guardian sa knihovník Philip Bradley vyjadril, že „on by nepoužíval Wikipédiu a nie je si vedomý jediného knihovníka, ktorý by Wikipédiu používal. Hlavným problémom je nedostatok autority. Od vydavateľstva tlačených publikácií je možné očakávať záruku, že ich informácie sú spoľahlivé, pretože na tom závisí ich živobytie. Na rozdiel od niečoho takého (Wikipédia), čo sa zobrazuje na obrazovke.“ (Waldman, 2004). Podobne reaguje aj vedúci redaktor Encyklopédie Britannica Ted Pappas, ktorý sa v The Guardian vyslovil: „Predpoklad pre Wikipédiu je, že postupným vylepšovaním sa zdokonalí do bezchybnosti, no tento predpoklad vôbec nie je dokázaný.“ O Wikipédii ako o zdroji informácií sa vyjadril Danah Boyd v roku 2005: „Nikdy to nebude encyklopédia, ale bude obsahovať rozsiahlu znalosť, ktorá bude celkom hodnotná pre iné účely. No aj napriek tomu tradičné encyklopédie stále obsahujú legálne odvolanie, ktoré vyhlasuje, že odmietajú akúkoľvek zodpovednosť za chyby v publikácii.“
V roku 2004, v článku „Na dôvere založená encyklopédia“ bývalý redaktor encyklopédie Britannica Robert McHenry kritizoval postupy a písanie: „Akokoľvek blízko budú články Wikipédie k spoľahlivosti, bude navždy otvorená neinformovaným a pologramotným ľuďom, ktorí do všetkého strkajú nos… Používateľ, ktorý navštívi Wikipédiu, aby sa niečo naučil, bude vždy akoby v pozícii návštevníka verejného WC. Buď je na prvý pohľad zašpinené, takže každý vie, že si má dať pozor, alebo bude vyzerať celkom čisto, čo môže vyvolať falošný pocit bezpečia. No daný človek nikdy s určitosťou nevie, kto použil toto zariadenie pred ním.“ Aaron Krowne napísal článok, ktorým vyvracal metódy použité McHenrym a nazval ich „SNP“ (angl. FUD), čo je marketingová technika „strachu, neistoty a pochybnosti“. Bývalý šéfredaktor Larry Sanger kritizoval Wikipédiu koncom roka 2004 za to, že opovrhuje odbornosťou. Neskôr ešte obvinil väčšinu tých, ktorí poskytujú internetové služby, že „okupujú“ Wikipédiu. Wikipédia verí, že jej proces upravovania článkov bude tým, že jej obsah je vystavený množstvu užívateľov, časom viesť k presnosti informácií. S odvolaním na Linisov zákon o rozvoji otvoreného zdroja sa predtým Sanger vyjadril: „Za predpokladu dostatku očí, všetky chyby možno ľahko prehliadať“. Technologická osobnosť Joi Ito o Wikipédii napísal: „Hoci trošku záleží na oblasti, otázkou stále ostáva, či je pravdivé to, čo pochádza z vierohodného zdroja, alebo zo zdroja, ktorý si prezreli tisíce ľudí (s možnosťou komentára) a prežilo to.“ Naopak, autori, ktorí sa podieľali na neformálnom teste o zistení schopnosti Wikipédie skorigovať mylné informácie, poznamenali: „to nie je mechanizmus, ktorý fakty overuje, ale skôr je to forma volebného systému“ a ten fakt, ktorý očividne nevyzerá veľmi klamlivo, môže byť prijatý za pravdu.
Wikipédia bola obvinená za nedostatok schopnosti rozumieť širokému spektru tém. Príčinou je dobrovoľná povaha projektu a celková zaujatosť jej prispievateľov. Šéfredaktor Encyklopedie Britannica Dale Hoiberg tvrdí: „Ľudia píšu o veciach, ktoré ich zaujímajú, takže veľa iných tém ostane nezahrnutých. Príspevok na Hurikán Francis je päťkrát dlhší ako článok o Čínskom umení a príspevok o Coronation Street je dvakrát taký dlhý ako článok o Tonym Blairovi.“ Prvý šéfredaktor Nupedie Larry Sanger povedal: „Keď treba písať o pomerne odborných témach (mimo záujmu mnoho prispievateľov), tak dôveryhodnosť celého projektu je nevyvážená.“
Na druhej strane bola "Wikipédia" pochválená za to, že umožňuje aktualizáciu článkov alebo sú nové články vytvorené ako reakcia na určitú udalosť. Napríklad v tom čase aktuálny článok o zemetrasení v Indickom oceáne z roku 2004 na anglickej verzii Wikipédie bol po incidente novinármi často citovaný. Redaktori médií taktiež tvrdia, že encyklopédia ako Wikipédia má mnohokrát väčšie možnosti obsiahnuť viac tém, ako môžu obsiahnuť tlačené formy encyklopédií.
Navyše, malo by sa spomenúť, že Hoibergove príklady už neplatia od mája 2005: „Článok o Čínskom umení je skoro trikrát taký dlhý ako článok o Hurikáne Francis a článok o Tonym Blairovi je zhruba o 50 % dlhší než ten o Coronation Street. Aby sme dali veci na správnu mieru, zmienené články boli uvedené len ako príklady zaujatého spravodajstva, avšak taktiež môže poukazovať na to, ako sa Wikipédia postupne približuje k rozumnej rovnováhe.“
Nemecký počítačový magazín c’t uskutočnil porovnanie Wikipédie, Brockhaus premium a Microsoft Encarty v októbri 2004. Experti hodnotili 66 článkov z rôznych oblastí. V celkovom skóre Wikipédia dostala 3,6 z 5 bodov (slabšia dvojka), Brockhaus Premium 3,3 a Microsoft Encarta 3,1. V rozbore o online encyklopédiách profesori Emigh a Herring z Indianskej Univerzity napísali: „Wikipédia sa zdokonaľuje, špeciálne v oblastiach, kde má silné zastúpenie, ako sú technológia a súčasné dianie.“
Komunita.
Wikipédia má komunitu používateľov, ktorých je pomerne málo, ale sú veľmi aktívni. Emigh a Herring tvrdia: „Pár aktívnych používateľov vystupujúcich spoločne s danými pravidlami a systémom voľnej úpravy môže dosiahnuť podstatnú kontrolu nad obsahom produkovanom v systéme, doslova mazajúc rozmanitosť, polemiku, rozporuplnosť a zosúlaďujúc názory prispievateľov.“ Redaktori na Wikinfo, čo je vetva Wikipédie, rovnako tvrdia, že noví alebo kontroverzní redaktori sú nespravodlivo označovaní ako „“ (sami poburujú, odmietajú, narúšajú diskusie, alebo takúto správy šíria) alebo „problémoví používatelia“ a je im zabránené v editovaní článkov. Jej komunita je kritizovaná za to, že od používateľov, ktorí podávajú sťažnosti na kvalitu článkov, očakáva, aby sami tieto články aj opravili.
Niektorí prispievatelia sa sťažujú, že upravovanie Wikipédie je veľmi únavné v prípade konfliktov. Taktiež sa sťažujú na fakt, že Wikipédia v značnej miere uprednostňuje prispievateľov, ktorí majú svojrázne názory, pretože nikto nemá čas ani energiu im tieto zaujaté názory vyvrátiť.
Na druhej strane je však Wikipédia, ako tvrdia jej redaktori, veľmi hodnotná ako spoločenská komunita. Napríklad autori môžu byť požiadaní, aby obhájili, resp. objasnili svoju prácu a tieto spory sa dajú ľahko vidieť. Jednotlivé verzie Wikipédie často obsahujú „konzultačné oddelenie“, kde táto komunita odpovedá na otázky.
Ocenenia.
Wikipédia vyhrala dve hlavné ocenenia v máji 2004. Prvú cenu „Golden Nica“ udelila Prix Ars Electronica za „digitálnu komunitu“. Výhrou bol grant vo výške 10 000 eur plus pozvánka do Rakúska na PAE festival kybernetického umenia (PAE Cyberarts Festival). Druhou cenou bolo „internetové vyznamenanie“ udelené rozhodcami za kategóriu komunita. Wikipédia bola taktiež nominovaná na cenu „Najlepšie metódy“ (Best Practices). V septembri 2004 Japonská reklamná asociácia ("Japan Advertisers Association") ocenila japonskú Wikipédiu cenou „Vytvorenie internetovej siete” (Web Creation Award). Táto cena, ktorá sa obvykle dáva jednotlivcom za obrovský prínos pre internetovú sieť v Japonsku, bola udelená dlhoročným prispievateľom na počesť celého projektu.
Wikipédia taktiež získala pochvalu od zdrojov ako BBC News, USA Today, The Economist, Newsweek, BusinnesWeek, Chicago Sun-Times, Time Magazine a Wired Magazine. Ocenenia pre Wikipédiu a úryvky z tlače sú evidované prispievateľmi Wikipédie na jej stránkach.
Prvého júna 2005 PC World magazín zverejnil zoznam „100 Najlepších produktov roku 2005“ v júlovom vydaní. Wikipédia bola súčasťou tohto zoznamu. Magazín tvrdí, že ich ceny sú udeľované za vynikajúce produkty, ktoré kombinujú praktické prvky s inováciou. Napriek ustanoveniu, nie všetky produkty sú komerčné a Wikipédia je jedna z 23 ocenených, ktoré sú zadarmo. Wikipédia bola na 60. mieste tohto rebríčka, na vrchole ktorého bol internetový prehliadač Mozilla Firefox. Zoznam, na ktorom dominoval počítačový softvér a hardvérové produkty, obsiahol iba malé množstvo iných web stránok. Medzi nimi Google, Flickr a Internet Archive. Na 33. mieste sa umiestnila stránka The New York Times, ako sa zdá, jediná iná stránka poskytujúca informácie. V tom istom mesiaci bola aplikácia Wikipédie pre počítač Apple Mac OS X „Tiger”, používaná programom Apple Dashboard, umiestnená na 3. mieste podľa počtu stiahnutí, keď rozdrvila komerčnú encyklopédiu Britannica, ktorá sa neumiestnila ani len v prvej 50-ke.
História.
Wikipédia má pôvod v Nupedii. Začala totiž ako doplnkový projekt Nupedie, bezplatnej online encyklopédie, ktorej články boli vytvárané odborníkmi. Nupedia bola založená 9. marca 2000 a bola vo vlastníctve internetovej spoločnosti Bomis, Inc. Vedúcimi postavami boli Jimmy Wales, Bomis CEO a šéfredaktor pre Nupediu a neskôr aj Wikipédiu Larry Sanger. Sanger opísal Nupediu ako encyklopédiu, ktorá sa od ostatných líšila otvoreným obsahom bez obmedzenia veľkosti a bola dostupná na internete. Nereprezentovala zaujatosť v dôsledku verejného charakteru a dostupnosti širokému spektru prispievateľov. Zo začiatku mala Nupedia 7 krokov, ako prekontrolovať obsah článkov. Mala na to najatých expertov, no tento spôsob sa ukázal ako veľmi pomalý. Neskôr prišiel plán, ako si vynahradiť stratené investície použitím reklám. Spočiatku mala vlastnú licenciu pod Nupedia Open Content Licence, no neskôr prešla na GNU Free Documentation License. Udialo sa tak na naliehanie Richarda Stallmana a súviselo to so vznikom Wikipédie.
Wikipédia oficiálne začala svoje pôsobenie na internete 15. januára 2001 ako jednojazyčná verzia na adrese wikipedia.com. Do 10. januára 2001 bola Wikipédia časťou Nupedie, do ktorej mohla verejnosť prispievať článkami, ktoré boli po revízii začlenené do Nupedie. 15. januára bola spustená nanovo, tentokrát už bez závislosti na Nupedii na doménach "wikipedia.com" a "wikipedia.org", ktoré boli zaregistrované 12. a 13. januára 2001. Odvtedy už Wikipédia funguje ako samostatný projekt bez Nupedie. Pravidlo „neutrálneho pohľadu na vec“ (teraz po slovensky ako ) bolo ustanovené v prvých mesiacoch, čo kopírovalo pravidlo o „nezaujatom stanovisku“ ako mala Nupedia. Wikipédia skoro získala prispievateľov z Nupedie a ich vyhľadávací program. Koncom prvého roka "Wikipédia" obsahovala asi 20 000 článkov v 18 jazykových edíciách. Koncom roka 2002 už mala 26 jazykových verzií, koncom roka 2003 to bolo už 46 a v roku 2004 to bolo 161 jazykových verzií. Nupedia a Wikipédia súčasne existovali až dovtedy, pokiaľ v roku 2003 pôvodné servery neboli natrvalo odstavené a texty Nupedie boli prenesené do Wikipédie.
Wikipédia tradične meria svoju veľkosť počtom článkov. V prvých dvoch rokoch rástla o niekoľko stoviek článkov denne. Anglická Wikipédia dosiahla míľnik 100 000 článkov 22. januára 2003. V roku 2004 články rástli v počte asi 1 000 až 3 000 článkov za deň. Dokopy vo všetkých jazykových verziách dosiahla počet článkov 500 000 dňa 25. februára 2004. Wikipédia dosiahla miliónty článok 20. septembra 2004, v tej dobe existovalo už 105 jazykových verzií.
19. januára 2004 bola vytvorená (preložená) hlavná stránka slovenskej Wikipédie. 20. január 2004 bol vytvorený prvý a potom ďalší užívatelia na sk.wikipedia.org.
20 rokov existencie.
15. januára 2021 oslavovala Wikipédia 20. výročie svojho vzniku, pretože uplynulo 20 rokov od spustenia web stránky Wikipédie v roku 2001, na úvod v anglickej mutácii. Prvý zachovaný text na hlavnej stránke Wikipédie je z 15. januára 2001 a znel: "„This is the new WikiPedia!“". Najstaršia verzia archivovaná mimo Wikipédie je z 30. marca 2001 už s 3 000 článkami.
Wikipédia a Wikimedia Foundation si pripomínali toto výročie rôznymi udalosťami. K tejto udalosti bolo vytvorené video, pieseň (ba dokonca hymna) Wikipédie, ktorú odvysielalo pri tejto príležitosti aj Fun rádio. Tlačené a internetové média si túto udalosť pripomenuli vo svete ako aj na Slovensku. Téme sa tiež venovali viacerí slovenskí blogeri. Pri tejto príležitosti boli vytvorené rôzne grafické návrhy znázorňujúce Wikipédiu ale aj zaujímavý prehľad najčítanejších článkov za posledných 20 rokov v 8 jazykoch. Vo všetkých 8 jazykoch to bolo v roku 2020 heslo Pandémia ochorenia COVID-19.
Softvér a hardvér.
Wikipédia funguje na programe MediaWiki s otvoreným zdrojovým kódom. Server je situovaný na Floride v USA. MediaWiki je tretia fáza programového softvéru Wikipédie. Pôvodne Wikipédia fungovala na programe UseModWiki od Clifforda Adamsa (fáza 1). Na vytvorenie liniek najprv program vyžadoval CamelCase, neskôr bolo umožnené používať dvojité zátvorky. V januári 2002 Wikipédia začala fungovať na PHP wiki s MySQL databázou. Tento softvér (fáza 2) bol zostavený Magnusom Manskem špecificky pre Wikipédiu. Bolo vykonaných niekoľko úprav tohto programu, aby sa vylepšil výkon. Nakoniec bol program prepísaný nanovo, tentokrát sa o to postaral Lee Daniel Crocker. Jeho činnosť začala v júli 2002. Tretia fáza softvéru bola nazvaná MediaWiki. Dostala sa pod licenciu GNU General Public License a je používaná všetkými projektmi Wikipédie.
Wikipédia začala svoje pôsobenie na jedinom serveri. V januári 2005 projekt bežal už na 39 serveroch umiestnených na Floride. Zostava obsahovala jeden server s hlavnou databázou, ktorá fungovala pod MySQL, početný set závislých databázových serverov, 21 internetových serverov fungujúcich na Apache a sedem Squid Cache serveroch.
Už prvý týždeň júna 2005 sa zoskupenie serverov rozrástlo na viac ako 60 a na požiadavku zariadenia, kde boli umiestnené, museli byť všetky servery (viac alebo menej úspešne) premiestnené do novej budovy na opačnej strane ulice v centre Tampy (okolo 4:30 ráno).
Wikipédia na školách.
Ako internetová encyklopédia je Wikipédia hodnotným zdrojom informácií pre študentov. Hotové a prehľadne usporiadané informácie sú však brané ako nedostatočne kvalitné alebo ako príliš ľahko dostupné – teda že študenti sa nenamáhajú získavať informácie z rôznych kníh a iných zdrojov, ale jednoducho informácie získajú z internetu. Pre školstvo je Wikipédia veľmi nový zdroj informácií, pričom každá vzdelávacia inštitúcia má iný vzťah k editovaniu a hlavne získavaniu dát. Používa sa hlavne na informatike.
Alternatívny prístup.
Niektoré vzdelávacie inštitúcie majú alternatívny pohľad na Wikipédiu. Ak má študent zdokonaľovať svoje vedomosti v danom odbore, môže byť vedený k rozširovaniu a upravovaniu obsahu Wikipédie, pričom akékoľvek ním urobené úpravy je možné vidieť v histórii úprav. Vzhľadom na to, že je celá encyklopédia na internete a jej upravovanie nevyžaduje vysoké technické znalosti, môžu na jednom projekte spolupracovať viacerí ľudia z rôznych krajín a môžu časom upravovať aj nimi vytvorené chybné informácie.

</doc>
<doc id="9579" url="https://sk.wikipedia.org/wiki?curid=9579" title="Henry Bessemer">
Henry Bessemer

Sir Henry Bessemer (* 19. január 1813, Charlton, Spojené kráľovstvo – † 15. marec 1898, Londýn) bol britský vynálezca.
Bol všestranným vynálezcom, ktorý získal 117 patentov. Zdokonalil čerpadlá a ventilátory a vymyslel napríklad postup na výrobu bronzového prachu, rôzne stroje (napríklad lisy na cukrovú trstinu), či druh sklárskej pece.
V roku 1854, zatiaľ čo Krymská vojna bola v plnom prúde, Bessemer vytvoril nový typ delostreleckého granátu. Jeho škrupiny boli ťažšie, než obvykle používajú delové gule, a mala špirálové drážky, ktoré sa jej umožňovali točiť a tak lepšie zasiahnuť cieľ. Bessemer predstavil svoj nápad na ministerstve vojny, ktoré to nezaujímalo. Keď sám Napoleon vyjadril o ne záujem počas večere s Bessemerom v Paríži, bol povzbudený, ale najprv musel prísť na spôsob, ako vyrábať hromadne štrukturálu oceľ, ktorá by sa mohla použiť na vytvorenie pevnejších hlavní pušky na podporu týchto ťažkých granátov. Toto ho motivovalo na najväčší úspech jeho života: Converter Bessemer.
Roku 1855 vyvinul spôsob výroby ocele v konvertore (besemerovanie), ktorý ho preslávil. Svoj stroj na výrobu ocele nazval Converter Bessemer. Converter Bessemer by mohla vyrobiť 30 ton vysoko kvalitnej ocele za pol hodiny. Onedlho nato si založil firmu s názvom Henry Bessemer &amp; Co.
V roku 1879 bol za svoje vedecké zásluhy povýšený do šľachtického stavu.

</doc>
<doc id="9580" url="https://sk.wikipedia.org/wiki?curid=9580" title="Jean-Baptiste Biot">
Jean-Baptiste Biot

Jean-Baptiste Biot (* 21. apríl 1774, Paríž, Francúzsko – † 3. február 1862, tamtiež) bol francúzsky fyzik a astronóm.
Bol členom všetkých troch Akadémií. V roku 1804 uskutočnil spolu s Gay-Lussacom prvý vedecký let balónu. V rokoch 18071808 pokračoval vo francúzskom stupňovom meraní až po Baleáry, neskôr až po Shetlandy.
Skúmal dvojlom a polarizáciu svetla a optickú aktivitu látok (založil sacharometriu), elektromagnetické pole, tepelnú vodivosť a tepelný tok. Formuloval aj teóriu chromatickej polarizácie a vynašiel polarimeter.
V roku 1820 ho spolu s Félixom Savartom preslávil Biot-Savartov zákon o magnetickom pôsobení elektrických prúdov.
Je po ňom pomenovaný nerast biotit.

</doc>
<doc id="9581" url="https://sk.wikipedia.org/wiki?curid=9581" title="Aage Niels Bohr">
Aage Niels Bohr

Aage Niels Bohr (* 19. jún 1922, Kodaň, Dánsko – † 8. september 2009, Kodaň), syn Nielsa Bohra, bol dánsky fyzik.
Zaoberal sa jadrovou fyzikou a kvantovou mechanikou. Spolu s B. R. Mottelsonom vyvinuli teóriu o štruktúre jadra, známu ako kolektívny model, ktorá umožňuje opísať kolektívny pohyb nukleónov (povrchové kmitania a rotácie atómových jadier), ktorý Bohr objavil roku v 1950, a deformácie atómového jadra. Za toto dostali v roku 1975 Nobelovu cenu za fyziku.

</doc>
<doc id="9582" url="https://sk.wikipedia.org/wiki?curid=9582" title="Harald August Bohr">
Harald August Bohr

Harald August Bohr (* 22. apríl 1887, Kodaň, Dánsko – † 22. január 1951, tamže) bol dánsky matematik a futbalista. Jeho mladší brat Niels Henrick David Bohr bol dánsky fyzik v oblasti atómovej a jadrovej fyziky, nositeľ Nobelovej ceny za fyziku.
Zaoberal sa teóriou funkcií, analytickou teóriou čísiel a najmä po roku 1925 vyvinul teóriu tzv. skoroperiodických funkcií založenú na Dirichletových radoch.
Bohr bol takisto vynikajúci futbalový hráč. Vyhral striebornú medailu na letnej olympiáde v 1908 s dánskou futbalovou reprezentáciou.

</doc>
<doc id="9583" url="https://sk.wikipedia.org/wiki?curid=9583" title="Niels Bohr">
Niels Bohr

Niels Henrik David Bohr (* 7. október 1885, Kodaň, Dánsko – † 18. november 1962, Kodaň) bol dánsky fyzik v oblasti atómovej a jadrovej fyziky.
Životopis.
Bol riaditeľom Ústavu teoretickej fyziky v Kodani, v rokoch 1943 – 1945 emigroval do USA. V roku 1913 vyvinul na základe predstáv E. Rutherforda a kvantovej hypotézy M. Plancka a A. Einsteina tzv. Bohrov model atómu (prvý kvantový model atómu). V roku 1918 model rozšíril v princíp korešpondencie (dnes všeobecne označovaný ako staršia kvantová teória), čím sa mu podarilo svoju teóriu presadiť. V roku 1921 teoreticky vysvetlil periodickú sústavu prvkov na základe svojho modelu atómu rozšíreného A. Sommerfeldom. 
V roku 1927 v spolupráci s W. Heisenbergom, tvorcom maticovej mechaniky, predbežne ukončili vývoj kvantovej teórie vznikom tzv. kodanskej školy kvantovej teórie. Predovšetkým dospeli k názoru, že atomárne javy sú tak časticového ako aj vlnového charakteru. Škola zahŕňa aj Bohrov princíp komplementarity (javy v mikrosvete sú neurčité a nemožno ich opísať ako v klasickej fyzike), aplikovaný neskôr aj na filozofiu a biológiu. 
V roku 1935 sa začal zaoberať jadrovou fyzikou. Zaviedol napríklad pojem zložené jadro a vymyslel model (pieskového) vaku a kvapôčkový model jadra atómu. V roku 1939 spolu s inými fyzikmi objavil pre prax významné štiepenie jadra uránu.
V roku 1922 mu bola udelená Nobelova cena za fyziku za výskum atómovej štruktúry. Jeho syn Aage Niels Bohr (1922 - 2009) bol tiež významný fyzik, v roku 1975 dostal Nobelovu cenu za teóriu o štruktúre a deformáciách atómového jadra.
Dňa 18. novembra 1962 zomrel na zlyhanie srdca.

</doc>
<doc id="9584" url="https://sk.wikipedia.org/wiki?curid=9584" title="Carl Bosch">
Carl Bosch

Carl Bosch (* 27. august 1874, Kolín nad Rýnom, Nemecko – † 26. apríl 1940, Heidelberg) bol nemecký chemik, inžinier a podnikateľ.
Od roku 1899 zamestnanec chemickej firmy BASF, od roku 1919 predseda predstavenstva firmy BASF, od roku 1925 predseda predstavenstva chemickej firmy I.G. Farbenindustrie.
V rokoch 1908 až 1913 vyvinul spolu s A. Mittaschom metódu veľkovýroby amoniaku (čpavku) na základe vysokotlakovej syntézy objavenej F. Haberom. Roku 1931 spolu s Friedrichom Bergiusom dostal Nobelovu cenu za to, že jeho objav prispel k rozvoju vysokotlakových metód v chémii (syntéza metanolu, výroba umelého kaučuku atď.)

</doc>
<doc id="9585" url="https://sk.wikipedia.org/wiki?curid=9585" title="Hieronymus Bosch">
Hieronymus Bosch

Hieronymus Bosch (výslovnosť [Bos]), vlastným menom Jeronimus (zvaný Jeroen) Bosch van Aken (* okolo 1450, ’s-Hertogenbosch – † august 1516, tamže) bol holandský maliar. 
Prezývajú ho „diabolský maliar“. Maľoval pre španielskych vládcov. Veľa jeho malieb sa stratilo.
Charakteristika diel.
Na Hieronyma nadviazal Pieter Brueghel (1525/1530 - 1569). V minulosti sa ich diela často zamieňali a diela Pietra Brueghela na dlhú dobu zatlačili Hieronymove diela do úzadia.
Hieronymus bol autorom náboženských obrazov, v ktorých zobrazoval posledný súd, peklo, smrteľné hriechy atď. cez obludné a groteskné fantastické výjavy kresťanskej morálky. Najprv maľoval výjavy s niekoľkými veľkými postavami (čiže bežnú kultovú produkciu), potom prešiel k triptychom s veľkým počtom postavičiek a s obludnými bájnymi bytosťami, pričom však zobrazená krajina je verne spodobnená. Je prvým maliarom náladovej krajiny.
Mnohí ľudia sa pokúšajú dešifrovať jeho symboliku hľadaním súvislostí s mágiou, sektami, alchýmiou a podobne.
Niektoré diela.
Triptychy: 

</doc>
<doc id="9586" url="https://sk.wikipedia.org/wiki?curid=9586" title="Robert Bosch (osoba)">
Robert Bosch (osoba)

Robert Bosch (* 23. september 1861, Albeck, Nemecko – † 12. marec 1942, Stuttgart) bol nemecký podnikateľ, zakladateľ firmy Robert Bosch GmbH vynálezca a strýko Carla Boscha.
V roku 1886 v Stuttgarte založil dielňu, z ktorej neskôr vznikla eseročka Bosch GmbH. Táto aj v sociálnej sfére pokroková firma (v roku 1906 zaviedla osemhodinový pracovný čas) vyrábala pre spaľovacie motory nízkonapäťové magnetické zapaľovače, ktoré Bosch vyvinul. Neskôr, v roku 1902, Bosch vymyslel vysokonapäťové magnetické zapaľovanie (Boschove zapaľovacie sviečky), ktoré boli veľmi dôležité pre moderné motory. Potom vymyslel aj iné elektrické časti motorových vozidiel, napríklad spúšťač. Jeho vozidlá mali ako prvé jednotne elektrickú výbavu.
V roku 1984 bol za svoje zásluhy uvedený do Automotive Hall of Fame.

</doc>
<doc id="9587" url="https://sk.wikipedia.org/wiki?curid=9587" title="William Henry Bragg">
William Henry Bragg

Sir William Henry Bragg (* 2. júl 1862, Wigton, Spojené kráľovstvo – † 12. marec 1942, Londýn), otec Williama Lawrencea Bragga, bol britský fyzik, zakladateľ röntgenovej štruktúrnej analýzy a röntgenovej spektroskopie.
V rokoch 1935 – 1940 bol prezidentom Royal Society. Zaoberal sa najmä pohlcovaním a ionizáciou rádioaktívneho žiarenia v závislosti na vzdialenosti od zdroja žiarenia, schopnosťou materiálov brzdiť elektróny v závislosti od atómového čísla materiálu (tzv. Braggov-Grayov vzťah), röntgenovým žiarením, ktoré dlho považoval za prúd častíc.
Spolu so synom v roku 1913 vyvinuli Braggovu metódu (metódu otočného kryštálu) na určovanie kryštálovej štruktúry pomocou röntgenového žiarenia a na meranie vlnovej dĺžky. Metóda umožnila zistiť kryštálovú štruktúru mnohých anorganických látok, napr. diamantu či kamennej soli. Za tento objav dostali roku 1915 Nobelovu cenu za fyziku.
Napísal napríklad "Studies in radioactivity", "X-rays and crystal structure" (spolu so synom), "The world of sound", "Concerning the nature of things", "Old trades and new knowledge", "The universe of light".

</doc>
<doc id="9588" url="https://sk.wikipedia.org/wiki?curid=9588" title="William Lawrence Bragg">
William Lawrence Bragg

Sir William Lawrence Bragg (* 31. marec 1890, Adelaide, Austrália – † 1. júl 1971, Ipswich, Spojené kráľovstvo), syn Williama Henryho Bragga, bol britský fyzik, zakladateľ röntgenovej štruktúrnej analýzy a röntgenovej spektroskopie.
Spolu s otcom v roku 1913 vyvinuli Braggovu metódu (metódu otočného kryštálu) na určovanie kryštálovej štruktúry pomocou röntgenového žiarenia a na meranie vlnovej dĺžky. Metóda umožnila zistiť kryštálovú štruktúru mnohých anorganických látok, napr. diamantu či kamennej soli. Lawrence Bragg navyše formuloval Braggovu rovnicu (vyjadrujúcu podmienku pre ohyb monochromatického röntgenového žiarenia vlnovej dĺžky lambda na kryštáloch). Bragg takto umožnil zistenie atómovej štruktúry nerastov, zliatin a silikátov. Za tieto objavy dostal spolu s otcom roku 1915 Nobelovu cenu za fyziku. 

</doc>
<doc id="9589" url="https://sk.wikipedia.org/wiki?curid=9589" title="Periodická sústava prvkov">
Periodická sústava prvkov



</doc>
<doc id="9590" url="https://sk.wikipedia.org/wiki?curid=9590" title="Hrdlička záhradná">
Hrdlička záhradná

Hrdlička záhradná alebo hrdlička bronzová (lat. "Streptopelia decaocto") je vták z čeľade holubovitých. Od roku 1936, keď prenikla aj na Slovensko, už hniezdi a zimuje na celom území s výnimkou horských oblastí nad a súvislých lesných porastov. Podľa Medzinárodnej únie na ochranu prírody a prírodných zdrojov hrdlička záhradná patrí medzi najmenej ohrozené druhy, trend celkovej populácie je stúpajúci kvôli degradácii životného prostredia, čo vytvára pre hrdličku záhradnú nové vhodné biotopy. Stavy v Európe v rokoch 19802013 mierne vzrástli.
Opis.
Hrdlička záhradná zastupuje u nás spolu s hrdličkou poľnou, holubom hrivnákom a holubom plúžikom tvoria podrad holubov ("Columbae"). Sú to vtáky strednej veľkosti a veľmi dobre lietajú. Majú mäkké ozobie (bazálnu časť vrchnej čeľuste nad nosovými otvormi) a veľký hrvoľ, na bokoch zhrubnutý, žľaznatý. Jeho výlučkom, tzv. hrvoľovým alebo holubím mliekom kŕmia v prvom týždni svoje mláďaťa, ktorých nebýva viac ako dve. Neskôr im dávajú pevnú potravu zmäkčenú v hrvoli rodičov. Holuby sú sfarbené sivomodro, o niečo menšie hrdličky sú hnedasté.
Hrdlička záhradná má priemerne asi 220 g (150 – 292) a meria 27 – , s rozpätím krídel 47 – . Samec je o málo väčší ako samica, ktorá má na vrchu hlavy bronzovo-hnedastý nádych a na chrbte je trocha tmavšia. Samec je na hlave a krku sivý s ružovkastým nádychom. Chrbát je hnedobronzový, okraj krídla sivý, spodná strana teta belavosivá s jemným ružovkastým, na podchvostových krovkách s modrastým nádychom. Na konci spodnej strany chvosta je široká biela škvrna a nie iba úzke biele lemovanie ako pri hrdličke poľnej. Nohy sú červené, zobák čierny. Mláďatám chýba úzka tmavá polobrúčka na hornej strane krku, ako aj ružovkastý nádych na hrvoli a prsiach.
Hlas.
Typický hlas tejto hrdličky je "huhúú–hu."
Rozšírenie.
Hrdlička záhradná, ktorej pôvodnou vlasťou bola severná Afrika, západná Ázia až po Indiu, sa v Európe objavila ako hniezdič až po roku 1900. Najprv na Balkánskom polostrove (1928) a v roku 1936 sa prvýkrát objavila na Slovensku pri Komárne. V druhej polovici 20. storočia rozšírila do celej strednej u veľkej časti západnej Európy a do roku 1954 osídlila aj celé naše územie až do nadmorskej výšky okolo . Za toto obdobie posunula svoj areál viac ako na sever a severozápad a obsadila územie väčšie ako 2 mil. km². Na severe prenikla až do Švédska a Nórska, na východe do Moldavska a Ukrajiny.
Rod hrdličiek zastupovala u nás až do konca tridsiatych rokov minulého storočia len hrdlička poľná, ktorá je o málo menšia ako hrdlička záhradná, a ktorej stavy v posledných desaťročiach silne poklesli – preto je chránená.
Výskyt a stav na Slovensku.
Hrdlička záhradná hniezdi v 87,4 % mapovacích kvadrátov. V zime sa hrdličky často spájajú do veľkých kŕdľov (až 400 jedincov) pri vhodných potravných zdrojoch. Zimovanie bolo preukázané v 81,4 % mapovacích kvadrátov.
Odhadovaný počet hniezdiacich párov je 40 000 – 80 000, zimujúcich jedincov 100 000 – 200 000. Veľkosť populácie i územie na ktorom sa vyskytuje vykazujú mierny nárast o maximálne 20 – 50%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Stupeň ohrozenia S – vyhovujúci ochranársky status.
Biotop.
Hrdlička záhradná žije v ľudských sídliskách a na ich okrajoch, v záhradách, sadoch, parkoch, cintorínoch a živí sa na dvoroch pri hydine a holuboch, na nádvoriach poľnohospodárskych podnikov, pri miešiarňach krmív, mlynoch, stohoch a pod. Za potravou zalietava aj na polia, a to na siatiny aj do lánov dozrievajúcich plodín, na strniská a pod. Dozrievajúce obilie zbiera najmä tam, kde je poľahnuté.
Hniezdenie.
Hrdličky záhradné žijú v lete v pároch a svoje hniezdne rajóny majú ohraničené. V toku sedí samec na vyvýšenom mieste, kde húka, vyletuje do výšky a s roztiahnutými krídlami a chvostom sa vracia nazad na svoje stanovište. Susedné samce na seba často útočia a naháňajú sa. Párik sa spolu zobáčikuje ako holuby. 
Dosť primitívne hniezdo si stavajú na stromoch, rôznych výčnelkoch budov, pod strechami domov, ale aj na balkónoch. Znáša dve biele vajíčka, ktoré sú veľké 28 – 32 × 23 – . Mláďaťa sa liahnu po 15 dňoch inkubácie a hniezdo opúšťajú po 12 – 14 dňoch. Hniezdia viackrát do roka, od marca do októbra, výnimočne aj v zime, najmä ak je mierna.
Potrava.
Obľubuje hrach, kukuricu, konope, slnečnicu a pod. Vysiate semená zbiera nielen na poliach, ale aj v záhradách a okrem toho môže škodiť prenášaním niektorých chorôb na hydinu. V lesoch sa nezdržiava.

</doc>
<doc id="9591" url="https://sk.wikipedia.org/wiki?curid=9591" title="Fuzáč alpský">
Fuzáč alpský

Fuzáč alpský ("Rosalia alpina") je jeden z fuzáčov Slovenska.
Rozšírenie.
Je to charakteristický druh hmyzu pôvodných bukových lesov vyšších polôh od 600 –  Rozšírený je v strednej a južnej Európe, ale aj v južnom Švédsku, zasahuje až do Malej Ázie, na Krym, Kaukaz a Zakaukazsko. V Česku je už veľmi vzácny, na Slovensku je miestami hojný (Malé Karpaty, Biele Karpaty, Strážovské vrchy, Malá Fatra a Veľká Fatra, Slovenské rudohorie, Vihorlat a iné).
Stavba tela.
Jeho telo dosahuje veľkosť 15 – , je dosť ploché a dlhé. Vrch tela je zafarbený sivo, modrosivo až modro. Tykadlá samčekov sú takmer dva razy také dlhé ako telo, kým u samičiek sotva presahujú koniec tela. Na štíte a krovkách sú typické čierne, bledo obrúbené škvrny (veľká predná, spoločná priečna a malá zadná škvrna), dosť premenlivé. Pre menlivosť kresby kroviek bola príčinou opisu veľkého počtu (viac ako 100) farebných odchýlok (aberácií). To podporuje záujem zberateľov, ktorí ho pre pôvabný vzhľad, najmä pre premenlivé zafarbenie, zbierajú dokonca v sériách.
Život.
Imága (dospelé jedince) poletujú od júna do augusta za teplých, slnečných dní okolo stromov, z ktorých sa vyliahli, a v blízkom okolí. Živia sa miazgou poranených stromov. Najpočetnejšie populácie sa viažu na pôvodné pralesné porasty s čerstvo padnutými alebo odumierajúcimi bukmi. Iné hostiteľské stromy sú smrek, borovica, topoľ, vŕba, hloh, orech, hruška. Imága obvykle uprednostňujú južné, teplé svahy.
Oplodnená samička kladie vajíčka do čerstvo zoťatých, padnutých alebo odumierajúcich bukov, do rán alebo štrbín kôry. Z vajíčok sa vyvinú larvy belavej farby, valcovitého tvaru s malou priečnou hlavou. V dreve žijú niekoľko rokov a potom sa pod povrchom kmeňa zakukľujú. Larvám pomáhajú tráviť buničinu symbiotické organizmy, ktorými sa larvy infikujú pri prežieraní cez vaječný obal. Na vajíčka sa dostanú z čreva samičky pri ich kladení. Imágo sa prehryzúva na povrch kmeňa výletovým otvorom. Vývin trvá 2 – 3 roky. Keďže samička kladie vajíčka väčšinou do chorého dreva a larvy sa vyvíjajú v odumierajúcom dreve, nie je možné pokladať fuzáča alpského za škodlivého  – škody sú zanedbateľné. V prírode počet lariev znižuje ďateľ, počet imág lesné vtáctvo, jašterice a hmyzožravce.
Ochrana.
Fuzáč alpský je významným zástupcom našej horskej fauny. Je zákonom chránený a nie je predpoklad, že by bol bežnými zberacími metódami ohrozený jeho početný stav (existuje finančný postih - jeho spoločenská hodnota je 230 €, vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Napriek tomu sa počet vhodných lokalít z roka na rok zmenšuje. Príčinou sú zásahy do jeho životného prostredia, predovšetkým vyrubovanie pôvodných bukových lesov a ich náhrada ihličnanmi. Okrem toho má veľký podiel na decimovaní populácie zoťaté a popílené bukové drevo ponechané cez leto v lese. Sem sa totiž sústreďuje väčšina znášok vajíčok, ktoré po odvoze dreva na jeseň a neskôr prídu vlastne navnivoč. Ak samičky nakladú vajíčka do zvyškov bukového dreva po ťažbe, vývin úspešne skončí len časť populácie, pretože toto drevo podlieha rýchlemu rozkladu zapríčinenému drevokaznými hubami. Takto sa možnosti vývinu obmedzujú na vývraty uviaznuté v korunách okolo stojacich stromov, suché haluze alebo časti kmeňov. To všetko sa však odstraňuje ako potenciálny zdroj nákaz a škodcov.

</doc>
<doc id="9592" url="https://sk.wikipedia.org/wiki?curid=9592" title="Človek (filozofia)">
Človek (filozofia)

Človek je vo filozofii spoločenská bytosť nadaná rozumovou schopnosťou, vedomím a článkovanou rečou, schopná vyrábať pracovné nástroje a ovplyvňovať nimi prostredie, v ktorom žije, reflektovať svoj život, dávať mu zmysel a vytvárať kultúru. Podstatou bytia človeka je transcendencia, maximom bytia človeka je byť kultúrnym, kultúra. Podstatou bytia kultúry je inscendencia (čiže transcendencia smerom dovnútra človeka). Človek interaguje so svetom v podobe rôznych foriem/módov osvojovania si ho.
Názory na človeka – filozofi.
Aristoteles.
Pre Aristotela, človek je "Zoon Politikon" (Polit. I 2, 1253 a 7), t. j. politická čiže sociálna bytosť alebo spoločenský tvor. Jeho prirodzenou podstatou je život v štáte.
Augustín.
Aurelius Augustinus hovorí, že človek je najvyššia duchovná bytosť, najvyššia bytosť tvorstva, ktorá nepozná nijakú inú príčinu ako Boha. Človek je svojou dušou podobný Bohu. Človek má bytie, život a rozum, je zložený z ducha, duše a tela; je to skutočný vesmír v malom.
Človek je predmetom filozofie, a síce ako jednotlivec žijúci ako Božie stvorenie v spoločenstve s inými ľuďmi. Dôležitou zložkou človeka je jeho vedomie, v ktorom má zásadný význam skúsenosť času. Vo vedomí sa môžeme zmocňovať nielen prítomnosti, ale aj minulosti vo forme spomienky a budúcnosti vo forme očakávania. V spomienke, uskutočnení a očakávaní sa prejavuje časové členenie ľudského vnútra. Skúsenosť vlastnej časovosti odkazuje potom človeka na to, čo je nepominuteľné, na Boha.
Človek pozostáva z tela a duše, pričom duša má nadradené postavenie. Ľudského ducha tvorí pamäť, rozum a vôľa. Táto trojica je obrazom Božskej Trojice, čo len potvrdzuje, že človek je odrazom Boha.
Vôľa je láska. Konečným cieľom ľudského snaženia je blaženosť. V láske smerujucej k Bohu človek nachádza orientáciu pre svoje konanie, takže môže povedať: "Miluj - a konaj, čo chceš." Láska k Bohu je najvyššou cnosťou a zárukou dobrého konania. Rozhodnutie milovať Boha a konať dobro prináleží samému človeku, ktorý má slobodnú vôľu.
Ľudia však často nad lásku k Bohu radia sebalásku, egoizmus, čo ich privádza k tomu, aby konali zlo.
Bacon, F. a Descartes, R..
Pre Francisa Bacona a Reného Descarta je človek bytosť, ktorá môže racionálne ovládnuť a pretvoriť svet.
Foucault, M. P..
Michel Paul Foucault: človek je figúra vedenia; je trhlinou v poriadku vecí, konfiguráciou, načrtnutou vďaka novému postaveniu, ktoré nedávno zaujal vo vedení; je iba nedávnym objavom, figúrou, ktorá nemá ani dve storočia, obyčajným záhybom nášho vedenia a zmizne, len čo toto vedenie nájde novú formu.
Frankl, V. E..
Viktor Frankl človeka popisuje ako jedinú bytosť schopnú premeniť utrpenie na výkon.
Freud, S..
Sigmund Freud chápe človeka ako živočícha spútaného kultúrou.
Gehlen, A..
Arnold Gehlen: človek je konajúca bytosť. Na rozdiel od zvieraťa, ktoré sa svojou inštinktívnou výbavou začleňuje do prostredia, človek je nedostatkovou bytosťou, t. j. nehotovou, otvorenou, rizikovou bytosťou. Nedostatkovosť inštinktívnej výbavy človek kompenzuje konaním a jeho "otvorenosťou" svetu. Práve konanie tvorí akýsi most medzi človekom a prostredím. Konaním človek pretvára prostredie, vytvára kultúru, ktorá ho spätne formuje. Kultúra (vrátane jej materiálnych súčastí a inštitúcií) a technika umožňujú človeku prežiť, robia svet pre človeka obývateľným.
Hegel, G. W. F..
Georg Wilhelm Friedrich Hegel tvrdí, že človek je nástroj vývinu absolútneho ducha.
Heidegger, M..
Martin Heidegger hovorí o človeku, že je to vrhnutá bytosť; človek je vždy už vrhnutý do niečoho, je už v niečom, čo si sám nedal; k človeku patrí táto fakticita ako bytostná črta jeho existencie. Táto vrhnutosť je spôsobom, akým človek je.
Človek je jediným súcnom, ktoré vie o svojom vlastnom bytí človek je pobyt na svete. Táto okolnosť umocňuje bytie človeka, stavia ho na čelo všetkého jestvujúceho, robí z neho príkladný a pozoruhodný exemplár súcna, ktoré je viac než čokoľvek iné vhodné na štúdium otázky bytia.
Poznávať samého seba ako bytie znamená existovať; človek ako pobyt existuje, zatiaľ čo veci, s ktorými prichádza do styku, iba sú.
Človek sa vyznačuje existenciálnym pochopením bytia.
Herakleitos.
Herakleitos: človek je časťou svetového ohňa. Oheň tvorí aj dušu človeka a je nositeľom jeho rozumu. Ľudia, ktorí majú čistú, t. j. suchú, dušu, môžu plne poznať podstatu sveta.
Jaspers, K..
Pre Karla Jaspersa je človek vždy niečo viac, než to, čo o sebe objektívne a vedecky vie. Postupné sebautváranie sa človeka je existencia.
Kant, I..
Immanuel Kant hovorí, že človek je autonómny a schopný sám, nezávisle od podmienok a verejnej mienky zistiť, čo je správne.
Komenský, J. A..
Jan Amos Komenský uvádzal svoje myšlienky v svojich spisoch. Dejiny mali celistvý a jediný význam, ktorý určovala a spravovala božia prozreteľná vôľa. Človek bol jej dejinným nástrojom. Ľudskému rozumu ostávala iba možnosť rekonštruovať univerzálny najvyšší poriadok ("ordo ordinum"). Touto rekonštrukciou bola pansofia čiže vševeda.
Človek je nekonečne zdokonaliteľný. Vedľa sveta prírody a Boha predstavuje základnú vrstvu kozmu, úmernú tak vrstve prírody ako aj vrstve Boha: ak tvorí veľký svet harmonický celok, mal by ho tvoriť aj človek, svet v malom, a to vo všetkých svojich prejavoch. Preto aj výchova telesná, zmyslová, rozumová, jazyková, mravná a náboženská majú byť v harmónii a ciele, obsah i vzdelávacie metódy majú tvoriť jednotu.
Pred Bohom sú si všetci ľudia rovní. Človek je pôvodne dokonalý ako obraz Boží. Z toho, že človek je obrazom najvyššej dokonalosti, vyplýva, že možno odčiniť porušenie pôvodnej jednoty človeka s dokonalým tvorcom. Toto porušenie sa v Biblii vysvetľuje pádom prvých ľudí a stratou biblického raja. Ale z toho vyplýva aj povinnosť všetkých ľudí, aby sa na takom odčiňovaní podieľali, a to vzdelávacou aktivitou, činnosťou výchovnou i sebavýchovnou, úsilím napravovať seba i druhých ľudí, všetkých bez rozdielu. Z toho vyplýva, že práca, duševná a telesná tvorivá činnosť je najvýznamnejší nielen aktuálne utilitárny, ale aj celkovo osobnostne zdokonaľujúci činiteľ vo vývoji človeka a sociálne významný prvok v náprave sveta. Pre naskutku kresťanský život je potrebná i viera i skutky, a to v ich vzájomnej jednote
Človek je najkomplexnejšie z Božích stvorení.
Kuzánsky, M..
Mikuláš Kuzánsky: človek žije síce v prírode, no nepodlieha úplne duši sveta, teda prírodnej nevyhnutnosti a zákonitosti, pretože každý človek osobitne má svoju vlastnú dušu, svoj vlastný, určujúci princíp. Každý človek je tak svojím vlastným vesmírom. Je len jeden makrokozmos, ale mnoho mikrokozmov, každý človek je zvláštnou variáciou mikrokozmu. Každý človek je tým však tiež viac menej nezávislým celkom vnútri sveta. Svojím telom je však aj človek podrobený zákonom sveta, vplyvom vesmíru. Ale tým, že má vlastný princíp svojej existencie, že je novou prírodou v celku prírody starej, môže a musí všetky vplyvy vesmíru v sebe nielen tlmiť, pretože prirodzenosť nemožno potlačiť, ale novo rozvíjať, novo spracovávať, novo orientovať. Vďaka ľudskej schopnosti ľudsky konať, dáva človek popudom a determinantom vesmíru, pôsobiacim naňho cez jeho telo (a cez hmotné podmienky jeho existencie), nový rozmer. Človek tak môže v sebe meniť aj vplyvy hviezd, o ktorých sa vtedy tvrdilo, že majú rozhodujúci vplyv na všetky udalosti na zemi a v dejinách.
Kuzánus odmietal astrologický a iný fatalizmus. Podla neho je všetko v našich rukách, nie je nijaká šťastena a osud. Človek je aktívna bytosť, nie pasívum prírody. To preto, lebo nie je časťou prírody, ale prírodou novou, prírodou mysliacou, prírodou, ktorá prírodu prekračuje. Typickou vlastnosťou človeka je schopnosť tvoriť nové, schopnosť ľudskej duše vynachádzať, robiť to, čo ešte nie. Pre Kuzánskeho je typickým príkladom tejto vlastnosti ľudská túžba vynachádzať rôzne prístroje a pestovať vedy. Vynálezy nie sú napodobením prírody, ale niečím, čo úplne novo vytvoril človek. Aj vedenie, ktoré musí byť jedine matematicky fundované, je ľudskou konštrukciou, pretože sama matematika, ktorá má byť vodkyňou všetkého vedenia, je niečím abstraktným niečím, čo vytvoril ľudský duch.
Marx, K..
Pre Karla Heinricha Marxa je človek mysliacim sebaobrazom prírody.
Pascal, B..
Blaise Pascal tvrdí, že človek je nič v porovnaní s nekonečnom, všetko v porovnaní s ničotou, stred medzi ničotou a všetkým. Nekonečne veľké (nekonečné priestory) a nekonečne malé (povedzme roztoč) desia človeka, ktorý ich pozoruje, čo ho vedie k poznaniu seba samého takého, aký je: sme niečo, a nie sme všetko.
Mirandola, G. P..
Giovanni Pico della Mirandola: človek sa podobá bohu, tvorcovi prírody, rozumom, vôľou k dobru, no predovšetkým schopnosťou tvoriť.
Platón.
Pre Platóna je človek najdôležitejšia bytosť vo vonkajšom svete. Človek je zložený z tela a duše, a tak obsahuje v sebe i vonkajší svet i čosi z ideálneho sveta. Základným prvkom jeho bytia je duša.
Cieľom života človeka je dosiahnutie šťastia, prostriedkom na tento cieľ je cnosť.
Plotinos.
Plotinos označuje človeka ako mikrokozmos; človek ako jednota tela, duše a rozumu vykazuje analogickú štruktúru s vesmírom (makrokozmom). Činnosti človeka majú hodnotu podľa toho, z ktorých zložiek človeka vyvierajú a s ktorými stupňami svetového celku ho zbližujú (princíp pripodobnenia – "homoiósis").
Najprv sa má duša očistiť od poškvrňujúceho spojenia s telom; to dosiahne potlačovaním vášní a rozvíjaním mravných cností.
Vyšší stupeň života predstavuje teoretická aktivita, pri ktorej človek zaobchádza s abstraktnými pojmami a dospieva až k nazeraniu svetového rozumu.
Vrcholom poznania a šťastia, ktoré človek môže dosiahnuť len zriedka, je mystická extáza ("ekstasis"), kedy človek stráca individuálne vedomie a zjednocuje sa s božstvom.
Protagoras.
Pre Prótagora je človek mierou všetkých vecí, jestvujúcich, že sú, nejestvujúcich, že nie sú.
Rogers, C. R..
Psychológ Carl Ransom Rogers hovorí o človeku, že je vrodene dobrý a jednou z jeho najcennejších motivačných síl je sila k sebarealizácii, ktorá ho vedie k rozvoju jeho kladných vlastností a ku kladným cieľom. Pokiaľ dochádza k egoizmu a agresivite, deje sa tak v dôsledku negatívnych skúseností v priebehu vývoja, ktoré treba pomáhať pacientovi prekonávať.
Schopenhauer, A..
Arthur Schopenhauer pokladá človeka za miesto úplného sebauvedomenia si vôle. Mozog človeka je vôľou myslenia.
Skinner, B. F..
Burrhus Frederic Skinner: Človek je správanie, ktoré prejavuje.
Sofokles.
Sofokles píše:
"Mocného v svete veľa, však"
"človek nad všetko mocnejší."
"Ten i cez chmúrne more sám"
"uprostred sexu a víchrov zlých"
"odvážne napína plachty"
"a reže svaly si."
"Ten z roka na rok večnú Geu,"
"bohyňu najvyššiu, nezvanú matku-zem"
"s koňami za pluhom poľami šírymi"
"bôľne rozrýva a sikal."
Štúr, Ľ..
Ľudovít Štúr označuje človeka za najvyššiu prírodnú bytosť; patrí ešte do prírody, no už na miesto, kde absolútna idea prepúšťa svoju najvyššiu prírodnú bytosť z ríše neuvedomenosti a neslobody do ríše vedomia a slobody. Človek ako prírodná bytosť zostáva živočíchom, ako sebauvedomená bytosť je už aktívnym duchom, počiatočným, subjektívnym momentom navracania ducha k absolútnej idey. V ľudskej histórii sa duch prejavuje najdôstojnejšie.
Názory na človeka – myšlienkové smery a iné.
Antika.
Pre antiku je človek strnulý, uzavretý, kompaktný a celistvý
Informatika.
Človek, definovaný v informatike, je automaticky riadený systém, ktorého riadiaca časť je psychika a riadená časť organizmus (filozofia). Človek je živý vtedy, keď existuje komunikácia medzi psychikou a organizmom a medzi psychikou a okolím.
Renesancia.
V renesancii sa človek stáva mierou všetkých vecí, slobodným, zbaveným duchovných pút mysticizmu a rozbíjajúcim feudálnu, spoločenskú a filozofickú hierarchiu.
Biblia.
V Biblii je človek popísaný ako telesná bytosť stvorená zo zeme (hebr. "adamah"). Prvým človekom a otcom ľudského plemena bol Adam.
Náboženská filozofia.
Podľa náboženskej filozofie, človek je "ens religiosum".
Slovenský folklór.
V slovenskom folklóre sa o človeku hovorí:
Joga.
V joge je človek chápaný ako celok, ktorý sa nedelí na telo, myseľ, ducha atď.
Judaizmus.
Človek podľa judaizmu je obraz Boha.
Katolicizmus.
Podľa katolicizmu je človek stvorený Bohom.
Marxizmus.
marxizmus: človek je predpoklad i produkt dejín, ktorého podstatou je súhrn spoločenských vzťahov.
Novovek.
V novoveku, človek je tvorca kultúry a ako taký kritérium, miera všetkých vecí.
Platonizmus stredný.
Podľa stredného platonizmu, človek je odraz boha, ktorý v sebe nesie obraz boha. Obraz boha sídli najmä v ľudskom rozume ako ekvivalente logu v absolútne. Telom patrí človek do sveta hmoty. Prostredníkom, ktorý spája človeka so svetom nematriálneho rozumu i s oblasťou hmoty, je duša, ktorej patria city, myslenie i vôľa. Duša stojí vyššie ako telo, ale je nižšie ako rozum. Plní funkciu daimona, ktorý idey ako prejavy rozumu prenáša do zmyslovo-materiálnej sféry tela. Človek musí počúvať daimona – dušu, lebo mu v spojení s logom prostredníctvom rozumu ukazuje, čo je zbožný a spravodlivý život a v čom vlastne spočíva jeho konečný cieľ a konečné šťastie.
Človek je v dvojitom vzťahu so svetom: je vecou sveta a zároveň každá vec sveta má nejaký vzťah k nemu. Z tohto druhého spojenia vždy môže vyplynúť nejaké dobro alebo zlo.
Človek ako vec sveta sa riadi len teoretickým poznaním a vtedy mu nehrozí žiadne zlo, lebo tu vládne logos. Človek vo svojom vzťahu k veciam sveta potrebuje rozum, ktorého prejavom je rozvážnosť ako cnosť miery a poriadku vo vzťahoch človeka k svetu. Aj tu môže pôsobiť zlo. Aby sa človek pred ním zabezpečil musí očistiť teoretickú sféru rozumu, čím sa očisťuje aj praktický rozum a normuje celé konanie. Takého očistenie možno dosiahnuť pestovaním matematiky, astronómie a hudby, pretože tieto disciplíny vytrhávajú človeka zo sveta telesného a približujú ho k božskému logu. Takto očistený a pripravený človek sa stane mudrcom a jeho hlavnou úlohou bude služba spoločnosti, kde sloboda ľudského snaženia bude spočívať v zhode s osudmi, ktoré ľudstvu predurčil božský logos.
Sofisti.
Pre sofistov je človek do istej miery autonómny, relatívne nezávislý od prírody. Ľudia si mnohé vynucujú aj proti prírode, ale i navzájom. Výsledkom dohody medzi ľuďmi sú zákony obce. Osobitosťou človeka je to, že sa postupne spolčuje a začlenením sa do celku nadobúda silu, ktorou sa presadzuje oproti prírode.
Mladší stoicizmus.
Pre mladší stoicizmus je človek Syn Boží, ktorého život spočíva v službe bohu a túto činnosť tvorí presné zachovávanie božských právnych noriem a náležité správanie sa podľa nich. Človek musí milovať druhého človeka, všetci sú si rovní a rovnako slobodní. Človek je súčasťou celého kozmu a občanom sveta, jednotlivec má znaky a hodnoty kozmicko-božské, z božskej vôle uväznené v hmote. Človeku pomáha vymaniť sa z toho, čo je hmotné, a nájsť cestu k tomu, čo je božské, morálka
Obsahom každého človeka je nús.
Stoicizmus.
Pre stoicizmus je človek zvlášť dôležitá bytosť vo svete, ktorej duša má materiálny charakter, pričom látka, ktorá túto dušu tvorí, je mimoriadne ušľachtilá ako čiastka všetko oživujúceho ohňa. Sídlom duše je srdce. Najdôležitejšou zložkou človeka je jeho rozum, ktorému podliehajú všetky ľudské sily a ktorý sa po smrti človeka zlučuje s rozumom sveta.
Synkriticizmus.
Podľa synkriticizmu, človek je dianie, ktorého podstatou je transcendovanie a maximom kultivovanie.
Grécka tragédia.
V gréckej tragédii človek svojimi rozhodnutiami, konaním spravidla prekračuje a ruší kompetenciu osudu; človek sa realizuje slobodne hľadaním pravdy, spravodlivosti, svojich práv, koná odkázaný prevažne sám na seba, bez vzorov, ktoré by mohol napodobniť. Existencia človeka je problematická, človek dostáva nový vnútorný rozmer, od určenia, čo som, po ďalšie, čím sa stávam. Človek hľadá a nachádza, vyhráva i prehráva. Je to tragické indivíduum, jeho imanentným 'osudom' je hľadanie seba – sebarealizovanie.
Kynická škola.
Kynická škola učí, že človek je hodný úcty a pohľadu v každom jednotlivcovi. O človeku platí: 
Podstata človeka.
Podstata človeka je súhrn vnútorných trvalých vlastností človeka.

</doc>
<doc id="9594" url="https://sk.wikipedia.org/wiki?curid=9594" title="Fluór">
Fluór

Fluór "Fluor" (lat. "fluere" = tiecť) je chemický prvok v Periodickej tabuľke prvkov, ktorý má značku F a protónové číslo 9. Je to toxický, svetlozelenožltý plyn, prvý člen radu halogénov. Je najreaktívnejší plyn, ktorý sa zlučuje s väčšinou prvkov periodickej tabuľky. V čistej forme je veľmi nebezpečný, pri kontakte s kožou spôsobuje vážne popáleniny. Georigius Agricola ho objavil v roku 1530 vo forme fluoridu vápenatého, ktorý sa používal pri tavení a zlievaní kovov.
Relatívne veľká elektronegativita fluóru a malý atómový polomer spôsobujú zaujímavé väzbové charakteristiky, zvlášť v spojení s uhlíkom. Pozrite kovalentný polomer fluóru.
Dôležité charakteristiky.
Čistý fluór (F2) je žieravý tmavožltý plyn, ktorý je silným oxidačným činidlom. Je najreaktívnejší a najelektronegatívnejší zo všetkých prvkov, a rýchlo tvorí zlúčeniny s inými prvkami. Fluór sa dokonca zlučuje i so vzácnymi plynmi – kryptón, xenón a radón. Aj v tme a chladných podmienkach fluór reaguje explozívne s vodíkom. Je natoľko reaktívny, že sklo, kovy a dokonca voda podobne ako iné látky, horia jasným plameňom v prúde fluórového plynu. Je príliš reaktívny, aby sa nachádzal v elementárnej forme, a má takú afinitu (schopnosť zlučovať sa odoberaním elektrónov) vzhľadom na väčšinu prvkov, vrátane kremíku, že sa nedá pripraviť ani skladovať v sklených nádobách. Vo vlhkom vzduchu reaguje s vodou a produktom je nebezpečná kyselina fluorovodíková. Skladujeme ho v špeciálnych fľašiach z medi alebo niklu; hoci s týmito kovmi tiež reaguje, na povrchu utvorená vrstva vzniknutého fluoridu chráni vnútro fľaše pred ďalšími účinkami fluóru.
Výroba.
Fluór sa v prírode vyskytuje len vo viazanej forme a to vo forme minerálov. Najrozšírenejšími minerálnymi zdrojmi fluóru sú fluórapatit (Ca5(PO4)3F) a fluorit (CaF2), inak nazývaný aj kazivec. Fluór sa vyskytuje aj v organizmoch stavovcov ako stavebná časť kostí a zubnej skloviny, čiže jeho význam je esenciálny pre rast a vývoj jedinca. 
Priemyselná výroba fluóru je založená na Moissanovej metóde vyvinutej v roku 1886. V prvom stupni sa fluorit zahrieva v prostredí koncentrovanej kyseliny sírovej za vzniku bezvodného fluorovodíka. Fluorovodík sa zmieša s fluoridom draselným a vytvorí hydrogendifluorid draselný. Elektrolýzou taveniny hydrogenfluoridu draselného sa na anóde uvoľňuje fluór a na katóde vodík. Použitím hydrogenfluoridu draselného na elektrolýzu miesto fluorovodíka je výhodnejšie pre zvýšenie vodivosti elektrolytu. 
 CaF2 (s) + H2SO4 (aq., konc.) → 2 HF (g) + CaSO4 (s)
 HF (l) + KF(s) → KHF2 (aq)
 2 KHF2 (l) → 2 KF (l) + H2 (g) + F2 (g)
V roku 1986, pri príprave stého výročia izolácie fluóru, Karl Christe popísal a uskutočnil čisto chemickú cestu prípravy fluóru použitím kyseliny fluorovodíkovej, hexafluoromanganičitanu draselného a fluoridu antimoničného pri 150 °C :
_ K2MnF6 + 2SbF5 → 2KSbF6 + MnF3 + ½F2
Zdalo by sa, že fluór je možné vyrobiť čisto chemickou cestou ale hexafluoromanganičitan je možné pripraviť jedine z elementárneho fluóru a zlúčeniny mangánu v nižšom oxidačnom stupni, napr.
 MnCl2 + 2KCl + 3F2 → K2MnF6 + 2 Cl2
reakcia prebieha pri cca 400 °C
História.
Fluór vo forme kazivca (CaF2) bol prvýkrát opísaný v roku 1530 Georgiusom Agricolom ako prímes na zníženie bodu topenia kovov a minerálov. V roku 1670 zistil germánsky vedec Schwanhard, že v kyslom prostredí kazivec leptá sklo. H. Davy, Gay-Lussac a mnoho iných stredovekých vedcov využívali a popisovali vlastnosti kyseliny fluorovodíkovej vytvorenej okyslením kazivca koncentrovanou kyselinou sírovou.
Títo vedci zistili, že okyslením kazivca objavili kyselinu, ktorá obsahuje dovtedy neznámy prvok. 74 rokov sa pokúšali mnohí vedci izolovať tento prvok, ale kvôli jeho vysokej reaktivite sa im to nedarilo. V roku 1886 sa to napokon podarilo Henrimu Moissanovi, ktorý za jeho výrobu dostal v roku 1906 Nobelovu cenu. Kvôli vysokej jedovatosti osleplo či umrelo viacero vedcov, ktorý sa ho pokúšali izolovať. Dodnes sa označujú ako “fluóroví martýri”. 
Prvá výroba fluóru vo veľkom rozsahu bola potrebná pre výrobu atómovej bomby v Manhattanskom projekte počas 2. svetovej vojny. Tu bol použitý hexafluorid uránu (UF6) ako plynný nosič uránu na separáciu izotopu uránu 235U a 238U. Dodnes sa používa hexafluorid uránu pri procesoch plynovej difúzie a odstreďovacom procese pri obohacovaní uránu pre výrobu jadrového paliva. V Manhattanskom projekte sa zistilo, že bol prítomný plynný molekulárny fluór ako samovoľný dekompozičný produkt UF6. Problém s fluórovou koróziou potrubí bol vyriešený ich elektrolytickým pokovovaním niklom, ktorý nereaguje s fluórom. Spoje a ohybné časti boli vyrobené z teflonu (teflon je polymerizovaný tetrafluóretén), ktorý bol zosyntetizovaný prvýkrát v tej dobe a je inertný voči F2.

</doc>
<doc id="9595" url="https://sk.wikipedia.org/wiki?curid=9595" title="1874">
1874



</doc>
<doc id="9600" url="https://sk.wikipedia.org/wiki?curid=9600" title="1862">
1862



</doc>
<doc id="9601" url="https://sk.wikipedia.org/wiki?curid=9601" title="12. marec">
12. marec



</doc>
<doc id="9602" url="https://sk.wikipedia.org/wiki?curid=9602" title="2. júl">
2. júl



</doc>
<doc id="9604" url="https://sk.wikipedia.org/wiki?curid=9604" title="25. február">
25. február



</doc>
<doc id="9608" url="https://sk.wikipedia.org/wiki?curid=9608" title="Louis Braille">
Louis Braille

Louis Braille (vyslov Lui Braj) (* 4. január 1809, Coupvray, Francúzsko – † 6. január 1852, Paríž) bol francúzsky učiteľ a vynálezca slepeckého písma (Braillovo písmo). V skutočnosti Louis Braille upravil, zjednodušil a systematizoval už existujúce dvanásťbodové písmo Charlesa Barbiera, dôstojníka francúzskej armády. Znak, ktorý obsahoval dovtedy dvanásť bodov (boli usporiadané v dvoch stĺpcoch po dva body), Braille zjednodušil (odstránil šesť bodov) a vytvoril systém znakov, ktorých kombinácie postačovali na zápis všetkých znakov abecedy a číslic. Braillovo bodové písmo sa „ujalo“ až o niekoľko rokov po jeho smrti.
Oslepol vo veku 3 rokov nešťastnou náhodou. Desaťročného ho prijali do Ústavu slepcov v Paríži a ako nadaný žiak tam aj od svojich dvadsiatich rokov učil.
V roku 1829 vydal metodickú pomôcku "Postup pri písaní atď. pre potreby slepcov", v ktorej predstavil vlastné slepecké písmo, ktoré sa vyznačovalo tým, že bolo oveľa jednoduchšie než tie predošlé. Dnes sa používa po celom svete, a to aj pre texty písané azbukou, arabským, čínskym písmom a pod.
Prvou knihou napísanou týmto písmom boli "Dejiny Francúzska" (1837). Braille roku 1838 napísal učebnicu aritmetiky a neskôr dal základy aj slepeckému notopisu (ako učiteľ hudby a vynikajúci hudobník).

</doc>
<doc id="9609" url="https://sk.wikipedia.org/wiki?curid=9609" title="Johan August Brinell">
Johan August Brinell

Johan August Brinell (* 21. november 1849, Bringetofta (kraj Jönköping), Švédsko† 17. november 1925, Štokholm, Švédsko) bol švédsky technik.
Bol jednou z vedúcich osobností švédskeho priemyslu spracovania železa a ocele. Vynašiel zariadenie na meranie tvrdosti kovov a zliatin (Brinellov tvrdomer), ktoré demonštroval na Parížskej svetovej výstave v roku 1900 vo forme prístroja na rýchle meranie tvrdosti (Brinellova tvrdosť) ocele.

</doc>
<doc id="9610" url="https://sk.wikipedia.org/wiki?curid=9610" title="Luther Burbank">
Luther Burbank

Luther Burbank (* 7. marec 1849, Lancaster, Massachusetts, USA – † 11. apríl 1926, Santa Rosa, Kalifornia) bol americký šľachtiteľ rastlín.
Zaoberal sa pestovaním nových odrôd ovocia, zeleniny a obilia, čím prispel k štúdiu genetiky.
Z dedičstva po otcovi v kúpil roku 1870 v Lunenburgu 6,9 hektárový pozemok. V roku 1875 sa odsťahoval do Santa Rosy v kalifornskom okrese Sonoma a založil experimentálne záhrady. I keď nebol vysokoškolsky vzdelaný, vyšľachtil asi 800 kultivarov. Svojimi beztŕňovými kultivarmi opuncií umožnil novú etapu vo využití tohto kaktusu. Najviac úspechov dosiahol v šľachtení kôstkovíc.
Zaujímavosťou je obraz "Luther Burbank" od mexickej maliarky Fridy Kahlo.
V Medzinárodnom registri mien rastlín má skratku Burbank.

</doc>
<doc id="9611" url="https://sk.wikipedia.org/wiki?curid=9611" title="Gerolamo Cardano">
Gerolamo Cardano

Gerolamo Cardano (alebo Girolamo/Geronimo Cardano alebo ) (* 24. september 1501, Pavia, Lombardsko, Talianske kráľovstvo, Svätá rímska ríša nemeckého národa – † 20. september 1576, Rím, Pápežský štát) bol taliansky matematik, filozof a astrológ, ktorý v čase najväčšieho rozkvetu astrológie v rokoch 1450 – 1550 patril medzi tých, ktorí zároveň aktívne rozvíjali astronómiu. Jeden z hlavných predstaviteľov prírodnej filozofie obdobia renesancie.
Žil a učil v Miláne a Pavii, potom v Bologni. Roku 1570 ho zatkli pre údajné kacírstvo a zakázali mu učiť a publikovať. Odvtedy žil v Ríme.
Roku 1545 napísal "Ars magna", v ktorej uverejnil postupy na riešenie rovníc tretieho stupňa, ktorých výsledkom sú takzvané Cardanove vzorce (postupy vymyslel žiak Niccola Fontana Tartaglia S. del Ferro), a postupy na riešenie rovníc štvrtého stupňa (Lodovico Ferrari).
Ako prvý sa zaoberal matematickou pravdepodobnosťou, opísal kardanový záves (=krížový záves; prvýkrát spomenutý Filónom Byzantským) a kardanový kĺb (krížový kĺb; takisto ho neobjavil Cardano).
V oblasti medicíny sa snažil tomuto oboru dať vedecký základ a zabezpečiť, aby pomáhala praktickému liečiteľstvu – zanechal veľa pozorovaní z oblasti patológie, teralógie a o infekčných chorobách.
V oblasti filozofie bol hylozoista, čiže svet je vraj naplnený prahmotou naplnenou dušou. Spájal panteizmus s novoplatónskym mysticizmom.
Bol aj známym astrológom. Napísal knihy o metoskopii a astrológii a bol dvorným astrológom Joachima I. von Brandenburg.

</doc>
<doc id="9612" url="https://sk.wikipedia.org/wiki?curid=9612" title="Cardanus">
Cardanus



</doc>
<doc id="9613" url="https://sk.wikipedia.org/wiki?curid=9613" title="Cardano">
Cardano



</doc>
<doc id="9614" url="https://sk.wikipedia.org/wiki?curid=9614" title="Lazare Nicolas Marguerite Carnot">
Lazare Nicolas Marguerite Carnot

Gróf Lazare Nicolas Marguerite Carnot (* 13. máj 1753, Nolay, Francúzsko – † 2. august 1823, Magdeburg), otec Nicolasa Léonarda Sadiho Carnota, bol francúzsky štátnik, matematik, tvorca francúzskej revolučnej armády a vojenský spisovateľ.
Matematik.
Jeho snahou bola syntetická geometria (opak analytickej geometrie založenej na algebre, najmä súradniciach). Zaoberal sa elementárnou a projektívnou geometriou i mechanikou.
Napísal napríklad "Essai sur les machines en général" (Rozprava o strojoch vo všeobecnosti), "Œuvres mathématiques" (Matematické diela) , "Géométrie de position" (Geometria postavení), "Principes fondamentaux de l'équilibre" (Základné princípy rovnováhy) , "De la défense des places fortes" (O obrane opevnených miest)
Politik.
Bol dôstojník-inžinier, od roku 1792 zvolený do Konventu v rámci Francúzskej revolúcie, v roku 1793 zorganizoval prvé levée en masse (masové povolanie do zbrane mladých slobodných 18- až 25-ročných Francúzov) v dejinách, vytvoril francúzske revolučné vojsko (menoval generálov, pripravoval bojové plány). 
Neskôr sa zúčastnil zosadenia Robespierra, potom bol členom Direktória, v roku 1797 musel utiecť do Nemecka pre podozrenie, že je rojalista. Roku 1800 ho zavolali späť a stal sa ministrom vojny, čoskoro rezignoval ako odporca Napoleona. Neskôr bol členom Tribunálu, neskôr bol poverený obranou Antverp, počas Stodňového cisárstva bol ministrom vnútra, potom ho vyhnali z Francúzska, žil vo Varšave a Magdeburgu.

</doc>
<doc id="9615" url="https://sk.wikipedia.org/wiki?curid=9615" title="Nicolas Léonard Sadi Carnot">
Nicolas Léonard Sadi Carnot

Nicolas Léonard Sadi Carnot (* 1. jún 1796, Paríž – † 24. august 1832, tamže), syn Lazara Carnota, bol francúzsky fyzik, matematik a inžinier.
V roku 1824 napísal svoje významné dielo "Réflexions sur la puissance motrice du feu et sur les machines propres à développer cette puissance" (Úvahy o hybnej sile ohňa a o strojoch vhodných na vyvinutie tejto sily), ktoré bolo významné pre termodynamiku, najmä pre teóriu tepelných strojov (hlavne parných strojov), a v ktorom zaviedol Carnotov cyklus (Carnotov obeh, Carnotov proces). K názoru, že teplo vyplýva z pohybu častíc dospel až neskôr a vtedy aj vypočítal ako prvý mechanický ekvivalent tepla.

</doc>
<doc id="9616" url="https://sk.wikipedia.org/wiki?curid=9616" title="Anders Celsius">
Anders Celsius

Anders Celsius (* 27. november 1701, Uppsala – † 25. apríl 1744, tamtiež) bol švédsky astronóm a fyzik, autor Celsiovej stupnice.
Študoval polárnu žiaru. Ako prvý si všimol súvislosť medzi polárnou žiarou a poruchami magnetického poľa Zeme. Ako prvý tiež začal s meraniami relatívnych jasností hviezd.
V rokoch 1736 až 1737 sa zúčastnil na expedícii vedenej P. L. M. de Maupertuisom do Laponska, ktorú sám Celsius navrhol pri študijnom pobyte v Paríži tamojšej Akadémii vied ako paralelnú expedíciu k expedícii do Peru, a ktorá stupňovými meraniami dokázala Newtonovu hypotézu o sploštení Zeme na póloch.
Preslávil sa roku 1742, keď navrhol Celsiovu 100-dielnu teplotnú stupnicu. Jeho stupnica však bola obrátená, čiže bod varu bol 0 a bod mrazu +100. Až Carl von Linné ju obrátil.

</doc>
<doc id="9617" url="https://sk.wikipedia.org/wiki?curid=9617" title="Charles Augustin de Coulomb">
Charles Augustin de Coulomb

Charles Augustin de Coulomb (* 14. jún 1736, Angoulême, Francúzske kráľovstvo – † 23. august 1806, Paríž, Prvé francúzske cisárstvo) bol francúzsky fyzik a inžinier. Bol jedným z najdôležitejších fyzikov 18. storočia. Je po ňom pomenovaná jednotka elektrického náboja – C (coulomb). 
Najprv bol dôstojník-inžinier, neskôr pracoval v rôznych štátnych úradoch, od roku 1781 člen francúzskej Académie des sciences.
Spočiatku sa zaoberal náukou o pevnosti a mechanikou, najmä stavebnou statikou (napr. 1776: "Mémoire sur la statique des voûtes" – Pojednanie o statike klenieb), potom teóriou jednoduchých strojov (napr. 1781: "Théorie des machines simples" – Teória jednoduchých strojov) a trením (dokázal tzv. Coulombov zákon trenia), potom torziou (napr. 1787: "Recherches théoriques et expérimentales sur la force de torsion et sur l'élasticité des fils du métal" – Teoretické a experimentálne výskumy o torznej sile a o elasticite kovových drôtov). 
Roku 1785 objavil – pomocou torznej váhy skonštruovanej vďaka jeho výskumu torzie – tzv. Coulombove zákony o dvoch bodových elektrických nábojoch, ktoré sú základnými zákonmi elektrostatiky a majú rovnakú podobu ako Newtonov gravitačný zákon. V nasledujúcich štyroch rokoch vydal tieto zákony spolu s inými objavmi vo svojom základnom diele „Sur l'électricité et le magnétisme“ (O elektrine a magnetizme) obsahujúcom 7 pojednaní. 
Ďalej zdôvodnil teóriu elektrickej polarizácie, dokázal, že sa elektrické náboje kumulujú len na povrchu kovových vodičov, a v oblasti Zemského magnetizmu (1788-92: "Mémoirs sur l'électricité et le magnétisme" – Pojednania o elektrine a magnetizme) zaviedol pojem magnetický moment.

</doc>
<doc id="9636" url="https://sk.wikipedia.org/wiki?curid=9636" title="17. november">
17. november



</doc>
<doc id="9641" url="https://sk.wikipedia.org/wiki?curid=9641" title="11. apríl">
11. apríl



</doc>
<doc id="9642" url="https://sk.wikipedia.org/wiki?curid=9642" title="24. september">
24. september



</doc>
<doc id="9643" url="https://sk.wikipedia.org/wiki?curid=9643" title="1501">
1501



</doc>
<doc id="9644" url="https://sk.wikipedia.org/wiki?curid=9644" title="1576">
1576



</doc>
<doc id="9645" url="https://sk.wikipedia.org/wiki?curid=9645" title="1753">
1753



</doc>
<doc id="9646" url="https://sk.wikipedia.org/wiki?curid=9646" title="13. máj">
13. máj



</doc>
<doc id="9647" url="https://sk.wikipedia.org/wiki?curid=9647" title="1796">
1796



</doc>
<doc id="9648" url="https://sk.wikipedia.org/wiki?curid=9648" title="23. december">
23. december



</doc>
<doc id="9650" url="https://sk.wikipedia.org/wiki?curid=9650" title="Usucapio">
Usucapio

Usucapio (feminínum; slov. "vydržanie", doslovnejšie: "úzukapia") bola inštitútom rímskeho súkromného práva. Usucapio predstavovala jeden zo spôsobov nadobudnutia civilného (kviritského) vlastníckeho práva ("dominium ex iure Quiritum"). Bola preto dostupná iba rímskym občanom (G. 2,65). Hoci sa niekedy usucapio stavia medzi originárne a derivatívne (odvodené) nadobudnutia práva, predstavovala v zásade originárny spôsob nadobudnutia, keďže nový vlastník neodvodzoval svoje právo od predchádzajúceho. Ochranu práv vydržiteľa (úzukapienta) zabezpečovala v niektorých prípadoch publiciánska žaloba ("actio Publiciana"). 
Usucapio mala vplyv na inštitút vydržania v moderných európskych kodifikáciách.
Podmienky vydržania.
Podmienky usucapio prešli v priebehu vývoja rímskeho práva premenou. Vo všeobecnosti však bolo pre vydržanie veci potrebné naplnenie nasledujúcich podmienok:
Rímske právo poznalo viacero vydržacích dôb. Vo všeobecnosti bola vydržacou dobou doba jeden rok pre hnuteľnosti a dva roky pre nehnuteľnosti. Vydržiteľ (úzukapient) si smel započítať čas držby svojho predchodcu ("accessio tempori"). Právny (civilný) dôvod držby bol predpokladom civilnej držby: iba dôvod predpokladaný právom mohol viesť k vydržaniu (napríklad platná kúpna zmluva"emptio venditio"). Bolo sporné, či dôvod mohol byť iba domnelý (putatívny titul), teda napríklad v prípade, ak by kúpna zmluva bola objektívne neplatná. Dobromyseľnosť sa týkala presvedčenia, že právny predchodca bol oprávneným scudziť vec (resp. jej vlastníkom) a bola potrebná len v čase nadobudnutia držby. Nemusela sa nutne dotýkať presvedčenia, že úzukapient nadobudol vlastnícke právo, keďže usucapio v rímskom práve prekonávala aj iba formálne nedostatky (odovzdanie veci prostredníctvom tradície a nie prostredníctvom predpísanej mancipácie). K vydržaniu boli spôsobilé len niektoré veci. Nespôsobilé boli najmä veci vylúčené z obchodu ("res exra commercium") a odcudzené veci ("res furtivae"), za aké sa veci považovali, dokým sa nevrátili do držby jej vlastníka.

</doc>
<doc id="9659" url="https://sk.wikipedia.org/wiki?curid=9659" title="Okres (Poľsko)">
Okres (Poľsko)

Okres (poľ. "powiat") je administratívna jednotka v Poľsku, hierarchicky ju možno umiestniť medzi vojvodstvom a obcou.
Poľské vojvodstvá (16) sa ďalej členia na okresy (powiaty), ktorých je v Poľsku 373. Z nich je 65 mestských okresov (miest s postavením okresu). Okresy sa ďalej delia na obce, ktorých je 2 489.
Okresy zodpovedajú za: 
Okresy.
Vojvodstvá sa delia na mestské a vidiecke okresy:

</doc>
<doc id="9660" url="https://sk.wikipedia.org/wiki?curid=9660" title="529">
529



</doc>
<doc id="9661" url="https://sk.wikipedia.org/wiki?curid=9661" title="533">
533



</doc>
<doc id="9662" url="https://sk.wikipedia.org/wiki?curid=9662" title="534">
534



</doc>
<doc id="9663" url="https://sk.wikipedia.org/wiki?curid=9663" title="Obec (Poľsko)">
Obec (Poľsko)

Obec alebo gmina (poľ. "gmina", slovo pochádza z nem. Gemeinde = obec) je pred druhou svetovou vojnou a potom znova od roku 1990 najnižšia administratívna (samosprávna) jednotka v Poľsku.
Obec však v Poľsku nie je definovaná ako na Slovensku, t. j. ako jedna dedina či jedno mesto, ale väčšinou ako spoločenstvo niekoľkých dedín (wieś alebo wioska) či dedín a mesta, ktoré však nemajú vlastnú právnu subjektivitu.
Každý okres (powiat) sa delí na obce (gminy), a to buď mestské, mestsko-vidiecke alebo len vidiecke (gmina miejska, gmina miejsko-wiejska a gmina wiejska). Tie sú, ako je zrejmé už z názvu, zložené buď len z mesta (či jeho časti), mesta a dedín, alebo len z dedín. Gmina si môže vytvárať pomocné podriadené jednotky – šoltýstva ("sołectwo"), štvrte ("dzielnica"), sídliská alebo osady ("osiedle"), kolónie ("kolonia") aj. V súčasnosti je v Poľsku 2 489 obcí. Najväčšou obcou v Poľsku je obec Pisz v Piskom powiate, ktorá má rozlohu .
Priemerný počet obyvateľov obce je 15 000.
Na čele obce stojí Rada obce (vo vidieckych gminách "rada gminy", vo mestsko-vidieckych gminách
"rada miejska", vo mestských gminách "rada miasta") a starosta (vo vidieckych gminách "wójt", vo mestách "burmistrz", vo mestách s právami powiatu "prezydent miasta"). Obec zabezpečuje všetko, čo nie je dané do právomoci vojvodstva a powiatu (šport, knižnice, predškolské zariadenia, základné a stredné školstvo, ale aj zdravotníctvo).

</doc>
<doc id="9677" url="https://sk.wikipedia.org/wiki?curid=9677" title="Poiplie (región)">
Poiplie (región)

Poiplie (Ipeľský región cestovného ruchu) je slovenský región a región cestovného ruchu. Často pre tento región používajú pôvodné (župné) pomenovania Hont a Novohrad.
Ako región cestovného ruchu oficiálne zahŕňa:

</doc>
<doc id="9678" url="https://sk.wikipedia.org/wiki?curid=9678" title="Zoznam panovníkov Francúzska">
Zoznam panovníkov Francúzska

Tento zoznam obsahuje len panovníkov (monarchov) Francúzska, čiže neobsahuje ani obdobie prvej republiky (1792 – 1804), ani druhej republiky (1848 – 1852), ani obdobie ostatných republík od roku 1871 dodnes (pre to obdobie pozri Zoznam prezidentov a predsedov vlád Francúzska).
Tento zoznam obsahuje tak kráľov, ktorí vládli len v časti vtedajšieho Francúzska (sú písaní "kurzívou"),ako aj kráľov, ktorí vládli na celom území.
Poznámka: 
V čase Merovejovcov a Karolovcov bolo kráľovstvo po smrti kráľa rozdeľované medzi všetkých jeho synov. Štátna pokladňa a súkromné statky sa fakticky miešali, čo bolo najmä dôsledkom faktu, že pojem štátu, ktorý u Germánov neexistoval, sa stratil spolu s pádom Rímskej ríše. Až neskôr sa toto pravidlo zmenilo a bol stanovený len jeden dedič, zatiaľ čo došlo k návratu k písanému právu a znovu vznikol štát.
Po Karolovcoch nastúpili Kapetovci a potom ich vedľajšie vetvy (Valoisovci, Orleansovci...).

</doc>
<doc id="9679" url="https://sk.wikipedia.org/wiki?curid=9679" title="27. november">
27. november



</doc>
<doc id="9680" url="https://sk.wikipedia.org/wiki?curid=9680" title="25. apríl">
25. apríl



</doc>
<doc id="9681" url="https://sk.wikipedia.org/wiki?curid=9681" title="1701">
1701



</doc>
<doc id="9682" url="https://sk.wikipedia.org/wiki?curid=9682" title="1744">
1744



</doc>
<doc id="9683" url="https://sk.wikipedia.org/wiki?curid=9683" title="1736">
1736



</doc>
<doc id="9684" url="https://sk.wikipedia.org/wiki?curid=9684" title="7. október">
7. október



</doc>
<doc id="9685" url="https://sk.wikipedia.org/wiki?curid=9685" title="18. november">
18. november



</doc>
<doc id="9686" url="https://sk.wikipedia.org/wiki?curid=9686" title="8. apríl">
8. apríl



</doc>
<doc id="9688" url="https://sk.wikipedia.org/wiki?curid=9688" title="7. apríl">
7. apríl



</doc>
<doc id="9692" url="https://sk.wikipedia.org/wiki?curid=9692" title="28. február">
28. február



</doc>
<doc id="9693" url="https://sk.wikipedia.org/wiki?curid=9693" title="3. máj">
3. máj



</doc>
<doc id="9698" url="https://sk.wikipedia.org/wiki?curid=9698" title="5. apríl">
5. apríl



</doc>
<doc id="9699" url="https://sk.wikipedia.org/wiki?curid=9699" title="1588">
1588



</doc>
<doc id="9700" url="https://sk.wikipedia.org/wiki?curid=9700" title="1679">
1679



</doc>
<doc id="9701" url="https://sk.wikipedia.org/wiki?curid=9701" title="Dustin Hoffman">
Dustin Hoffman

Dustin Lee Hoffman (* 8. august 1937, Los Angeles, Kalifornia) je americký herec.
Životopis.
Dustin Hoffman sa narodil a vyrastal na juhozápade USA, v Los Angeles. Rodičia mu dali meno po hercovi Dustinovi Farnumovi. Pôvodne chcel byť klaviristom a preto šiel po absolvovaní strednej školy na konzervatórium. Neskôr ho zaujala medicína a šiel študovať na City College v Santa Monica. Mal tam však problémy s prospechom, preto si vybral hodiny herectva. Povedali mu totiž, že z herectva nikto nevyletí. Nepomohlo to však a po roku musel kvôli prospechu zo školy odísť. Rozhodol sa, že sa stane hercom, pretože sa mu nechcelo fyzicky pracovať, ani sedieť v úrade. Dva roky hral s priateľom hercom Gene Hackmanom v Pasadena Playhouse. Neskôr sa Hackman presťahoval do New Yorku a Hoffman ho onedlho nasledoval tiež. Dokonca sa načas stal jeho spolubývajúcim a býval v kuchyni na podlahe v Hackmanovom jednoizbovom byte. V New Yorku hral prevažne v reklamných šotoch a občasných malých televíznych úlohách. Musel si však vyskúšať aj iné povolania. Robil napríklad pomocníka v psychiatrickej liečebni, predvádzača hračiek v obchodnom dome alebo klaviristu v baletnej škole. V roku 1960 získal úlohu v divadle najskôr mimo a o rok neskôr priamo na Broadway. Ako divadelný herec zožal ovácie kritiky účinkovaním v hre "Čakanie na Godota". Po roku 1961 sa na jednu sezónu pripojil k Theatre Company, Boston. Po jej ukončení sa vrátil do New Yorku, kde určitý čas pracoval ako asistent réžie.
Jeho filmovým debutom bol film "The Tiger Makes Out", ale úspech mu priniesla až úloha absolventa, ktorý sa zaľúbi do vydatej pani Robinsonovej vo filme "Absolvent" (The Graduate) (1967). Za túto úlohu získal nomináciu na Oscara. Ďalšie nominácie získal za úlohy vo filmoch "Polnočný kovboj" (Midnight Cowboy) (1969), "Lenny" (1974), "Kramerová verzus Kramer" (Kramer vs. Kramer) (1979), "Tootsie" (1982), "Rain Man" (1988) a "Vrtieť psom" (Wag the Dog) (1997). Dvakrát sa mu s týmito nomináciami podarilo uspieť a získať sošku Oscara a to za úlohu rozvedeného otca starajúceho sa o syna vo filme "Kramerová verzus Kramer" a za úlohu autistického brata vo filme "Rain Man".
Dustin Hoffman má svoju vlastnú produkčnú spoločnosť, ktorá produkovala niekoľko filmov v ktorých hral ("Tootsie", "Hrdina proti svojej vôli", "Vrtieť psom").
Hoffman sa prvýkrát oženil v roku 1969 s Anne Byrne, s ktorou má dve deti. Rozviedli sa v roku 1980 a ešte v tom istom roku sa druhýkrát oženil s Lisou Gottsegen, s ktorou má ďalšie štyri deti.

</doc>
<doc id="9703" url="https://sk.wikipedia.org/wiki?curid=9703" title="8. august">
8. august



</doc>
<doc id="9704" url="https://sk.wikipedia.org/wiki?curid=9704" title="Slovná zásoba">
Slovná zásoba

Slovná zásoba (iné názvy: lexika, lexikón, slovník) je súhrn slov a výrazov určitého jazyka, a to tak jednotlivé vrstvy slovnej zásoby (neutrálna, expresívna atď.), ako aj súhrn výrazov jedného autora či jedného diela (Kukučínov slovník a i.).
Charakteristickým znakom slovnej zásoby, na rozdiel napr. od gramatiky, je jej neustála zmena, ktorá súvisí najmä so zmenou života daného národa (príslušníkov jazyka).
Okrem diferenciácie podľa slovných druhov možno uviesť nasledujúce členenia slovnej zásoby:
Diferenciácia z hľadiska expresivity a emocionálnosti.
Expresivitu môžeme charakterizovať ako:
Medzi kladné expresívne slová (eufemizmy) patria:
Medzi záporné expresívne slová (dysfemizmy) patria:
Do expresívnej vrstvy patria i deminutíva (zdrobňujúce slová) – nožík, guľka, kačiatka, dievčatko) a augmentatíva (zveličujúce slová): domisko, psisko, chlapisko

</doc>
<doc id="9739" url="https://sk.wikipedia.org/wiki?curid=9739" title="Jazykoveda">
Jazykoveda

Jazykoveda alebo lingvistika je veda skúmajúca (spravidla prirodzený) jazyk. Skúma ho z hľadiska jeho jednotiek, stavby, funkcií a vývinu.
Pojem lingvistika (franc. linguistique, z lat. lingua = jazyk) zaviedol švajčiarsky jazykovedec a štrukturalista Ferdinand de Saussure na odlíšenie od dovtedajšej filológie (pozri dole) majúcej trocha iné zameranie. 
Články a skupiny článkov k jazykovede vo Wikipédii.
Pozri:
Členenia.
Niektoré združujúce pomenovania.
Matematická lingvistika je súhrnný názov pre kvantitatívnu, algebrickú a príp. aj strojovú (komputačnú) lingvistiku.
Semiotika zahŕňa syntax, sématiku a pragmatiku.
Filológia má aspoň štyri definície:
Pojem teoretická jazykoveda sa v zásade používa ako opak aplikovanej jazykovedy, niekedy však ako synonymum len pre synchrónnu jazykovedu, alebo len pre všeobecnú jazykovedu.
Externé odkazy.
JÚĽŠ SAV: Slovenskí jazykovedci

</doc>
<doc id="9786" url="https://sk.wikipedia.org/wiki?curid=9786" title="Národná rada Slovenskej republiky">
Národná rada Slovenskej republiky

Národná rada Slovenskej republiky (skrátene Národná rada SR, príp. len Národná rada, akronym NR SR) je jediný ústavodarný a zákonodarný orgán Slovenskej republiky.
Je orgánom štátnej moci a od jej primárneho postavenia v republike je odvodené postavenie ostatných štátnych orgánov. Ako volený orgán reprezentuje suverenitu štátu a ľudu. Plní závažnú úlohu pri budovaní Slovenskej republiky ako moderného a demokratického štátu. Poslanci národnej rady sú volení vo všeobecných, rovných a priamych voľbách tajným hlasovaním. Počet poslancov je 150 a ich funkčné obdobie trvá štyri roky.
Dejiny.
Národná rada odvodzuje svoju tradíciu od historicky prvej Slovenskej národnej rady, ktorá bola založená 16. septembra 1848 vo Viedni pod vedením Jozefa Miloslava Hurbana, Ľudovíta Štúra a Michala Miloslava Hodžu (sídlo v Myjave). Z ústavnoprávneho hľadiska za svoje prvé funkčné obdobie považuje vznik Slovenskej národnej rady ako vrcholného orgánu domáceho slovenského odboja počas druhej svetovej vojny. SNR 1. septembra 1944 deklarovala prevzatie zákonodarnej, výkonnej a vládnej moci na Slovensku.
Pod názvom "Národná rada Slovenskej republiky" vystupuje od 1. októbra 1992, tesne pred vznikom samostatného Slovenska.
Pôsobnosť.
Pôsobnosť Národnej rady je určená jej ústavným postavením v systéme výkonu moci. Člení sa na 
Národná rada vykonáva svoju pôsobnosť aj voľbami, ktorá jej patrí podľa osobitných predpisov (zákon SNR č. 80/1990 Zb. o voľbách do SNR v znení neskorších predpisov).
Zákonodarná pôsobnosť.
Národná rada prerokúva a uznáša sa na ústave, ústavných zákonoch, ostatných zákonoch a kontroluje ako sa dodržiavajú. Svojimi právnymi normami realizuje vzťahy vznikajúce vo všetkých oblastiach spoločenského, politického a hospodárskeho života Slovenskej republiky.
Spôsob tvorby zákonov, podrobnosti o postupe pri ich príprave, prerokúvaní a ich forme upravujú legislatívne pravidlá tvorby zákonov, publikované v Zbierke zákonov SR pod č. 19/1997 Z. z.
Zákonodarnú iniciatívu majú výbory, poslanci národnej rady a vláda Slovenskej republiky. Zákonodarný proces sa v národnej rade realizuje prostredníctvom troch čítaní, z ktorých popri hlasovaní je ťažiskové druhé čítanie vo výboroch a na schôdzi národnej rady. V prvom čítaní po všeobecnej rozprave, v ktorej sa nepredkladajú návrhy na zmeny národná rada
V druhom čítaní môže národná rada rokovať najskôr po uplynutí 48 hodín od doručenia spoločnej správy výborov alebo informácie spoločného spravodajcu. Podanie pozmeňujúceho alebo doplňujúceho návrhu je podmienené súhlasom najmenej 15 poslancov.
V treťom čítaní môže poslanec navrhnúť len opravu legislatívno-technických a jazykových chýb. Iné pozmeňujúce a doplňujúce návrhy môže predložiť najmenej 30 poslancov. V treťom čítaní národná rada návrh zákona schvaľuje.
Zákonodarný proces v národnej rade podrobne upravuje desiata časť zákona Národnej rady Slovenskej republiky č. 350/1996 Z. z. o rokovacom poriadku Národnej rady Slovenskej republiky v znení neskorších predpisov (§ 67 až § 97).
Kontrolná pôsobnosť.
Štátne orgány, ktoré národná rada kreuje alebo pri kreácii spolupôsobí sú jej zodpovedné. Svoju kontrolnú pôsobnosť uplatňuje predovšetkým voči vláde Slovenskej republiky a jej členom,
Kontrolná právomoc národnej rady vo vzťahu k vláde je aj v oprávnení poslancov podávať interpelácie, podnety a pripomienky. Adresáti sú povinní zákonom predpísaným spôsobom odpovedať. Ak je rokovacím dňom národnej rady štvrtok, zaradí sa vždy na jej program o 14.00 hodine „Hodina otázok“. Na rokovacom bode „Interpelácie a Hodina otázok“ sú povinní byť prítomní všetci členovia vlády.
Národná rada schvaľuje rozpočty iných právnických osôb, ktoré kreovala a prerokúva ich plnenie.
Prerokúva správy Najvyššieho kontrolného úradu Slovenskej republiky, o výsledkoch jeho kontrolnej činnosti a správy Národnej banky Slovenska o menovom vývoji a výsledku jej hospodárenia.
Kreačná pôsobnosť.
Kreačná pôsobnosť národnej rady znamená právo vytvárať vlastné orgány, štátne orgány a spolupôsobiť pri tvorbe iných štátnych orgánov. V súlade s uvedeným:
Podrobnosti o podávaní návrhov, o voľbách a odvolávaní uvedených funkcionárov upravujú volebné poriadky, ktoré schvaľuje národná rada.
Pôsobnosť Národnej rady v oblasti vnútornej a zahraničnej politiky.
Národná rada uplatňuje svoju pôsobnosť vo vnútornej a zahraničnej politike tým, že
Poslanci Národnej rady.
Poslanci národnej rady sú volení zástupcovia občanov Slovenskej republiky. Mandát vykonávajú osobne podľa svojho svedomia a presvedčenia a nie sú viazaní príkazmi.
Za poslanca možno zvoliť občana:
Poslanec nadobúda svoje práva a povinnosti zvolením. Na schôdzi národnej rady, na ktorej sa poslanec zúčastňuje po prvý raz skladá sľub, ktorý znie „"Sľubujem na svoju česť a svedomie vernosť Slovenskej republiky. Svoje povinnosti budem plniť v záujme jej občanov. Budem dodržiavať ústavu a ostatné zákony a pracovať tak, aby sa uvádzali do života."“
Poslanec sa ujíma svojej funkcie a začína vykonávať svoj mandát zložením sľubu. Odmietnutie sľubu alebo sľub s výhradou má za následok stratu mandátu. 
Funkcia poslanca je nezlučiteľná s funkciou:
Ak bol poslanec vymenovaný za člena vlády, štátneho tajomníka, riaditeľa Slovenskej informačnej služby, vedúceho Kancelárie prezidenta Slovenskej republiky, vedúceho ústredného orgánu štátnej správy jeho mandát počas výkonu tejto funkcie nezaniká, iba sa neuplatňuje a na jeho miesto nastupuje náhradník.
K základným právam poslanca patrí:
Za hlasovanie v národnej rade alebo jej výboroch poslanca nemožno stíhať, a to ani po zániku jeho mandátu. Za výroky pri výkone funkcie poslanca prednesené v národnej rade alebo jej orgánoch poslanec podlieha len disciplinárnej právomoci národnej rady. Poslanca nemožno vziať do väzby bez súhlasu národnej rady. Ak národná rada súhlas odoprie, vzatie do väzby je počas trvania poslaneckého mandátu vylúčené. Poslanec sa môže funkcie poslanca vzdať. Jeho mandát zanikne dňom nadobudnutia právoplatnosti rozsudku, ktorým bol poslanec odsúdený za úmyselný trestný čin alebo ktorým bol poslanec odsúdený za trestný čin, a súd nerozhodol v jeho prípade o podmienečnom odložení výkonu trestu odňatia slobody.
Ak o to poslanec požiada poskytne mu zamestnávateľ na dobu výkonu funkcie poslanca pracovné voľno. Náhrada mzdy od zamestnávateľa mu v tomto prípade nepatrí.
Poslancovi národnej rady patrí plat vo výške trojnásobku priemerného mesačného platu pracovníka národného hospodárstva Slovenskej republiky za predchádzajúci kalendárny rok zaokrúhlený nahor na celých 100,- Sk začínajúc prvým dňom mesiaca, v ktorom zložil Ústavou Slovenskej republiky predpísaný sľub. Plat mu patrí ešte päť mesiacov po tom, keď došlo k zániku jeho poslaneckého mandátu.
Za vykonávanie zákonom určených funkcií v národnej rade a jej orgánoch patrí poslancovi funkčný príplatok a na úhradu výdavkov spojených s výkonom funkcie poslanca paušálne náhrady vo výške, ktorú určí národná rada uznesením.
Na zabezpečenie výkonu poslaneckého mandátu si poslanec zriaďuje primerane vybavenú kanceláriu. Na výkon odborných a administratívnych prác spojených s činnosťou poslaneckej kancelárie poskytuje kancelária národnej rady poslancovi asistenta. Kancelária národnej rady hradí výdavky na prevádzku poslaneckej kancelárie a odmenu asistenta poslanca v súlade s uzneseniami národnej rady.
Ak sa poslanec bez riadneho ospravedlnenia nezúčastní najmenej dvoch rokovacích dní schôdzí národnej rady alebo jej výborov, do ktorých bol zvolený v období jedného kalendárneho mesiaca stráca nárok na polovicu platu, polovicu funkčného príplatku a polovicu paušálnych náhrad, ktoré by mu patrili na nasledujúci mesiac. Ak sa bez riadneho ospravedlnenia nezúčastní najmenej štyroch rokovacích dní národnej rady alebo výborov, do ktorých bol zvolený v období jedného kalendárneho mesiaca stráca nárok na plat, funkčný príplatok a paušálne náhrady, ktoré by mu inak patrili na nasledujúci mesiac.
Na jeseň 2015 bolo oznámené, že po skončení funkčného obdobia dostanú poslanci odstupné. Tí, čo funkciu vykonávali viac než 2 roky, ale menej než 5 rokov dostanú dvojnásobok svojho platu: 3 922 €. Poslanci čo v parlamente pôsobili viac než 5 rokov dostanú trojnásobok svojho platu: 5 883 €. Na vyplácanie odstupného v roku je určených 821 000 €. V roku 2010 dostalo 81 poslancov viac než 800 000 € a v roku 2012 54 poslancov približne 250 000 €.
Výsledky volieb do Národnej rady Slovenskej republiky.
1990.
8.9. júna
1992.
5.6. júna
1994.
30. september1. október
1998.
25.26. septembra
2002.
20.21. september
2006.
17. júna
2010.
12. júna
2012.
10. marec
2016.
5. marec
2020.
29. február
2023.
30. september
Zoznamy poslancov Národnej rady Slovenskej republiky.
Národná rada Slovenskej republiky (NR SR) existuje od 1. októbra 1992. V nasledovných samostatných článkoch sú zoznamy poslancov NR SR zvolených v uvedených volebných obdobiach:
Poslanecké kluby a poslanecké grémium.
Poslanci národnej rady sa môžu združovať v poslaneckých kluboch, a to podľa príslušnosti k politickým stranám, politickým hnutiam alebo volebným koalíciám, za ktoré boli zvolení do národnej rady. 
Ak dôjde počas volebného obdobia k rozdeleniu volebných koalícií alebo k zlúčeniu politických strán alebo hnutí rozdelia sa alebo zlúčia aj ich poslanecké kluby, ak spĺňajú podmienky zákona.
Poslanec môže byť členom len jedného poslaneckého klubu. Na utvorenie poslaneckého klubu treba najmenej 8 poslancov. Poslanecké kluby delegujú podľa zákonom stanoveného kľúča svojich členov do poslaneckého grémia. Poslanecké grémium posudzuje otázky politickej a procedurálnej povahy, ktoré súvisia s činnosťou národnej rady a jej orgánov. Jeho stanoviská majú povahu odporúčaní.
Predseda národnej rady zvoláva poslanecké grémium podľa potreby alebo na žiadosť aspoň dvoch poslaneckých klubov. Na poslaneckom grémiu sa môžu zúčastniť aj podpredsedovia národnej rady.
Predseda a podpredsedovia.
Predsedu a podpredsedov národnej rady volí a odvoláva v tajnom hlasovaní národná rada nadpolovičnou väčšinou všetkých poslancov.
Predseda je zodpovedný len národnej rade. Vo svojej funkcii zostáva aj po uplynutí volebného obdobia, kým si národná rada nezvolí nového predsedu. To platí aj o podpredsedoch národnej rady.
Predseda národnej rady vykonáva svoju pôsobnosť podľa Ústavy SR tým, že:
Podpredsedovia národnej rady:
Organizácia činnosti.
Činnosť národnej rady riadi a organizuje jej predseda a podpredsedovia. Národná rada zasadá stále. Jej zasadanie sa skončí uplynutím volebného obdobia alebo rozpustením. Národná rada môže uznesením prerušiť svoje zasadanie, jeho dĺžka nesmie presiahnuť štyri mesiace v roku.
Národná rada uskutočňuje svoju ústavnú pôsobnosť prostredníctvom ustanovujúcej schôdze a priebežne konaných schôdzí počas trvania volebného obdobia. Z hľadiska významu osobitné miesto patrí ustanovujúcej schôdzi, ktorú zvoláva prezident Slovenskej republiky tak, aby sa uskutočnila do 30 dní odo dňa vyhlásenia výsledkov volieb. Na tejto schôdzi volí národná rada svojich overovateľov, predsedu a podpredsedov, zriaďuje svoje výbory okrem tých, ktoré sú ustanovené zo zákona a volí ich predsedov a členov.
Rokovacími dňami schôdze národnej rady sú spravidla utorok až piatok. Schôdze národnej rady sú verejné. Neverejné schôdze alebo ich časti sa konajú ak sa na nich prerokúvajú veci, ktoré tvoria predmet štátneho, služobného a obchodného tajomstva alebo to ustanoví osobitný zákon, alebo sa na tom uznesie národná rada trojpätinovou väčšinou. Národná rada je schopná sa uznášať ak je v rokovacej sále prítomná a na hlasovaní sa zúčastňuje nadpolovičná väčšina všetkých jej poslancov – 76. Na prijatie platného uznesenia je potrebný súhlas nadpolovičnej väčšiny prítomných poslancov – najmenej 39. Relatívnou väčšinou sa napríklad prijímajú bežné zákony.
Pri vyslovení nedôvery vláde a jej členom, na voľbu a odvolanie predsedu a podpredsedov národnej rady a pri schvaľovaní iných návrhov, pri ktorých to určuje ústava alebo zákon, musí byť súhlas najmenej 76 poslancov, čo predstavuje absolútnu väčšinu. Na prijatie ústavy, ústavného zákona, odsúhlasenie neverejnej schôdze národnej rady a v ďalších prípadoch, kedy to vyžaduje ústava alebo zákon, je potrebná trojpätinová kvalifikovaná väčšina najmenej 90 poslancov.
Hlasovanie na schôdzach je verejné alebo tajné. Verejne sa hlasuje spravidla za použitia technického zariadenia v rokovacej sále alebo zdvihnutím ruky. Tajne sa hlasuje v prípadoch ustanovených ústavou, zákonom alebo ak sa na tom uznesie národná rada. Na tajné hlasovanie sa použijú hlasovacie lístky.
Rokovanie o jednotlivých bodoch schváleného programu nemožno začať ak neboli poslancom najneskoršie 24 hodín pre začatím rozpravy odovzdané všetky písomné materiály. Každý návrh podaný národnej rade v súlade s ústavou, zákonom alebo na základe uznesenia musí byť pridelený príslušnému výboru na prerokovanie a zaujatie stanoviska.
Do rozpravy o prerokúvanej veci sa poslanci prihlasujú písomne po schválení programu schôdze a ústne po vystúpení písomne prihlásených rečníkov.
Národná rada sa môže na návrh aspoň dvoch poslaneckých klubov uzniesť na určení dĺžky času na rozpravu k bodu zaradenému do programu, ktorá nesmie byť kratšia ako 12 hodín s pomerným rozdelením medzi poslanecké kluby a poslancov, ktorí nie sú ich členmi. Možnosť obmedzenia rozpravy neplatí pri rokovaní o návrhu ústavného zákona, zákona o štátom rozpočte a programovom vyhlásení vlády. Poslanci majú právo v rozprave na jednu faktickú poznámku, ktorou reagujú na ostatného rečníka. Nesmie trvať dlhšie ako dve minúty. Rečník môže faktickou poznámkou reagovať na faktické poznámky poslancov k jeho vystúpeniu. Rozprava skončí, ak vystúpili všetci prihlásení rečníci a slova sa po jej skončení neujal člen vlády, ktorý tým otvára rozpravu znova.
Poslanci majú právo podať procedurálne návrhy týkajúce sa spôsobu prerokúvania veci, časového a vecného postupu rokovania s výnimkou hlasovania o veci samotnej v trvaní jednej minúty. O takýchto návrhoch sa hlasuje bez rozpravy.
Z každej schôdze národnej rady sa vyhotovuje doslovná zápisnica, ktorá po overení sa stáva autentickým záznamom o schôdzi a slúži ako podklad na vydanie správy, ktorá sa publikuje po každej schôdzi.
Číselná identifikácia schôdzí.
Národná rada za prvé volebné obdobie považuje svoj vznik a pôsobenie ako Slovenská národná rada v roku 1943. K ukončeniu tohto číselného označovania poradia volebných období národnej rady došlo pri zmene jej pôsobnosti a postavenia ako zákonodarného orgánu na Slovensku v rámci jednotnej Česko-slovenskej republiky v desiatom volebnom období, po vzniku samostatnej Slovenskej republiky 1. januára 1993 a zánikom Českej a Slovenskej Federatívnej Republiky.
Voľbami poslancov do národnej rady konanými 30. septembra a 1. októbra 1994 ako jediného ústavodarného a zákonodarného orgánu v samostatnej Slovenskej republike sa zaviedlo nové číselné označovanie volebných období národnej rady poradovým číslom rímska I. a slovne prvé. Takto označené prvé volebné obdobie bolo ukončené dňom volieb poslancov do národnej rady 25. a 26. septembra 1998. Dňom 26. septembra 1998 začalo druhé štvorročné volebné obdobie národnej rady.
Z organizačných a technických dôvodov sa všetky schôdze národnej rady označujú číselne v poradí ako nasledujú po sebe za čas jedného volebného obdobia.

</doc>
<doc id="9788" url="https://sk.wikipedia.org/wiki?curid=9788" title="Americká žurnalistika">
Americká žurnalistika

História.
1690, Public Occurenses Both Foreign and Domestic.
Prvý pokus o časopis. Roku 1690 začala história severoamerickej periodickej tlače v Bostone z iniciatívy B. Harrisa, emigranta z Anglicka, kníhkupca. 25. septembra 1690 vyšlo prvé a posledné číslo Public Both Foreign and Domestic, v ktorom kritizoval kráľa a vládu. Chronologicky na troch stranách – štvrtá prázda – uvádzal rozličné udalosti, ktoré sa prihodili napr. Indiánom, požiar v Bostone, při ktorom sa zničil najlepší tlačiarenský lis. V poslednej správe kritizoval generála Wintropa – ako otvorený útok na autoritu koloniálnej správy. Časopis bol štyri dni po vydaní prvého čísla zakázaný, lebo obsahoval pochybné správy. Zakázali každej osobe v budúcnosti dávať do tlače hocičo, pokiaľ na to nedostatnú súhlas.
1704, Boston News Letter.
14 rokov po 1690 je zakázané vydávať noviny – až 17. apríla 1704 začali vychádzať "Boston News Letter". Vydával ich bostonský poštmajster J. Campbell, ktorý sa predtým zaoberal písaním a rozširovaním News Letter –- rukopis spravodajských listov. Vydával s úradným povolením noviny s podtitulkom „Publishes by Authority“. Pred vytlačením ich prezrel guvernér – čím si zabezpečil Campbell na rozdiel od Harrisa existenciu svojich novín, ktoré vychádzali viac ako sedemdesiat rokov –- do roku 1776. Bol to prvý časopis v anglických kolóniách.
1704, prvý novinový inzerát.
Prvý platený inzerát vyšiel v druhom čísle "Boston News Letter". Boli tu oznamy o otrokoch, učňoch, sluhoch, lotérii a pod. Nasledovali inzeráty v novinách Bostonu, Portsmountu, Charlestonu, noviny boli totiž od začiatku vedené z obchodníckych pozícií kde bol zisk rozhodujúci. Mali aj politickú funkciu v súlade so zameraním prvých novinárov –- tlačiari, vydavatelia, redaktori v jednej osobe.
1773, Franklin a Zenger, Bostonské pitie čaju.
Roku 1722 sa uskutočnili procesy medzi novinármi a politikmi, ktoré položili základy slobody tlače v Amerike. Prvý proces vedený proti J. Franklinovi pre jeho novinársku kritiku guvernéra. Franklinov denník New England Courant sa odlišoval od dovtedajšej tlače v kolóniách tým, že bol tvorený podľa vzoru anglických (tzv. moralizujúcich) revue. Franklin odmietol oficiálnu cenzúru a označil svoj týždenník ako programovo opzičný. Franklinove noviny komentovali správy. Franklin bol roku 1922 pre kritiku vlády uväznený. Dôvodom boli lavne eseje, najmä Zákon a poučenie. Na jeho noviny bol uvalený zákaz vydávania. Franklin bol napokon prepustený a na základe jeho prípadu sa skoncovalo s cenzúrou tlače. V jeho "Pennsylvania Gazette" (1754) bola uverejnená prvá americká karikatúra –- had rozdelený na osem častí, symbolizujúca osem kolónií („Jednota a smrť“)
Roku 1733 – New York Weekly Journal (Zenger). Napádal vládu guvernéra, za čo bol v roku 1734 uväznený. Počas jeho väzenia noviny ďalej vychádzali. Na jar 1735 sa Zenger dostal pred súd kvôli uvážlivému poburovaniu a podpore zlého názoru o vláde. Zásluhou právnika Hammiltona bol vyhlásený za nevinného.
1783, Pennsylvania Evening Post, Boston Tea Party.
30. novembra 1773 sa uskutočnilo tzv. Bostonské pitie čaju (Boston Tea Party), ktorú zorganizoval "Boston Gazette". Gazette referoval a podporoval túto udalosť. Anglická vláda na to odpovedala tvrdými opatreniami, vyhlásila mimoriadny stav v kolóniách. Roku 1783 – nezávislosť amerických štátov a rozmach americkej žurnalistiky. Zo starých novín ostali večerník "Pennsylvania Evening Post", ktorý sa stal 30. mája 1783 prvým americkým denníkom, vychádzal v 17 mestách.
Prvý dodatok americkej Ústavy -- sloboda prejavu.
Roku 1789 vzniklo desať dodatkov Ústavy USA, Federálna charta občianskych práv. V rámci prvého dodatku bola ustanovená sloboda slova a tlače. Kongres nesmie vydávať zákony, ktoré by zavádzali, obmedzovali náboženstvo, slobodu vyznania, slobodu slova, tlače, právo zhromažďovať sa a podávať žiadosti o nápravu krívd.
1833, Benjamin Day (začiatok šestákovej žurnalistiky) – "New York Sun".
Tzv. „šestáková tlač“ (masová tlač), predávali sa za cent (penny), t. j. veľmi lacno. Prvé úspešné šestákové noviny – B. Day: New York Sun boli naplnené skutočnými správami, recenziami, senzáciami. Bol kritizovaný z hľadiska moralistickej tlače. Jeho úspechom bolo zakladanie nových šestákových novín.
1835, J. G. Bennet – New York Harold – žltá žurnalistika.
Vznik "New York Harold" znamenal začiatok konkurenčného boja medzi vydavateľmi americkej tlače. Hlavným prameňom príjmov sa popri reklame a inzercii stala výška nákladu novín. Rodil sa novinársky priemysel. Bennet každý deň v novinách zverejňoval senzácie a sústredil na ne pozornosť verejnosti. Bennetove noviny boli bulvárne, podstatou novín boli dobré správy, časlo vymyslené. Založil nový typ tlače a etické a politické názory boli preňho nepodstatné, najdôležitejší bol zisk.
1841, New York Tribune.
H. Greeley vytvoril seriózne noviny po dlhom čase, lacné, ale slušné, boli opak šestákovej tlače, vznikla rivalita medzi Sun a Tribune, vyústilo do amerických vojen. Hlásali morálku, najvplyvnejších v krajine, protiotrokársky kurz, podporovali sa sociálne a demokratické reformy.
1851, New York Times.
"New York Times" založil v roku 1851 Henry Raymond.
Prvá americká tlačová agentúra.
Associated Press (AP) (1846) (historici žurnalistiky i samotná AP akceptovali ako dátum svojho vzniku rok 1848, no v roku 2005 obdržala AP dokumenty, z ktorých vyplýva, že AP vznikla ako družstvo už v roku 1846 - súvis to má s americko-mexickou vojnou)
Remington.
Prvý model písacieho stroja.
Hearst verzus Pulitzer.
Hearst, zakladateľ „žltej tlače“ (pozri Americká žurnalistika#The Yellow Kid) kúpil v roku 1895 "New York Morning Journal", ktorý súťažil s Pulitzerovým "New York World". Kupoval redaktorov, na konkurenciu posielal gangstrov, aby jeho noviny mali o čom písať, organizoval zločiny, nepriamo podnecoval vraždy amerických činiteľov. V novinárstve používal senzácie a veľké titulky -– ako výkriky.
Pulitzer je považovaný za zakladateľa novej žurnalistiky spájajúcej honbu za senzáciami s kampňami proti spoločenským neduhom. V duchu jeho testamentu založili Pulitzerovu cenu, ktorá sa udeľuje od roku 1917.
Pulitzer sa stal v 19. storočí najúspešnejším novinovým podnikateľom a Hearst ho chcel prekonať, a tak lákal a kupoval novinárov z Pulitzerových redakcií. Tento boj vytváral vojnovú psychózu. Pulitzer znížil cenu denníka, ale žiadny úspech nedosiahol. Po tejto vojne medzi dvoma novinárskymi magnátmi sa začali presadzovať etické princípy. Pulitzer si uvedomil, že žltá žurnalistika skôr či neskôr stratí dôveru, keďže je založená na senzáciách. 
Pulitzer a éra novej žurnalistiky.
Charakteristické črty –- honba za senzáciami, polovicu novín zaberala inzercia.
The Yellow Kid.
Arthur Brisbane v Pulitzerovom "Sunday World" začal uverejňovať na pokračovanie kreslený seriál R. F. Outcaulta „The Yellow Kid“. Od neho sa odvádza pojem žltá žurnalistika. Tak vznikli prvé „comics strips“ (1896). Použil hlavnú postavičku, ktorá mala žltú farbu. Keď Brisbane odišiel do Hearstovho "NY Journal", pretiahol k Hearstovi aj Outcoulta, ale Žltý kid vychádzal aj v "NY World" od iného autora. Tento konkurenčný zápas bol podnetom na pomenovania "NY Journalu" a "NY Worldu", na žltú tlač (bulvárna tlač)
UPA.
Roku 1882 vznikla "United Press", ktorá zbankrotovala. Monopolné tendencie "Associated Press" narušil až vznik "United Press Association" (UPA) a treťou najväčšou agentúrou bola "International News Service". Vládol medzi nimi konkurenčný boj.
Tlačové konferencie v Bielom dome.
Pravidelné tlačové konferencie v Bielom dome zaviedol Thomas Woodrow Wilson v roku 1913. Konali sa dva razy v týždni.
The Brass Check.
Upton Sinclair publikoval „Mosadznú známku“, silnú obžalobu americkej skomercionalizovanej a zmonopolizovanej tlače.
1922, Založenie Reader´s Digest.
De Witt Wallace a jeho manželka Lila Achesonová vydali prvé číslo výstrižkového časopisu "Reader´s Digest". V tomto časopise ustupuje grafika textu a je odlíšený podľa záujmov. V 90. rokoch patril k najpredávanejším časopisom.
KDKA.
Prvá americká rozhlasová stanica, začala vysielať 2. novembra 1920 v Pittsburgu.
1934, Federal Communication Act.
Združenie amerických novinárov prijalo Etický kódex. Federálny zákon o komunikáciách (FCA) stanovil pravidlá rozhlasového vysielania. Potvrdil nadvládu komerčného vysielania. Poskytol prezidentovi právo využiť rozhlas v čase výnimočného stavu.
1935, American Institute of Public Opinion.
Gallup je odborník na prieskum verejnej mienky, zakladateľ Gallupovho ústavu. Roku 1935 založil v Princetone Americký inštitút verejnej mienky, ktorý od roku 1936 pravidelne robí prieskum postojov voličov před prezidentkými voľbami. Iba tri razy sa jeho predpovede nevyplnili (v rokoch 1948, 1976, 1980). Prieskumy, ktorých ročne robí asi dvadsať podporuje vyše 140 novín. Každá vzorka pozostáva z približne 1500 respondentov.
1939, Prvé pokusné televízne vysielanie v New Yorku.
Prvé pokusné TV vysielanie v NY spoločnosti RCA (Radia Corporate of America), CBS (Columbia Broadcasting Systém) a Allen B. Du Mont´s sa uskutočnilo v roku 1939.
Muckrakers (kydači hnoja).
Opozícia k žltej žurnalistike, zasiahla len publicistiku, preto ich diela publikovali len v časopisoch alebo knihách – hnutie v oblasti vecnej literatúry.
1950, McCarthyzmus.
V marci 1950 sa prejavom senátora Josepha R. Mccarthyho začalo obdobie tzv. McCarthyzmu, ktoré hľadalo vnútorného nepriateľa v administratíve USA a otrávilo aj ovzdušie medzi novinármi. Skončilo sa roku 1954.
1972, Watergate.
Aféra Watergate, skončila roku 1974 rezignáciou Nixona. Išlo o odpočúvanie vo Washingtonskom sídle Demokratickej strany. V roku rok 1973 získalo "The Washington Post" Pulitzerovu cenu za pomoc pri odhaľovaní (novinári Bob Woodward a Carl Bernstein).
Osobnosti americkej žurnalistiky.
Benett.
Rozhodoval uňho zisk, nie pravda, dôraz kládol na spravodajstvo, vydával "New York Herald", súperil s Dayovým denníkom "NY Sun". Miloval senzácie, zdokonalil techniku spravodajského interview, správy ilustroval drevorytmi. Na prenos používal telegraf.
Day.
Zakladateľ a vydávateľ prvých amerických šestákových novín "NY Sun". Boli šesťkrát lacnejšie ako bolo bežné. Prvý urobil z americkej žurnalistiky prostriedok zisku. Úspech "NY Sun" podnietil vznik "NY Herald".
Franklin.
Bojovník za americkú nezávisloť, politik, diplomat, vydavateľ, žurnalista. V roku 1729 kúpil "Pennsylvania Gazette" -– najvýznamnejší týždenník v amerických kolóniách, pozornosť venoval inzercii a ako prvý v kolóniách uviedol predpoveď počasia. V roku 1754 uverejnil prvú americkú karikatúru, 1741 vydával mesačník "General magazine". Slávne americké periodikum Franklina -– "Almanach chudobného Richarda".
Fullerová.
Novinárka a bojovníčka za práva žien. 1840 s Emersonom založila štvrťročník "The Dial" (orgán novoanglických transcendentalistov). Od 1844 pracuje u Greeleyho v "The NY Tribune" ako literárna kritička, napísala knihu "Ženy v 19. storočí".
Gallup.
Skúmal verejnú mienku, zakladateľ Gallupovho ústavu.
Greeley.
Žurnalista, politik, stúpenec utopického socializmu, zakladateľ a šéfredaktor "The NY Tribune", uprednostňoval politické spravodajstvo, jeho korešpondentom bol Karl Marx, preslávil sa úvodníkom „Modlitba 20 miliónov“, kde vyzval Lincolna k oslobodeniu černochov.
Hamilton.
Politik, právnik, bojovník za nezávislosť, právo na nezávislosť obhajoval v Holtovom periodiku "NY Journal or General Advertiser". Bol federalista –- zbierka esejí uverejňovaných v "NY Independent Journal", prispieval aj do "American Minerva" a finančne podporoval "Gazette of the United States". Založil "NY Evening Post" a od roku 1934 "NY Post".
Hearst.
Zakladateľ žltej tlače. V roku 1895 kúpil "NY Morning Journal", ktorý súťažil s Pulitzerovým "NY Worldom".
Thomas Jefferson.
Prezident USA, publicista, autor „Vyhlásenia nezávislosti“ (The Declaration of Independence, 1773), boj proti feudalizmu.
Luce.
Spolu s Haddenom zakladateľ prvého spravodajského časopisu na svete TIME, zakladateľ periodík LIFE, FORTUNE a SPORTS ILLUSTRATED. Tvorca spoločnosti Time inc. (najväčšia americká časopisecká spoločnosť)
Pullitzer.
Zakladateľ tzv. novej žurnalistiky, spájajúcej honbu za senzáciami s kampaňami proti rôznym spoločenským neduhom. Tvorca moderného komerčného denníka. Vlastnil "NY World". V duchu jeho testamentu založili Pulitzerovu cenu a v roku 1912 Fakultu žurnalistiky na Kolumbijskej univerzite.
Raymond.
Jeden z tvorcov "The NY Times". Bol šéfredaktorom "Harper's magazine". Spolu s Jonesom a Wesleym založil v roku 1851 "The NY Times".
Zenger.
Založil "The NY Weekly Journal". Bojoval proti nepopulárnej vláde guvernéra W. Cosbyho. Bol za to súdený, no porota ho oslobodila –- miľník v dejinách bojov za slobodu tlače v USA.

</doc>
<doc id="9791" url="https://sk.wikipedia.org/wiki?curid=9791" title="Nova Posoniensia">
Nova Posoniensia

Nova Posoniensia (doslovne "Bratislavské noviny") bol týždenník a prvé pravidelne vychádzajúce noviny v Uhorsku. Vychádzali v rokoch 17211722 v latinčine.
Vydavateľ Matej Bel.
Vydával ho slovenský polyhistor a rektor bratislavského evanjelického lýcea Matej Bel. Jeho všestranné vedecké záujmy (filozofia, medicína, prírodné vedy, teológia i jazykoveda), ako aj znalosť viacerých jazykov (slovenčina, maďarčina, nemčina, latinčina, gréčtina a hebrejčina) i vzácne schopnosti literárne, boli solídnym základom pre vedenie náročných novín. Ako priekopník moderných vedeckých snáh napísal množstvo článkov, úvah a kníh o otázkach historických, zemepisných, národopisných a literárnych. Mal mnoho priateľov a spolupracovníkov doma aj za hranicami, čo mu umožňovalo získavanie všestranných informácií o kultúrnych a spoločenských aktualitách. Jeho priateľstvo s Jozefom Petrášom – zakladateľom olomouckej učenej Spoločnosti nepoznaných (Societas incognitorum) priviedlo ho aj k spolupráci s tlačovým orgánom tejto spoločnosti zvaným "Monatliche Auszüge alter und neuer gelehrten Sachen" (Mesačné výťahy starých a nových učených záležitostí).
Pozadie vzniku novín.
Matej Bel a jeho najbližší spolupracovníci – profesori bratislavského evanjelického lýcea Matej Marth a Viliam Frigyes Beer – redaktori Nova Posoniensia chceli umožniť študentom, aby sa zdokonalili v gramatike a v štylistike latinčiny, ale aj ostatným čitateľom – mešťanom a šľachticom, aby mohli sledovať najmä vývoj politických udalostí v Uhorsku, ako aj za jeho hranicami. Belova myšlienka využiť noviny ako vhodný pedagogický prostriedok nebola nová. Už v druhej polovici 17. storočia v Nemecku riaditeľ gymnázia Christian Weiss vo svojom diele "Schediasma curiosum de lectione Novellarum" tvrdil, že noviny sa môžu stať dobrým výchovným prostriedkom, pričom odporúčal študentom, aby diskutovali o tom, čo sa dočítali v novinách.
Aj v Uhorsku, pravda oveľa neskoršie, Mária Terézia vo svojom výnose Ratio educationis (Spôsob výchovy) z roku 1777 žiadala, aby sa do rozvrhu vyšších škôl zaradilo týždenne dve hodiny čítania novín – a to ako povinný predmet. Aj to mohla byť jedna z pohnútok vedúca M. Bela k iniciovaniu založenia Nova Posoniensia.
Obsah a forma novín.
Obsahom i formou boli Nova Posoniensia skutočnými predchodcami dnešných novín. Ďaleko prevýšili predchádzajúci "Mercurius Veridicus ex Hungaria". Vyplývalo to z toho, že redaktormi Nova Posoniensia boli vysokovzdelaní odborníci, ktorí dobre poznali najvýznamnejšie tlačové orgány Európy a sami vedecky i publicisticky tvorili. Navyše sa im podarilo získať za spolupracovníkov popredných vzdelancov žijúcich na Slovensku. Matej Bel a jeho spolupracovníci – redaktori Nova Posoniensia, dokázali Nova Posoniensia prispôsobiť európskym novinárskym požiadavkám. Svedčí o tom aj ich bohaté spravodajstvo a štylisticky vytríbená latinčina. M. Bel nielen v týchto bratislavských novinách, ale aj v zahraničných zborníkoch a v časopisoch, uverejňoval svoje prírodovedecké a jazykovedné príspevky.
"Nova Posoniensia" neboli číslované, mali vytlačený len rok a mesiac a deň vydania. Ich prvé číslo vyšlo 12. marca 1721. Nie je celkom jasné kedy zanikli. Ich posledné zachované číslo je z 10. septembra 1722. Je možné, že po tomto dátume vyšli ešte ich dve – tri čísla. V zbierke čísel "Nova Posoniensia" uloženej v knižnici bratislavského ev. lýcea – dnes tvoriacej súčasť Univerzitnej knižnice – sa nachádza v ich predtlači trojstranový rukopisný záznam významného slovenského vedca a literáta Michala Institorisa-Mošovského. Tento záznam považujeme za prvé dejiny slovenského novinárstva.
Po formálnej stránke "Nova Posoniensia", v porovnaní s predchádzajúcimi novinami, neprinášajú veľa nového. Boli vysádzané do dvoch stĺpcov a väčšinou obsahovali krátke správy, oznamy a noticky. Na začiatku každej z nich býval uvedený dátum a názor mesta z ktorého správa pochádzala. Viac sa o ich zdroji informácie nič neuvádzalo. Tu sa ešte nepoužívali titulky a materiál sa nerozdeľoval do rubrík. Nenájdeme tu ani náročnejšie novinové žánrové formy – článok, komentár, úvodník, reportáž, fejtón a pod. V novinách nie sú uvedení ani autori správ, ba ani ich redaktori. Len v prílohe novín "Syllabus rerum memorabilium", ktorá obsahovala prehľad najdôležitejších udalostí v Európe za posledný mesiac, je priamo v titulku vysádzané meno jej tlačiara Jána Pavla Royera.
"Nova Posoniensia" sa takmer výlučne orientovali na zahraničné spravodajstvo. Asi len jednu desatinu obsahu tvorili domáce správy týkajúce sa hlavne Bratislavy. Redakcia pri zaraďovaní zahranično-politických správ do čísla začínala od najvzdialenejších krajín a postupne prechádzala k blízkym. Občas sa tu nachádzali aj správy zo Severnej Ameriky, ba aj z Afriky. Časté sú správy z najvýznamnejších európskych miest týkajúce sa vojnových výprav, činnosti veľvyslancov, diplomatických rokovaniach, živote na panovníckych dvoroch, sú tu aj informácie o svadbách významných osobnosti, ale aj o námornej doprave, obchode, o epidémiách, o cirkevnom živote, ako aj správy hospodárske, ale aj informácie o budúcej úrode a počasí. Tvorcovia bratislavských latinských novín venovali veľkú pozornosť vojenským akciám v Európe, mierovým rokovaniam ruského cára so Švédmi, vedeckým expedíciám, ako aj miestopisu Slovenska.
"Nova Posoniensia" preberali zahraničné spravodajstvo z cudzej periodickej tlače, pričom nevenovali väčšiu pozornosť bližším krajinám, ako vzdialenejším. Tak napr. 1. júla 1722 iba stručne zaznamenali požiar v Starom meste pražskom, pričom sa ani slovom nezmienili o tamojších politických, hospodárskych, či kultúrnych pomeroch. Naproti tomu požiar v Bratislave v noci z 13. na 14. júna 1722 opisovali veľmi podrobne a dramaticky. Upozorňujú tu hlavne na utrpenie postihnutých obyvateľov, ktorí za niekoľko hodín prišli na mizinu.
Väčšina domáceho spravodajstva "Nova Posoniensia" pochádzala z Bratislavy. Častejšie sa tu spomínala činnosť kráľovskej komisie, ktorá sa zaoberala skúmaním náboženských pomerov evanjelikov v monarchii domáhajúcich sa náboženskej slobody a rovnoprávnosti. Píše sa tu tiež o veľkých fašiangových zábavách, o vraždách a o iných mimoriadnych udalostiach. Redakcia prinášala pravidelné informácie o zasadaniach mestského magistrátu, o voľbách do mestskej rady, ako aj o prípravách na výstavbu pontónového mostu cez Dunaj. 1. júla 1722 oznámila čitateľom, že tento komunikačný spoj v Bratislave je už hotový. Most dlhý 900 krokov bol postavený na 67 člnoch. V redakčných odkazoch sa na čitateľov novín neobracal redaktor, ale tlačiar Ján Pavel Royer, ktorý hradil ich náklad a preto mu aj veľmi záležalo na zvýšení počtu ich predplatiteľov.
Finančné ťažkosti.
"Nova Posoniensia" mali stále finančné ťažkosti. Vyplývalo to z toho, že počet ich predplatiteľov sa nezväčšoval, a preto aj Ján P. Royer na noviny doplácal. Viackrát v redakčných odkazoch predpovedal ich skorý zánik, ak sa táto nepriaznivá situácia nezmení.
Hodnotenie novín.
Tomuto tlačovému orgánu nemožno vyčítať ani malý rozsah, stručnosť informácií, ani chudobné domáce spravodajstvo. Ich prevládajúca „čistá faktografia“, publikovanie úradných oznamov, výnosov a nariadení bez komentára bolo nevyhnutné, lebo cenzúra iný spôsob publikovania nepripúšťala. V Uhorsku bola vtedy cenzúra veľmi prísna. Vyplývalo to z mocenského postavenia centralizovanej štátnej správy. Ešte aj o Márii Terézii, ktorá panovala v rokoch 17401780, sa hovorilo, že „vedu, školstvo a tlač vodila na povrázku.“
Napriek všetkým obmedzeniam a nedostatkom však možno hodnotiť noviny "Nova Posoniensia" ako priekopnícky a významný novinársky čin. Stali sa vzorom aj pre neskoršie vychádzajúce noviny v latinčine, ale aj v nemčine a v maďarčine.

</doc>
<doc id="9794" url="https://sk.wikipedia.org/wiki?curid=9794" title="Slovenské novinárstvo na začiatku národného obrodenia">
Slovenské novinárstvo na začiatku národného obrodenia

Význam slovenského novinárstva.
V dobe národného obrodenia, najmä v rokoch panovania Jozefa II. (1780 – 1790) sa slovenské novinárstvo dostáva do úplne novej, kvalitatívne odlišnej fázy svojho vývinu. S vytváraním sa národnej kultúry, literatúry a vedy v domácom jazyku, s počiatkami formovania sa novodobého slovenského národa vzniká aj periodická spisba už nie v internacionálnej latinčine, ale v bibličtine, do ktorej čoraz viac a viac prenikajú prvky hovorovej slovenčiny. Od druhej polovice XVIII. storočia až do konca prvej svetovej vojny, vydávanie slovenských novín a časopisov znamená často politicky a kultúrne významnejší čin, ako tomu bolo u iných európskych národov. Slovenské novinárstvo malo po celý čas vedúce postavenie v našom verejnom živote.
V národe, ktorému prichodilo bojovať o svoju holú existenciu, zbavenom v podstate stredných a vyšších škôl s vyučovacím slovenským jazykom, nemajúcom vedeckých a kultúrnych ustanovizní širšieho spoločenského dosahu, žijúcom v silnom sociálnom i politickom útlaku, bývali často redakcie novín a časopisov, kruh ich spolupracovníkov a dopisovateľov, významným strediskom národného života. Stránky novín i pri stupňujúcej sa cenzúre a rôznych represáliách zo strany vládnucej triedy, boli často našou významnou verejnou tribúnou a to napriek tomu, že naše noviny a časopisy mávali málo predplatiteľov, dopisovateľov i čitateľov.
Charakteristika osvietenského obdobia v Uhorsku.
Obrodenecké hnutie, také významné aj pre rozvoj slovenskej periodickej a neperiodickej tlače, patrí do tzv. osvieteneckého obdobia. Pod týmto názvom označujeme poslednú tretinu osemnásteho storočia. Vtedy vrcholia snahy habsburgovcov o vytvorenie silnej centralistickej absolutistickej vlády. Uhorsko sa dostáva po stránke hospodárskej a politickej do polokoloniálneho postavenia k rakúskym zemiam, stáva sa priamo závislým od rakúskeho kapitálu. V Uhorsku sa začínajú vytvárať prvé kapitalistické spoločenské vzťahy, ktorých prejavom je aj zakladanie prvých manufaktúr na slovenskom území. (V Šaštíne r. 1736, v Holíči r. 1741 atď.) a na druhej strane úpadok produktivity nevoľníckej práce a vážne narušenie prosperity poľnohospodárstva, ktoré malo v spoločenskej výrobe hlavný význam. Zisky z veľkostatkov zostávajú v rukách zemepánov, pričom sa situácia poddaných roľníkov neustále zhoršuje.
Ešte v čase panovania Jozefa II. v Uhorsku doslovne vládlo 75.000 šľachtických rodín, kým napr. v tej istej dobe vo Francúzsku – štyri razy väčšej vládlo iba 28.000 šľachtických rodín. Vtedy sa vo verejnom uhorskom živote nezeman nemohol uplatniť a okrem niekoľkých zemanov, kňazov a kléru všeobecne, nikto tu vlastne vyšším vzdelaním nevynikal. Nevoľný ľud bol negramotný a chudobnejšie zemianstvo tiež. Nespokojnosť ľudu, strach pred roľníckymi vzburami, ako aj zlá finančná situácia, prinútila Máriu Teréziu k uskutočneniu istej poľnohospodárskej reformy aj proti vôli šľachty. Vonkajším prejavom tejto reformy bol urbár vydaný v januári roku 1767. Mal stanoviť maximálnu mieru vykorisťovania poddaných, pritom však rešpektoval úplné feudálne vlastníctvo pôdy a odstraňoval iba najkrikľavejšie prehmaty zemepánov voči poddaným.
Vláda Jozefa II..
Reformné hnutie vyvolané potrebami osvietenského absolutizmu vrcholí v Uhorsku v čase panovania Jozefa II.
Do Uhorska sa za panovania Jozefa II. čoraz mocnejším prúdom dostáva západná osvietenecká filozofia a literatúra, zdôrazňuje sa náboženská znášanlivosť a racionalizmus. Do služieb ideológie jozefinizmu sa stavajú vysoké školy, generálne semináre, ba aj učené spoločnosti, ktoré vznikajú nielen v centrálnych mestách, ale aj vo vidieckych sídlach. Nová školská sústava – uprednostňovanie takých vied, ako matematiky, mechaniky, chirurgie, zmenilo od základov starý charakter cirkevnej školy. Občiansky zákonník, hlásajúci rovnosť ľudí pred súdom, zriaďovanie štátnych úradov, ktoré mali likvidovať stoličnú samosprávu ovládanú zemanmi, odstránenie stupídnej jezuitskej cenzúry, o náboženských a sociálnych reformách už ani nehovoriac, to všetko priťahovalo k jozefinizmu aj príslušníkov slovenskej maloburžoáznej a dedinskej inteligencie.
V mestách Horného Uhorska bol slovenský živel zastúpený hlavne medzi remeselníkmi, drobnými kramármi i faktormi. Z dedinskej inteligencie to boli najviac učitelia a farári. Z týchto vrstiev vtedy pochádzalo aj najviac predplatiteľov a čitateľov slovenskej spisby. Pre rozvíjanie národnej kultúry boli vtedy dosť nepriaznivé podmienky. Slováci stratili v 18. a v 19. storočí šľachtu, strácali aj nižšie zemianstvo, (bohatší mešťania boli Nemci), a tak zápas o rozvoj národnej kultúry, literatúry a novinárstva sa sústredil hlavne na chudobné vrstvy inteligencie a mešťanov. Navyše Slovákom vtedy veľmi chýbalo vlastné hlavné mesto, ktoré by bolo súčasne ich významným kultúrnym strediskom.
Veľkú zásluhu na šírenie vzdelanosti, na vydávaní umeleckej a vedeckej spisby, ako aj na rozvoji novinárstva, mali vtedy na Slovensku učené spoločnosti (Malohontská učená spoločnosť, Banskobystrická Societas slavica založená roku 1785, Ambrózyho latinská učená spoločnosť v Banskej Štiavnici atď.). Ich pokračovateľom bolo Slovenské učené tovaryšstvo so sídlom v Trnave (1792) so svojimi „pobočnými stánkami“ v Prešove, Solivare a inde, ako aj Literárna spoločnosť banského okolia založená Bohuslavom Tablincom roku 1809. Toho istého roku vznikla aj Erudita Kis-Hontensis (Učená spoločnosť malohontská). Najvýznamnejšou z nich bola Společnosť českoslovanská založená mladými štúrovcami roku 1827.
Vláda Jozefa II. mala nielen pozitívne, ale aj tienisté stránky. Jeho absolutistickému centralizmu v štáte nevyhovovalo stoličné zriadenie, ktoré bolo v rukách opozičnej šľachty, ale ani latinčina. Preto sa snažil o zavedenie nemčiny ako jediného úradného jazyka v mocnárstve. Tieto jozefínske germanizačné snahy vyvolávali odpor maďarskej šľachty a meštiactva a podnietilo rozvíjanie maďarského nacionalizmu, ktorého cieľom bolo zavedenie maďarčiny ako úradnej a vyučovacej reči v Uhorsku. Maďarský nacionalizmus neuznával národné práva nemaďarských národností, ktoré sa bránili vytváraním vlastného národne -uvedomovacieho a národne – obranného hnutia. Jeho prejavom bolo aj vydávanie početných národne – obranných spisov slovenských vzdelancov protestujúcich proti stále silnejúcej a násilnej maďarizácii. (Matej Bel, Samuel Timon, Adam František Kolár, Ján Severini, Juraj Papánek, Juraj Sklenár, Samuel Hojč, Ján Chalupka atď.) Títo autori posilňovali slovenské národné povedomie a informovali svojich čitateľov aj o slávnej minulosti predkov – hlavne o kultúrnom odkaze Veľkomoravskej ríše. Vtedy tiež energicky bránili slovenský jazyk a poukazovali na jeho slovné bohatstvo a kultivovanosť. Vtedy začali aj prvé pokusy o vytvorenie spisovnej slovenčiny.
Sloboda tlače a cenzúra.
S osvieteneckou literatúrou a s novinárstvom sa spája aj dôležitý patent Jozefa II. z 11. júna 1781, ktorým bola vyhlásená takmer úplná sloboda tlače – hlavná to podmienka slobodného vedeckého bádania. Išlo o jednu z významných občianskych slobôd. Po vydaní tohto patentu sa začalo v habsburskej monarchii vydávať v porovnaní s minulosťou, oveľa viacej osvetovej, popularizačno-vedeckej literatúry, vedeckých spisov, almanachov, brožúr, ale aj novín a časopisov. Podľa nariadenia Jozefa II. sa noviny a časopisy, spolu s inými kratšími tlačivami, zaraďovali do tej kategórie, ktorú bolo potrebné čo najrýchlejšie cenzurovať a dať do tlače. Súviselo to zo snahou vlády postaviť novinárstvo do služieb jozefínskej osvietenecko-absolutistickej ideológie. Po roku 1781 vychádzalo vo Viedni 22 nových periodík, pričom v celej monarchii vtedy vychádzalo 50 novín. Okrem Viedne sa vtedy strediskom novinárstva stala aj Bratislava.
Pravda, ani za Jozefa II. nebola úplná sloboda tlače, pretože táto podliehala rozličným obmedzeniam. Vtedy sa vytvorila jediná Ústredná cenzúrna komisia vo Viedni, ktorej rozhodnutia boli záväzné pre celú monarchiu. Okrem toho sa v štáte vytvorili osobitné úrady pre cenzúru kníh podriadené zemským vládam. Cenzúra za Jozefa II. robila rozdiel medzi vedeckými dielami, ku ktorým bola benevolentnejšia a medzi spismi určenými pospolitému ľudu, ku ktorým bola prísnejšia. Panovník tu prísne zakázal kritiku katolíckej cirkvi. Pozoruhodný je tretí bod tohto nariadenia, že kritika, voči vysokopostaveným osobám, vrátane panovníka, nemá byť zakázaná, pravda len vtedy, keď sa autor pod ňu podpíše. Život však ukázal, že táto panovníkova “veľkorysosť" a “sloboda kritiky" sa stala len prázdnou proklamáciou, lebo sa to nedodržiavalo. Jozefínske cenzúrne predpisy mali príliš všeobecný charakter a preto pripúšťali aj dvojstranný výklad. To umožňovalo cenzorom postupovať podľa vlastnej vôle a požiadaviek. Preto sa aj často stávalo, že čo jedna cenzúra zakázala, druhá povolila.
Patent Jozefa II. o slobode tlače priniesol novinárstvu v monarchii isté uľahčenie a umožnil jeho rozvoj. Za panovania jeho nástupcu Leopolda II. (1790 – 1792) sa situácia zmenila k horšiemu. Cisársky výnos Leopolda II. z 13. septembra 1790 – stornoval všetky vyhlášky a nariadenia Jozefa II. týkajúce sa cenzúry kníh, brožúr a novín. Bola zakázaná akákoľvek kritika štátnej a cirkevnej moci a to “v záujme zachovania všeobecnej spokojnosti". Zo zahraničného spravodajstva periodiká smeli uverejniť len to, čo už predtým bolo publikované v úradných novinách – Wiener Zeitung. Po smrti Leopolda II. roku 1795 vyšiel vo Viedni General – Zenzurverordung (Generálny cenzúrny poriadok), ktorému podliehali všetci cenzori. Roku 1829 vo Viedni vydali nové, oveľa prísnejšie cenzúrne predpisy, ktoré vzbudili veľký odpor maďarskej šľachty.
V dobe panovania Jozefa II. cenzúru v Bratislave vykonávala Kráľovská uhorská miestodržiteľská rada. Jej podriadeným orgánom bol magistrát mesta. Až po predložení rukopisu čísla tomuto úradu dával poverený mestský radca povolenie k vytlačeniu novín. Keď sa Miestodržiteľská rada roku 1784 musela presťahovať z Bratislavy do Budína, zverila cenzúru miestnych novín magistrátu. Pre maďarské noviny Magyar Hirmondó bol ako cenzor určený Michal Vancsay, pre nemecké Pressburger Zeitung Karol G. Windisch a pre slovenské Baltazár Schutz. Smernice, ktoré dostali pre svoju prácu od Miestodržiteľskej rady boli veľmi stručné. Podľa nich mali zabrániť tomu, aby sa v novinách nevyskytli urážky cisárskeho veličenstva a vlády, aby sa v nich nepísalo proti “dobrým mravom" a katolíckemu náboženstvu. Cenzori boli povinní každý týždeň predkladať mestskej rade správu o výsledku svojej cenzúry. Tieto ich materiály sa však v mestskom archíve nezachovali.
Miestodržiteľská rada sa však neuspokojovala len s týmto všeobecným ustanovením o cenzúre, ale dávala cenzorom aj dočasné a príležitostné pokyny. Slobodu Prešpurských novín obmedzuje napr. tak, že im zakazuje uverejňovať vlastné komentáre, poznámky a vysvetlivky k panovníckym dekrétom a nariadeniam. Pritom im tiež nedovoľuje, aby takto komentované správy a články preberali z viedenských, alebo z iných novín. Až po dlhých bojoch sa podarilo redaktorom vymôcť si aspoň to, že panovník svojím prípisom zo dňa 24.1.1786 povoľuje miestnym novinám otláčať články z viedenských novín, čo sa však nevzťahuje na noviny vychádzajúce v Brne.
Miestodržiteľská rada potom ešte sprísňuje cenzúrne inštrukcie a obmedzuje hlavne zahranično-politické spravodajstvo novín. Zakazuje písať o všetkom, “čo by smerovalo proti cudzím mocnárom, proti spoločnosti, alebo súkromným osobám". Toto nariadenie schválne formulované všeobecne, umožňovalo vyšším cenzúrnym orgánom vždy zasiahnuť. Aby miestnym cenzorom neunikli články nevyhovujúceho režimu, miestodržiteľská rada nariadila dodatočné predkladanie novín, ktoré museli cenzori prikladať ku svojim týždenným správam vo dvoch exemplároch. Tým sa vlastne vykonávala aj kontrola práce miestnych cenzorov.
O dva roky neskoršie Miestodržiteľská rada v Budíne zakazuje novinám prinášať správy o pohyboch a rozložení vojska, nedovoľuje im uverejňovať návrhy na nový spôsob spievania pašií v kostole, zakazuje kritiku zemianskeho stavu a pod. Ako vidieť zakázaných vecí bolo toľko, že redaktor často nevedel čo smie a nesmie písať, a to tým viac, že predpisy priamo umožňovali cenzorovi nájsť si spôsob na potláčanie akéhokoľvek slobodnejšieho prejavu, kritiky štátneho zriadenia, vnútornej i zahraničnej politiky vládnucej triedy. Ešte prísnejšie postupovala cenzúra o niekoľko rokov neskoršie, keď sa prebúdzajúce národné povedomie maďarské a slovenské dostáva do zápasu s centralizačnými snahami viedenskej vlády.
Slovenské noviny a časopisy.
Najstaršími slovenskými novinami boli Nowiny o rolním a polním hospodářstwí.
Predpokladá sa, že medzi Nowinami o rolním… a novými Prešpurskými novinami je nepriama súvislosť. Iba po neúspechu s vydávaním českej verzie Nowín o rolním… bolo totiž 23. marca 1783 ohlásené tlačou, že budú v Bratislave vychádzať nové slovenské tzv. Prešpurské noviny, ktorým nepochybne tento hospodársky tlačový orgán pripravil vhodnú pôdu medzi slovenskými čitateľmi.
Od roku 1785 vychádzal významný kultúrny mesačník Staré noviny literního umění učenej spoločnosti Societas slavica, ktorý popularizoval výsledky vedy.
Po smrti Jozefa II..
Po smrti Jozefa II. bola politika novinám prísne zakázaná, čo im odoberalo ich životnú podstatu. Vládnuca trieda nemilosrdne cenzurovala aj politické komentáre. Do nového, devätnásteho storočia vstupujú Slováci za takýchto okolností bez jediných vlastných novín, alebo časopisu.

</doc>
<doc id="9799" url="https://sk.wikipedia.org/wiki?curid=9799" title="Slovenskje národňje novini">
Slovenskje národňje novini

Slovenskje národňje novini (Slovenské národné noviny) boli dvojtýždenníkom a prvými slovenskými politickými novinami. Vychádzali v štúrovskej slovenčine v rokoch 1845 až 1848 v Bratislave a Liptovskom Mikuláši v náklade 400 – 800 výtlačkov s dvojtýždennou prílohou Orol tatránski (Orol tatranský). Ich iniciátorom, vydavateľom a hlavným redaktorom bol Ľudovít Štúr.
Od 1. mája 1993 Matica slovenská obnovila vydávanie "Slovenských národných novín" ako týždenníka. Šéfredaktorom od roku 2011 je Mgr. Maroš Smolec, ktorý je od roku 2014 zároveň aj správcom Matice slovenskej.
Vznik novín.
Dňa 15. januára 1845 dostáva Štúr konečne dlho očakávané povolenie na vydávanie slovenských politických novín, ktoré mu vystavila Uhorská dvorská kancelária 15. februára 1845 s tým, že „Slovenskje národňje novini” podliehajú predbežnej cenzúre. Nesmú vyvolávať, píše sa tu ďalej, „oproti rozličným jazykom v krajine prepiate a roztrpčené spory“ a nesmú sa stať „v tomto ohľade miestom straníckych zápasov“. Kráľovská uhorská miestodržiteľská rada v Budíne záležitosť preťahovala až do konca marca 1845. Štúr len potom mohol publikovať svoj Ohlas o vydávaní Slovenských národných novín a Orla tatranského.
Aj keď v užšom kruhu sa už pred vydávaním novín vedelo, že budú vychádzať v slovenčine, širokej verejnosti mal túto novinu oznámiť až „Ohlas o vydávaní Slovenských národných novín a Orla tatranského”, ktorý mal noviny propagovať a získavať pre ne aj predplatiteľov.
Štúr a jeho prívrženci plánovali vydávať noviny už začiatkom druhého polroka – teda od 1. júla 1845. No oneskorenie s menovaním cenzora i s cenzorským povolením zapríčinilo, že sa vydanie prvého čísla oneskorilo o štyri týždne. Aby predplatiteľom nahradil túto stratu, vychádzal Orol tatránski, inak dvojtýždenník, od 1. augusta 1845 do 24. augusta 1845 ako týždenník.
Noviny počas takmer trojročnej existencie prekonali veľa zmien. Aj keď vychádzali zhruba po celý čas svojho trvania dvakrát týždenne, postupne zväčšovali svoj formát a rozširovali sa o nové rubriky. Dosiahli 292 čísiel s 1168 stranami. Ich posledné číslo vyšlo 9. júna 1848. Prvý rok (1845) vychádzali na kvartovom formáte, roku 1846 – 47 na formáte stredného fólia a roku 1848, keď Štúr dostal povolenie na ich zväčšenie, majú formát veľkého fólia. Noviny, ako aj ich literárna príloha, boli prevažne lámané do dvoch stĺpcov. Mali aj viac príloh. Napríklad 21. marca 1848 je to osobitná voľba príloha s najnovšími správami.
V prvom ročníku, okrem úvodníkov, z ktorých väčšinu napísal Ľudovít Štúr, má najväčší význam rubrika Denník domácny. Prevažnou časťou tohto denníka sú listy čitateľov, hlavne z radov dedinskej inteligencie, ale aj niektorých richtárov obcí a vyspelejších robotníkov a roľníkov. Práve v tejto rubrike sú úradné i poloúradné správy zo zasadania stoličných zborov, ktorým tvorcovia novín venovali veľkú pozornosť. Je to pochopiteľné, lebo štúrovci sa veľmi zaujímali o vnútropolitickú situáciu v krajine a chceli ju aj ovplyvňovať.
Po celý čas trvania novín sa udržala rubrika Denník zahraničný, ktorá prinášala informácie a správy o zahraničnopolitických udalostiach. Tieto správy sa takmer úplne preberali zo zahraničných novín a uverejňovali sa prevažne bez komentárov, pretože cenzúra komentovanie výslovne zakázala. Neuposlúchnutím tohto zákazu sa redaktori novín vystavovali nebezpečenstvu ich zastavenia. Nájdeme tu pestrý kaleidoskop správ, aj keď často nie presných, o situácii v revolučnej strednej Európe, o udalostiach anglických, francúzskych i nemeckých. Redaktori novín nesmeli podľa príkazu cenzúry komentovať najmä správy o politickej situácii v Rusku, v Poľsku a v tých slovanských krajinách, ktoré netvorili s Uhorskom jeden štátny celok.
Noviny však nemali svoje ťažisko v zahraničn-politickom spravodajstve, lebo to aj tak vzdelanejšie vrstvy čitateľov preberali z peštianskych, viedenských, augsburských a iných veľkých novín. Zameriavali sa na domáce problémy, všímali si predovšetkým hospodársku a politickú situáciu v krajine, postavenie poddaného ľudu, národnostnú otázku, problémy školské a kultúrne, slovom najzávažnejšie úlohy, ktoré vtedy zamestnávali slovenskú inteligenciu a maloburžoázne vrstvy.
Roku 1847 sa objavuje, aj keď len sporadicky, rubrika Rozličnosti – obsahujúca správy hospodárskeho rázu. Ďalej je tu Prehľad časopisov, kde sa nájde viac polemík a replík proti článkom uverejneným v maďarských novinách, zväčša v Pešti Hirlape. Od 12. XI. 1847 miesto úvodníka zaberajú správy z krajinského snemu rokujúceho vtedy v Bratislave. V štvrtom ročníku pribúda Malý chýrnik a rubrika Pojednávateľ, ktorá vlastne nahrádzala úvodník. Uverejňovali sa nej rozličné prejavy, state a úvahy. Jednou z ďalších rubrík bol Listár.
Literárna príloha Slovenských národných novín Orol tatranski – začala vychádzať v Bratislave 8. augusta 1845. Štúr sa snažil aj prostredníctvom Orla tatranského o bezprostredné spojenie literatúry s potrebami slovenského národného hnutia. Preto sa aj orientoval na poznávaciu, alebo spoločensko uvedomovaciu funkciu literárneho diela, aj keď pritom rešpektoval jeho umeleckú špecifickosť. Preto aj venoval toľkú pozornosť literárnemu jazyku a štýlu. Aj vlastnú redaktorskú prácu Štúr chápal ako súčasť boja za uskutočnenie politického programu.
Slovenskje národňje novini prechádzali postupným vývojom smerujúcim k radikalizácii pri presadzovaní protifeudálnych a národnoobranných požiadaviek. To sa najjasnejšie prejavilo v ich sociálno-politickej ideológii v najzávažnejších otázkach, v otázke agrárnej a nacionálnej. O tom svedčia hlavne články uverejňované v týchto novinách v rokoch 1846/47. Tieto články sa už podstatne líšia od starších podobných príspevkov, ktoré príčinu biedy ľudu videli v nedostatočnom vzdelaní, v nízkej kultúrnej úrovni, v zlom stave ľudového školstva, v alkoholizme a pod. V tomto období už prívrženci novín poznávajú, že hlavnou príčinou chorôb a neduhov slovenskej dediny je poddanstvo a ostatné pozostatky feudalizmu.
V najvýznamnejšej rubrike novín Denník domáci, sa otláčali príspevky dopisovateľov nielen zo všetkých slovenských krajov, ale aj z Dolnej zeme, z Banátu, Sriemu, z územia srbského, chorvátskeho a pod. Z toho vidieť, že redaktori Slovenských národných novín sa o dopisovateľov starali a udržiavali s nimi živý kontakt. Realizovali ho nielen prostredníctvom korešpondencie, osobnými stykmi, ale aj častými odkazmi v týchto novinách uverejňovanými pod čiarou. 
Štúr a ostatní redaktori sa zámerne v prvý rok existencie novín orientovali na bezprostrednú domácu problematiku, ktorá aj najviac čitateľov zaujímala. V Denníku domácom vtedy, i neskoršie, vychádzali správy o úrode, o počasí, otriasajúce zvesti o hlade a epidémiách, ohlasy o účinkovaní ľudových spolkov, správy o zasadaniach stoličných zborov, ktoré sa vtedy snažili potláčať vzrastajúcu revolučnosť ľudu vyvolávanú bezohľadným vykorisťovaním a hladom. Vyskytujú sa tu aj podnetné úvahy o nutnosti priemyselného podnikania v Uhorsku, o rozvoji obchodu a modernizácii poľnohospodárstva. O týchto otázkach do novín písali aj úradníci stoličného predstavenstva, banskí dozorcovia, učitelia, farári, notári a richtári. Nachádzajú sa tu aj vzácne príspevky roľníkov.
Dlhé mesiace viedli Slovenskje národňje novini kampaň proti pijanstvu, ktoré vtedy dosiahlo u nás nebývalé rozšírenie. Aj v tomto boji redaktori dokázali účinne využívať noviny. Od krátkych, ale otriasajúcich správ o účinkoch alkoholu na dedinský ľud, cez veľmi podnetné a mobilizujúce články o spolkoch miernosti v Írsku a inde, až po úvodníky, ktoré v celoslovenskom meradle dávali pokyny a organizovali prácu v spolkoch miernosti, všade vidieť úsilie využívať rozličné novinové žánrové formy na dosiahnutie pozitívnych výsledkov. Koľko hlbokej a premyslenej plánovitosti, zámernosti, bolo vo výbere správ v Denníku domácom! Veď aj pamätné prejavy Ľudovíta Štúra na bratislavskom uhorskom sneme sú zovšeobecnením tohto spravodajstva z mnohých oblastí nášho vtedajšieho života. Vďaka pravidelným a serióznym článkom v Slovenských národných novinách mali aj Štúrove prejavy na sneme svojou logikou, hlbokým rozborom pomerov a návodom na odstránenie feudalizmu a jeho prežitkov v oblasti sociálnej i nacionálnej – veľkú hodnotu. Články tohto muža sa vyznačujú vyspelou publicistikou, aktuálnosťou tém a ich spracovania. Prvky publicistiky potom prenikali aj do poézie a prózy štúrovcov.
Politické úvodníky, úvahy, správy, listy dopisovateľov, reportáže vynikajú konkrétnou jadrnou rečou. Niet tu zbytočných a odťažitých úvodov, fráz, alebo argumentov nepodložených faktami a postavených na iluzórnych tvrdeniach. Je pochopiteľné, že tých niekoľko redaktorov nestačilo dôkladne spracovať všetky príspevky dopisovateľov, alebo články iného druhu. Pri zložitej politickej situácii, cenzúre, pri nedostatku finančných prostriedkov, nemožno sa čudovať, že miestami prenikali vedľa správ spoločensky závažných aj príspevky odťažité, či málo potrebné. Podstatné je, že už pred 150 rokmi sme mali na Slovensku také znamenité a bojové politické noviny. 
Napriek početným kritikom a cenzúre (pozri zvláštne kapitoly) sa Štúrovi postupne podarilo konsolidovať pomery v redakcii Slovenských národných novín a po finančnej stránke ich udržať nad vodou. Roku 1848 podstatne rozšíril formát novín, zaviedol do nich ďalšie rubriky a obohatil ich tematicky i žánrovo. Za pomoci účastinárov pomýšľal v tomto roku na dražbe v Bratislave kúpiť aj tlačiareň, čo sa však nakoniec neuskutočnilo.
Zánik novín.
Posledný snem „slávnych radov a stavov“ zišiel sa na sklonku roku 1847 v Bratislave. Neboli na ňom zastúpené už len privilegované vrstvy, aristokracia a zemianstvo, ale zúčastnili sa ho aj zástupcovia miest a kapitúl, pravda bez hlasovacieho práva. Za gréckokatolícku prešovskú kapitulu tu bol Duchnovič, za záhrebskú kapitulu Štefan Moyzes a za mesto Zvolen Ľudovít Štúr. Odtiaľto zaznievali jeho smelé a bojové prejavy, príznačné svojím demokratizmom a hlbokou humanitou, ktoré vo forme úvodníkov prinášali aj Slovenskje národňje novini.
V tomto období Štúrove noviny konali slovenskému politickému hnutiu neoceniteľné služby. 8. októbra 1847, teda ešte pred zasadaním snemu, nabádajú našich rodákov, aby podali svoje žiadosti snemu i vláde. 28. septembra 1847 noviny žiadajú riešenie akútnej školskej otázky a zavedenie spisovnej slovenčiny do verejného života. Tu boli uverejnené slovenské liptovsko-mikulášske žiadosti z 28. marca 1848 Stále vyzývajú vlastencov do boja za sociálne i národné požiadavky Slovákov.
Slovenskje národňje novini a ich redaktori vzbudili v revolučne rozbúrenej Bratislave veľký ohlas, ale aj nevôľu a útoky nepriateľov. Ľudovíta Štúra stúpenci Ľudovíta Kossutha chceli niekoľko razy inzultovať na sneme a hľadali ho s tými istými úmyslami aj v redakcii novín.
Štúr bol na konci marca 1848 nútený opustiť Bratislavu, aby unikol terorizmu, ktorý vtedy panoval v meste a bol namierený aj proti jeho osobe. Odišiel do Viedne, aby sa tu mohol zúčastniť na poradách rakúskych Slovanov. Urobil tak na žiadosť svojich najbližších spolupracovníkov a priateľov, ktorí sa na tomto dohodli 18. marca 1848 na porade v Hlbokom. Štúr ešte v Bratislave napísal úvodník pod názvom Nový vek, ale v čase, keď článok v novinách vyšiel, už bol vo Viedni. Štúr sa teda v Bratislave nedočkal ani ukončenia snemových rokovaní, ktoré bolo 11. apríla 1848. Veď v posledných týždňoch týchto rokovaní jasne videl, že kossuthovci zvíťazili na celej čiare i to, že snem prijal ich koncepciu šovinizmu v otázke nacionálnej. Aj keď Štúr odsúdil nespravodlivú nacionálnu politiku kossuthovcov, pozitívne prijímal zákony vyhlásené na poslednom stavovskom uhorskom sneme v marci roku 1848, týkajúce sa zrušenia poddanstva, slobody tlače a „rovnosti všetkých občanov a o všeobecnom zdanení“.
Pred odchodom do Viedne poveril vedením Slovenských národných novín Petra Kellnera-Hostinského. Podnetom k rozhodnutiu odísť z Bratislavy mohla byť aj informácia, ktorú mu poskytli 16. marca 1838 slovenskí študenti Samuel Ormis, Ján Kozelnický a Viliam Šulek. Títo si vtedy náhodou v Petržalke vypočuli rozhovor medzi Tárnoczym – nitrianskym poslancom do uhorského snemu a vodcom revolúcie Lajosom Kossuthom. Samuel takto popisuje ich rozhovor: "Medzi inými rečami spýtal sa Tárnoczy: "Čo urobíme so Slovákmi?" Na to odpovedal Kossuth: „Treba ulapiť Hodžu, Štúra a Hurbana a bude po Slovákoch“. Tieto slová nás prekvapili, preto sme mlčky sa obrátili a bežali k Štúrovi a zdelilli sme mu, čo ho očakáva. On sprvu sa nechcel vzdialiť z Prešporka, ale na dohováranie mládeže dal sa nahovoriť a tak ho jedni vyprevadili von s mesta, iní zostali doma na stráži, čo ho hľadať budú. V noci skutočne prišla polícia ho hľadať, ale on už bol za hranicami".
Aj po odchode Ľ. Štúra do Viedne prichádzali do redakcie novín stúpenci Ľ. Kossutha, ktorí sa snažili vyprovokovať ostatných členov redakcie k nejakej zrážke.
Štúr po viedenských poradách Slovanov odišiel do Prahy pripravovať Slovanský zjazd. Odtiaľ sa vrátil do Liptovského Mikuláša, kde bolo 10. mája 1848 zhromaždenie slovenských národovcov. Tu boli vyhlásené aj pamätné Žiadosti slovenského národa, ktoré štúrovci predostreli aj uhorskej vláde. Vláda na tieto spravodlivé požiadavky Slovákov odpovedala veľmi surovo. Vydala zatykač na Štúra, Hurbana a Hodžu a na hlavu každého z nich vypísala odmenu 50 zlatých. Vtedy sa začal pohon aj na ostatných štúrovcov.
Spoluredaktor Slovenských národných novín Bohuslav Nosák vtedy „v nebezpečenstva života postavený, zanechal redigovanie novín“ a odišiel do Prahy. Peter Kellner-Hostinský a Móric Jurecký sa z liptovsko-mikulášskeho zhromaždenia do Bratislavy vôbec nevrátili, takže v redakcii novín zostal iba Janko Štúr a Ľudovít Dohnány. Janko Štúr, vtedy len osemnásťročný mládenec sa takto rozpomínal na posledné týždne existencie Slovenských národných novín: „Ako sa začali búrlivé časy roku 1848 redakcia Ľudovítových novín, t. j. jej údovia: Nosák, Kellner /Hostinský/ a Jurecký sa rozišli. Ja a Ľudovít Dohnány, ako mladí zostali sme redaktormi, ale veľmi biednymi“.
Na poradách slovenských národovcov, ktoré boli 9. a 10. mája 1848 v Liptovskom Mikuláši sa zúčastnili aj dvaja redaktori Slovenských národných novín – Kellner-Hostinský a Móric Jurecký. (Jurecký podľa všetkého nebol riadnym redaktorom novín, ale len neoficiálnym pomocníkom redaktora.) Tu Kellner-Hostinský vyčítal Štúrovi, že počas svojho pobytu v Prahe poveril Bohuslava Nosáka cenzurovaním Hostinského článkov. Nosák si pri tom vraj počínal veľmi nesprávne, lebo vytieral z Hostinského článkov všetky ostrejšie výrazy, prípadne články vôbec nedovolil uverejniť. Štúr takéto obvinenie odmietol a tvrdil, že nijaký podobný príkaz nevydal.
Viacerí z prítomných na porade zazlievali Slovenským národným novinám ich údajnú nedostatočnú bojovnosť. Štúr čiastočne priznal oprávnenosť tejto výčitky, no tvrdil, že noviny, hlavne pred rokom 1848, nemohli vystupovať veľmi radikálne a bojovne. Sám nemal peniaze na prípadné pokuty predvídané tlačovým zákonom a preto sa aj ostrejším útokom v novinách vyhýbal. Vtedy všetci prítomní žiadali Štúra, aby svoje noviny viedol smelšie a útočnejšie, pričom sa zaviazali, že peniaze na pokuty zaplatia, alebo sami, alebo im pritom pomôžu českí národovci. Toto rozhodnutie mal Štúr bezodkladne oznámiť Bohuslavovi Nosákovi, ktorý ešte vtedy zotrvával v redakcii novín v Bratislave.
Prenasledovanie národovcov, ktorí sa zúčastnili mikulášskeho zhromaždenia, zasadilo existencii novín veľký úder. Bohuslav Nosák opustil redakciu údajne z neznámych príčin. O aké príčiny išlo, ľahko si domyslieť, lebo 17. mája 1848 píšu v Pražských novinách, že Bohuslav Nosák je v Prahe, kam utiekol „pred pomstou Maďarov.“ Podľa údajov Viliama Paulínyho-Tótha koncom marca, keď Štúr odišiel z Bratislavy do Viedne zostali v redakcii novín Peter Kellner-Hostinský, Móric Jurecký a Bohuslav Nosák. Počiatkom mája bol v redakcii už len Bohuslav Nosák a Janko Štúr. Ku koncu mája a v júni Janko Štúr a Ľudovít Dohnány.
Janko Štúr nevedel nič o svojom bratovi Ľudovítovi. Preto aj plný obáv písal 16. mája 1848 do Prahy Karlovi Havlíčkovi-Borovskému: „Naši správcovia novín nás všetci opustili. Dnes už noviny vyjsť nemohli.“ Ďalej v liste píše o tom, čo všetko podnikol na záchranu a udržanie novín. Nový tlačový zákon stanovil pre Slovenskje národňje novini vysokú kauciu 4 000 zlatých. Tieto peniaze zháňal v Liptove i v Modre, ale bezvýsledne. Ak by noviny nemali vychádzať, nech o tom brat Ľudovít vydá Ohlas k obecenstvu. „Já jsem ještě žák“ – píše Janko Štúr ďalej, „zodpovednosť tehdy na sebe bráti nemohu a kdyby to i učinil, aby jsme jen dokončil půl leta tohoto a predplatitelé se uspokojili, nebude mi dovoleno noviny rozposílati, bez skutečného jich pojištění.“ Veľmi naliehavo prosil v liste Karla Havlíčka – Borovského, aby tieto správy sprostredkoval Ľ. Štúrovi čo najskôr.
Zmienky o ďalších udalostiach po vyhlásení mikulášskych Žiadostí slovenského národa nájdeme v monografii o Ľudovítovi Štúrovi od J. M. Hurbana. Podľa neho Ľ. Štúr cestoval z Liptovského Mikuláša do Bratislavy spolu s bratom M. M. Hodžu s mladým Ďurkom, „aby tam svoje noviny vydával.“ Keď ho však viacerí upozornili, že mu hrozí nebezpečenstvo uväznenia, alebo aj straty života, rozhodol sa zostať načas v Modre u brata Karola. Odtiaľto aj vyslal Ďurka Hodžu do Bratislavy, aby odovzdal jeho príkazy „námestníkom pri redakcii“ a vybral peniaze na pošte „náležité redaktorovi Štúrovi“. (Išlo asi o predplatné na noviny – pozn. Fr. R.).
Z Bratislavy však Ďurko Hodža doniesol smutné zvesti: peniaze na pošte boli zhabané a na Štúra bol vydaný zatykač. Na pošte odmietli Ď. Hodžovi vydať peniaze adresované na Ľudovíta Štúra, lebo nemal od neho riadne písomné splnomocnenie. Štúr takýto doklad asi zabudol dať svojim redakčným spolupracovníkom pred odchodom do Viedne koncom marca a nevydal ho ani v máji 1848 Ďurkovi Hodžovi. Onedlho Štúr tajne prekročil moravské hranice a odišiel do Prahy, kde sa práve mal konať Slovanský zjazd.
Hlavnou príčinou zániku novín, ako sme spomínali, bol však nový tlačový zákon, podľa ktorého majiteľ a vydavateľ novín Ľudovít Štúr mal zložiť 4.000 zl. v str. ako kauciu. Keď to splniť on sám, ani jeho brat nemohol, noviny nariadením bratislavského mešťanostu Németha 11. júna 1848, teda presne v deň, kedy nový tlačový zákon vstupoval v platnosť, zanikajú. Starosta (mešťanosta) mesta Bratislavy nedovolil vytlačiť ani posledné číslo, ktorým by redakcia oznámila čitateľom túto smutnú zvesť. Mohla tak urobiť len zvláštnym malým lístkom.
V tomto oznámení písal Janko Štúr v mene redakcie i o tom, že predplatitelia sú týmto náhlym pretrhnutím novín ukrátení o niekoľko čísel. (Išlo o päť-šesť čísel, ktoré ešte mali vyjsť do konca júna 1848 – pozn. Fr. R.) Veril, že časom sa táto chyba napraví a nestrácal nádej, že noviny začnú onedlho znovu vychádzať. Vyrovnať všetky finančné pohľadávky verejnosti voči redakcii bol poverený predseda Tatrína Michal M. Hodža – bývajúci v Liptovskom Mikuláši, ktorý bol však v tomto čase tiež mimo územia Uhorska, lebo bol naňho vydaný zatykač. V oznámení písal Janko Štúr medzi iným takto: „Za povinnosť si držím, pre vyhnutia rozličných nedorozumení vel. odberateľom doterajších Slovenských národných novín a Orla tatranského zprávu dať o tom, že noviny tieto s číslom 292 hlavne pre nemožnosť zloženia na určitú lehotu novšími zákonmi zväčšenej istiny vychádzať prestať museli. Nahradenia tých niekoľkých čísel, ktoré by ešte veľactení odoberatelia „Novín slovenských“ boli mali dostať, že s časom napravením samej chyby tej, že noviny sa pretrhli, istotne sa stane, pevnú nádeju mám.“
Aby aj po formálnej stránke bola dovŕšená likvidácia novín, zapisovateľ spisovne ministerstva vnútra 22. júla 1848, teda o mesiac neskôr, vracia záručný list na kauciu na Slovenskje národňje novini od Gašpara Fejerpatakyho – Belopotockého. Dňa 8. augusta t. r. dostal Gašpar Fejerpataky – Belopotocký záručný list na kauciu znejúcu na 4000 zl. str. a okamžite ho zničil.
V čase svojho takmer trojročného vychádzania spĺňali Slovenskje národňje novini a Orol tatranski veľkú spoločenskú úlohu v našom národnom hnutí. Na ich tradíciu nesporne nadväzovala nielen slovenská žurnalistika v ďalších rokoch, ale ony stvorili aj nejeden podnet v politických a kultúrnych podujatiach našej národnej histórie aj neskoršie. Mal pravdu starnúci 65- ročný Jozef M. Hurban, očitý svedok ich zápasov a slávy, ako aj ďalšieho rozvoja slovenského novinárstva, keď povedal: "Noviny a Orol stali sa prototypmi budúcich tvorieb, stali sa obrazcami literárnych prúdov, ktoré podnes obživujú duchovne slovenský národ... Duchovní dedičia Novín a Orla svietia nám ako svetlé majáky na rozbúrenom mori."
Slovenské národné noviny verzus Pesti Hírlap (Štúr verzus Kossuth).
Medzi Slovenskými národnými novinami a kossuthovským Pesti Hírlapom bolo v tejto dobe veľa spoločného. Týkalo sa to boja proti metternichovskému absolutizmu, aj boja za zrušenie poddanstva, ktoré prekážalo hospodárskemu rozvoju krajiny a brzdilo rozmach priemyselného podnikania a obchodu. V Pešti Hírlape sa poukazuje tiež na bezohľadné vykorisťovanie slovenského ľudu, ktorý musel platiť vyššie poddanské dávky a plniť aj iné s tým súvisiace povinnosti než roľník v kraji za Tisou, kde je zem úrodnejšia, ako aj o rozvoji priemyslu v krajine, o zavedení rentabilnejšieho obrábania pôdy, ale predovšetkým, o snahe vyriešiť pálčivú roľnícku otázku.
Vážnym nedostatkom Ľ. Kossutha i jeho stúpencov však bolo, že sa nedokázali zbaviť svojho nacionálneho šovinizmu k Nemaďarom. Vidieť to aj z Kossuthovho prejavu na poslednom stavovskom uhorskom sneme v Bratislave 11. 12. 1847: “Nikdy neuznávam v rámci uhorskej svätej koruny iný národ a inú národnosť, ako maďarskú. Viem, že sú tu rasy a ľudia, ktorí hovoria iným jazykom, národ je tu však iba jeden!"
Ľ. Štúr bol tolerantný k príslušníkom iných národov. Nebol nacionálnym šovinistom, a ako hovoril J. V. Frič, bol to práve on, ktorý ho upozornil “na mnohé skvelé vlastnosti maďarských vlastencov a menovite na demokratický smer dlhoročnej Kossuthovej agitácie". Keď vraj Štúr ako poslanec na uhorskom sneme v plamennom prejave sa dovolával zrušenia poddanstva a šľachtických privilégií, stretol sa s búrkou odporu v radoch reprezentantov sebeckých uhorských zemanov. Iba Kossuth mu nielen prízvukoval, keď prednášal, ale mu aj jediný stisol ruku, zatiaľ čo ostatní mlčali, zarazení odvážnosťou „slovenského demagóga“. Vtedy boli Štúr i Kossuth blízko vedľa seba. Pomýlená a šovinistická nacionálna politika kossuthovcov v revolúcii roku 1848/49 však vytvorila medzi týmito veľkými osobnosťami hlbokú priepasť a odtrhla ich od seba. Tieto národnostné rozpory zavinili, že sa buržoázia utláčaných slovenských národov… postavila proti revolúcii a usilovala sa o dohodu s rakúskym absolutizmom.
Tým pravda nijako nechceme povedať, že medzi Slovenskými národnými novinami a Pesti Hirlapom neboli polemiky a rozpory okolo národnostnej otázky. Maďarská kossuthovská opozičná strana v tomto období vôbec nechápala a často ani nechcela chápať, že nemaďarské národy sa oprávnene dožadujú slobody a rovnoprávnosti. V Slovenskom národnom hnutí štúrovci si zase ako podmienku spolupráce s Maďarmi kladú uznanie slovenského národa a jeho práv. Aj Slovenskje národňje novini to často zdôrazňujú. Podnety k takémuto národnému i sociálnemu cíteniu v duchu protifeudálnom a národneobrannom, štúrovci preberali aj zo zahraničného boja pokrokových síl proti feudálnemu otroctvu (ruskí demokrati, talianski revolucionári, účastníci poľských povstaní, ľudové vzbury v Haliči, parížske nepokoje a iné).
Cenzúra.
Slovenskje národňje novini nemožno posudzovať len podľa doslovného znenia článkov tu uverejnených. Veď cenzúra z nich často vytierala nielen vety, ale aj celé odseky, prípadne sama k nim pridávala nové vety a to často aj v rozpore so želaním redaktora. Cenzúra bola hlavným nebezpečenstvom pre štúrovský politický tlačový orgán. Sám J. M. Hurban povedal, že Štúra v Bratislave sledovala nielen polícia, mešťania a iní nepriatelia z maďarskej strednej šľachty a buržoázie, ale aj cenzor.
Úradné nariadenia pre cenzúru týchto novín boli prísne. O jednom z nich sa dozvedel sám Štúr a tajne ho oznámil v liste S. B. Hroboňovi 17. X. 1845: 
“ 1. Len nie nijaké stavanie na roveň Maďarov a Slovanov, aby tým nevznikli nijaké trenice. 
2. Akékoľvek náboženské úvahy sú zbytočné. 
3. Zdôraznená tendencia má svoju dobrú a zlú stránku, môže maďarizmus zamedziť, ale tiež prostredníctvom panslavizmu otvoriť bránu Rusom; cenzúra teda musí zachovať bystrú rozvahu. 
4. Keďže Orol tatranski má podávať dejiny Slovanov, musí sa strániť všetkého, čo sa dotýka národov cudzích mocností a zapodievať sa iba udalosťami Slovanov v Uhorsku.”
Obvinenia Štúra zo strany úradov, cenzúry a iných neprajníkov slovenského národného pohybu boli časté. Neznámy vysoký úradník z Bratislavy v liste z 30.XII.1847 Metelovi Ožegovičovi – chorvátskemu štátnikovi, ktorý bol roku 1847 kráľovským uhorským miestodržiteľským radcom, Štúra obviňuje z údajného organizovania slovenského čitateľského spolku v Bratislave. Pôsobí vraj na členov spolku v duchu revolučných slovanských myšlienok, ba rozširuje medzi nimi tlačivá a brožúry nebezpečného obsahu, ktoré dostáva z cudziny, najmä od poľských emigrantov. Ožegovič v odpovedi popiera toto obvinenie, ale žiada, aby príslušné miestne úrady prísne dozerali na činnosť čitateľského spolku i na Slovenskje národňje novini.
Aj z týchto príčin musel Štúr a ostatní redaktori Slovenských národných novín mierniť bojový tón svojich príspevkov. V článkoch sa však často objavovali skryté narážky, ktoré mali ujsť cenzorovej pozornosti. Štúrove noviny prejavovali črty politického radikalizmu len postupne. V rokoch 1845 – 46 sa ešte orientovali na riešenie bezprostredných problémov slovenského národného hnutia. Pre cenzúru, ale aj z iných dôvodov, sa vtedy ešte stránili publikovania článkov o svojom vzťahu k maďarskej liberálnej strane, k cisárskej Viedni, k celouhorskému protifeudálnemu boju a pod. Až v nasledujúcich dvoch rokoch sa Štúr vplyvom radikalizácie celouhorského protifeudálneho boja, ale aj zásluhou kritikov svojich novín z vlastných radov (J. Kráľ, J. Francisci, J. M. Hurban…), začal sa v týchto novinách v oveľa väčšej miere zaoberať otázkami uhorského demokratického hnutia a vzťahom k politickým prúdom v rakúskej monarchii. Robil tak nepochybne aj v snahe pripraviť sa dobre na výslovne politickú cestu i na získanie poslaneckého mandátu.
Štúr sa na jar v revolučnom roku 1848 na pôde posledného stavovského uhorského snemu, ale aj mimo neho, staval proti obmedzovaniu slobody tlače, ako aj proti návrhu na niekoľkonásobné zvýšenie kaucie na politické noviny, čo malo zabrániť hlavne chudobnejším a radikálnejším vrstvám uhorskej spoločnosti vydávať a udržať vlastné politické noviny. Pravda po niekoľkých týždňoch sa tento návrh v sneme presadil a schválil, čomu Štúr sám nijako zabrániť nemohol. To bolo v konečných dôsledkoch aj hlavnou príčinou zániku prvých slovenských politických novín. Do veľkého boja za uskutočnenie slobody tlače sa slovenskí národovci zapojili ozaj dôstojne. Žiadali v súlade s politikou najradikálnejších vrstiev v Uhorsku splnenie túžby po dodržiavaní základných demokratických slobôd – odkazu Veľkej francúzskej buržoáznej revolúcie. Preto aj 10. mája 1848 na liptovsko-mikulášskom zhromaždení v Žiadostiach slovenského národa sa takto obracajú na uhorskú vládu: “Žiadame… slobodu tlače bez zákona tlače, slobodu vydávania novín a časopisov bez kaucie. Ďalej slobodu úplnú schádzania a spolčovania sa ku poradám verejným o veciach obecných, neináč i osobnú bezpečnosť." Vodcom nášho národného hnutia sa však nepodarilo vymôcť si od uhorskej vlády splnenie oprávnených žiadostí slovenského národa, tohto vrcholného, pokrokového politického programu slovenskej inteligencie a maloburžoáznych vrstiev, aké oni už v takomto progresívnom duchu neformulovali ani do konca prvej svetovej vojny.
Redakcia novín.
Pri zostavovaní redakcie svojich politických novín mal Štúr hneď na začiatku vážne finančné ťažkosti. Predplatiteľov mal vtedy len okolo štyristo, z ktorých väčšinu tvorili príslušníci dedinskej inteligencie (učitelia a farári, menej právnici, lekári a študenti). Predplatné na noviny a ich prílohu bolo do roka osem zlatých. To nestačilo ani na úhradu výdavkov na tlač a na vydržiavanie redakcie. S tým počítali aj nepriatelia novín a spisovnej slovenčiny, ktorí sa tešili, že slovenská literatúra a žurnalistika v krátkom čase zakape, keď ju nikto “nebude chcieť ani čítať, ani kupovať". Život ich však presvedčil, že sa mýlili.
Tým však nijako nechceme povedať, že redakcia prvých slovenských politických novín nezápasila s finančnými ťažkosťami. Opačne. Slovenskí národovci museli Štúra, ako aj ostatných redaktorov týchto novín finančne podporovať jednorazovými zbierkami, alebo účastinami v rámci spomínanej akciovej spoločnosti. Štúr sám nebol schopný redaktorom novín zabezpečiť pravidelný mesačný plat. Preto sa aj museli tvorcovia týchto novín veľmi uskromňovať a počítať aj s dobrovoľnou bezplatnou pomocou spolupracovníkov a študentov ev. lýcea v Bratislave.
Redakcia bola na prvom poschodí tzv. Fernolayho domu na Panenskej ulici v Bratislave. Aby on a všetci členovia redakcie, alebo ako ich nazývali, pomocníci redaktora, minuli čo najmenej, Štúr zriadil „domáci stôl“ a gazdinou bola tu jeho sestra Karolína. Urobil tak zjavne z biedy, pretože ani on, ani ostatní redaktori novín nemali dostatok peňazí.
Pavol Dobšinský v črte Suplikant zachoval nám ojedinelú zmienku o výzore redakcie. Predstavovali ju dve priestranné izby, ktoré boli nielen pracovňou, jedálňou a spálňou, ale aj administráciou pre Ľ. Štúra a jeho spoluredaktorov – Bohuslava Nosáka, Petra Kellnera-Hostinského a Mórica Jureckého. Tieto miestnosti sa stali akýmsi hlavným štábom celého národného účinkovania. Bol tu pôvodne, ešte pred vydávaním Slovenských národných novín, byt Ľ. Štúra. Tu držiaval neskoršie tajne pre slovenskú a srbskú mládež prednášky, tu vychovával aj redaktorov spolupracovníkov a niektorých listovateľov novín. Daniel Maróthy takto si spomínal na tajné Štúrove prednášky a na ilegálne schôdze v tejto redakcii: “Dva razy do týždňa na prvom poschodí Fernolayho domu tie okná… kde bola slovenská redakcia, boli starostlivejšie ako inokedy pozaťahované čalúnmi. Šuhajci jeden za druhým, potichučky, po jednom ako večerné tône vkradli sa k bránam toho domu. Iný účastník týchto tajných schôdzí si podobne spomínal na ne: My dľa rozkazu po jednom vstupovali pod bránu a hore schodmi – a jestli kto pomimo šiel – nevnišli sme do izby. Už aj po ceste túto opatrnosť sme zachovávali, jeden šiel spopod vinohradov, druhý od stoličného domu, tretí ulicou. Takže bolo vše aj jedenásť v noci, kým sme sa poschodili".
Prečo toľká opatrnosť? Keby sa nepriatelia, a tých mal Štúr a jeho stúpenci v Bratislave veľa, dozvedeli, že súkromne okolo seba zhromažďuje mládež, mohli ho nielen vypovedať z mesta, ale sa aj usilovať zbaviť ho privilégia na vydávanie novín.
Roboty s redigovaním a s expedovaním novín bolo vždy dosť. Ľ. Štúr často v listoch spomína množstvo príspevkov, ktoré on i jeho druhovia nestačili spracovať, ako aj nedostatok miesta v novinách, ktorý im bránil uverejniť často aj podstatné a vážne príspevky. Štúr bol veľmi náročný na novinársku prácu. Od redaktora žiadal nielen solídne všeobecné vzdelanie, znalosť cudzích jazykov, ale aj dôkladné poznatky z práva, z národného hospodárstva i z domácej a svetovej literatúry. Nadovšetko však od publicistu vyžadoval osobné zainteresovanie o vlastnú prácu, nebojácnosť, čestnosť a zásadovosť. Novinár bol podľa neho, povedané dnešnou terminológiou, „politickým pracovníkom“, ktorý musel nebojácne čeliť útokom vládnucej triedy i všetkým nepriateľom slovenského ľudu a to aj za cenu strádania a osobných obetí. I po tejto stránke teda Štúr prejavoval príslovečnú zásadovosť, alebo ako to aj jeho druhovia volali „rigoróznosť“.
Pôvodne sa mal stať redaktorom novín Ján Kalinčiak i Ján Francisci, ale sa tak nestalo. Štúrovské politické noviny mali stálych redaktorov, ktorí tu pracovali sústavne. Bol to Peter Kellner-Hostinský, Bohuslav Nosák, Móric Jurecký a keď títo roku 1848 museli ujsť z Bratislavy pred prenasledovaním, v posledných mesiacoch existencie novín Ľudovít Dohnány a Janko Štúr. Okrem týchto, ktorí dostávali nepravidelne aj aký-taký plat, v redakcii pomáhali i viacerí študenti. (Viliam Paulíny-Tóth, Janko Kučera – rodák zo Sklabine a prvý slovenský kapitán v povstaní roku 1848/49.)
Štúr sa mohol vo svojich novinách opierať o pomerne veľký počet spolupracovníkov a dopisovateľov. Bol to výsledok jeho výchovného, politického a národnozjednocovacieho pôsobenia v predchádzajúcich rokoch, pri ktorom získal veľkú popularitu i autoritu v národe. Dopisovateľská činnosť do novín a časopisov pred rokom 1845, zakladanie ľudovýchovných, hospodárskych a protialkoholických spolkov, vytvorenie Tatrínu, vydávanie rukopisných novín, Tatranky a pod. – to všetko boli dôležité podmienky pre postupné vytvorenie veľkej dopisovateľskej siete.
Charakter novín.
Štúr a jeho spolupracovníci chceli novinami zjednocovať rozbitú skupinu slovenských maloburžoáznych vrstiev a dedinskej inteligencie, rozdelenej konfesionálnymi, teritoriálnymi a inými hľadiskami. Chceli predovšetkým k novinám pritiahnuť a s nimi aj ku svojmu politickému programu – ľud.
Keď Štúr po dlhých a obťažnych zápasoch povolenie na vydávanie novín konečne dostal, takto sa rozpísal o svojich plánoch v liste superitendantovi Jozeffymu: „Vůle má jest tá sama, která i prvé byla, tá sama nepchnutá a nejvroucnější, pomoci našemu rodu slovenskému… Noviny vyjdou slovensky, ale nelze mi, ráčtež věřiti, po dlouhem rozmyslení věc ináče ustrojili. Chceme-li se se životem našim i do obce pomalu vtírati a nechceme-li jen v chráme uzavreti býti, musíme být duchem a řeči Slováci“.
Slovenskje národňje noviny mali sceľovať slovenský národný organizmus, zamedzovať jeho roztrieštenosť, alebo ako hovorí Štúr upevňovať „duch jednotlivosti“. Práve touto demokratizáciou slovenskej národnej ideológie sa Štúr oddeľoval od starších slovenských vzdelancov. Slovenskje národňje novini boli vyvrcholením jeho verejného a politického pôsobenia, ktorého súčasťou bolo aj jeho poslanecké účinkovanie v poslednom stavovskom uhorskom sneme. Tu iba pokračoval v tej politike, ktorú realizoval už vo svojej predchádzajúcej novinárskej činnosti. Keď si získal aj dôveru starších slovenských vzdelancov – Jána Kollára, Jura Palkoviča, Pavla Jozeffyho, Benediktiho, Martina Hamuljaka, Jána Hollého...stal sa vedúcou osobnosťou slovenského národného hnutia, pričom jeho autoritu neobyčajne posilnilo vydávanie a redigovanie politických novín.
Vydávanie týchto novín dokázalo tiež oprávnenosť a životnosť spisovnej slovenčiny a napomohlo tiež k jej celoslovenskému rozšíreniu. Štúr ešte roku 1843 z taktických dôvodov, aby si nerozhneval ani bernolákovcov, ani stúpencov bibličtiny – ako jednotnej spisovnej reči Čechov, Moravanov a Slovákov – sa vyjadroval veľmi opatrne o jazyku svojich budúcich novín. Spočiatku mienil do svojich novín prijímať články v češtine i bernolákovskej slovenčine, ba dokonca v každom nárečí, v ktorom mu listovateľ článok pošle. Tomu treba tiež pripísať rozhodnutie bernolákovcov podporovať Slovenskje národňje novini.
Pravda bol to len postupný a zložitý proces. Až v dobe vychádzania Slovenských národných novín sa postupne mladšia generácia bernolákovských vzdelancov (hlavne poslucháčov Pazmánya vo Viedni), orientovala na Ľudovíta Štúra a s menšími výhradami súhlasila aj s jeho spisovnou slovenčinou. Medzi ich listovateľmi sa objavujú dosť pravidelné mená bernolákovcov: Jozefa Ščasného, Júliusa Plošica, Jozefa K. Viktorina, Eugena Geromettu, Jána Tombora, Martina Hattalu, Ľudovíta Chrásteka, Ján Geromettu a iných. Napriek tomu však Štúr musel v Orle tatranskom, ba aj v politických novinách, od začiatku roku 1847 pripúšťať aj pravopisné opravy tých bernolákovcov, ktorí si to žiadali.
Možno povedať, že Slovenskje národňje novini boli na svoju dobu dobre redigované a že udržiavali pomocou dopisovateľov úzky kontakt takmer so všetkými slovenskými stolicami i so vzdialenejšími krajmi. Štúr a jeho spolupracovníci mali dobrý prehľad o tom, čo sa na Slovensku i mimo neho robí a preto aj mohli účinne a pružne viesť slovenské národné hnutie. Noviny sa preto stali najvýznamnejším organizačným prostriedkom vedenia rozmanitých spolkov, akými boli spolky čitateľské, hospodárske, nedeľné školy, sporiteľne a veľmi významné spolky miernosti, ktoré sa na Slovensku veľmi rozrástli – takže ich bolo pred revolúciou roku 1848/49 okolo päťsto. Vzhľadom na vtedajšie cenzúrne, politické, komunikačné a iné pomery Slovenskje národňje novini rýchlo a živo reagovali na problémy a čitateľom prinášali najvýznamnejšie aktuálne správy včas. 
Slovenská buržoázia bola v tomto období ešte slabá, začínala sa len formovať. Redaktori novín poznali túto skutočnosť, preto sa obracali hlavne na slovenské maloburžoázne vrstvy, na dedinskú inteligenciu a masy nášho roľníctva. Hlavnou úlohou novín, ako aj slovenského národného hnutia vôbec, bola podpora boja za likvidovanie feudalizmu, za zrušenie poddanstva, za skutočné oslobodenie roľníctva a buržoáznu premenu krajiny. Pokiaľ to cenzúra prepustila, písali proti národnostnému útlaku maďarskej vládnucej triedy a viedenského cisárskeho dvora i proti jeho reakčnej a protiľudovej sociálnej politike. Tento boj štúrovských novín proti feudálnemu spoločenskému poriadku, ich stupňujúci sa zápas za sociálne požiadavky ľudu je vyvrcholením slovenského národného hnutia a to najmä od polovice štyridsiatych rokov minulého storočia.
Redaktori novín mali ustavične na zreteli svojho čitateľa, človeka slovenskej dediny a malého mesta. Preto dbali, aby s ním hovorili dostatočne jasne, zrozumiteľne a zaujímavo, skrátka, aby sa naňho obracali formou najbližšou jeho mysleniu a cíteniu. Tomuto zámeru prispôsobovali výber správ, používali rozličné novinové žánrové formy a preto aj písali noviny po slovensky.
Redaktori týchto novín veľmi dbali na zachovávanie pôvodného štýlu, myšlienkového postupu i originálneho slovníka dopisovateľov. Preto tu aj nájdeme príspevky s vtipnými pointami, porekadlami, prirovnaniami, citátmi z biblie a pod. Sem prispievali nielen Slováci, ale aj Srbi, Chorváti a príslušníci iných slovanských národov. Tvorcovia týchto novín sa dokázali v mene vyšších cieľov povzniesť nad rozličné spory a rozbroje. Tak napr. aj keď viedli s kossuthovským Pesti Hírlapom dlhé a vzrušené polemiky o národnostnej politike v Uhorsku, nikdy neskĺzli na pole nacionálneho šovinizmu a nevraživosti. Vedeli, najmä ak išlo o spoločné záujmy, o boj proti feudalizmu a jej predstaviteľom vysokej šľachte, aj preberať články z maďarskej tlače a spolupracovať s jej redaktormi. Napr. 5. V. 1846 v Slovenských národných novinách vyšiel článok prebratý z Budapešti Hiradó, ktorý vyjadruje politické ciele buržoázie bez ohľadu na nacionálne rozdiely: „Utvorme dobre majetnú strednú triedu...utvorme mocný a majetný meštiacky stav! V tomto leží budúcnosť! Uhorské zemianstvo k väčším priemyselným podnikaniam je chudobné...kupectvo s priemyslom práve môže krajinu do rozkvetu priviesť“. 
Tvorcovia Slovenských národných novín v úvodníkoch, v komentároch aj vo vnútropolitickom spravodajstve dokazovali neudržateľnosť urbárskeho zriadenia a žiadali urýchlene likvidovať všetky prežitky feudalizmu, brzdiaceho pokrok.
Príznačné pre Štúra je to, že vo svojich novinách veľmi dôsledne presadzoval požiadavku slobody prejavu a prijímal do nich aj také články, ktoré kritizovali jeho vlastnú novinársku a politickú koncepciu. Otláčal ich pravda s redakčnými poznámkami pod čiarou preto, aby čitateľ mal možnosť poznať nielen mienku autora, ale aj stanovisko redakcie a sám sa potom rozhodnúť, ktorej stránke dá za pravdu. Jeho noviny si takouto dôslednosťou aj vydobýjali autoritu medzi čitateľmi. O oprávnenosti týchto metód Štúrovej redaktorskej práce nás presvedčuje aj mienka vtedajšieho neznámeho politika: “Ak noviny zotrvajú na tomto stanovisku a takto budú pokračovať, Slovania (=Slováci), so svojimi požiadavkami prerazia a stanú sa nebezpečnými".
Štúr snahou rešpektovania slobody prejavu uverejnil vo svojich novinách aj kritické hlasy o svojich najbližších spolupracovníkoch – o Petrovi Kellnerovi-Hostinskom, B. Nosákovi. Sám kritizoval Hostinského vtedy, keď sa domnieval, že vo svojich článkoch zveličuje a nedrží sa „prísnej pravdy“.
Štúr presadzoval a dôsledne aj uskutočňoval zásadu samostatného, ale pritom zodpovedného redigovania novín. Od redaktora žiadal podávanie pravdivých údajov v novinách, rešpektovanie osobitného štýlu dopisovateľov a pridržiavanie sa zásadnej politickej línie slovenského národného hnutia. Bola to ťažká úloha, pretože sa pritom musel stále obzerať na cenzúru a počítať aj s možnosťou úradného zastavenia novín. Presadzoval “vyššiu národnú politiku" a odmietal premeniť svoje noviny na tribúnu osobných polemík, konfesionálnych rozporov, na „vyheň náruživosti“, v ktorej by sa všetky dobré zásady obrátili na popol. Pri hodnotení spoločenského vplyvu a úrovne svojho tlačového orgánu sa nespoliehal len na vlastné subjektívne dojmy, ale hlavne na listy čitateľov, dopisovateľov i na kritiky uverejnené v cudzojazyčných novinách. Vidieť to aj z jeho oznamu S. B. Hroboňovi: “Zo všetkých strán dostávam silu dopisov, ako sa po nich (rozumej SNN/), kázne držia, nedeľné školy, spolky miernosti, knihovne atď. zakladajú a už veru si aj stolice našich článkov povšimli, ako to viem istotne a vidieť z ich ustanovení… Pozrite, že či neprekladajú naše úvodné články za svoje (Horvatske noviny) a po nich všetky druhé noviny slovanské, rakúske, cudzie napr. Belehradské". 
Štúr si uvedomoval, že vedením politických novín berie na seba veľkú zodpovednosť “pred duchom národa nášho prítomným i budúcim". Podľa neho majú byť noviny nielen žriedlom informácií, ale aj prostriedkom politickej výchovy širokých ľudových vrstiev. Preto aj pokladal za potrebné podávať napred málo školenému čitateľovi základné poznatky o cieľoch slovenského národného hnutia, potom o vnútropolitickej situácii Uhorska a až tak o významnejších politických udalostiach strednej Európy. Neváhal pritom používať aj príklady z histórie, národného hospodárstva, práva i medzinárodnej politiky. Len potom pristúpil k akýmsi tlačovým kampaniam za realizáciu sociálnych i nacionálnych požiadaviek slovenských maloburžoáznych vrstiev a dedinského ľudu. Patril medzi ne boj za zrušenie poddanstva a ostatných feudálnych prežitkov, budovanie národných škôl, uplatnenie slovenčiny vo verejnom živote, nacionálna rovnoprávnosť, navrátenie práv kráľovským mestám – ako aj iné prejavy demokratizácie, národnej i sociálnej slobody. Štúr nikdy nezabúdal, že noviny sú kolektívnym dielom, ktorých úspech závisí od skoordinovanej činnosti mnohých ľudí. Preto nemohol upadnúť ani do sebauspokojenia, ani do pozérstva. Pri každom významnejšom kroku v novinách sa radil so svojim spolupracovníkmi.
Za veľký nedostatok politických novín považoval ich vlažné prijímanie verejnosťou, alebo nedostatok bojovnosti. „Pripomínaš mi v liste, že noviny naše vojnu vzbudia“ píše 25. I. 1846 Ctibohovi Zochovi a pokračuje: „Kdeže by nie! Musia veru, bo je hrúza biedy v národe našom a moc potvor čo ho zožierajú. To sme my braček veľmi dobre vedeli, že k tomu raz prísť musí, a že nám puojde o to „to be or not be“ (byť, alebo nebyť). Sám je odhodlaný v tomto boji pokračovať, aj keď sa vystavoval riziku, že v ňom padne, no “padne aspoň mužne“.
Štúr počítal so šírením článkov Slovenských národných novín aj medzi negramotnými poddanými roľníkmi a bezzemkami a to prostredníctvom národne prebudenej inteligencie, ktorá na schôdzach tzv. nedeľných škôl čítavala nahlas z týchto novín zhromaždeným roľníkom. Považoval to za dôležitú formu spojenia novín s ľudom i za jeden zo spôsobov jeho národnej výchovy. Tvrdil, že svojimi novinami chce “napomáhať potreby a stav národa svojho", ktorému škodil hlavne “nadutý aristokratizmus a zaťatý maďarizmus". Preto aj vyzýval spolupracovníkov “k prísnej a ak poriadnej práci" a žiadal od nich príspevky hlavne s aktuálnou spoločenskou tematikou.
Jednotliví redaktori.
Redaktor Ľ. Štúr.
Štúr usmerňoval a viedol Slovenskje národňje novini. Sám do nich napísal aj väčšinu úvodníkov, ktoré sú dielom nadaného publicistu. Ukazuje to na jeho rozsiahle odborné znalosti a skvelý publicistický štýl. Vidieť, že sa na písanie článkov dôkladne a svedomite pripravoval. Tematikou sú najzávažnejšie spoločenské problémy, týkajúce sa nielen slovenského národného pohybu, ale aj otázok celoštátnych. Takto mohol písať len človek, ktorý dôkladne poznal vnútropolitický vývoj v krajine a život slovenského ľudu. Jeho úvodníky sú významným svedectvom bojov a ťažkostí nášho národného hnutia v štyridsiatych rokoch minulého storočia. Možno z nich poznať ako sa postupne stával bojovnejším, ako sa zbavoval rozličných omylov, aj toho, že sa slovenskí zemani neodcudzia vlastnému národu. S vnútorným zanietením a zápalom, s akým články tvoril, súvisí aj jeho bojový, polemický tón, kritika vecí, ktoré neuznával a odmietal. Reč úvodníkov je prostá a ľudová, ale bez akéhokoľvek znižovania sa ku kultúrnej úrovni zaostalých vrstiev. Štúrove úvodníky sú preto také sugestívne a pôsobivé, že sú prejavom hlbokého presvedčenia autora o spravodlivosti svojho boja a pravdivosti vlastných argumentov.
Štúr bol na vydávanie a redigovanie novín dobre pripravený, už aj preto, lebo dobre ovládal hlavný nástroj novinárskej práce – jazyk. Myslíme tu na neho nielen ako na spoluzakladateľa spisovnej slovenčiny, ale aj na to, ako dôkladne poznal latinčinu, nemčinu, maďarčinu, francúzštinu a všetky slovanské jazyky. Z rozličných prameňov vieme, že chcel vo svojich novinách podávať pravdivý obraz Slovenska, ako aj analýzu chýb i nedostatkov všetkých vrstiev slovenskej spoločnosti.
Štúr, ale aj ostatní redaktori, sformovali na stránkach Slovenských národných novín sociálno-ekonomický a národnopolitický program slovenského národného hnutia, ktorý zahrňoval v sebe požiadavky buržoáznej premeny krajiny, demokratizáciu jej spoločenského života, požiadavku likvidácie národnostného útlaku a zabezpečenia možnosti nehateného kultúrneho a politického rozvoja slovenského národa.
Bolo by však veľmi zjednodušujúce pri posudzovaní jeho publicistiky sa orientovať iba na tých tridsať článkov ním podpísaných. Veď Ľ. Štúr mal silný vplyv na formovanie charakteru celých novín, na ich redaktorov a spolupracovníkov. O pozitívnom vplyve Ľ. Štúra svedčí aj vysoká úroveň Slovenských národných novín. Z každého Štúrovho úvodníka v Slovenských národných novinách cítiť úprimnú snahu pomôcť poddanému ľudu, vydobyť pre utlačovaných rodákov aj nacionálnu rovnoprávnosť. Právom preto hovorí Miloš Marko o publicistike Ľ. Štúra ako o vzore: "Jeho články a prejavy sa vyznačujú prenikavým politickým zanietením, hlbokými odbornými znalosťami i skvelým literárnym štýlom. Štúr zahrňuje v sebe všetky tri podmienky žurnalistického majstrovstva: zanietenosť za politické ciele, široké odborné znalosti i literárne majstrovstvo."
Ostatní redaktori.
Hlavní ďalší redaktori boli:
Zásluhou Kellnera sa Slovenskje národňje novini postupne zbavovali osvetovo-buditeľského zamerania a stávali sa prostriedkom politickej výchovy maloburžoáznych a ľudových vrstiev. Preto aj Mikuláš Dohnány vo svojej „Histórii povstaňja slovenskejho” povedal, že tieto noviny “roznášali nové myšlienky a roznecovali lásku k národu; viedli ľud ku prameňom čerstvého života, podávajúc mu spôsob k jeho duchovnému a telesnému dobrobytu".
Pozitívne treba hodnotiť aj prácu mladších redaktorov Slovenských národných novín, ktorí sa však výraznejšie prejavili len na konci existencie novín – Ľudovíta Dohnányho a Janka Štúra. V prvých dvoch rokoch vychádzania novín mohli totiž pre svoju mladosť vykonávať len pomocné a organizačné práce pri prepisovaní materiálov v redakcii a listov dopisovateľov, ďalej v administrácii a pri expedovaní novín, pri styku redakcie s tlačiarňou a pod.
Hoci redaktori v Slovenských národných novinách uznávali autoritu Ľudovíta Štúra už aj preto, lebo sa považovali za jeho chovancov, predsa sa mu len vo všetkom nechceli podriadiť a hľadeli naňho kriticky. Napriek jeho veľkej erudícii a novinárskym schopnostiam sa nemohli zmieriť s jeho občasným sklonom k panovačnosti a k požiadavkám neodvolateľnej disciplíny. Ako mladí ľudia chceli v novinách viacej uplatňovať svoju individualitu a názory aj za cenu, že by sa rozchádzali s mienkou Ľudovíta Štúra, ktorý to však ťažko znášal. Snáď aj preto Ján Francisci vo svojom rozsiahlom liste Ľ. Štúrovi roku 1847 vyčítal, že svojich spolupracovníkov len za „holé machyny drží“. Žiadal, aby im dal viacej voľnosti a samostatnosti vo vedení politických novín.
Dopisovatelia.
Ľudovít Štúr, už dlhé mesiace pred vyjdením novín získaval dopisovateľov. Dokázal vďaka svojej osobnej popularite a organizačným schopnostiam zabezpečiť novinám taký počet prispievateľov, že to budí ešte aj dnes obdiv. Jeho korešpondencia v rokoch vychádzania novín svedčí o neustálej snahe vychovávať a usmerňovať dopisovateľov. Spolupracovníci a dopisovatelia novín sa však neuspokojovali len so suchým registrovaním udalostí svojho kraja, ale sa aj stávali priamymi zakladateľmi rozličných ľudovýchovných spolkov. V búrlivom roku 1848 niektorí z nich aj organizovali ľudové zhromaždenia, zostavovali politické žiadosti Slovákov, pomocou ktorých chceli dosiahnuť ústupky od vládnucej triedy. 
Štúr dopisovateľov žiadal, aby do jeho novín posielali nebojácne články proti sociálnym neduhom spoločnosti i proti vzrastajúcej maďarizácii. Bol proti anonymite článkov a žiadal otvorený, čestný boj s protivníkmi slovenského nacionálneho pohybu. Pokiaľ stihol, overoval i prostredníctvom listov, ale aj osobne na svojich cestách Slovenskom, ako verejnosť prijíma „Slovenskje národňje novini” a ktoré články ju najviac zaujímajú, aby vedel ešte účinnejšie ovplyvňovať verejnú mienku.
Reakcie na noviny.
Reakcie na Ohlas o vychádzaní novín a na prvé číslo.
Ohlas o vychádzaní novín, no predovšetkým objavenia sa ich prvého čísla 1. augusta 1845 vzbudilo medzi národovcami veľkú radosť a nadšenie. Daniel Lichard spomínajúc na pamätný piatok, keď sa prvý raz objavili, hovorí, že na oslavu tejto radostnej udalosti boli na mnohých miestach Slovenska hostiny a slávnosti, pričom sa vyvesovali aj zástavy. Jonáš Záborský tvrdí, že Slováci vítali vyjdenie týchto svojich prvých politických novín ohňami radosti, ako čo by národ získal slávne víťazstvo. Spomienku na jednu z takýchto osláv zaznamenal aj J. M. Hurban v monografii o Ľ. Štúrovi.
Slovenskje národňje novini a Orol tatranski dali impulz pre vznik mnohých veršov, oslavujúcich túto udalosť. Okrem viacerých známych básnikov, ktorí zaspievali „do letu“ Orlovi tatranskému hneď na jeho prvých stránkach, spomínajú sa i verše menej známe. Je to napr. báseň na oslavu Orla tatranského z Myjavských Tatier, ako aj iné verše z písmackej dielne myjavských Vdoviakovcov. Privilégium na Slovenskje národňje noviny oslávil tiež Daniel Maróthy Piesňou – ponáškou na ľudovú slovesnosť, ktorú Ondrej Mešša potom prevzal do svojho Spevníka. (K. A. Mešša – majiteľ kamenouhoľných baní vo Veľkom Krtíši, zostavil roku 1850 zbierku 100 piesní a rozmanitých štúrovských básní. Je to vlastenecký Spevníček, akých viac kolovalo medzi štúrovcami. Rukopis Meššovej zbierky je uložený v Literárnom archíve Matice slovenskej v Martine.) Znie takto:
"Hoj, máme, už máme 
Slovenskje novini, 
čo budú vzbudzovať 
tatranské rodiny
Sláva ti, sláva Ti, 
statný Tatier synu, 
že si ich vydobyl 
pre svoju rodinu!"
Aj redakcia pražského časopisu Česká Včela po vyjdení „Ohlasu o Slovenských národných novinách” ich prijala veľmi srdečne. Vyslovila nádej, že budú “pevným štítem proti křivdám maďarským". Tento doklad o priaznivom prijatí spisovnej slovenčiny v prvých slovenských politických novinách nebol ojedinelý. Ukazuje, že útoky niektorých predstaviteľov českých liberálov proti slovenčine v tomto období nemožno chápať ako všeobecnú mienku českej verejnosti. Takýto priaznivý ohlas vzbudilo vyjdenie štúrovských novín aj v Poľsku (Tygodnik literacki), v Chorvátsku (Danica v Záhrebe) a inde.
Štúrovská mládež sústredená na banskoštiavnickom lýceu vtedy takto reagovala vo svojom rukopisnom zábavníku na Ohlas o vychádzaní Slovenských národných novín a Orla tatranského: „Náš ľud očakáva akési mimoriadne veci, strašné, ktoré rozrušia starý a ustanovia nový svet, ktoré obrodia a oslávia česť, krásu a čistotu slovenských sŕdc“. Takéto nádeje v súvislosti s vychádzaním Slovenských národných novín sa neukazovali len medzi mládežou prístupnou citovým vzruchom, ale aj medzi staršími národovcami, ktorí očakávali nebývalý rozvoj politického a kultúrneho života na Slovensku: „Keď mali Slovenskje národňje novini vyjsť, očakávania bolo velikuo i na Slovensku, i u okolitých súkmeňovcov“, písal asi začiatkom roku 1847 Ján Francisci Ľudovítovi Štúrovi. V tom istom liste Francisci tvrdil, že od novín Slováci čakali „zachvátenie celého života, tvorenia, sily vnútorne, nevenkov poistenia nepriateľským nápadom a výboje práva“. Aj neskoršie v týchto novinách vychádzali listy čitateľov o tom, ako ich s nadšením prijímajú ľudia rozličných spoločenských vrstiev.
Ako vidieť zrodenie sa samostatnej slovenskej politickej žurnalistiky chápali súčasníci Ľudovíta Štúra ako začiatok kvalitatívne odlišnej etapy slovenského národného hnutia a ako vhodný prostriedok na ovplyvňovanie verejnej mienky.
Kritici novín, najmä ich spisovného jazyka.
Prehľad kritikov.
Cenzúra nebolo to jediné, čo hrozilo týmto novinám. Dlhý čas proti ním vystupovali bernolákovci (hnutie) pre spisovný jazyk. S nimi sa však štúrovci nakoniec dohodli. Nebezpečnejšími sa pre ne stali prívrženci bibličtiny na čele s Jánom Kollárom, ktorý neprestával proti Štúrovým novinám bojovať ani počas ich vychádzania. Čo však Štúr očakával najmenej a čo ho aj najviac zraňovalo, to boli útoky z vlastných radov. A tie bývali nespravodlivé. Proti jeho zámerom “vystúpili aj niektorí z jeho bývalých stúpencov, spolupracovníkov a žiakov, ktorí podrobili kritike nielen jeho princípy novinárskej práce, ale aj celú ideológiu.
Jeden z najstarších štúrovcov Samo Chalupka vyčítal spočiatku Štúrovi spisovnú slovenčinu užívanú v novinách podobne, ako aj Štúrov bývalý predstavený Juraj Palkovič. Stále veril, že Štúr sa vo svojich novinách vráti k bibličtine, teda k takej reči, v akej predtým písal do Tatranky. Proti Štúrovej redaktorskej činnosti vystúpil roku 1845 aj jeden z jeho najbližších spolupracovníkov Jozef M. Hurban, ktorý žiadal od Štúra smelšie vedenie novín, nekompromisnú kritiku uhorských pomerov, ale aj zavedenie nových rubrík a zväčšenie novín. Nasledujúceho roku sa Hurbanova kritika redaktorskej práce Ľ. Štúra ešte zväčšila. Vtedy ho obviňoval zo ctibažnosti a sebeckosti, lebo vraj svojvoľne menil príspevky dopisovateľov a viedol noviny len podľa vlastnej vôle, aj proti mienke väčšiny. Hurban v tomto Štúrovi krivdil. Uznával síce jeho charakter i odborné znalosti, ale závidel mu jeho prvenstvo, popularitu i autoritu medzi slovenskou mládežou i jeho publicistické úspechy. Onedlho sa však obidvaja medzi sebou vyrovnali a Hurban v rokoch 1847/48 patril už medzi spolupracovníkov Slovenských národných novín. 
Žaloby na Štúrove redigovanie novín prichádzali v tejto dobe aj od Geromettu, K. Kuzmányho, Jána Chalupku, Čipkaya, Valentínyho a iných, ktorí sa nevedeli zmieriť s tým, že Štúr a jeho spolupracovníci nemienia v budúcnosti užívať bibličtinu ako spisovný jazyk Slovákov. Osobitne tvrdo Štúra a jeho noviny kritizoval hlavne v rokoch 1845 – 46 Michal M. Hodža, ktorý Štúrovi zazlieval, že do svojich novín neprijal jeho jazykovedný, polemický „Větín o slovenčine”. Štúr mal preto výhrady proti Hodžovmu dielu, lebo bolo na mnohých miestach v rozpore s jeho koncepciou spisovnej slovenčiny. Na druhej strane obaja pred revolúciou roku 1848 mali veľa spoločného v odmietaní feudalizmu, v boji proti jeho šľachtickým predstaviteľom i v úsilí o vydobytie slovenskej národnej rovnoprávnosti. V prvých mesiacoch existencie Štúrových novín dochádzalo do ich redakcie aj dosť takých listov čitateľov, v ktorých boli kritické výhrady proti spisovne slovenčine, alebo proti ich politickej línii.
Kritika umierneného a kompromisníckeho vedenia Štúrových Slovenských národných novín je súčasťou politiky radikálneho krídla slovenského národného hnutia, odzrkadľujúceho hlavne vo svojej literárnej a publicistickej tvorbe živelnú revolučnú ideológiu poddaného roľníckeho ľudu. (J. Francisci, Štefan Marko Daxner, Janko Kráľ a roku 1847/48 aj J. M. Hurban.) Vyvrcholením snáh tohto radikálneho krídla boli spomínané liptovsko-mikulášske Žiadosti slovenského národa z 10. mája 1848, v ktorých sa požaduje oslobodenie kurialistov, kopaničiarov a želiarov od urbáru i dôsledná likvidácia feudálnych prežitkov. Ide tu o skupinu ovplyvnenú poľskými revolucionármi – demokratmi, ktorých vedúcou osobnosťou bol Edward Dembowski, ale aj iní predstavitelia radikálno-demokratického hnutia v Európe. Táto skupina vystupovala kriticky proti „umiernenej“ Štúrovej línii a kritizovala jej oficiálneho reprezentanta Slovenskje národňje novini.
Vážne ťažkosti mal Ľudovít Štúr po zavedení spisovnej slovenčiny s kolportovaním slovenských kníh, novín i brožúr do Čiech a na Moravu. V týchto oblastiach rakúskej monarchie na poštách odmietali prijímať objednávky i predplatné na tieto noviny, pretože vraj na to nemajú “guberiálne povolenie." Okrem toho, hlavne v rokoch 1845/46 mali ešte mnohí českí národovci výhrady proti týmto novinám pre ich spisovnú slovenčinu, ktorú neprávom považovali za prejav česko-slovenského rozkolu. Štúr posielal viac exemplárov svojich novín do Čiech a na Moravu. Boli to len výmenné exempláre adresované redakciám viacerých novín a časopisov, čo zďaleka nemohlo stačiť pre rozširovanie publicistiky štúrovcov v českých krajoch.
Najväčším kritikom bol napokon Ján Kollár.
Kritika Janka Francisciho.
Jedným z prvých kritikov z tejto skupiny bol Ján Francisci, ktorý vyčítal Štúrovým novinám nedostatočnú principiálnosť a dovolával sa ich radikalizácie a revolučnosti v boji za životné záujmy pospolitého ľudu. Žiadal Štúra, aby v nich zastával vyhranený politický smer „demokratický princíp“, ktorý by vyjadroval mienku slovenských roľníkov a mešťanov, rešpektoval politiku slovensko-maďarskej spolupráce. 
Francisci sa domnieval, že Štúrove noviny sa dôslednejšie zapoja do celouhorského boja liberálnej buržoázie proti feudalizmu. Uvedomoval si pritom, že Slovenským národným novinám pri radikálnom vystupovaní hrozí nebezpečenstvo ich zastavenia, no tvrdil, že by radšej videl “tie noviny po ráznej a mužskej práci pod odpormi padnúť, ako za roky v takomto stave živoriť a na vlastnú slabosť kapať".Francisci žiadal vtedy Štúra, aby sa vo svojich novinách sústavne zaoberal „krajinskými politickými vecami“ a viedol ľud „k politickému občianskemu životu“. Odmietal pritom ostro akúkoľvek spoluprácu s vyššou i s nižšou šľachtou a radil v novinách spájať boj za národnú rovnoprávnosť s bojom za základné občianske práva “za slobodu mania a osoby". Od takejto radikalizácie novín, od ich boja za práva pospolitého ľudu a spolupráce s celouhorským demokratickým táborom si Francisci sľuboval aj podstatné zvýšenie počtu ich predplatiteľov a čitateľov. 
Radí preto preberať do Slovenských národných novín aj podnetné články z maďarskej liberálnej tlače, čo im umožní preklenúť vzájomnú nedôveru a pomôže vytvoriť všestrannejší „krajinský život“. Francisci kritizuje aj údajné Štúrove autoritatívne redigovanie Slovenských národných novín, jeho zamietanie určitých príspevkov, ale aj údajné Štúrove svojvoľné zasahovanie do článkov ostatných redaktorov novín. Žiada, aby svojim redaktorom ponechal značnú samostatnosť a voľnosť pri písaní článkov a spracovávaní príspevkov prichádzajúcich do redakcie novín. Podobné názory na tieto noviny prejavili aj Štefan Marko Daxner a Janko Kráľ.
Francisci po tejto listovej kritike Štúrovej redaktorskej práce poslal do jeho novín dlhý článok, v ktorom vyslovil, pravda z ohľadu na cenzúru v miernejšej forme, svoje názory na politiku slovenského národného hnutia a na potrebu jeho zjednotenia sa so životnými záujmami slovenského pospolitého ľudu. Aj on za základnú podmienku odstránenia biedy a neslobody ľudu pokladá dôsledné zrušenie poddanstva a jeho prežitkov, ako aj dôsledné demokratické reformy v krajine. Ako vidieť Francisci sa tu dovoláva takých buržoázno-demokratických reforiem, o aké sa usiloval vo svojich novinách od druhej polovice roku 1847 aj Ľudovít Štúr.
Už z toho, že Štúr po takej rozsiahlej a nemilosrdnej kritike svojej redaktorskej práce uverejnil tento Francisciho článok, svedčí, že bral jeho kritické pripomienky vážne a ich potom aj naďalej vo svojej redakčnej práci uplatňoval. Jeho noviny sa od posledných mesiacov roku 1847 dôslednejšie orientovali na riešenie pálčivých sociálnych i politických otázok ľudových más, pričom, pravda, nezabúdali ani na požiadavky nacionálnej rovnoprávnosti.
Nemožno však povedať, že tým Štúr celkom uspokojil požiadavky ľavicovo orientovaných predstaviteľov slovenskej maloburžoáznej inteligencie. Veď ešte na porade slovenských národovcov v Liptovskom Mikuláši v máji 1848 sa vytýkala Slovenským národným novinám a ich redaktorom prílišná bojazlivosť a umiernenosť.
Aj keď Štúr v podstate prijal kritiku svojho druha Francisciho, ostro odmietal všetky pokusy svojich protivníkov i stúpencov o spoluprácu redakcie Slovenských národných novín s maďarskou liberálnou (kossuthovskou) stranou. Tvrdil, že jej liberalizmus je falošný, lebo základom jej politiky je “rafinovaný maďarizmus a aristokratizmus nadutý". Treba však povedať, že kritika Štúrovej redaktorskej práce nebola spravodlivou mnoho krát aj preto, lebo títo kritici nepoznali dostatočné bratislavské pomery a Štúrove veľké ťažkosti s cenzúrou.
Kritika Jána Kollára.
Štúr prejavil veľmi zásadný a nekompromisný postoj v otázke spisovného jazyka, používaného v novinách – a to aj vtedy, keď proti nemu vystúpil taký silný protivník, akým bol Ján Kollár. Ešte roku 1827 Kollár podporoval M. Hamuljaka v jeho snahe vydávať slovenské noviny a to aj za predpokladu, že budú vychádzať „v čírej slovenčine“. (Rozumej bernolákovskej). Vtedy, ale aj v nasledujúcich rokoch, Kollár, propagoval prenášanie slovenských jazykových prvkov do spisovnej češtiny, pravda tak, aby to nenarušilo jazykovú a literárnu jednotu Čechov a Slovákov.
V dobe vychádzania Slovenských národných novín sa však Kollár po tejto stránke už zmenil a staval sa veľmi ostro proti „jazykovým novotám“ štúrovcov. On pravdepodobne vtedy ovplyvnil aj konferenciu ev. kňazov banskej superitendencie, ktorá potom neodporúčala kupovať, ba ani čítať knihy, noviny a časopisy v štúrovskej slovenčine a vyzývala učiteľov a farárov, aby verejne proti nej hlasovali. Vtedy sa pomýšľalo aj na založenie opozičného cirkevného časopisu v bibličtine, čo sa však nakoniec neuskutočnilo.
Kollár v zavedení spisovnej slovenčiny videl vážne ohrozenie svojho učenia o slovanskej vzájomnosti. Mylne sa domnieval, že spisovná slovenčina, ako „jazykový rozkol“ rozbije spoluprácu Slovákov s Čechmi a tak vydá náš národ izolovaný a oslabený na milosť a nemilosť maďarizácii. Život však ukázal, že sa tieto Kollárove pesimistické úvahy nesplnili.
Pokiaľ štúrovci nevystúpili so spisovnou slovenčinou, udržiaval s nimi čulé styky a pomáhal im. Keď sa mu však nepodarilo odvrátiť ich od novej spisovnej reči, stal sa jedným z hlavných organizátorov boja proti nej, o čom svedčí aj ním zredigovaný zborník 33. autorov zvaný Hlasové o potřebe jednoty spisovného jazyka pro Čechy, Moravany a Slováky. V polemikách so Slovenskými národnými novinami však Kollár dôrazne odmietal obvinenia štúrovcov, ako by bol zásadným nepriateľom týchto novín. Oprávnene dokazoval, že je jedným z ich spolutvorcov, pretože mnoho razy vymáhal vo Viedni i v Budíne povolenie na ich vydávanie, získaval pre ne finančné prostriedky, spolupracovníkov a prívržencov, slovom staral sa o ne veľmi obetavo, pokiaľ sa nepodarilo získať privilégium na ich vydávanie. Sám píše: “..Jakže bych tedy jám mohl proti těm novinám brojiti a bojovati, aneb jejich podvracení žádati, které sem z veliké částky já spolodil? Váš cíl a noviny jako takové já z celého srdce schvalují, ale Váš převrácený prostředek a bludnou cestu k tomuto cíli sobě ošklivím a jí napraviti hledím".
Keď sa Kollárovi nepodarilo ovplyvniť svojich niekdajších žiakov a ctiteľov, aby slovenské noviny vydávali v bibličtine, rozhodol sa vystúpiť proti ním radikálne. Začal najprv uverejňovať proti ním články v doteraz neznámych maďarských a nemeckých novinách. Potom žiadal Fejerpatakyho, ktorý poskytol peniaze na kauciu Slovenských národných novín, aby ich Štúrovi odobral, čo by prakticky bolo znamenalo zánik novín. Fejerpataky vtedy kolísal medzi náklonnosťou ku Štúrovi i ku Kollárovi, lebo si nechcel pohnevať ani jedného. Nakoniec sa vzdal myšlienky na odobratie peňazí na kauciu Štúrovi.
Kollár sa svojho plánu potlačenia Slovenských národných novín nechcel vzdať. Chcel proti ním vydávať v bibličtine písané politické noviny a zorganizovať tak proti štúrovcom „ligu československú“. Postupoval pritom plánovito. Napred chcel odlákať od Štúrových novín čo najviac predplatiteľov a dopisovateľov a potom ich úplne zničiť vydávaním konkurenčných novín, ktorých redaktorom mal byť „Horecký, akýsi kňaz“. Ľ. Štúr o tom 8. II. 1846 takto písal Samovi B. Hroboňovi: „Kollár robí a búri neslýchane proti novinám, na moc miestach pohubil… V Liptove viac predplatiteľov od novín odpadlo. Trenčín sa zadržal najlepšie, zem naša historická...Kollár nielen že Vám spis proti slovenčine píše, ale robí Vám aj za privilégium na české noviny u nás, a týmto chce naše zničiť, že ale spuosobného človeka za redaktora hľadá. Povážte si tedy, že tento človek v terajšom čase nebezpečnom nám na svoje svedomie chce vziať“.
Jozef Ambruš v Listoch Ľudovíta Štúra uvádza dve alternatívy, kto vlastne mohol byť „kňaz Horecký“ – nádejný redaktor protištúrovských českých novín. V prvom prípade mohlo ísť o Antona Horeckého (1785 – 1857) katolíckeho farára v Bytčici, potom v Lietave a konečne v Drážovciach. Bol to bernolákovec a nasledovník Jána Hollého. V druhom prípade to mohol byť Ján Gabriel Horecký, ev. farár v Maglóde.
Doteraz nepoznáme príčiny pre ktoré sa Kollárovi nepodarilo vydávať noviny redigované Horeckým. Snáď to boli ťažkosti, s ktorými bolo spojené vymáhanie povolenia. Kollára trápila táto myšlienka ešte aj roku 1848, keď ponúkal starému Jurajovi Palkovičovi, ako „učiteľovi československej reči a literatúry na bratislavskom lýceu“, aby sa stal vydavateľom a redaktorom protištúrovských politických novín, ktoré by vraj liečili mladú slovenskú generáciu „štúrovsko-hurbanovským jedom otrávení.“ Palkovič však takúto ponuku kategoricky odmietol.
Reakcia na kritikov.
Štúr sám už po niečo viacej ako dvoch mesiacoch vychádzania Slovenských národných novín stručne zhrňuje celú kritiku, namierenú na prácu redaktorov novín takto: “Dopisy prichodia pre reč strašlivé, pre litery latinské hrozné, pre malý formát ošklivé, pre smer novín nenávistné, pľuhavé. Jedným som conservatív, a to že je podozrivo, druhým som nie dosť torrista, a každý komu sa, alebo smer novín, lebo reč, lebo písmeny, lebo formát, lebo cena nepáči, koho článok nie je prijatý, ako ho napísal, každý sa, ale každý odrieka novín, smrť im predpovedá a praje."
Situácia sa zdala byť veľmi kritickou. Pred Štúrom stála dilema: Alebo vyhovie týmto požiadavkám, t. j. prikloní sa k jednému, či druhému krídlu slovenskej buržoázie, alebo noviny zaniknú. Nestál na svojom stanovisku zaťato, alebo tvrdohlavo. Chcel v záujme zjednotenia národného hnutia a zachovania novín z taktických dôvodov ustúpiť v podružných otázkach, ale nechcel sa zriecť svojich pokrokových zásad novinárskej práce ani vtedy, keď hrozilo najväčšie nebezpečenstvo – umlčanie a zánik novín.
Ako zásadný novinár nepovolil ani teraz. Nestratil vieru, že toto nebezpečenstvo za pomoci svojich prívržencov prekoná. Žiadal a nabádal svojich prívržencov, aby “dňom a nocou" pracovali na zachovaní novín a získavali pre ne nových predplatiteľov a dopisovateľov. Od spolupracovníkov, prívržencov a hlavne od svojich pomocníkov v práci okolo novín Štúr žiadal, aby sa stali "odhodlanými ľudu a neúnavnými agentmi v tomto boji." “Nám treba skalistej vytrvanlivosti pri zásadách našich, ak chceme dač puosobiť!" – písal vtedy s vnútorným presvedčením.
Kritikom novín posielal listy, v ktorých im vysvetľoval svoje názory na poslanie Slovenských národných novín, tohto celonárodného politického orgánu, jediného, ktorý vtedy Slováci mali. Nedal sa v tejto veci strhnúť zlosťou, alebo podráždenosťou, ale v záujme novín argumentoval veľmi triezvo a vecne. Poukazoval na to, ako musel meniť taktiku pri novinách, keď chcel, aby vôbec vychádzali. V súvise s požiadavkou, aby príliš nekorigoval príspevky listovateľov hovoril, že sa pridržiava práva redakcie na takú úpravu príspevkov, ako aj na taký ich výber, ktorý by bol v súlade s celkovým zameraním novín a neposkytoval by úradom príčinu, alebo zámienku na ich zastavenie.
K tejto otázke, pre existenciu a rozširovanie novín veľmi dôležitej, Štúr sa častejšie vracal i v súkromnej korešpondencii, ale hovoril o nej aj v Slovenských národných novinách. „Redakcia má istotne najlepšiu vuoľu a všetko chce urobiť čokoľvek je jej možnuo a v jej silách stojí“ – píše Ľ. Štúr. Čitatelia novín však sú veľmi rozdielni vzdelaním, zamestnaním a spoločenským postavením, preto nemožno všetkým vyhovieť. Rozsah novín je malý, ale momentálne pre vážne príčiny sa nedá zväčšiť. Štúr však verí, že sa mu tieto prekážky podarí odstrániť a od začiatku roku 1846 aj noviny rozšíriť. Pravda, podarí sa to len vtedy, keď mu bude „slovenské obecenstvo“ na pomoci. Mnohým požiadavkám iného druhu však nemuože vyhovieť, lebo to nie je v jeho moci. „U nás s neveľa výnimkami každý skoro žiada, aby sa noviny podľa jeho žiadosti viedli a mnohí z tých, čo cestu novinám vyznačiť chcejú, nemajú žiadnu známosť okolností a najmä tie, v ktorých sú noviny položené“, píše Ľ. Štúr nepriamo na adresu kritikov Slovenských národných novín. Z týchto „okolností“ najhoršia bola cenzúra, nacionálny útlak a nedostatok peňazí, nerozvinutosť a slabosť nášho národného a politického života.
V Ohlase o ďalšom vychádzaní Slovenských národných novín a Orla tatranského, ktorý bol do novín vložený ako voľná príloha s dátumom 28. novembra 1845, Štúr zhrnul obsah vyjdeného ročníka a oznámil plány redakcie do nového roku. Odpovedal tu vo všeobecnosti a nepriamo aj kritikom novín. Za celú redakciu sľuboval podávať správy „obšírne a čerstvo“ – teda aktuálne, čo mu doteraz nedovoľoval malý rozsah novín. Sľuboval tiež rozšírenie domáceho a zahraničného spravodajstva. Aj tu však odmietal uverejňovať anonymné príspevky “a to preto, aby sme v čase potreby, že pod odpoveďou za dopisy naše stojíme, vedeli, kam sa obrátiť.” Pritom sa pravda zaväzuje, že vo svojich novinách neuvedie mená tých dopisovateľov, „ktorí by ich zamlčane chceli mať.“ Ako vidieť, rešpektoval redakčné tajomstvo.
O koncepcii svojej dovtedajšej novinárskej práce sa Štúr takto vyjadruje: "Mali sme pred očami najväčšie národa nášho potreby, jeho opustenosť v ohľade duchovnom i hmotnom (materiálnom). "Proti tomuto zlu aj v novinách vychádzali články radiace ako riešiť pálčivú otázku školskej výchovy, boja proti pijanstvu, proti biede a hladu. Pomáhali tiež „radami ku zlepšeniu domáceho i poľného hospodárstva.“ Štúr tu dáva do popredia organizátorské poslanie svojich novín: „Vystavovali sme aj život vyšší pospolitý, chtiac ducha pospolitosti u nás v hlbokej ešte driemote ešte pohrúženého medzi našimi vzbudiť.“
Politické články, píše tu Štúr ďalej, zaoberajúce sa celouhorskými problémami redakcia doteraz neuverejňovala preto, lebo pokladala za svoju prvoradú povinnosť písať o najvlastnejších potrebách a záujmoch slovenského národa. Od nového roku však sľubuje „Hľadieť beh vecí vo vlasti našej a vo svete napospol v známosť našu uvodiť“, teda viacej sa venovať politickým otázkam. Odpovedá súčasne aj tým kritikom, ktorým sa články v novinách zdali byť príliš populárnymi a dožadovali sa preto náročnejších príspevkov určených pre vzdelancov, „Články naše jednotlivé tak sme tiež hľadeli usporiadať, aby ony i vyšším vzdelancom predmety k rozmýšľaniu a požadovaniu dali, i nižších poučovali a do sveta väčšieho uvodili.“
Redaktori takouto koncepciou sledovali zblíženie vrstiev slovenskej spoločnosti a tým aj zjednotenie nášho národného hnutia. Pravda mnohé zo žiadostí kritikov novín redaktori splniť nemohli pre rozličné okolnosti, ktoré sme spomínali, no aj tak čo bolo v ich silách, urobili. Od nového roku 1846 zväčšil sa formát novín, rozšírila sa rubrika Denník domáci a Denník zahraničný. Zväčšil sa tiež o polovicu Orol tatranski, stal sa aj rozmanitejším, pričom cena novín i s prílohou zostala nezmenená.
Štúr sa v niektorých otázkach v polemike so svojimi odporcami aj mýlil. Vyplývalo to z nerozvinutosti nášho spoločenského života i zo zložitej vnútropolitickej situácie v krajine, v období pred revolúciou. To všetko však neuberá na význame a hodnote jeho redaktorskej práce pri Slovenských národných novinách, jeho zásadám novinárskej práce i ušľachtilej snahe udržať noviny a pomáhať nimi dedinskému ľudu. Podstatným a hlavným kritériom správnej línie novín bola ich spoločenská hodnota. Veď Štúr a jeho prívrženci pri skúmaní správnosti celkového zamerania novín si všímali, ako prenikajú medzi ľud, ako pomáhajú zakladať a viesť ľudovýchovné spolky, aký majú ohlas v rakúskej monarchii i v zahraničí. Práve toto skúmanie im dávalo uspokojivú odpoveď. Videli, že si počínali dobre a že aj v budúcnosti v novinárskej práci sa môžu, ba aj musia pridržiavať celkovej demokratickej línie.
To, že sa Ľudovít Štúr v týchto bojoch a krízach neodklonil od svojich zásad novinárskej práce, svedčí nielen o jeho pevnosti a neústupnosti, ale aj o presvedčení, že v službe pre dobro ľudu je nevyhnutné prekonávať osobné nezdary a ťažkosti v záujme vyšších spoločenských potrieb. Tak ako bol o tom sám napísal: „Medzitým z toho všetkého si moc nerobí, bo vídať, že nie o takýto, ale že o druhý a inakší boj, o boj za vec a život náš nový nám poujde a dobre. Musíme tie hnilé močiare pohnúť, rozvlniť a prečistiť. Preto boj o život a smrť je naše heslo; a pevne verím, že nás, keď naši čo muožu urobia, povedie k sláve a k triumfom.“

</doc>
<doc id="9800" url="https://sk.wikipedia.org/wiki?curid=9800" title="Uhersko-slovenské noviny">
Uhersko-slovenské noviny

Uhersko-slovenské noviny bol neuskutočnený pokus o vydanie protislovenských novín vychádzajúcich po slovensky v službách kossuthovcov v čase revolúcie v rokoch 1848 až 1849. Vydavateľom mal byť Štefan Launer.
Súvis s Jánom Kollárom.
Štefan Launer už v roku 1847 pomýšľal na vydávanie protištúrovských slovenských novín, ktoré by obhajovali politiku kossuthovcov. Ich redaktorom sa mal stať ďalší odnárodnený Slovák a nepriateľ Ľudovíta Štúra - Lanštjak. Vtedy sa im však nepodarilo tento úmysel realizovať. 
Keď nasledujúceho roku Ján Kollár sa snažil založiť protištúrovské noviny vydávané v bibličtine, dostal sa do styku so Štefanom Launerom a spojil sa s ním v boji za vymáhanie povolenia na vydávanie takýchto novín. Kollár pritom nedbal, že Launera už vtedy nazývali „národným renegátom“.
Ján Kollár, ktorý mal ako básnik veľkú popularitu na Slovensku i v Čechách, stal sa práve pre svoj radikálny boj proti spisovnej slovenčine osobnosťou, ktorú chcel využiť pre svoje plány úhlavný nepriateľ slovenského národného hnutia Štefan Launer. Tento bývalý spolužiak Andreja Sládkoviča na jeho vysokoškolských štúdiách v Nemecku, prešiel od štúrovcov do tábora Lajosa Kossutha a stal sa obrancom politiky maďarskej revolúcie. Aj keď oprávnene kritizoval rakúsky absolutizmus a dovolával sa nezávislého postavenia Uhorska, zaujímal reakčné stanovisko k riešeniu slovenskej národnej otázky. Písal také surové pamflety proti štúrovcom a spisovnej slovenčine, že to v našej literatúre i v novinárstvo nemá vôbec obdoby.
Zdá sa, že Kollár videl v Launerovi významného človeka. Veď inakšie by ho nebo odporúčal, aby v revolučnom roku 1848 zostavil súpis slovenských národných požiadaviek na ministerstvo kultúry a vyučovania, i na uhorský snem. Aj v nasledujúcich mesiacoch, keď Launerove protislovenské spisy vyvolali v našich krajoch búrku nevôle a nesúhlasu, Kollár podporoval jeho úsilie o založenie politických novín, zazlievajúc pritom Jurajovi Palkovičovi neochotu podporovať takéto podujatie. Písal mu o tom aj v liste: „P. Launer jest u nás od týdně, pracuje na odpuštění, aneb ulevení kaucie na noviny. Byl již u ministru, dal prosbu na distr. konevnt; všude pěkne řeči, ale skutek utek; konečně nám pozůstává nic jiného, než onu kauciu po částkach převzíti. Divíme se velice, že se Vy vysoce vážny muži, již předkem odstraňuje od toho psavše mi ondy: „na mne mohou neukazovati“... Pakli takto sami sebe a svuj národ opustíme, cože z nás bude? Na koho že budeme jiného ukazovati, ne-li sami na sebe? Launer získal sobě nyní nejen zde přítomné kněžstvo (vyjma snad Kuzmányho ze Štúrovské školy), ale i množství politiku svým chovánim a obcováním. Ale kde tyto noviny vydávat, v Pešti, v Prešpurku, či v Šťávnici? Já bych byl pro Prešpurk, aby redaktor i učitelem českoslov. řeči a literatúry byl...“
Podľa všetkého Kollár nevedel, že Launer chystané noviny chce vydávať nielen protištúrovsky, ale aj protislovensky. S Launerovou spoluprácou rátal Kollár aj po revolúcii a tvrdil, že ako „znamenité indivíduum“ sa Launer uplatní v administratívnej, alebo v školskej správe v prípade, ak sa Slovensko odtrhne ako samostatná korunná zem od ostatného Uhorska. 
Prípravy na vydávanie novín.
Launer sa na vedenie protištúrovských novín začal pripravovať vydávaním spisov. V jednom z nich zvanom Slovo k národu svému zúrivo útočil na slovenskú tlač a jej tvorcov. Používal tu argumentáciu nepodloženú faktami a nevyhýbal sa ani vulgárnosti. Tu vystúpil veľmi ostro aj proti svojmu bývalému banskoštiavnickému profesorovi Danielovi Lichardovi preto, že sa tento chystal vydávať v štúrovskej slovenčine Noviny pre hospodárstvo, remeslo a domáci život: „I tento sa strojí své noviny jen v té podlé řeči pospolitého života psáti; k čemu to povede? Nemáte-li již svinstva až do sitosti již v těchto novinách? (SNN) Cože ale potom pakli v literárním životě našem dvě takové bařiny se tvoří, cože pravím potom za obraz bude míti Slovensko? Nebudeli to obličej, do něhož celá Europa, jako do pliváře bude choditi chrákati?... I opřime se tomuto novému novináři a nepředplácejte na noviny jeho prv, nežby přislíbil, že je v československé řeči vydávati bude, ať takové neforemné a kostřubaté dílo raději hned u vzniku zahyne, nežli by mělo tak zhodně a svinsky v národu pelešiti“.
Aj vo svojom ďalšom hanopise „Všelicos pro obvesení myslí“ hovorí o Slovenských národných novinách len s pohŕdaním, ich redaktora volá mizerák a chudák. Orol tatranski je Launerovi Dudek tatranski. Tu aj velebil „milostivú uhorskú vládu“ za to, že roku 1847 zastavila ďalšie vychádzanie Hurbanových Slovenských pohľadov. Štúrovci Launera pre tieto pamfletické výpady alebo ignorovali, alebo ho odbavili niekoľkými ironickými vtipmi chcejúc tak dokázať, že ho nepovažujú za vážneho protivníka. 
Svojimi polemickými spismi proti spisovnej slovenčine a jej predstaviteľom sa stal Štefan Launer známym aj v kruhoch maďarskej šľachty a buržoázie. Úhlavný nepriateľ Ľudovíta Štúra gróf Karol Zay financoval Launerovu edičnú činnosť, no pomáhali mu aj iní. Keď na jar roku 1848 uhorské ministerstvo vnútra vyslalo do slovenských stolíc Petra Géczyho a Ľudovíta Beniczkého, aby vystopovali slovenských buričov a odovzdali ich na potrestanie, obrátil sa na nich v Banskej Štiavnici Štefan Launer a ponúkol Beniczkému, že bude vydávať protištúrovské noviny v biblickej češtine preto, aby upevnil pozície peštianskeho snemu a vlády medzi Slovákmi. Beniczky tento návrh prijal a v prípise ministerstvu vnútra označoval Launera za najvhodnejšieho človeka pre redigovanie vládnych slovenských novín. 
Zachovala sa nám maďarská žiadosť Štefana Launera o povolenie na vydávanie slovenských novín zo dňa 29. IV. 1848, ktorá je adresovaná peštianskemu ministerstvu vnútra. Launer tu tvrdí, že svoje noviny by chcel postaviť do služieb boja proti jednotlivcom zo „slovenskej strany“, ktorí sú akoby posadnutí diablom, pretože vidia výlučne iba slovenskú národnosť. Tvrdí, že už dva roky pomýšľa na vydávanie protištúrovských novín, no nemohol tak urobiť pre svoju chudobu. Vo svojich novinách chce ľudu vysvetľovať podstatu historických javov, upevňovať slovensko-maďarské vzťahy, prebúdzať sympatie Slovákov k revolučnej maďarskej vláde a hlavne rozptyľovať sny o zvláštnom samostatnom slovenskom územnom zriadení. Novinami chce tiež nabádať k priemyselnému podnikaniu, k zlepšovaniu remesiel a k intenzívnejšiemu obrábaniu pôdy. 
V žiadosti tiež prejavil svoje reakčné názory na riešenie slovenskej nacionálnej otázky. Tvrdil, že Slováci sú úplne roztrieštení spormi a polemikami o spisovný jazyk, a tak najlepšie bude, keď za svoj spisovný jazyk prijmú maďarčinu, ktorú hneď aj odporúča na Slovensku zaviesť do všetkých oblastí verejného života. So súhlasom vlády je ochotný prevziať redakciu budúcich slovenských novín, pravda za podmienky, že vláda bude jeho noviny subvencovať najmenej rok. Túto Launerovu žiadosť pripojuje Géczy ku svojej správe vláde 27. mája 1848 s odporúčaním, aby kauciu na noviny prevzala vláda. 
Keď sa schválenie žiadosti na vydávanie novín preťahovalo, pokúšal sa Launer, ako sme spomenuli, získať takéto povolenie za Kollárovej pomoci a za podpory vysokej evanjelickej cirkevnej hierarchie (Sztromský, Seberíni). Launerovi sa nakoniec podarilo získať vládne kruhy pre realizovanie svojho plánu. Súviselo to nepochybne aj s tým, že uhorská vláda sama považovala založenie slovenských novín, slúžiacich jej záujmom za veľmi potrebné. Launerovi to však nestačilo. Chcel si vymôcť od ministerstva vnútra odpustenie požadovanej kaucie vo výške 2000 zl. Preto aj 15. IX. 1848 žiadal ministra vnútra B. Szemereho o odpustenie kaucie. Szemere 18. IX. t. r. odporúčal ministerskému predsedovi a ministrovi financií, aby kauciu na noviny prevzala vláda. Radil tiež, aby redaktorovi Launerovi dala podporu 600 zlatých. Asi pre septembrové slovenské povstanie bolo odložené vyriešenie otázky Launerových novín. 31. X. 1848 ministerstvo vnútra poslalo Launerovi oznámenie, že bude dostávať od vlády 600 zl. na redaktorské výdavky, ak pravda predloží program svojich novín, čo sa aj 16. XI. t. r. stalo. 
V tomto programe na svoje Uhorsko-slovenské noviny sa Launer obracal na „vodcov a pastierov“ slovenského ľudu - na dedinskú inteligenciu, od ktorej očakával, že bude jeho tlačový orgán rozširovať medzi ľudom. Noviny sa mali deliť na dve časti - na časť politickú, kde mali byť úvodníky, politické komentáre a na chýrnik s domácimi i zahraničnými správami. Launerovi žiadosť však ministerstvo vnútra nevybavilo napriek tomu, že Launer jej priaznivé vybavenie urgoval aj v osobnom liste Ľ. Kossuthovi. 
Vígh Károly vo svojom maďarskom diele: Dejiny slovenského novinárstva v XIX. storočí, poznačenom inakšie na mnohých miestach nacionálnym šovinizmom, tvrdí, že Štátna komisia pre obranu vlasti nepovolila Launerovi v decembri 1848 vydávanie Uhersko-slovenských novín pre jeho „nemiestnu politiku“. Pod týmto výrazom máme, podľa nášho názoru, rozumieť Launerove nediplomatické teórie o násilnom, radikálnom a urýchlenom pomaďarčení slovenských krajov. Vládne kruhy sa právom obávali, že Launer svojou nedisciplinovanosťou, surovými výpadmi a pamfletmi stane sa medzi slovenskými činiteľmi neobľúbeným a tým bude viacej maďarskej revolúcii škodiť, ako osožiť. 
Až v lete nasledujúceho roku, keď sa bojová situácia stávala veľmi dramatickou a pre maďarskú revolúciu nevýhodnou, musela vláda urobiť všetko na posilnenie svojej propagandy medzi slovenským obyvateľstvom, ktoré sa snažilo získať do boja proti cisárskym vojskám. Podvolila sa preto častým urgenciám kr. komisárov poverených vyšetrovaním „národnostného pohybu v Hornom Uhorsku“ a zaujala priaznivejšie stanovisko aj k Launerovej žiadosti. 20. mája 1849 štátny tajomník ministerstva vnútra poveril Štefana Launera vydávaním Uhorsko-slovenských novín. Ich prvé číslo malo vyjsť 1. júla 1849. Bolo to však neskoro. Situácia na frontoch bola pre revolúciu veľmi nepriaznivá. Launer sa vydávania svojich novín nedočkal, hoci 6. mája t.r. vydal už aj výzvu k predplatiteľom novín.

</doc>
<doc id="9801" url="https://sk.wikipedia.org/wiki?curid=9801" title="Slovenskje pohľady na vedi, umeňja a literatúru">
Slovenskje pohľady na vedi, umeňja a literatúru



</doc>
<doc id="9806" url="https://sk.wikipedia.org/wiki?curid=9806" title="Slovenskí pozorňík">
Slovenskí pozorňík

Slovenskí pozorňík boli slovenské politické noviny, ktoré v čase revolúcie 1848/49 od 4. 4. do 27. 4. 1849 krátko vydával Daniel Lichard.
Predohra.
Daniel Lichard sa na rozdiel od štúrovcov sa nezúčastnil slovenského povstania so zbraňou v ruke. Sám tvrdil, že aj v tejto revolučnej dobe sa zúčastňoval politického, ale nie vojenského boja za slovenské národné záujmy. Príčina jeho neúčasti v povstaní môže byť v nechutí k bojovým zrážkam, ale aj v niečom odlišné politické názory od názorov Ľudovíta Štúra a J. M. Hurbana. Počas revolúcie nemohol Lichard ani len pomyslieť na vydávanie politických novín a bol rád, že si zachránil život. Preto ani nedošlo k vychádzaniu jeho politických novín Slovenskej Zorňice s hospodárskou prílohou Žitva, ktorých skoré založenie oznamoval slovenskej verejnosti, ako sme spomínali už v septembri roku 1848.
Až vo februári nasledujúceho roku, keď už väčšina územia Slovenska bola obsadená cisárskym vojskom, začínajú sa ozývať prvé nesmelé hlasy za obnovenie slovenských politických novín - tohto dôležitého prostriedku informácií i organizovania ľudovýchovnej, osvetovej i politickej činnosti. Veď počas revolúcie sa popretŕhalo spojenie štúrovského bratislavského národného strediska so všetkými slovenskými krajmi, ktoré bolo v predchádzajúcich rokoch pomerne dobre vybudované.
Preto aj Daniel Lichard, po dohode so štúrovcami, už začiatkom roku 1849 pokúšal sa vymôcť si vo Viedni povolenie na vydávanie politických novín, zvaných Slovenskí pozorňík. V marci toho istého roku mali slovenskí národovci vo Viedni porady o svojom budúcom politickom postupe. Tu medzi iným prejednávali aj možnosti obnovenia slovenských politických novín. Ich nádeje však neboli ružové. Ministri sa stavali k ich žiadostiam o slovenskú národnú rovnoprávnosť veľmi neochotne, pričom ich aj často podvádzali. “Moje návštevy u Stadiona a kniežaťa Schwarzenberga", spomína J. M. Hurban, “bývali dlhé a prázdne...nasledovala stereotypná odpoveď: “my nič nemôžeme teraz urobiť pre slovenský národ". “...Hneď boli ministri sladkými ako mäd, studenými ako ľad, hneď zas mrzutými...„.
Ani slovenskými deputáciami a intervenciami u vlády i mimo nej, nepodarilo sa Štúrovi, Hurbanovi a ich spolupracovníkom dosiahnuť oddelenie Slovenska od ostatného Uhorska a vytvorenie slovenského kniežatstva. Vláda odmietla aj splnenie iných slovenských politických a kultúrnych požiadaviek. Po tomto odmietnutí a sklamaní sa, štúrovci videli, že sa môžu spoliehať len na vlastné sily, čo ako slabé a nejednotné. V tejto situácii, keď bolo treba prebúdzať národné povedomie ľudu a nadviazať popretŕhané spojenia počas revolúcie, bolo potrebné čo najskôr obnoviť vydávanie samostatných slovenských politických novín. Preto aj Lichardove akcie za ich vydobytie našli na Slovensku vtedy plnú podporu národovcov.
Získavanie povolenia.
Ako sa však Lichardovi podarilo za zložitej situácie roku 1849 vymôcť si povolenie na vydávanie politických novín? Pustil sa snáď do tohto zápasu len z nevyhnutnosti, že sa na takúto úlohu momentálne iný národovec nepodobral? Rozhodne nie! Veď sám považoval novinársku i politickú prácu za prvoradú, tesne spojenú s celým svojím dovtedajším účinkovaním.
Lichard, ako sa zdá, ešte koncom roku 1848, alebo začiatkom nasledujúceho roku, žiadal písomne ministra vnútra grófa Stadióna nielen o povolenie vydávania novín, ale aj o vládnu finančnú podporu, ktorú mu však vláda, podľa všetkého, neposkytla. Povolenie na vydávanie novín mu stále nechodilo, preto si Lichard hľadal iné cesty vedúce k vydobytiu ich povolenia. 12. marca 1849 bola porada slovenských národovcov vo Viedni (M. M. Hodža, Karol Štúr, Andrej Caban, Karol Hájiček, Ján Mandelík a Daniel Lichard), ktorí sa dohodli, že budú na viedenských ústredných úradoch intervenovať za povolenie vydávania plánovaných Lichardových novín, prípadne za ich premenu na noviny úradné. Na osobitnej audiencii u ministra Bacha dostali potom títo národovci uistenie, že možno počítať s vládnou podporou pri vydávaní slovenských novín, pravda za podmienky, že ich program vláda schváli. Bach bol, zdá sa ovplyvnený pri predbežnom súhlase so založením slovenských novín, spomínanými návrhmi slovenských vládnych dôverníkov a grófa Jána Majlátha.
Lichard, ale aj štúrovci ešte na jar a v lete roku 1849 verili, že viedenská vláda má úprimnú snahu uskutočniť národnú rovnoprávnosť. Preto aj Lichard, ako jeden z vedúcich osobností slovenského národného hnutia, poslal 16. marca 1849 prípis grófovi Alexanderovi Bachovi, ktorý bol ešte vtedy ministrom spravodlivosti, v ňom mu predložil návrh na budúce organizačné a politické zriadenie Slovenska. K tomuto prípisu predložil aj prílohu s programom svojich nádejných novín, ktorá sa však nezachovala.
Po niekoľkých intervenciách, overovaní si Lichardovho politického zmýšľania na okresných a krajských úradoch, sa viedenské ministerstvo vnútra konečne rozhodlo udeliť Lichardovi povolenie na vydávanie slovenských politických novín.
Udalosti pred vydaním novín a charakter novín.
Krátko pred uverejnením ich prvého čísla dostáva Lichard ešte posledné direktívy, v akom smere a duchu smie svoje noviny viesť. Vrchné vojenské veliteľstvo v Bratislave poslalo 1. IV. 1849 prípis Jozefovi Vietoriszovi c. kr. komisárovi v Nitre, aby na tieto noviny a na ich vydavateľa a redaktora dával bedlivý pozor. Program Slovenského pozorňíka musel okrem iného Lichard predložiť aj hlavnému veliteľovi cisárskych vojsk poľnému maršalovi Windischgrätzovi, ktorý sústreďoval vo svojich rukách nielen vojenskú, ale aj politickú moc. Windischgrätz žiadal, “aby pri vychádzaní týchto novín sa dával hlavne pozor na to, aby tá čiastka programu, ktorá je venovaná záujmom všetkých Slovanov, bývajúcich v rozličných krajinách cisárstva, nebola zneužívaná k panslavistickým prechmatom, alebo ku poškodzovaniu ostatných národností a neprivodila tak trenice medzi nimi“. Windischgrätzova pripomienka, aby Lichard vo svojich novinách nerobil “panslavistickú agitáciu", bola prejavením nedôvery k nemu. Týmto Windischgrätz vlastne len tlmočil želanie rakúskych i maďarských vládnucich kruhov, sústredených v maďarskej Starokonzervatívnej strane. Títo chceli za každú cenu zabrániť vyčleneniu Slovenska z ostatného uhorského územia a jeho pretvoreniu na kniežatstvo, či vojvodstvo priamo podriadené viedenskej vláde. Rovnako chceli zamedziť rozvoju slovenskej periodickej tlače, ktorá by takéto koncepcie presadzovala v súlade s propagovaním slovanskej vzájomnosti. Pravda, ani jeden z nich už dodatočne nemohol zmeniť povolenie na vydávanie Slovenského pozorňíka, ktoré Lichard dostal od ministerstva vnútra. Snažili sa preto aspoň dosiahnuť zákaz uverejňovať v nich články o politických cieľoch rakúskych Slovanov, o potrebe ich rovnoprávnosti nacionálnej i sociálnej. Tým chceli Licharda zbaviť možnosti Slovenským pozorníkom aktívne pôsobiť na vývoj udalostí.
Lichard vo svojich novinách síce mienil presadzovať slovenské národné požiadavky, ale pritom sa nechcel odchyľovať od základnej línie oficiálnej vládnej politiky, tak, ako ju bol formuloval František Jozef a jeho vláda v tzv. oktrojovanej ústave roku 1848. V “Oznámení Slovenského pozorňíka", ktoré Lichard rozoslal ako leták, písal, že od 4. apríla 1849 začne vychádzať v Skalici tento tlačový orgán s hospodárskou prílohou Žitva. Píše tu doslova: “Záměr novín těchto bude napomáhati vyvinovaní národu slovenského v životě duchovním i materiálním, aby měl radostnou budoucnost dle cisářské zásady: “Jedna mocná austriácka monarchia, na základe rovnoprávnosti všetkých jej národov. Budouť tedy podávati Noviny tyto obraz věrný života mocnářství Rakouskeho, především ale Slovenska; Děje cizozemské též se budou ve stručných zprávach líčiti; Záležitosti literatúry, životopisy, básne atď. budou se klásti ve zvláštní oddělení, pod jménem: Světozor, ostatek pak budou zajímati Oznamovaní úředné. Příloha Žitva bude hleďeti zvláštně ku potřebám lidu obecného a zajímati tedy články hospodářské a podobné…".
Toto ohlásenie prijala pokroková slovenská verejnosť ovplyvnená štúrovcami s veľkým uspokojením, pretože Slovenský pozorňík mal nadväzovať popretŕhané spojenie v revolúcii a oživiť národné hnutie i ľudovýchovné spolky.
Organizátorská funkcia Slovenského pozorníka bola o to významnejšou, že v týchto mesiacoch, keď pohasínali revolučné boje a nastupovala reakcia cisárskeho absolutizmu, nejeden z príslušníkov nášho národného hnutia stál bezradný a nevedel, na ktorú stranu sa pridať. Lichard vtedy cítil veľkú zodpovednosť pred slovenským publikom. Svojou publicistikou chcel v prvom rade bojovať za nacionálne požiadavky vlastného národa, aj keď sa pritom nechcel vzdať podpory oficiálnej viedenskej politiky. Domnieval sa, že prostredníctvom svojich novín pomôže vymáhať vytvorenie slovenského vojvodstva nezávislého od Maďarov.
Ako skúsený novinár však Lichard vedel, že sa nestačí spoliehať len na vlastné slovenské sily. Preto sa aj obrátil na popredných českých politikov, ktorých vyzýval k česko-slovenskej spolupráci. Ešte roku 1848, v dobe zasadania kroměřížskeho snemu, oznámil písomne jednému z vodcov českej buržoázie - Františkovi L. Riegrovi svoj úmysel vydávať politické noviny. Pritom ho žiadal, aby zabezpečil rozobratie 60-tich akcií na ne medzi českými národovcami a tým pomohol ich finančne stabilizovať. Ako vidieť, Lichard sa pokúsil pre nedostatok peňazí svoje noviny udržať pri živote akciovým kapitálom.
Rieger mu v odpovedi sľúbil pomáhať pri založení Slovenského pozorňíka a volal ho do Kroměříže, aby sa s ním dohodol na podrobnostiach. Sám však odmietol prevziať starostlivosť o takéto akcie, údajne pre nedostatok času. Či sa vtedy uskutočnila schôdza D. Licharda s Fr. L. Riegrom - nevieme. Aj z tohto listu však vidieť, že Rieger pripisoval veľký význam týmto slovenskými politickým novinám a mal záujem na nadviazaní spolupráce s Lichardom a s jeho stúpencami.
Aj iní predstavitelia českého národného života prijímali so sympatiami Ohlas o vydávaní Slovenského pozorňíka. Takým bol napr. A. V. Šembera - redaktor Moravských novín v Brne i Jozef Růžička a Bedřich Vilém Košuth, redaktori Českobratského hlásatele z Prahy. Títo sa však domnievali, že noviny budú vychádzať v češtine, pretože vraj štúrovci sú ochotní sa navrátiť k jazykovej jednote Čechov, Moravanov a Slovákov.
Keď sa však presvedčili, že Lichard Slovenského pozorníka vydáva v štúrovskej v tzv. opravenej slovenčine, netajili sa svojím sklamaním. Najvýraznejšie vtedy vystúpil proti štúrovskej slovenčine Vilhém Dušan Lambl, ktorý nazval tento čin skalického redaktora odtrhnutím sa od spolupráce s českým národom i od ostatných Slovanov a takto vyčítal štúrovcom: “Vůdcove lidu slovenského! Neuznali jste již potřebu našeho těsného spojení? Či to bylo jenom klam a mam, a nyní zamýšlite snad literaturu svou zvelebovati v paterém, neb šesterém různořečení?"
Lichard teda v tejto dobe zastával rovnakú politickú i nacionálnu líniu ako Štúr a jeho stúpenci. Veď ak chcel aj získať podporu a sympatie domácich čitateľov, musel nadväzovať na štúrovskú slovenskú predrevolučnú publicistiku. Na tento Lichardov pokrokový úmysel ukazuje už motto vytlačené pod titulom Slovenského pozorňíka. V ňom vydavateľ a redaktor sľuboval, že svojimi novinami bude “obecného muža na Slovensku vzdelávať". Treba povedať však, že sa to celkom Lichardovi týmito politickými novinami nepodarilo dosiahnuť nielen preto, že vychádzali krátko, ale aj preto, že ich prílišná proviedenská politika nedosiahla náležitý ohlas medzi slovenskými čitateľmi.
Pôsobenie novín.
Slovenský pozorňík vychádzal v Skalici dva razy do týždňa od 4. IV. do 27. IV. 1849. Mal aj prílohu Žitva. Spolu vyšlo len jeho sedem čísel. V rámci daných možností chcel Lichard týmito novinami slúžiť predovšetkým slovenským národným záujmom, snažiac sa ich dať do súladu s viedenskou cisárskou politikou, čo sa mu vždy nepodarilo. Tu, či už chcel, alebo nie, sa musel dostávať do určitých rozporov s viedenskou vládou, ktorá robila podvodnú dvojakú politiku. Predstierala ochotu realizovať národnú rovnoprávnosť v krajine, no v skutočnosti robila mnohé opatrenia na upevnenie centralizácie a germanizácie. Preto aj Lichard v novinách zdôraznil, že je ochotný vládnu politiku podporovať len vtedy, keď táto bude nacionálnu rovnoprávnosť dokazovať činmi. V úvodníku Naša politika tvrdil, že “ak by sa nám na tej vymienke života nášho či zjavné, či tajná ujma urobila: slovo naše popozdvihneme za právo aj proti vysočizným pánom...Preto môže byť veľactené obecenstvo ubezpečené, že račím krokom nebudeme postupovať".
V tejto dobe sa Lichard veľmi kriticky vyslovoval o tzv. konštitučnej ústave zo 4. III. 1849 preto, že v nej nebolo jedinej zmienky o štátoprávnom usporiadaní Uhorska z hľadiska životných národných záujmov Slovanov. Nesúhlasil ani s optimistickým názorom Karla Havlíčka-Borovského, ktorý vtedy veril, že cisár to s ústavným zabezpečením nacionálnej rovnoprávnosti Slovanov myslel vážne. Lichard v týchto novinách niekoľko razy sa kategoricky dožadoval vytvorenia slovenského vojvodstva, oddelenie Slovenska od ostatného uhorského územia a varoval pred podvodnou cisárskou politikou, ktorá na Slovensku do úradov dosadzovala maďarských šľachticov, zemanov a predstaviteľov buržoázie organizovaných v maďarskej Starokonzervatívnej strane. Označoval ich za nepriateľov slovenského ľudu a hrobárov národnej rovnoprávnosti.
V Slovenskom pozorňíku vychádzali ostré polemiky s tými maďarskými i nemeckými novinami, ktoré boli protislovensky zamerané a nesúhlasili s platnosťou požiadavky nacionálnej rovnoprávnosti aj pre Slovanov. V článku Dosavadný stav národnosti našej uverejnenom v poslednom čísle Slovenského pozorňíka, sa Lichard kriticky pustil aj do vlastných radov, odsudzoval slovenských odrodilcov zemanov a inteligentov, pričom tiež vyčítal slovenskej inteligencii jej odtrhnutosť od ľudu a sebeckosť. Takto charakterizoval ich vzťah k národnému hnutiu: “Zo Slovákov jedni o národnosti svojej a o slovenskom národe nič neznali, druhí žili v tej nebezpečnej bezpečnosti, že už čo všetko, ale reč im už predsa nikto odňať a jazyky vyrezať nemôže; tretí vzdychali síce nad pretrpenými krivdami, ale i tí hrozbami naplašení, naposledy pokrčili plecami a zanechali to Pánu Bohu. V takomto stave zastihnul náš osudný rok 1848". V Slovenskom pozorňíku Lichard však už prejavoval aj niektoré svoje politické omyly. Jedným z nich bol názor, že cisár a jeho vláda budú i naďalej zachovávať revolučný výdobytok - slobodu tlače, tento “najzávažnejší poklad v pominulých búrkach vydobytý". Bolo to aj v priamom protiklade so skutočnosťou. Veď i Slovenský pozorňík bol povolený len veľmi ťažko a samého Licharda vrchnosť neustále kontrolovala. Musel tiež predkladať každé číslo svojich novín na kontrolu generálovi Kempenovi v Bratislave. Lichardov optimizmus o zachovaní slobody tlače po víťazstve kontrarevolúcie bol neoprávneným. Darmo sľuboval svojim čitateľom, že sloboda tlače mu umožní v novinách “bojovať za pravdu a právo, bez strachu a pobočných záujmov". Lichard napriek tomu, že v novinách niekoľko razy vyslovil nespokojnosť s politickou praxou cisárskej Viedne, predsa len presvedčoval svojich čitateľov o oprávnenosti viedenskej politickej línie.
Lichard po siedmich číslach náhle prerušil vydávanie Slovenského pozorňíka. V osobitnom ozname čitateľom z 18. mája 1849 tvrdil, že tak musel urobiť preto, lebo ho minister vnútra pozval do Viedne a vyjednával s ním o prevzatí redakcie vládnych Slovenských novín. Súčasne tu vyvracal klebety viedenských novín Lloyde stojacích v službách maďarskej Starokonzervatívnej strany, ktoré tvrdili, že vláda zakázala Slovenskí pozorňík pre jeho “slobodomyseľný boj za slovenskú národnosť".

</doc>
<doc id="9807" url="https://sk.wikipedia.org/wiki?curid=9807" title="Slovenské novinárstvo v dobe Bachovho absolutizmu">
Slovenské novinárstvo v dobe Bachovho absolutizmu

Slovenské novinárstvo zaznamenalo v rokoch po revolúcii 1848/1849 nasledujúci vývoj.
Bachov absolutizmus.
V čase bachovho absolutizmu sa Štúrovci postupne diferencovali od vládnej politiky, kritizovali ju a odmietali aj oficiálnu a servilnú periodickú tlač v Pešti a vo Viedni, ktorá propagovala kontrarevolučnú cisársku politiku. Len Staroslováci, ktorí dostali málo významné miesta v školstve, v správnom zriadení Uhorska, alebo priamo vo Viedni, vyhlasovali svoju lojalitu s vládnou politikou. Aj keď mnohí z nich sa úprimne snažili pomôcť vlastnému národu prostredníctvom viedenských politikov, musíme konštatovať, že ich cesta bola od začiatku pomýlená a slovenskému národnému hnutiu škodila.
V porevolučných mesiacoch sa skupina tzv. viedenských Slovákov pokúšala o založenie novín a časopisov, ktoré by boli viac-menej samostatnými. Na to však nemali dostatok možností, finančných prostriedkov a podpory na Slovensku. Preto sa dostávali do popredia tie stanoviská vládnych dôverníkov – Jána Hlaváča, Františka Hánrich a Jána Kollára – v ktorých títo žiadali, aby sa vláda ujala vydávania a financovania slovenských novín. Ministerstvo vnútra sa k tomuto kroku odhodlalo až v druhej polovici roku 1849.
Roku 1849 sa ministerstvo vnútra rozhodlo vydávať poloúradné i úradné tlačové orgány pre Nemcov, Maďarov, Čechov, Rumunov, Chorvátov i Slovákov, aby takto na širokom fronte mohlo ovplyvňovať verejnú mienku a propagovať reakčnú vládnu politiku. Patrili medzi ne aj významné Bachove Slovenské noviny.
Pokiaľ ide o spisovný jazyk, prebiehali v čase bachovho absolutizmu Boje medzi Staroslovákmi a štúrovcami.
Keď Karel Havlíček Borovský roku 1850 – 1851 vydával v Kutnej Hore svoj opozičný, protivládny a protiabsolutistický časopis Slovan, zaviedol do neho osobitnú rubriku Ze Slovenska, do ktorej písalo veľa slovenských dopisovateľov. Pravda o slovenskej národnej i sociálnej problematike, písal aj na iných miestach svojho časopisu. Išlo mu tu o viacej, ako o spisovný jazyk . Snažil sa získať slovenských čitateľov pre svoj federalistický a protivládny program, pre úzku spoluprácu pokrokových Čechov a Slovákov.
Okolo grófa Leva Thuna – ministra školstva – sa po revolúcii vo Viedni sústredila skupina českých intelektuálov, ktorú možno oprávnene nazvať politickými prebehlíkmi a reakcionármi (Ján Votka, Jozef a Hermenegild Jireček a iní). Im bolo zverené redigovanie Vídeňského denníka, ktorý bol založený predovšetkým preto, aby polemizoval s Havlíčkovým Slovanom a paralyzoval – tak jeho vplyv v českých i v slovenských krajoch.
Vedúcu úlohu v porevolučnom slovenskom novinárstve hrali Hurbanove Slovenské pohľady a vládne Slovenské noviny. Oba orgány si však ani zďaleka nevšímali všetky stránky slovenského národného i sociálneho života. Štúrovci v tejto dobe veľmi ťažko niesli, že nemajú vlastné politické noviny, a to tým viacej, že potrebovali prostredníctvom nich nielen odrážať útoky Staroslovákov, maďarských a nemeckých novín, v ktorých vychádzalo veľa protislovenských článkov, ale aj propagovať vlastnú politickú koncepciu.
Bachovský absolutizmus však neprial ich snahám o založenie politických novín. Napriek tomu, že vodcovia tohto hnutia, Ľ. Štúr a J. M. Hurban upadli do nemilosti vlády a dostali sa pod policajný dozor, neúnavne posielali svoje články do nemeckých i maďarských novín, aby takto čelili nespravodlivým útokom. Známym sa v tejto dobe stal napr. Štúrov článok „Z ľavého brehu Váhu“ – uverejnený roku 1850 v rozšírených novinách Pressburger Zeitung. Tu bránil pospolitý ľud proti vykorisťovaniu bývalými zemskými pánmi i proti pomste, akej bol ľud zo strany štátnych úradníkov a vysokej šľachty vystavený. Štúr sa tu trpko žaloval na protislovenský postoj nového režimu i na to, že jeho predstavitelia vyhlasujú slovenských národovcov za „štváčov a komunistov“.
Štúrovci v tejto dobe len veľmi ťažko mohli uskutočniť svoj dávny plán – vydávanie politických novín. Absolutizmus im neprial. Preto sa snažili zakladať aspoň nepolitické tlačové orgány. Jozef M. Hurban vtedy nepriamo žiadal M. M. Hodžu, aby si podal prípis o povolenie vydávania cirkevného slovenského časopisu, lebo žiadosť o povolenie vydávania politických novín, je teraz “veľmi kritičnuo podujaťja".
Slovenskí národovci vkladali tiež veľké nádeje do Andreja Radlinského, ktorý koncom februára 1850 začal vydávať časopis Banskoštiavnický Cyrill a Method v Banskej Štiavnici. Časopis však za krátky čas zanikol. Vtedy mienili katolícki národne prebudení Slováci založiť si vlastné stredisko v Nitre, kde mala byť tiež slovenská kníhtlačiareň, knižnica, ale aj redakcia Cyrilla a Methoda, prípadne i politických novín. Tieto plány po revolúcii v našich krajoch propagoval Michal Rešetka, pravda, bezvýsledne. V tejto dobe nielen spolupracovníci i stúpenci Ľ. Štúra a J. M. Hurbana volali po vydávaní slovenských politických novín, ale aj moravskí Slováci.
Je isté, že k oživeniu Štúrovych politických novín by boli pristúpili hneď po revolúcii, keby boli mali na to vhodné podmienky. Skúsenosti s cisárskou Viedňou ich však presvedčili, že v stave „obleženia“ a kontrarevolučného teroru generála Haynaua ťažko sa dožijú ich povolenia. No ani mesiace neistoty a sklamania nemohli udusiť túžbu vodcov slovenského pohybu po vlastnej tribúne, po politických novinách. Predbežne však chceli zachovať svoje prípravy v tajnosti. Preto J. M. Hurban na počiatku januára 1850 nemilo dotknutý, písal Danielovi Slobodovi: „Ale ký kuvík to už zas vykuvíkoval, že aj so Štúrom mienim vydávať noviny? To my máme v úmysle, aj to vyvedieme, ale kto už môže vedieť, keď my sme s tým mlčali?...Uvidíme, ako sa veci ustroja, lebo teraz by to ešte nebolo možno. My chceme dač dokonalého zaviesť“.
Štúrovci napred starostlivo skúmali, s akým ohlasom by sa stretla ich žiadosť vo vládnych kruhoch. Chceli pre svoje podujatie získať čo najväčšiu podporu. Navonok zachovávali mlčanie a len svojim bližším priateľom sa zdôverovali so svojimi plánmi. Vopred sa osvedčovali, že v budúcich novinách sa chcú prísne izolovať od Staroslovákov, ktorí všetko robia “proti prvotným našim radám a proti našej vôli".
Ich blízki i vzdialenejší stúpenci nielenže odobrovali tieto snahy, ale ich aj sami súrili, aby si čo najskôr podali žiadosť na politické noviny. Po predbežných prípravách mohol konečne Ľ. Štúr 6. júna 1850 oznámiť Michalovi Chrástkovi, že od Nového roku začne s Hurbanom v Trnave “politické noviny slovenské vo značnej velikosti vydávať", no súčasne ho prosil o diskrétnosť, aby sa táto správa ďalej nerozširovala. Kauciu na tieto noviny mal zložiť Intibus.
Konečne 29. augusta 1850, keď už na Štúra “zo všetkých strán dorážali", podal žiadosť o vydávanie Slovenských národných novín. Žiadosť bola pôvodne koncipovaná v mene Ľudovíta Štúra a J. M. Hurbana v nemčine a adresovaná na generála Haynaua. Neskôr bolo Hurbanove meno vytreté a pôvodný adresát nahradený Vojenským veliteľstvom. V akej forme bola Štúrova žiadosť odoslaná – nevedno.
V žiadosti sa Štúr odvolával na zásluhy v revolúcii a tvrdil, že vo svojich predrevolučných politických novinách vždy vyzýval “do boja za posvätný trón a jednotu monarchie", čo sľubuje aj v budúcnosti uskutočňovať. Aj v tejto žiadosti uisťuje, že pomocou novín bude “dvíhať slovenský národ a bude sa snažiť povzniesť ho na taký stupeň, aby sa stal účastný na všetkých dobrodeniach, ktoré sú iným šťastnejším národom monarchie udelené. K tomuto kroku ho viedla predchádzajúca pokroková novinárska činnosť. Sám o tom v žiadosti píše: “Zapodievajúc sa od veľa rokov blahom svojho dosiaľ zanedbaného národa a vzdelávajúc sa tiež najmä pred vypuknutím povstania ako redaktor v Bratislave vydávaných politických novín" – chce aj naďalej v tejto osožnej práci pokračovať. Z priloženého programu vidieť, že Štúr v nádejných novinách chcel “zachovávať dobrodenie oktrojovanej ústavy zo 4. marca 1848" a obhajovať vládnu politiku. Pritom však, čo Štúr veľmi zdôrazňoval, chcel brániť slovenský národ proti jeho vonkajším a vnútorným nepriateľom a dvíhať ho “v intelektuálnom a materiálnom smere".
Noviny sa mali deliť na tri hlavné rubriky: na úvodník, správy z domova a zo zahraničia a na fejtón. Mali vychádzať v Trnave tri razy do týždňa vo veľkosti fólia. Žiadosť sa podľa všetkého nestretla s úspechom. Od takého reakcionára, akým bol generál Haynau, nemohli nič priaznivého očakávať ani Ľ. Štúr, ani J. M. Hurban – známi svojím protirakúskym a protifeudálnym postojom počas revolúcie i po nej.
Keď tieto nádeje stroskotali, Ľ. Štúr obetavo podporoval jediný tlačový orgán stúpencov spisovnej slovenčiny – Hurbanovu literárnu revue Slovenské pohľady. Písal do nich príspevky, získaval Hurbanovi pre revue dopisovateľov a spolupracovníkov a jeho časopis aj horlivo rozširoval. O význame časopisu pre slovenskú spoločnosť sa takto vyjadril: “Pohľady slovenské napomáhajte prácami a rozširujte; je to teraz jediné naše slovo v tejto tichosti mrzútej". Slovenské pohľady však nemohli úplne nahradiť slovenské politické noviny a preto ešte roku 1851 Štúrovi dochádzali listy so žiadosťou, aby sa zvonu a znovu pokúšal o ich založenie.
J. M. Hurban musel sa tiež vzdať pre nepriazeň vrchnosti plánu na premenu Slovenských pohľadov na politický časopis. Keď sa mu to nepodarilo, snažil sa aspoň o oživenie populárneho časopsiu Priateľ ľudu, ktorý mal vydávať v Skalici Ján Kadavý. Okrem toho vyzýval mnohých slovenských národovcov v prvých rokoch bachovského absolutizmu, aby pomýšľali na vydávanie hospodárskeho časopisu, určeného roľníkom. V tejto pohnutej dobe sa však ani jediné z týchto osožných podujatí nepodarilo realizovať na škodu slovenského národného hnutia.
Napriek tomu, že slovenské národné hnutie nemalo po víťazstve habsburskej reakcie samostatné politické noviny, štúrovci odmietali spolupracovať s takými tlačovými orgánmi, ktoré považovali za reakčné. Napr. Ľudovít Štúr jednoznačne odmietol sa stať spolupracovníkom Vídeňského denníka – politických novín českej reakčnej šľachty, slúžiacej rakúskemu absolutizmu – ostro zameraných proti pokrokovému a protihabsburskému Havlíčkovmu Slovanu. V tejto dobe častejšie vyzýval svojich prívržencov k zakladaniu ďalších slovenských tlačových orgánov, pretože neveril v dlhý život bachovského absolutizmu a politiky potláčajúcej základné občianske práva, medzi ktorými má sloboda prejavu a sloboda tlače významné postavenie. V týchto osožných podujatiach hľadal pomoc aj za hranicami Slovenska. Písal o tom plný nádejí aj svojmu rukému priateľovi Sreznevskemu: “Vaša tuším, svätá povinnosť by bola pomáhať bratom skľúčeným, ubiedeným, bo ťažko vidieť pomoc inde a hlavne by ste mali prostriedky dávať k založeniu dobrých časopisov a k vychovávaniu schopnej mládeže". Nebolo už Štúrovou chybou, že Sreznevskij i ostatní slavianofili nevyšli dostatočne v ústrety utláčanému slovenskému ľudu, i tejto oprávnenej Štúrovej žiadosti.
Štúr v tejto dobe bol už vyhraneným nepriateľom vládnucej triedy reakčného habsburského mocnárstva a jeho typickej nespravodlivej štátnej správy – bachovského absolutizmu. Sám považoval Rakúsko za žalár národov. Písal o tom aj vo svojom poslednom nedokončenom diele "Slovanstvo a svet budúcnosti": „Na aké základy oprel by sa život slovanský, keby sa zveril Austrii, a čo by ho mohlo očakávať, to je zrejmé každému, kto len môže a chce vidieť. Taký základ strúchnatený a zhnitý...Austria natrvalo utratila zmysel svojho jestvovania…“.
Vládnuce kruhy však neboli vždy také nežičlivé pri udeľovaní privilégia na vydávanie novín a časopisov, ako to urobili v prípade J. M. Hurbana a Ľ. Štúra. Aspoň Šimon Klempa „skladateľ“ Katolíckych novín pre obecní ľud, ktorých prvé číslo vyšlo v Pešti 7. XI. 1849 a posledné roku 1856, (za svojho redigovania), sa na ňu sťažovať nemohol.
Okrem toho vychádzali viaceré náboženské periodiká pod názvom Cyrill a Method.
V dobe bachovského absolutizmu, nepriaznivého pre vývoj nášho národného hnutia, snažila sa u nás upevniť si svoje pozície maďarská Starokonzeravtívna strana. Po dohode s viedenskými vládnymi kruhmi presadzovala i na Slovensku svoju reakčnú protislovenskú a protiľudovú politiku. Pokúsila sa dokonca sama aj o vydávanie osobitných slovenských novín. Takýmito novinami bola Zora Sláwie pre hospodárou a Přátel mešťana a hospodára. Oba pokusy rýchlo zlyhali a preto ani maďarská vládnuca trieda nemala ďalej záujem na ich udržaní pri živote
Koniec bachovho absolutizmu a tesne po ňom.
Slovenské novinárstvo koncom bachovského absolutizmu, ale aj po vyhlásení októbrového diplomu, nebolo na významné celonárodné hnutie dostatočne pripravené nielen pre svoju malosť, ale aj pre nepriaznivú štruktúru. Veď v dobe bachovského teroru vyvodili v ňom úradné Bachove Slovenské noviny, klerikálne Katolícke noviny Šimona Klempa, Cyrill a Method (ak sem nezaradíme rukopisný literárny časopis Hodiny zábavy z roku 1855). Len po vyhlásení októbrového diplomu a poľavení vládneho teroru a s ním spojenej prísnej cenzúry novín, sa mohlo začať uvažovať o rozšírení počtu vychádzajúcich slovenských novín a časopisov, ba aj o vydávaní politického samostatného tlačového orgánu.
Koncom bachovského absolutizmu vyvodiace postavenie v slovenskom novinárstve mal nie Daniel Lichard, ktorý ako redaktor úradných novín mal dosť poviazané ruky, ale Andrej Radlinský – jeho niekdajší redakčný kolega. Už začiatkom päťdesiatych rokov, Radlinský ako vydavateľ banskoštiavnického Cyrilla a Methoda vytvoril ním, ako sme spomínali, spolu s Jánom Palárikom, radikálne orientovaný časopis proti reakčnej politike vysokého katolíckeho kléru. Súčasne bol Cyrill a Method tiež úspešným protivníkom starokonzervatívnych a slovenskému národnému hnutiu škodiacich Katolíckych novín Šimona Klempu.
Keď sa arcibiskupovi Scitovskému podarilo zlomiť Palárikov radikalizmus a spraviť z neho po Šimonovi Klempovi v roku 1852 redaktora peštianskych Katolíckych novín, dostala sa katolícka cirkevná tlač do úplnej závislosti na vysokej cirkevnej hierarchii. Keď bolo obnovené roku 1852 vydávanie Cyrilla a Methoda, aj tento orgán sa dostal pod kontrolu, alebo, ako sa to jemnejšie nazývalo “ochranu v. úradu biskupovho v Banskej Bystrici". Tie isté ťažkosti musel prekonávať aj Andrej Radlinský, ktorý od 1. júna 1855 prevzal redakciu peštianskych Katolíckych novín pre obecní lud. Aj tieto novininy spočiatku mali až tisíc odberateľov, roku 1855 len 250. Radlinský, ktorý sa dostal do ich redakcie už v čase ich úpadku, nemohol tento ich zostup zastaviť.
Kríza sa dovŕšila, keď vypukli spory medzi slovenskými katolíckymi národovcami a maďarským klerikálnym Spolkom sv. Štefana, ktorý ignoroval naše národné práva a presadzoval maďarizáciu. Preto aj roku 1857 dochádza k zlúčeniu banskobystrického Cyrilla a Methoda s peštianskými Katolíckymi novinami. Od tých čias vychádzal v Pešti zásluhou Andreja Radlinského Cyrill a Method-Katolícke noviny.
Stúpenci spisovnej slovenčiny vyvracali názory skeptikov, ktorí v zavedení slovenčiny videli nežiaduci separatizmus a odtrhovanie sa od spolupráce s českým národom. Koncom päťdesiatych rokov minulého storočia, začala sa na stránkach našej tlače riešiť závažná otázka zmeny politického a kultúrneho programu slovenských maloburžoáznych vrstiev. Riešila sa hlavne otázka, akým spôsobom by mohli slovenskí národovci získať väčší vplyv na ľudové masy, ako dokážu čeliť sociálnej a kultúrnej zaostalosti nášho vidieka a realizovať ľudovýchovu v národnom duchu. Dopisovatelia časopisu vtedy žiadali zlepšenie úrovne národného školstva, podstatné zvýšenie platov dedinských učiteľov, založenie národného kníhkupectva, hospodárskych a remeselníckych spolkov, obecných sypární, sporiteľní, nedeľných škôl a pod.
Realizovanie týchto predstáv bolo však veľmi ťažké. Bez vlastnej politickej strany, spolkov, národných škôl, tradícií a finančných prostriedkov – prichodilo sa im spoliehať hlavne na skromnú osvetovú činnosť a na periodickú tlač. „Časopisectvo“, napísal vtedy jeden zo slovenských národovcov, po pseudonymom Pohronský (A. H. Škultéty), “je rušeň verejného života, ktorý bystrým letom prenáša na všetky strany potreby a pokroky vyvinovania národného, náhľady jednotlivcov a podáva príležitosť na svetlo vyviesť zakopané poklady, ktoré v dušiach jednotlivcov hlboko skryté sú...„.
Slovenský národný život, hlavne po vydaní októbrového diplomu, silnel a vzmáhal sa. Podstatne vzrástol počet dopisovateľov a predplatiteľov novín a časopisov. Preto mohol Radlinský pristúpiť aj k vyplácaniu honorárov dopisovateľom. Bola to síce len neveľká suma – 20 zl. str. ročne, no už sama skutočnosť, že existovali odmeny za písanie do novín, sa pokladalo za veľké víťazstvo slovenského novinárstva.
Vtedy bolo potrebné postaviť našu periodickú tlač na nové základy a dať jej nový, pokrokovejší politický program, ktorý by účinnejšie reagoval na súdobé spoločenské pomery. Preto už od roku 1858 prebiehala v našej tlači celá kampaň o novej štruktúre slovenského novinárstva a o jeho najzávažnejších úlohách. Vyvodiace postavenie v tejto kampani mal aj prvý teoretik slovenského novinárstva Ján Mallý – Dusarov. On naliehal nielen na zvýšenie počtu vychádzajúcich slovenských novín a časopisov, ale aj na ich špecifické zameranie. Navrhoval vydávať noviny a časopisy politické, hospodárske, školské, vedecké, zábavné a teologické. V súlade s týmito snahami sa uvažovalo o vytvorení celonárodného slovenského hospodárskeho spolku.
Októbrový diplom a politický vývoj v Uhorsku po jeho vydaní Licharda, ako redaktora úradných Slovenských novín priviedol k reálnejšiemu posudzovaniu udalostí. Ukázal mu, že sa už nemôže opierať o absolutistický režim Viedne a že sa musí snažiť o spoluprácu so štúrovcami. Preto aj hlavne v rokoch 1860 – 61 v Slovenských novinách intenzívne podporoval každú ich akciu. Po ostrej kritike Radlinského, Viktorina a iných sa vzdal aj staroslovenčiny, pretože mu záležalo na zjednotení celého národného hnutia.
Keď peštianske vládne kruhy nevyberaným spôsobom odmietli Slovenské národné memorandum, Lichard v Slovenských novinách kriesil zhasnuté nádeje a radil, aby sa delegácia, vedená Štefanom Moyzesom vybrala na cisársky dvor do Viedne. Cisár túto delegáciu skutočne prijal na audiencii 12. XII. 1861 a z taktických príčin povolil založenie Matice slovenskej, pravda značne oklieštenej a zbavenej miestnych odborov a teda aj širšieho spoločenského vplyvu.
Redaktor Slovenských novín sa pustil s veľkým ohňom do vysiľujúceho zápasu s nepriateľmi slovenského národa, ktorí v našich krajoch organizovali veľkú podpisovú akciu proti memorandu a prenasledovali každého, kto s ním sympatizoval. To však už bol posledný boj v prospech nášho ľudu, ktorý Lichard uskutočnil pomocou Slovenských novín. Ich dni boli už spočítané.
Začiatkom decembra 1861 Lichard uverejnil v Slovenských novinách oznam o ich zakončení.
Po vydaní októbrového diplomu roku 1860 sa na Slovensku začali robiť intenzívne prípravy na založenie samostatných politických novín. Bol to však v daných podmienkach ťažký problém, pretože zohnať peniaze na kauciu, nájsť vhodného vydavateľa a redaktora, spolupracovníkov i dostatok predplatiteľov, sa iniciátorom tohto podujatia spočiatku nedarilo. Tieto prekážky bolo treba odstrániť v čo najkratšom čase, lebo ako povedal za mnohých slovenských národovcov Andrej Radlinský “za ničím sa toľké hlasy, toľké túžby z celého Slovenska nazývali, najmä teraz, keď už po dvanásťročnom živorení a stonaní na pôde konštitucionálnej stojíme...akoby za samostatnými slovenskými novinami...“.
Už v dobe formovania návrhov na zameranie budúcich politických novín sa začínajú rozdeľovať príslušníci slovenskej buržoázie a dedinskej inteligencie do dvoch proti sebe stojacích táborov. Bol to tábor konzervatívnej slovenskej buržoázie, sústreďujúci sa neskoršie okolo redakcie Pešťbudínskych vedomostí (nazývaný v nasledujúcich rokoch aj memorandistami alebo Starou školou slovenskou) a tábor tzv. Novej školy slovenskej, ktorého orgánom sa stali Bobulove Slovenské noviny. Tento sústreďoval liberálnu slovenskú buržoáziu naklonenú k politickému vyrovnaniu s Maďarmi. Pred založením samostatných Slovenských novín sa však liberálna slovenská buržoázia už sústreďovala, pravda len čiastočne, okolo redakcie Mácsayho Priateľa ľudu.

</doc>
<doc id="9810" url="https://sk.wikipedia.org/wiki?curid=9810" title="Slovenské novinárstvo v matičnej dobe">
Slovenské novinárstvo v matičnej dobe

V porovnaní s bachovským absolutizmom sa v matičných rokoch rozvinulo nielen slovenské národné hnutie, ale aj slovenské novinárstvo, čo súviselo s určitým uvoľnením politického života v monarchii i so zmenenými spoločenskými pomermi. Na porovnanie uvedieme niekoľko údajov. V rokoch bachovského absolutizmu (1850 – 1860) vychádzalo spolu 11 novín a časopisov, určených nášmu publiku a to v staroslovenčine i v opravenej slovenčine. V skutočnosti ich bolo len osem, lebo ďalšie tri začali vychádzať až roku 1860 tesne pred, alebo už po vyjdení októbrového diplomu. Ich tematické rozvrstvenie bolo veľmi chudobné: vládne Slovenské noviny, úradný vestník, odnárodňujúce noviny pre ľud, tri literárne a kultúrne, dva pedagogické a tri náboženské časopisy. Okrem toho roku 1855 vychádzal aj jeden študentský rukopisný zábavník s veľmi obmedzenou publicitou.
V matičných rokoch však vychádzalo už 46 tlačených a 11 rukopisných novín a časopisov. Tento počet bol na slovenské pomery vzostupný, ale v reláciách celokrajinských, skromný. Veď v rokoch 1861 – 68 sa počet maďarských novín a časopisov vydávaných na slovenskom území, pohyboval v rozmedzí 58 – 81, pričom ich náklad niekoľkonásobne prevyšoval slovenské periodiká.
V matičnej dobe sme mali štvoro významných politických novín: Pešťbudínske vedomosti od roku 1870, vychádzajúce pod zmeneným názvom Národnie noviny (1868 – 1875), historickopolitický časopis Biele Uhorsko (1868 – 1872) – vydávaný a redigovaný Jozefom Hložanským. Proti ním boli priamo zamerané odnárodňujúce noviny v slovenskej reči, slúžiace politickým záujmom maďarskej vládnucej triedy. Bol to Krajan (1865), Vlastenec (1869 – 71), Svornosť (1873 – 1885) a “spoločenský a gazdovský týždenník" Nitra (1873) s podtitulom: “Chýrnik Ňitrianskej stolice", ktorý priamo vydávalo stoličné predstavenstvo od 6. apríla do 28. decembra roku 1873. V tejto dobe vychádzal aj najlepší hospodársky časopis minulého storočia pre Slovákov Lichardov Obzor (1863 – 1882), ako aj dva časopisy, určené dedinskému ľudu – Národný hlásnik (1868 – 1881) Mikuláša Štefana Ferienčíka a Jánošík (1862 – 63), ktorý bol dielom Viliama Paulínyho-Tótha, hoci ako vydavateľ bol na ňom podpísaný Ján Nepomuk Bobula.
Na slovenské pomery bol v týchto rokoch prekvapujúco vysoký počet pedagogických časopisov rôznych náboženských a politických odtieňov: Slovenský národný učiteľ (1860 – 64) – od tretieho ročníka premenovaný na Národného učiteľa (1864), Listy národných učiteľov, Letopis národných učiteľov (1868 – 73) s prílohou Škola domáca (1863 – 64), Priateľ školy a literatúry (1859 – 61) a Katolícka škola (1874). Súviselo to hlavne so snahou zakladať slovenské gymnázia a iné stredné školy, ale aj s tým, že veľkú časť uvedomelých stúpencov slovenského národného hnutia tvorili práve učitelia a iní intelektuálni pracovníci, ktorí mali ku škole veľmi blízko.
V tejto dobe vychádzal tiež značný počet literárnych časopisov. Bol to Sokol (1860 – 61), Orol (1870 – 1880), Slovesnosť – príloha Cyrilla a Methoda (1863 – 65). Ich úroveň bola veľmi rôznorodá. Našli sa v nich hodnotné príspevky, ale aj novely, verše a články, ktoré boli prejavom úpadkových tendencií vtedajšej slovenskej literatúry. Niektorí ich redaktori i spolupracovníci vychádzali v ústrety nenáročnému vkusu malomeštiackeho čitateľstva, napodobňujúc zábavné meštiacke nemecké a maďarské časopisy.
Vtedy sa tiež u nás začínajú udomácňovať aj mládežnícke časopisy, vydávané väčšinou spolkami slovenských vysokoškolákov. Bol to Dunaj (1874) – orgán Slovenského spolku v Budapešti, ktorý bol vlastne neorganickým pokračovaním Junoša – “mravno-zábavného časopisu pre slovenskú mládež". Známa bola tiež Dennica “poučno-zábavný časopis pre slovenskú mládež". Tento mesačník vychádzal v Martine v rokoch 1871 – 72 za redakcie Jozefa Nedobrého. Jeho majiteľom a vydavateľom bol Viliam Paulíny-Tóth. Malú publicitu mala Zornička – “List pre slovenských mládencov a panny pre obveselenie a zošľachtenie srdca", ktorý vydával roku 1864 raz do mesiaca v Novom Sade Jozef Podhradský. Detský časopis Zrkadlo maľučkých – príloha Slovenského národného učiteľa z rokov 1863 – 64 za redakcie Juraja Slottu mal ešte začiatočnícku úroveň, nízky náklad, a preto aj malý okruh pôsobnosti.
V rokoch 1863 – 75 vychádzal aj na slovenské pomery nový druh časopisov satiricko-humoristických, ktorých politická orientácia bola v súlade s názormi memorandistov. Z nich bol najlepší prvý slovenský humoristický časopis Černokňažník Viliama Paulínyho-Tótha s podtitulom: “Týždenník pre humor a beletristiku" (1861 – 1864). Od 17. novembra 1861 vychádzal v Budíne, odkiaľ 21. VII. 1863 prešiel do Skalice. Humoristickým orgánom stúpencov politiky Národných novín bol mesačník Rarach (1875) vychádzajúci v Martine. Jeho zodpovedným redaktorom a vydavateľom bol M. A. Špánik. Podobné zameranie mal ďalší mesačník – “humoristicko-satirický list" Rarášek (1870 – 75) vychádzajúci v tom istom meste. Jeho vydavateľom a redaktorom bol Andrej Černiansky a od roku 1874 M. A. Špánik. Humoristickým ilustrovaným časopisom Novej školy slovenskej sa stala Ježibaba (1871 – 72), z ktorého vyšlo len 17 čísel. Všetky spomínané humoristické i literárne časopisy v tejto dobe majú už pomerne vkusnú grafickú úpravu. Používajú pestrejšie typy písma i lámanie strany do troch až štyroch stĺpcov. Uplatňujú tiež rámčeky a drevoryty, čo zvyšuje síce príťažlivosť a modernosť týchto časopisov, no aj finančné náklady na ich vydávanie.
V matičnej dobe mal osobitné postavenie Letopis Matice slovenskej (1864 – 1875) – prvý slovenský vedecký časopis. Vznikol v Martine na návrh predsedu MS biskupa Štefana Moyzesa. Okrem vedeckých článkov a štúdií v ňom pravidelne vychádzali aj zápisnice valných zhromaždení a výborových schôdzí Matice slovenskej, takže súčasne plnil úlohy spolkového vestníka. Už z toho vidieť, že už súčasníci prikladali účinkovaniu v Matici slovenskej historický význam a chceli o nej nielen informovať verejnosť, ale zachovať aj dokumenty pre nasledujúce generácie. Na rozdiel od prevažnej väčšiny slovenských novín a časopisov bol Letopis MS od začiatku lepšie finančne zabezpečený, takže už jeho redaktor, ktorým bol tajomník Matice slovenskej, dostával honorár 15 zl. str. za tlačový hárok.
Pravdepodobne už začiatkom novembra 1864 vyšlo prvé číslo Letopisu Matice slovenskej. Časopis sa rozširoval hlavne prostredníctvom matičného kníhkupectva v Banskej Bystrici. Už v prvých dvoch číslach mal okrem zápisníc z činnosti Matice slovenskej aj zoznamy kníh a archívneho materiálu tohto celonárodného spolku. V súlade s uznesením Výboru MS z 12. septembra 1866 začal Letopis MS okrem funkcie spolkového vestníka plniť aj úlohy vedeckého časopisu. Vedecké štúdie i odborné články, ktoré tu vychádzali, sú vlastne výsledkom činnosti vedeckých odborov Matice slovenskej. Aj keď sa ani tu často nerešpektovali zásady prísnej vedeckosti a vedeckoteoretický štýl sa miestami nahrádzal popularizáciou, predsa len Letopis MS bol na vyššej teoretickej úrovni ako predchádzajúce slovenské časopisy – Tatranka (1832 – 48) i Hurbanove Slovenskje pohľadi (1846 – 47; 51 – 52), ktoré sa síce tiež vyhlasovali za vedecké, no prinášali príspevky popularizačnovedecké alebo esejistické.
V Letopise Matice slovenskej uverejňovali svoje filozofické štúdie a články S. B. Hroboň, Čaják, Pavel Hečko, z histórie Jonáš Záborský a J. L. Holuby, niekdajší redaktor Slovenských národných novín Peter Kellner-Hostinský, z prírodných vied Dionýz Štúr, Daniel Lichard a iní. Dôstojné postavenie tu mal Franko Víťazoslav Sasinek, aj keď jeho historické štúdie, polemiky i kritické vydávanie prameňov sa vyznačovalo miestami subjektívnym prístupom k materiálu a diskutabilnou metódou skúmania. Záslužná je tiež snaha redaktora Letopisu MS Michala Chrásteka, zaviesť do tohto vedeckého tlačového orgánu registrujúcu bibliografiu súčasnej slovenskej literatúry, ktorá sa stala pre neúnavného Ľ. V. Riznera dôležitým prameňom pri zostavovaní jeho Bibliografie písomníctva slovenského. Skvalitňovaniu časopisu neskoršie pomohlo aj honorovanie dopisovateľov a spolupracovníkov, čo bolo v slovenskej doprevratovej žurnalistike výnimočným javom.
Veľmi obľúbeným boli v tejto dobe aj študentské rukopisné časopisy – zábavníky, ktoré vznikali z nedostatku publikačných možností začínajúcich autorov. Vydávali ich zväčša spolky študujúcej mládeže na Slovensku i mimo neho. Bol to napr. Priateľ školy, Slávik, Slovák, Zore, Sitno, Včela, Psia noha, Bubon, Zvon, Zornička a iné. Pravda, spoločenský dosah týchto periodík bol veľmi rozdielny už aj preto, lebo mnohé z nich vychádzali len rok, alebo zanikali už po prvých dvoch-troch číslach. Najmenšiu publicitu mali študentské rukopisné zábavníky, ktorých čitatelia sa zväčša obmedzovali len na žiakov jedného ústavu. Celkove však možno konštatovať, že novinárska úroveň periodickej tlače matičných rokov, bola podstatne vyššia, ako tomu bolo v odbobí “hluchoty a nemoty" bachovského absolutizmu.
Slovenské noviny a časopisy nemali v matičných rokoch dostatok spolupracovníkov a predplatiteľov, čo bolo často aj príčinou ich predčasného zániku. Bolo tomu tak pri všetkých, s výnimkou národného hlásnika, ktorý mával okolo 2 000 – 3 000 predplatiteľov, Paulínyho Černokňažníka a Lichardovho Obzoru, ktoré mali len v prvej dobe existencie okolo 900 predplatiteľov. Súviselo to aj so stupňujúcou sa maďarizáciou po rakúsko-uhorskom vyrovnaní (1867) s triednym a nacionálnym útlakom, ale aj s tým, že národne prebudené meštiactvo povyšovalo svoje triedne vymedzené stanovisko na “celonárodnú politiku", ktorú chcelo uplatňovať hlavne pomocou novín a časopisov. Tak síce z nich vytvorili orgány nacionálnej politiky, no súčasne ich postupne zbavovali sociálneho ostria. Prestávali sa zaujímať o životné pomery širokých ľudových vrstiev, vzdávali sa boja za ich sociálne práva, čo bolo ešte také príznačné pre štúrovské Slovenskje národňje novini pred rokom 1849. Tak sa aj mohlo stať, “že v záverečnej etape vnútropolitického vývoja v Uhorsku po roku 1847 ustaľuje sa kvantitatívne členská základňa na tej istej rovine, z akej sa vyšlo v porevolučných rokoch".
Aj v matičných rokoch – ako pred prvou svetovou vojnou vôbec – zostáva na Slovensku pravidlom subskripcia novín a časopisov, pričom nakladateľ len na základe počtu záväzne prihlásených predplatiteľov stanovoval počet vydaných exemplárov z obavy, aby veľa neprerobil. Mnohokrát mu ani to nepomohlo, lebo predplatitelia mu zostávali dlžní aj za niekoľko ročníkov novín a časopisov, napriek urgenciám a súdnemu vymáhaniu. Preto aj zánik mnohých tlačových orgánov možno pripísať hospodárskemu úpadku nakladateľa, a nie priamemu vonkajšiemu zásahu úradnej brachiálnej moci.
Okrem nerozvinutosti slovenského kultúrneho a politického života, vážnou prekážkou národnej spisby bol maďarizačný tlak štátneho aparátu, podnikov, ako aj vysokej cirkevnej hierarchie, ktorá terorizovala kňazov a učiteľov a nútila ich k odnárodňovaniu sa. Pritom vo väčších mestách – v Bratislave, v Košiciach, Nitre, Prešove, v Banskej Bystrici a inde vládli bohatí maďarskí, či nemeckí mešťania, ktorí tu slovenský živel systematicky utlačovali a vyháňali na perifériu spoločenského života. Roztratená a napospol chudobná inteligencia, ako aj kupci i remeselníci bez väčších mestských centier, boli slabou oporou masového rozvoja našej kultúry a literatúry. Túto neutešenú situáciu veľmi nenapravila ani Matica slovenská ako celonárodná inštitúcia, ktorej výbor síce ponúkol napr. prevzatie a teda aj finančné krytie Lichardovmu Obzoru, Paulínymu Sokolovi i Ferienčíkovmu Národnému hlásnikovi, no v skutočnosti sa uspokojil len s “morálnou posilou" týchto novín a časopisov a odporúčal ich do pozornosti svojim členom a priaznivcom. Distribúcii slovenskej periodickej spisby vtedy predsa len trochu pomohla sieť matičných dôverníkov v jednotlivých krajoch, ktorí rozširovanie slovenskej tlače pokladali za svoju vlasteneckú povinnosť. Pravda, tento spôsob distribúcie literatúry, novín a časopisov bol v druhej polovici minulého storočia nepružný a zaostalý aj preto, že im nezaručoval väčší odbyt a vystavoval tak vydavateľov riziku značných strát.
Boľavou stránkou distribúcie slovenských novín a časopisov zostáva aj naďalej nedostatok kníhkupectiev, ktorý ani zďaleka nemohla nahradiť banskobystrické Krčméryho matičné kníhkupectvo, založené práve v týchto rokoch. Zákonný článok VIII. z roku 1872, ktorým sa uvádzala do života určitá sloboda živnostenského a priemyselného podnikania umožnil zakladanie ďalších kníhkupectiev, z ktorých sa mnohé zaoberali aj vydávaním kníh.
Roku 1878 bol založený spolok uhorských kníhkupcov (Magyar Könyvkereskedök egylete) so sídlom v Budapešti s osobitným tri razy do mesiaca vychádzajúcim časopisom Corvina. Slovenskí kníhkupci však neboli členmi tejto organizácie. Mali len malé obchody, v ktorých nemohli len čakať na zákazníkov, ale museli tiež za nimi chodiť na výročné trhy, púte a pod. Mohli sa preto spoliehať len na vlastnú propagáciu knižných noviniek i starších diel, ako aj na sieť vlastných rozširovateľov slovenskej spisby v rôznych krajoch. V rokoch vyvrcholenia nacionálneho útlaku i násilnej maďarizácie (r. 1867 – 1875) sa vydavatelia slovenských novín a časopisov tiež sťažovali na poštovú dopravu, ktorá im jednotlivé exempláre zdržala, stratila alebo z rôznych malicherných príčin nedoručila na miesto určenia. Množili sa aj sťažnosti na “prihorlivých" predstaviteľov správneho aparátu Uhorska, ktorí zabraňovali rôznym spôsobom predplácaniu slovenských novín. Nátlak štátnej správy bol taký silný, že predstavenstvo obcí mu často podliehalo. Vyskytli sa aj také prípady, že “z rozkazu vidieckych úradníkov povinné boli obce držať či maďarské, či odporné slovenské noviny a vylúčením priaznivých".
Zarážajúce je, že práve roku 1863, keď dochádza k založeniu Matice slovenskej a “národná aktivita" bola na pomerne vysokom stupni, slovenskí redaktori sa sťažovali na malý počet predplatiteľov. Pešťbudínske vedomosti mali vtedy 404, Černokňažník 290, Sokol 211 predplatiteľov. Roku 1865 však oznámil Viliam Paulíny-Tóth, že Sokol má už len 171 predplatiteľov, a to vtedy, keď sa očakávala veľká akcia za rozšírenie počtu predplatiteľov slovenskej tlače. Ešte roku 1874, keď sa už u nás vytvorila pekná tradícia ľudovýchovnej spisby, musel Ján Kadavý zastaviť ďalšie vydávanie svojho Priateľa ľudu, lebo mal len 165 predplatiteľov.
Nie je náhodné, že ani v matičných rokoch sa slovenská maloburžoázia nezmohla na vydávanie politického denníka, hoci sa ho často dovolávali aj čitatelia Pešťbudínskych vedomostí. Odpoveď redakcie bola príznačná: “Verte nám", písalo sa v týchto novinách, “že k tomu nám inšie nič netreba len aspoň 2 000 predplatiteľov po 21 zl. Je to síce maličkosť pre národ trimiliónový, ale pre národ slovenský je to ešte hop!". Súviselo to aj so slabými možnosťami krytia neúmerne zvýšenej kaucie. V Uhorsku síce platil tlačový zákon z roku 1848, ktorý formálne poskytoval isté ústupky v prospech slobody tlače, ale bol doplnený príkazom, podľa ktorého týždenník musel mať kauciu 10 000 korún, denník 20 000 korún. Z nich sa sťahovali všetky súdne peňažité tresty a pokuty a tých sa opozičným novinám dostávalo hojne.
Vážnym nedostatkom, hlavne slovenských politických novín v matičných rokoch, je ich zaostalé, nesystematické, ba priamo konfúzne zahraničné spravodajstvo, ktoré redakcie s oneskorením dvoch, troch, či viacerých dní preberali prevažne z cudzojazyčnej tlače, ale aj značne oneskorené vnútropolitické spravodajstvo. Vyplývalo to z ich chudoby, z nevybudovanej siete dopisovateľov, z nemožnosti držať si v zahraničí osobitných dopisovateľov, či priamych spolupracovníkov v centrálnych úradoch, na sneme a na ministerstvách. Iným závažným nedostatkom bola ich malá špecializácia a miestami aj uprednostňovanie odťažitej tematiky, na úkor vecí oveľa závažnejších a aktuálnejších. Mali dokonca oveľa menej dopisovateľov, ako tomu bolo napr. v Štúrovských politických novinách.
Preto v tejto dobe aj Ján Mallý-Dusarov považoval za životnú otázku celej slovenskej žurnalistiky niekoľkonásobné rozšírenie počtu dopisovateľov a ich vedenia redakciami. Dovolával sa tiež zväčšenia počtu slovenských novín a časopisov a ich špecializácie už aj preto, lebo rozvoj národného hnutia, vytváranie slovenských kultúrnych ustanovizní, ľudovýchovných, svojpomocných, hospodárskych i peňažných spolkov, ako aj predvolebná agitácia, si to všetko vyžadovali. Preto treba v tejto veci dať za pravdu Mallému-Dusarovi a nie Jonášovi Záborskému, ktorý horlil proti nebezpečnej “novinománii", aká vraj zachvátila Slovákov. Nemožno súhlasiť ani s Jánom Kalinčiakom, ktorý vychádzajúc z momentálnych neutešených pomerov väčšiny slovenských redakcií, radil podstatne obmedziť počet vychádzajúcich novín a časopisov, ba ich aj radikálne zlučovať. Išlo skôr o to, nájsť vhodné cesty propagácie týchto tlačových orgánov, o ich bezprostredné spojenie so životnými záujmami ľudových más a nie o ústup a búranie ťažko vytvorených novín a časopisov.
Napriek spomínaným ťažkostiam slovenské novinárstvo v matičnej dobe, v porovnaní s minulosťou, znamená podstatný krok dopredu. Nemal preto pravdu mladý Koloman Banšel, ktorý v takýchto tmavých farbách vykreslil matičnú dobu v liste Pavlovi Országhovi-Hviezdoslavovi: „Spýtaš sa, čo myslím s tými chmúrnymi výhľadmi? Oj veľmi chmúrne, veľmi desné sú ony; Kto sme my, ten národ ku sláve chápajúci? Inteligencia? Niekoľko kňazov a učiteľov a „na radáš“ niekoľko chladných i teplých advokátov. Ľud? Tých niekoľko Hlásnikov? Spisba, journalistika? Slávna Matica s niekoľkými Letopismi, s kalendármi? A ako sa môže zveľaďovať národ žobrácky, ktorý nemá čím lákať posvätencov pravdy? Nebol by div žiadon, keby nás statistika každý deň o niekoľko tisíc ubývať zhliadala…“.
Politické noviny.
Funkciu reprezentanta a neoficiálneho tlačového orgánu Slovenskej národnej strany plnili Národnie noviny – najdlhšie vychádzajúce slovenské politické noviny. Bol to nástupnícky tlačový orgán po Pešťbudínskych vedomostiach, ktorý mal “za tie isté pravdy bojovať, ako bojovali Vedomosti“. Podľa oficiálneho vyhlásenia Pešťbudínske vedomosti r. 1870 prešli do Martina “pre panujúce pomery v kníhtlačiarňach pešťbudínskych" (pre štrajk typografov). Pritom aj sama redakcia musela uznať, že Pešťbudínske vedomosti, hlavne v posledných rokoch svojej existencie, bývali dosť nevýbojné a konzervatívne, čo sa podstatnejšie nezmenilo ani po prechode novín do Martina.
„Uznať prichodí“, písalo sa v prvom čísle Národných novín (13. III. 1870), „že prenesením redakcie zo sídelného mesta krajiny… do mestečka provincionálneho, utratí redakcia možnosť v politických i v denných otázkach sa orientovať z vlastného názoru a z osobnej skúsenosti…“. Noviny týmto prechodom nesporne stratili. Ich zahraničné i vnútropolitické spravodajstvo sa stalo ešte oneskorenejším a chudobnejším. Nesplnilo sa pritom ani očakávanie vodcov slovenskej konzervatívnej buržoázie, ktorá dúfala v kvalitatívne zlepšenie novín i v podstatné rozšírenie počtu ich predplatiteľov vo všetkých slovenských krajoch. Nezmenilo sa takmer nič ani na grafickej úprave novín, ba typy písma Kníhtlačiarenského účastinárskeho spolku v Martine boli oveľa chudobnejšie, ako tomu bolo v budínskej univerzitnej tlačiarni, z ktorej predtým vychádzali Pešťbudínske vedomosti.
Na rozdiel od Pešťbudínskych vedomostí síce Národne noviny vychádzali nie dva, ale tri razy do týždňa na štyroch stranách, ale ich textová časť sa tým podstatnejšie nerozšírila, lebo veľa miesta v nich zaberali Zoznamy prispievateľov na Dom Matice slovenskej a na iné “národné podujatia“. Ani Mikuláš Štefan Ferienčík, ani Viliam Paulíny-Tóth, Andrej Černiansky a Ambrov Pietor, ktorí sa do roku 1875 vystriedali vo funkcii zodpovedných redaktorov týchto novín, ich charakter, zoradenie rubrík i grafickú úpravu v porovnaní s Pešťbudínskymi vedomosťami výraznejšie nezmenili. Zaslúžili sa však o ďalšie rozvíjanie beletristických novinových žánrových foriem v rubrike Besednica, kde vychádzali nielen fejtóny a reportáže, ale aj verše, povesti, literárne kritiky, životopisy významných osobností a pod. Medzi dopisovateľmi Národných novín vynikal Andrej Černiansky, Gustáv Zechenter-Laskomerský, Franko V. Sasinek, Adolf P. Záturecký, Jozef Škultéty, Daniel Bachát, Viliam Paulíny-Tóth, Ambro Pietor, A. S. Osvald atď.
V matičnej dobe vychádzal v Národných novinách na dvanásť pokračovaní aj významný seriál zvaný Listy slovenskému Tomášovi" od Viliama Paulínyho-Tótha. Je to vlastne populárny výklad politiky Slovenskej národnej strany, určený predovšetkým nacionálne vlažným a národne neuvedomelým Slovákom, ktorých ohrozovala čoraz viac maďarizácia. V novinách vychádzali aj pozoruhodné úvodníky, v ktorých sa písalo o vlastenectve, národnej rovnoprávnosti, autonómii, o administratívnosprávnej organizácii Uhorska a pod. Národné noviny niesli hlavnú ťarchu boja proti nepriateľom Matice slovenskej a národných stredných škôl. Prinášali tiež rozličné oznamy o účinkovaní slovenských spolkov (Živena, Napred…), i o slovenských hospodárskych a svojpomocných podujatiach. (Krupinská autodielňa a paromlyn, vzájomné pomocnice, hospodárske spolky a pod.) V prvom ročníku Národné noviny mávali na prvej strane úvodník, vnútropolitické spravodajstvo, zahraničnopolitický komentár. Druhá strana patrila “snemovým zprávam", “domácim zprávam", “zahraničným zprávam", “politickému obzoru", ďalej “dopisom". Ostatné strany boli vyplnené obzorom tlače (prehľad časopisov), rubrikami: Literatúra a umenie, drobnými správami, obchodnými, burzovými správami, inzerátmi i pravidelným Zoznamom zbierok na Maticu slovenskú. Domáce i zahraničné správy tu vychádzali niekedy oneskorene o tri až päť dní. Týkalo sa to aj referátov zo zasadania krajinského snemu.
Národné noviny venovali veľa miesta predvolebnej kampani, ale prinášali aj články o sociálnom postavení rozličných tried a vrstiev slovenskej spoločnosti, ba roku 1871, keď ešte Slováci nemali samostatný ženský časopis, v rubrike Besednica prinášali aj príspevky určené špeciálne slovenským ženám. Pozoruhodný je aj seriál Viliama Paulínyho-Tótha, zvaný “Osem návrhov zákona" (Nár. nov. roč. 1872 č. 17 – 45), ktoré on sám ako poslanec predložil uhorskej snemovni, v snahe o hospodárske pozdvihnutie Slovenska. Tieto návrhy na sneme však neprešli.
Najväčším nedostatkom Národných novín bolo to, že nedokázali preniknúť medzi ľudové vrstvy, čo s trpkosťou konštatoval aj jeden z ich dopisovateľov pod pseudonymom Priateľský: „…Z tých našich 3000 čisto slovenských obcí, sotva sa nájde 1/3, kde (Národné noviny alebo Národného hlásnika) čítajú… nachodia sa ešte celé stolice, v ktorých niet…ani jedného odberateľa“. Bolo to v dobe, keď Pavel Hečko vyslovil názor, že „ktorý národ nemá bohatej časopisnej literatúry, nedôjde ani k bohatstvu vekovej (umeleckej) literatúry“.
Podstatným krokom dopredu v našej politickej žurnalistike boli Slovenské noviny – orgán Novej školy slovenskej, ktoré začali vychádzať v Budapešti roku 1868 na štyroch stranách tri razy do týždňa, kým napr. Pešťbudínske vedomosti v tom istom čase vychádzali len dva razy do týždňa. Od roku 1871 Slovenské noviny vychádzali štyri razy do týždňa a počas volieb v tom istom roku päť razy. Ich zodpovedným redaktorom bol Ján N. Bobula, od roku 1871 M. Horálek, pričom jeho hlavným spolupracovníkom zostal Ján N. Bobula. Od 22. novembra 1873 až do ich dobrovoľného zastavenia (1875) bol ich zodpovedným redaktorom Juraj Čajda. Ich vydavateľom bol najprv Ján N. Bobula, od r. 1871 (IV. roč.) vydavateľstvo Novej školy Minerva a od roku 1873 Národný slovenský výbor v Budapešti.
Noviny mali pomerne bohaté rubriky, dobre čitateľné, výrazné typy písma, ako aj originálne lámanie strany až do štyroch stĺpcov. Podarilo sa im publikovať aj pomerne čerstvé spravodajstvo, hlavne zo zahraničia, a to zásluhou budapeštianskej pobočky viedenského Correspondenz Büreau, odkiaľ preberali tak ako aj redakcie ostatných budapeštianskych novín a časopisov, hektografované rukopisy. Úroveň feuilletonu (besednice), bola v Slovenských novinách podstatne slabšia, ako tomu bolo v Pešťbudínskych vedomostiach. Ich vážnym nedostatkom bola politická konfúznosť, nedôslednosť, prechádzanie od maďarskej liberálnej buržoázie k slovenskej národnoobrannej politike a pod.
Takisto ako Pešťbudínske vedomosti aj Slovenské noviny trpeli finančnými ťažkosťami, ale aj rozpormi v samej redakcii. Súviselo to s rozštiepením Novej školy slovenskej na viacej vzájomne súperiacich skupín. Je nesporné, že Slovenské noviny ako orgán slovenskej liberálnej buržoázie prinášali dosť podnetov do verejného života a na mnohé odpovedali správnejšie a pokrokovejšie ako Pešťbudínske vedomosti, či Národné noviny. Pritom však buržoáznoliberálna obmedzenosť, kompromisníctvo a názorová rozkolísanosť im bola na škodu a diskvalifikovala ich v očiach mnohých čitateľov.
Osobitné postavenie medzi slovenskými politickými novinami a časopismi v matičných rokoch malo Biele Uhorsko – historickopolitický zborník, ktorý vychádzal od 15. septembra 1869 asi do konca roku 1872. (Dátum jeho zániku nie je presne zistený.) Vyšlo z neho najmenej šesť čísel po šestnástich stranách. Časopis spočiatku vychádzal z peštianskej tlačiarne Horňanského a Trégra, no od tretieho čísla vychádzal nákladom Vydavateľského spolku v Revúcej. Jeho vydavateľom a redaktorom bol Jozef Hložanský, ktorého roku 1870 Ján N. Bobula označoval za príslušníka Novej školy slovenskej. Pritom je však známe, že s Hložanského politickými názormi sa nezhodovala silná skupina Novej školy, vedená Jánom Mallým-Dusarovom.
Špecifičnosť Bieleho Uhorska znásobuje ešte skutočnosť, že vychádzalo veľmi nepravidelne, pričom jeho jednotlivé čísla zapĺňal až na deväťdesiat percent sám redaktor svojimi historickými štúdiami na viacej pokračovaní. Hložanský veľmi preceňoval svoju bádateľskú erudíciu: “Nepochybujem ani najmenej, že prvej dostane sa nám plného súhlasu s našimi prácami od členov viedenskej akadémie a v Paríži, nežli od mnohých našich rodákov" – oznámil verejnosti hneď v prvom čísle svojho časopisu. Hlavným cieľom tohto tlačového orgánu, podľa jeho úvodného programu, bolo publikovanie takých historických i politických článkov, ktoré by súčasne vyhovovali aj memorandistom, aj Novej škole slovenskej. Navonok sa však oháňal svojou neutralitou hlavne vtedy, keď vrcholili polemiky medzi Pešťbudínskymi vedomosťami a Slovenskými novinami: “Ja nesúhlasím ani s jednou, ani s druhou stranou".
Hložanský bol dokonca náchylný prestúpiť aj k stúpencom Deákovym a Kossuthovym – pravda za podmienky, že bezvýhradne uznajú jeho vlastný, vykonštruovaný program Bieleho Uhorska. Plánoval tiež založenie celoslovenského historickofilologického spolku, ktorý mal mať nielen bohatú knižnicu, ale aj reprezentatívny časopis – jeho Biele Uhorsko. Nič z toho sa však neuskutočnilo.
Hložanský odmietol nadväzovanie kontaktov s Čechmi, Poliakmi a Rusmi, ale nástojil na tesnej spolupráci Slovákov s maďarskou vládnucou triedou. Odporúčal vnútorné federatívne prebudenie Uhorska. V rámci Uhorska sa dovolával určitej autonómie pre Biele Uhorsko – pre kraj od Moravy po Tisu, od hôr karpatských po Biely Dunaj s hlavným mestom Nitrou. Pre toto územie chcel mať osobitný národný snem, arcibiskupa a ministra v peštianskej vláde. Odmietal redukovanie národnostnej otázky, len na otázku rečovú a kultúrnu a jasne videl jej spojenie s otázkou národného trhu. Napriek tomu, že Hložanský ostro útočil na martinských národniarov a na Maticu slovenskú, jeho koncepcia nenašla žiaduci ohlas ani medzi prívržencami Novej školy slovenskej a zostal preto osihoteným.
Príčinou predčasného zániku jeho Bieleho Uhorska bol nedostatok predplatiteľov, ale aj Hložanského desaťmesačné väzenie vo Vacove roku 1871, ktoré dostal za svoj radikálny článok o vzniku francúzskej republiky, uverejnený v Slovenských novinách roku 1871. V ňom predvídal rozpadnutie Rakúsko-Uhorska a vznik samostatných národných štátov na jeho území. Po uplynutí trestu roku 1872 odišiel do Ruska, kde pôsobil ďalej ako profesor.
Hospodárske a ľudovýchovné časopisy.
Najvýznamnejším časopisom určeným predovšetkým ľudovým vrstvám, bol v minulom storočí nesporne Lichardov Obzor s podtitulom Noviny pre hospodárstvo, remeslo a domáci život. Vydával a redigoval ho najplodnejší slovenský novinár minulého storočia Daniel Lichard v rokoch 1863 – 1882, ktorý bol aj, ako sme spomínali, popredným znalcom prírodných vied a poľnohospodárstva. Chcel ním propagovať nielen technický pokrok, šíriť znalosti o nových spôsoboch hospodárenia, neznámejších plodinách a pod., ale aj písať o všetkom, čo napomáhalo hmotné posilnenie slovenských roľníkov i zdokonalenie výroby v remeselníckych dielňach. K týmto základným aspektom pristúpila aj snaha brániť naše národné hnutie pred stupňujúcou sa maďarizáciou, napomáhať zakladanie spolkov, ba aj hájiť rýdzo politické záujmy slovenských maloburžoáznych národne prebudených vrstiev. V Obzore teda nemôžeme vidieť iba rýdzo odborný časopis, ale aj ľudovýchovný a vedeckopopularizačný orgán, ktorému bol cudzí mentorský tón, alebo podceňovanie psychickej vyspelosti dedinského čitateľa. Časopis vychádzal tri razy do mesiaca v škarniclovskej tlačiarni v Skalici.
Rozvrhnutie materiálu v Obzore mal Lichard premyslené hneď od jeho prvého čísla a v ďalších rokoch ho už len v detailoch upravoval. Z jeho rubrík spomenieme úvodníky, Články miešané, Dopisy, Život a príroda, Remeselnícko-technický vestník, Zprávy hospodárske, Do kuchyne a komory, Domáci lekár, Dobytčí lekár, Obchodné zprávy, Trhové ceny, Národný hospodár, úradné a súdne zprávy, inzeráty a listáreň. Lichard sa pokúsil zahrnúť do svojho časopisu rozsiahlu oblasť poľnohospodárstva, priemyslu, ekonómie, zdravotníctva, popularizácie prírodných vied a pod. Obzor sa stal jediným, naslovovzatým tlačovým orgánom pre rozvíjanie slovenského družstevníctva, hospodárskych a peňažných spolkov. Redaktor bol prinútený všímať si toľkých disciplín preto, lebo Slováci ešte vtedy nemali odborné, hospodárske a vedeckopopularizačné časopisy so špeciálnym zameraním. Politické, pedagogické, či literárne orgány si týchto problémov všímali len okrajovo, alebo ich úplne zanedbávali.
Významné postavenie medzi slovenskými novinármi v matičných rokoch mal Mikuláš Štefan Ferienčík, o ktorom sa Andrej Mráz právom vyslovil, že patril medzi tých disciplinovaných radových členov slovenských vzdelancov, ktorí do úmoru a s obeťami slúžili verejným záujmom. Už ako žiak levočského lýcea prispieval do rukopisných zábavníkov štúrovskej mládeže do Holubice a Považja, ba ďalší z nich Život aj sám redigoval. Stal sa tiež najvýznamnejším spolupracovníkom Pavla Dobšinského v jeho literárnom časopise Sokol, ktorý začal vychádzať v Levoči roku 1860. V septembri roku 1863 stal sa redaktorom Pešťbudínskych vedomostí a v tejto funkcii pokračoval neskôr aj v redakcii Národných novín. Roku 1878 sa obetavo spolu s. J. Zachejom ujal vydávania a redigovania vtedajšieho jediného slovenského literárneho časopisu Orla.
Predmetom Ferienčíkovej životnej lásky sa však stal jeho Národný hlásnik s podtitulom Noviny pre slovenský ľud, ktorý začal vydávať ako mesačník roku 1868 v budapeštianskej univerzitnej tlačiarni. Od 23. februára 1870 ho Ferienčík naďalej vydával v Martine, kam prešiel ako redaktor Národných novín. V dobe veľkej Ferienčíkovej zaneprázdnenosti bol istý čas redaktorom Národného hlásnika S. J. Zachej. Tieto noviny sa stali obľúbenými hlavne na slovenskom vidieku. Vytvoril si tak dobrú tradíciu, na ktorú po Ferienčíkovej smrti nadväzovali jeho ďalší vydavatelia a redaktori Ambro Pietor, Miloš Pietor, Pavel Mudroň, Jozef Gregor-Tajovský i dr. Miloš Ivanka a to až do roku 1915. Národný hlásnik, ktorý bol od roku 1907 týždenníkom, sa orientoval hlavne na “národnú a politickú výchovu slovenského ľudu".
Okrem článkov propagujúcich politiku vodcov martinských národniarov, prinášal aj oznamy o ľudovýchovnej spisbe, beletristické príspevky, prehľad domáceho i zahraničného spravodajstva, ale aj články popularizačnovedecké.
Tento časopis, ktorý vytváral v prevažnej miere sám jeho redaktor Mikuláš Št. Ferienčík, je najlepším dokladom jeho názorov na politické a sociálne otázky súdobého Slovenska. Robil tak nielen v úvodníkoch a v politických komentároch, ale aj v tzv. rozhovoroch (čo bola obľúbená forma užívaná vtedy v novinách, slúžila pri ich debatách dedinským inteligentom so sedliakmi). Týmto dialógom však častejšie chýbalo spojenie so skutočnými pomermi, a tak vyznievali mentorsky a hlucho. V rubrikách Čo nového v krajine a Čo nového vo svete býval prehľad domáceho a zahraničného spravodajstva, prevzatý z cudzej tlače. Pravidelne zverejňoval aj listy dopisovateľov, ktorých tu bývalo viac ako v Pešťbudínskych vedomostiach alebo v Národných novinách.
V Národnom hlásnikovi bývali aj poviedky z ľudového života a z pera M. Št. Ferienčíka, D. Bacháta-Dumného a iných autorov, skrytých pod značkou, alebo kryptonymom. Vyznačovali sa často naivnou mravoučnou tendenciou a romantizujúcimi prvkami. Mali dosť nízku literárnu úroveň. Naproti tomu bývali v týchto novinách články s bohatou popularizačnovedeckou tematikou, ako aj praktické rady pre poľnohospodársku a remeselnícku výrobu. Ferienčík tu prinášal aj oznamy o novinkách Kníhtlačiarenského účastinárskeho spolku v Martine, ako aj inzeráty zväčša českých firiem a poisťovacích ústavov. Zriedkavejšie tu bývali recenzie ľudovýchovných spisov, ako aj rubrika Verejný život, týkajúca sa zväčša pomerov na cisárskom dvore vo Viedni. Vydavateľ postupom rokov menil, alebo doplňoval jednotlivé rubriky, sústreďujúc sa raz na poľnohospodárstvo, na prírodné vedy, či na národnoobranné články, alebo beletristické príspevky, a to podľa potrieb politiky slovenskej buržoázie.
Najzávažnejším nedostatkom Ferienčíkových ľudových novín bol nedostatok kritiky vinníkov sociálneho a nacionálneho útlaku v našich krajoch. Vyplývalo to aj z nedostatočného spojenia inteligencie s ľudom, z malého počtu ľudových spolkov, ale aj z konzervatívnej politiky Slovenskej národnej strany, ktorej líniu Mikuláš Štefan Ferienčík zastával aj ako redaktor Národného hlásnika. Tento defetizmus a bezradnosť sa výrazne prejavil aj v ťažkých bojoch osudného 1875-ho roku: „Nuž, ale bohužiaľ našim osudom je už tuším…len to kresťanské potešenie sa našich náboženských otcov, že koho Boh miluje, toho krížom navštevuje“ – taký bol komentár Národného hlásnika k zatvoreniu Matice slovenskej.
Hoci práve po tomto osudnom 1875-tom roku pokroková slovenská verejnosť očakávala, že Národný hlásnik podporí Lichardov Obzor v jeho priekopníckom a nesporne pokrokovom úsilí, v propagovaní a vo vedení hospodárskych peňažných a ľudovýchovných spolkov, ktoré sa mali stať akousi náhradou za celonárodné kultúrne ustanovizne, ako aj účinným prostriedkom ovplyvňovania širokých ľudových más. Nestalo sa tak. Národný hlásnik sa tejto veľmi aktuálnej tematike venoval zriedkavo. Preto začal strácať svoje niekdajšie dobré spojenia s masami čitateľov. Dobre to vystihol jeden z jeho dopisovateľov: „Len jedine….čo nám najväčšmi a predovšetkým chybuje, sú to správy o nás samých, sú to tiež zriedkavé dopisy…z iných strán Slovenska“. Vo Ferienčíkovom tlačovom orgáne sa objavovali však aj články o strašnej biede slovenských robotníkov v Pešti, v železorudných baniach Gemera i o katastrofálnych sociálnych pomeroch proletariátu takmer vo všetkých slovenských krajoch. Pritom sa však redaktor až úzkostlivo vyhýbal označiť aj priamych vinníkov surového nacionálneho i sociálneho útlaku slovenského ľudu.
Napriek spomínaným nedostatkom, Národný hlásnik zostával pomerne dobrými ľudovými novinami preto, lebo zoznamoval svojich menej školených čitateľov s aktuálnymi spoločenskými otázkami súdobého Slovenska, budil národné povedomie, šíril osvetu a priťahoval mnohých vôbec k sledovaniu slovenskej spisby. Sám Ferienčík si uvedomoval, že tento časopis nebude môcť plniť spoľahlivo svoje úlohy, ak bude vychádzať len raz do mesiaca. Preto sa ho aj snažil práve roku 1875 premeniť na dvojtýždenník, čo sa mu však nepodarilo, lebo nemal 5250 zl. v. č. na zloženie požadovanej kaucie.
O rozvoj ľudovýchovnej tlače sa u nás v tejto dobe pokúšal aj Ján Kadavý – jeden z prvých nadšených propagátorov štúrovskej slovenčiny, napriek tomu, že bol Čechom. Kadavý energicky bojoval proti Jánovi Kollárovi a jeho stúpencom zachovania jednoty spisovného jazyka Čechov a Slovákov. V matičných rokoch, po presťahovaní sa do Martina, pokladal si za povinnosť pokračovať vo svojich ľudovýchovných snahách v súlade s mienkou Štefana Moyzesa, ktorý tvrdil, že Matica slovenská a jej členovia majú vidieť svoju hlavnú úlohu vo výchove “širokých vrstiev".
Začiatkom roku 1873 z vlastných skromných finančných prostriedkov pristúpil k vydávaniu nenáročného štvrťročníka malého formátu (11 x ), ktorý nazval výstižne podľa francúzskeho príkladu Priateľom ľudu s podtitulom “poučno-zábavný časopis pre slovenský ľud". Počet strán jednotlivých čísel nebol pevne stanovený, no každé číslo malo obsahovať najmenej dva hárky. Vydavateľ sa domnieval, že Priateľom ľudu prerazí v masovom meradle na slovenskom vidieku už aj pre nízku cenu jednotlivých čísel (desať grajciarov.) Kadavý sa v tomto časopise pokúšal spájať praktické rady pre poľnohospodárov, články o chove dobytka, preventívnej zdravotníckej ochrane a pod., s nenáročnými veršíkmi a rozprávkami “z pospolitého života", ktoré mali v prevažnej miere priezračné moralistické tendencie. Nízku hodnotu mali aj bájky, anekdoty prebraté z druhej ruky.
Trvalejšiu hodnotu mali len tu publikované bibliografické prehľady súdobej slovenskej tlače. Vydavateľ tak ani zďaleka nesplnil svoj program, v ktorom „sľuboval podávať nápady a poučenia vo všetkých vetvách polnieho hospodárstva…pokroky priemyslu hospodárskeho“, aktuality, výťahy z literatúry a beletristické príspevky. K tomu všetkému chýbali Kadavému hlboké odborné znalosti z poľnohospodárstva, dostatok kvalifikovaných spolupracovníkov, ale aj finančné možnosti. Okrem toho existoval hlboký rozpor medzi skutočným životom ľudu a Kadavého časopisom. Veď už vo svojom úvodnom Dobrom slove v prvom čísle časopisu vydavateľ tvrdil, že ľud v Uhorsku má vraj “pekné občianske práva, je slobodným, môže si nerušene zakladať vzdelávacie ústavy a svojpomocné spolky. Chýba mu len jedno: vytrvalosť pri sebavzdelávaní, ktorú keď si nadobudne, bude mať vraj zabezpečenú hospodársku prosperitu.
Aj keď Kadavý neuvádzal pramene svojich článkov, možno z viacerých poznámok v časopise usudzovať, že to bola hlavne česká ľudovýchovná tlač. Závažnou chybou tohto tlačového orgánu bola nevyjasnená koncepcia a nedostatok adresnosti. Stávalo sa dokonca, že redaktor začal na pokračovanie uverejňovať článok o chemickom rozbore organických látok, no nedokončil ho ani v nasledujúcich číslach. Miesto neho otláčal zemepisné úvahy, prevzaté z Orla od Andreja Trúchleho-Sytnianskeho. V úvodníkoch a v dialogizovaných poviedkach Priateľa ľudu sa častejšie spomína akási vysnívaná slovenská dedina, ktorej obyvatelia si príkladne zakladali rôzne hospodárske a ľudovýchovné spolky, pričom si ich nevedeli vynachváliť. V tom istom čísle sa však redaktor trpko sťažoval na nepochopenie “rodákov" a na finančné ťažkosti do ktorých sa dostal pre pasívnu bilanciu svojho časopisu.
Koncom januára 1874 Ján Kadavý uverejnil nasledujúci oznam: “Dostalo sa mi však tak malej podpory, že nebolo mnoho nádeje k udržaniu tak lacného časopisu, ktorý mal roku 1874 len 265 istých odberateľov a 165 predplatiteľov”. Kadavého Priateľ ľudu, tlačený spočiatku faktúrou a potom latinkou, teda nepochodil. Bola to aj vina samého vydavateľa a redaktora. Čitatelia totiž oveľa radšej siahli po kvalitnejších časopisoch pre ľud, akými boli Lichardov Obzor a Ferienčíkov Národný hlásnik.
Zvláštne postavenie medzi ľudovýchovnými časopismi mal spomínaný Jánošík, z ktorého vyšlo len jeho jediné číslo malého formátu (12 x ) roku 1862 v rozsahu 64 strán. Časopis mal napriek svojmu prevažne historickému zameraniu aj aktuálny spoločenský, ba politický dosah. Ako jeho redaktor a vydavateľ sa uvádzal Ján Nepomuk Bobula, no bolo to len formálne, lebo jeho skutočným redaktorom a vydavateľom bol Viliam Paulíny-Tóth. Paulíny totiž nemohol vydať časopis pod vlastným menom, tak to urobil ctižiadostivý mladý Ján N. Bobula “už i pre slávu". Po vyjdení prvého čísla vláda zakázala ďalšie vydávanie Jánošíka, ako “poburujúceho a revolučného spisu".
Čo dalo vládnucej triede podnet k zastaveniu toho grajciarového ľudového časopisu? Príčinou bol jeho najobsiahlejší článok “O Jánošíkovi" s podtitulom: Rozhovor kompánov s ovčiarmi pri kolibe. Sama Jánošíkova osobnosť tu je len zámienkou na podanie populárneho výkladu politiky slovenského národného hnutia, propagovanie slovanskej vzájomnosti, zdôrazňovanie pokrokových tradícií Veľkomoravskej ríše, z ktorej vzdelanosti a kultúry, ako sa tu zdôrazňuje, čerpali hlavne maďarské kmene pri vytváraní uhorského štátu. Paulíny, lebo on bol nepochybne autorom tohto článku, tu takto charakterizuje postavenie chudobných slovenských poddaných roľníkov: “Sedliak bol horší od hoväda. Robil, platil, mozoľoval, hrdloval sa pre druhého, nemal ničoho a ešte i biedu trpel – i trýznený bol bez príčiny jedine za to, že ako sedliak prišiel na ten svet".
Autor tu vášnivo obhajoval zásadu skutočnej rovnosti medzi ľuďmi a ostro polemizoval s oficiálnou propagandou vládnucej triedy, ktorá pripisovala zrušenie poddanstva roku 1848 dobrej vôli privilegovaných vrstiev.
Tvrdil tu tiež, v súlade so skutočnosťou, že „zemanskí zákonodarci“ odhlasovali zrušenie poddanstva „bojac sa…že ľud sám, ako voľakedy pred tristo rokmi zase oprobuje zvrhnúť z krku to jarmo staré, čo by sa aj neomylne bolo stalo“. (Išlo o Dóžovo povstanie z roku 1514.) Práve tu charakterizoval Jánošíka ako hrdinu chudobného ľudu a nezmieriteľného odporcu bohatej šľachty, ktorý “príde ešte raz a potom že nám bude dobre, ako nám nikdy nebolo!". Vhodným doplnkom textu o Jánošíkovi boli aj drevoryty s výjavmi, ako šľachta “bráni slovenský ľud", t. j. vozí sa po ňom bránami, ako aj obraz palicovania poddaných na dereši. Paulíny tu nepriamo vyzýval k radikálnemu postupu pri vydobýjaní sociálnych požiadaviek ľudu, odmietal odnárodňovanie a žiadal nacionálnu rovnoprávnosť v Uhorsku. Jeho nekompromisná kritika súčasných pomerov preto nemohla byť vládnucej triede po chuti.
Literárne časopisy.
Ján N. Bobula aj po neúspechu s Jánošíkom naďalej pokračoval v novinárskej činnosti. Napred bol spolupracovníkom Pešťbudínskych vedomostí (r. 1863 – 65) a potom (r. 1865 – 66) vydavateľom a redaktorom “mravnozábavného mládeži venovaného časopisu" Junoš. Časopis začal vychádzať z podnetu slovenských vysokoškolákov v Pešti. Mal literárne zameranie. Súčasne mal nahrádzať rôzne dovtedy vychádzajúce rukopisné literárne zábavníky slovenských študentov v Pešti, vo Viedni, v Bratislave a v iných, hlavne v stredných školách na Slovensku. Počas celej doby existencie ho redigoval Ján N. Bobula, ktorému len krátky čas v tom pomáhal vysokoškolák J. Pálka. Junoš sa stal vlastne neoficiálnym tlačovým orgánom peštianskej Československej besedy – samovzdelávajúceho krúžku slovenskej študujúcej mládeže. Okolo jeho redakcie sa sústredili aj ostatné významné spolky slovenskej študujúcej mládeže v Banskej Bystrici, v Liptovskom Mikuláši, v Levoči a inde. Okrem hlavného redaktora Ján N. Bobulu rozhodoval o vedení časopisu aj osobitný šesťčlenný výbor Československej besedy v Pešti.
Junoš, ktorý mal motto: “Viribus unitis" (spoločnými silami), vychádzal roku 1865 – 66 nepravidelne, zhruba každých štyri-päť týždňov na šestnástich, alebo na dvadsiatich stranách. Jeho posledné číslo vyšlo 19. júla 1866. Časopis zanikol pre nedostatok predplatiteľov, hoci na začiatku svojej existencie mal 263 predplatiteľov a štyridsať dopisovateľov, čo bolo pre takýto študentský literárny časopis nesporne úspechom. Medzi jeho spolupracovníkov patrili Andrej Trúchly-Sytniansky, A. P. Bulla, M. Zniovsky, M. Dumný, J. F. Fábry, T. R. Klimo, J. Slotta, J. K. Porubský, Ž. Z. Žambokrety, J. Hlaváč, M. R. Kiss, Pavel Šuška, J. Pálka a iní vysokoškoláci a stredoškoláci. Umelecká úroveň prózy a poézie tu publikovanej nebola vysoká. Témou skladieb bývala šťastná, či sklamaná láska k žene, k vlasti, k národu. Autori sa často dovolávali revolučných tradícií štúrovskej generácie, ale ani zďaleka nemali jej revolučnosť. Len zriedkavo sa v Junošovi objavovali vedeckopopulárne príspevky, napr. “Či Slovensko bolo Bielochorvátsko" napísané podľa príkladu Fr. V. Sasinka. Väčšiu hodnotu ako literárne príspevky mali ostatné rubriky časopisu: Literárne a umelecké správy, Drobnosti, Dopisy, a Listáreň. Nájdeme tu aj cenné údaje o nových slovenských a českých knihách, ako aj správy o podujatiach Matice slovenskej, ba aj o kultúrnych problémoch v susednom Poľsku a Nemecku.
Ukazuje to na dobrú informovanosť Junoša i na to, že jeho redaktori pozorne sledovali publicistiku slovanských národov. Za pokrokovú možno tiež považovať snahu vedenia tohto tlačového orgánu a upevňovania spolupráce českej a slovenskej mládeže. Junoš zostáva až do našich dní vzácnym dokladom účinkovania slovenských študentských spolkov ako aj kultúrnych záujmov mládeže v šesťdesiatych rokoch minulého storočia.
Časopisom pre umeleckú literatúru, literárnu vedu a kritiku – mala sa stať Slovesnosť – príloha k Cyrillovi a Methodovi, ktorá vychádzala v rokoch 1863 – 65 v skalickej škarniclovskej tlačiarni raz za 16 dní. Jej vydavateľom a redaktorom bol Andrej Radlinský a spoluredaktorom Fr. V. Sasinek. Radlinský sa však venoval vedeniu časopisu Cyrill a Method, pričom Slovesnosť prenechal úplne agilnému Sasinkovi, ktorý ju v zmysle svojich vyhranených záujmov pretvoril prevažne na časopis venovaný historiografii, ale aj pomocným historickým disciplínam, hlavne diplomatike a genealógii. Časopis okrem odťažitej cirkevnej histórie prinášal aj vlastné príspevky Sasinkove a jeho spolupracovníkov o Veľkomoravskej ríši, o dejinách Uhorska a o slovanských vzťahoch. V týchto materiáloch sa snažili dokazovať autochtonnosť Slovákov na ich dnešnom etnickom území, vplyv ich kultúry na vznikajúci uhorský štát, ba aj na veľké zásluhy slovanských národov na rozvoj európskeho vzdelania. Sasinek sa v Letopise Matice slovenskej, ale aj v Slovesnosti, veľmi často púšťal do zdĺhavých polemík s maďarskými buržoáznymi historikmi, ktorí podliehali šovinistickým tendenciám a skresľovali slovanské dejiny. Sám však trpel podobnými chybami, aj keď si to nechcel priznať.
Práve tieto i podobné Sasinkove národnoobranné historické príspevky boli vystavené novým a novým útokom nielen zo strany maďarských historikov, ale aj politikov, ktorí ich dokonca uvádzali ako jeden z dôvodov likvidácie Matice slovenskej. Výslovne sa o tom hovorí aj v osobitnom úradnom rozkaze ministerského predsedu Kolomana Tiszu: “Spolok Slovenská matica", ako poburujúca politická strana pod menom a firmou spolku v záujme protivlasteneckej slovanskej propagandy účinkoval a že jeho účinkovanie malo úplný politický ráz a výlučne ta smerovalo, aby sa krajanský dejepis falšoval, aby sa aj v samých ním vydávaných školských knihách protivlastenecké falošné náuky rozširovali".
V Slovesnosti sa však nájdu aj cenné, hlavne literárnohistorické štúdie o Martinovi Hamuljakovi, Jánovi Čaplovičovi, Vukovi Štefanovičovi Karadžicovi a o iných autoroch, literárno-historické úvahy Jakuba Grajchmana o próze a o poézii, ako aj bystré a aktuálne názory Pavla Hečku o príčinách slovenského odrodilstva. Cenné sú tiež anotované bibliografické Prehľady slovenských časopisov, Prezor slovanských kníh, ako aj oznamy o knižných novinkách.
Sasinkovi sa časom podarilo získať za stálych spolupracovníkov časopisu J. P. Bellu, Hýroša, Jonáša Záborského a Petra Kellnera-Hostinského, ale ani tak nemohol zo Slovesnosti vytvoriť skutočne dobrý a všestranný časopis, venovaný literatúre a histórii. Slovesnosť tak v porovnaní s Letopisom Matice slovenskej zostala len druhoradým historickým časopisom, ktorý nezískal dostatočný počet odberateľov a spolupracovníkov už aj preto, lebo zanedbával aktuálne problémy slovenskej literatúry a kultúry.
V matičných rokoch dochádza na Slovensku aj k zakladaniu literárnych časopisov nového typu, v ktorých vyvodiace postavenie mala ilustrácia, bohatá grafická úprava, užívanie rámčekov, rôznych typov písma a pod. Vznikajú podľa príkladu českej, maďarskej a nemeckej “zábavnej tlače". Ich ťažiskom bývala próza, poézia, literárna história i kritika, ale prinášajú aj zábavné a cestopisné príspevky o “exotických krajoch", ba aj senzačné príhody preberané z cudzojazyčnej tlače. Taký bol hlavne Sokol – “obrázkový časopis pre zábavu, krásno, umenie, vedy a literatúru", ktorý začal v Budapešti roku 1862 vydávať Viliam Paulíny-Tóth raz dva týždne na 24 stranách. Od 30. júna 1863 až do konca roku 1869 Sokol vychádzal v škarniclovskej tlačiarni v Skalici.
Roku 1862 mal osobitnú notovanú prílohu Hlahol a v rokoch 1867 – 68 prílohu divadelných hier Jonáša Záborského. Sokol prinášal básne, povesti, rozpravy, životopisy a “podobizne". V menšej miere tu bývali príspevky z dejepisu, zo zemepisu, z prírodopisu i z národopisu, ako aj drobné správy z domova a zo sveta. (Duch a ruch národný.) Cenné boli hlavne memoárové príspevky zaslúžilých národovcov, akými boli napr. J. M. Hurban, Štefan Moyzes a iní. Paulíny-Tóth sa snažil v Sokole systematicky uverejňovať aj preklady z ruských básnikov S. T. Aksanova, A. S. Chomjakova, no aj zo srbskej ľudovej poézie. Redaktor Sokola ladil svoj časopis vždy “zábavne", pričom sa vyhýbal náročnejším vedecko-teoretickým príspevkom, ako aj vedeckoteoretickému štýlu a citovaniu prameňov a literatúry.
Medzi najhodnotnejšie príspevky Sokola patria životopisné portréty Martina Hamuljaka, Nathana Petiana, Sama Chalupku, Samuela Tomášika, Alexandra Rudnaya, Michala Miloslava Hodžu a iných významných predstaviteľov slovenského národného hnutia. Veľkú cenu malo aj zverejňovanie korešpondencie popredných národovcov. Tematika tohto časopisu bola veľmi široká, pretože musel súčasne plniť úlohu literárneho, populárnovedeckého, ako aj zábavného časopisu. Z toho vyplývajú aj jeho príspevky veľmi rozdielnej úrovne. Redaktor však napodiv vedel dosť dobre zladiť tento materiál často preberaný aj z cudzích prameňov a vytvoriť časopis obľúbený, hlavne medzi slovenskými vzdelaneckými vrstvami.
Keď Paulíny-Tóth “zaujatý politickými, cirkevnými a inými súrnymi prácami", nemohol ďalej literárny časopis vydávať, podujal sa na túto úlohu popredný slovenský spisovateľ Ján Kalinčiak, ktorý v tejto dobe ako penzionovaný riaditeľ tešínskeho gymnázia prešiel do Martina. Roku 1870 začal v tomto meste raz do mesiaca vydávať Orol – časopis pre zábavu a poučenie, od roku 1873 (IV. roč.) – obrázkový časopis pre zábavu a poučenie. Jeho spoluredaktorom bol Andrej Trúchly-Sytniansky, ktorý sa však koncom marca 1878 musel s redakciou Orla proti vlastnej vôli rozlúčiť, ako o tom aj sám v Orle napísal: “Odstupujem nútený nepredvídanými, mimo mojej vôli a sily ležiacimi okolnosťami". Išlo tu o priamy zákaz nadriadeného biskupa Sytnianskemu redigovať slovenský časopis. Aj to bol jeden z mnohých prejavov protislovenského postoja vysokého katolíckeho kléru.
Po niekoľkomesačnej prestávke od nedobrovoľného odchodu Sytnianskeho sa 15. júna 1878 jeho vedenia chytil Mikuláš Štefan Ferienčík za spolupráce so S. J. Zachejom. Orol mal viacej prispievateľov ako Sokol, hlavne medzi slovenskými spisovateľmi a básnikmi, čo nepochybne súviselo aj s rozvojom slovenskej literatúry. Tento proces vývoja slovenských literárnych časopisov dosiahol začiatkom osemdesiatych rokov minulého storočia svoj zenit založením najdlhšie vychádzajúceho slovenského časopisu – Slovenských pohľadov.
Do matičného odboja spadajú aj pokusy o vydávanie slovenských detských časopisov. Roku 1864 začal v Novom Sade Jozef Podhradský vydávať Slávika s podtitulom “Noviny pre slovenské dietky, pre obveselenie a zošľachtenie srdca" raz za dva mesiace. V tomto roku vychádzal spolu so Zorničkou s podtitulom: “List pre slovenských mládencov a panny, pre obveselenie a zošľachtenie srdca". Nasledujúceho roku vyšlo iba jedno číslo Slávika. Pravda začiatky slovenského časopisectva pre deti sú staršieho dáta. Veď už v rokoch 1846 – 47 vyšli v Levoči dva ročníky Zorničky – Zábavníka pre dietky, zásluhou nadšených mladých štúrovcov Augusta H. Škultétyho a Jonatana Čipkaya.
Satiricko-humoristické časopisy.
V matičnej dobe vzniká v slovenskom novinárstve nový typ tlačových orgánov – satiricko-humoristické časopisy. Tieto časopisy mali výrazne politické zameranie. Mohli dokonca prinášať, či už v alegorickej forme, alebo aj priamo, oveľa ostrejšiu kritiku vládnucej triedy, jej protinárodnej a protiľudovej politiky, ako si to mohli dovoliť výslovne politické Pešťbudínske vedomosti, Bobulove Slovenské noviny i martinské Národné noviny. Satirické časopisy síce tiež podliehali cenzúre a ich vydavatelia boli vystavení rôznym represáliám, tlačovým pravotám a pokutám, no tieto boli predsa len miernejšie, ako tomu bolo za články v politických novinách. Časopisy orientované na humor a satiru dosiahli veľmi rýchlo úspech medzi našimi čitateľmi. Napr. prvý slovenský humoristický časopis Černokňažník mal roku 1861 okolo 900 predplatiteľov. Aj keď počet jeho predplatiteľov v nasledujúcich rokoch klesol na 300, predsa aj naďalej patril medzi najpopulárnejšie slovenské časopisy už aj preto, lebo každé jeho číslo kolovalo medzi mnohými čitateľmi.
S prvým slovenským humoristickým časopisom je nerozlučne spojená osobnosť Viliama Paulínyho-Tótha, o ktorom sa vyslovil František Votruba, že “bol humorista od rodu, založením povahy s rozprávateľskou chuťou a pasiou, so zmyslom pre smiešne stránky životných dejov, povahy ľudí a situácií." Bol to dobrý novinár, ktorý mal zmysel pre aktuálne potreby života. Vidieť to aj z jeho redakčnej praxe, z jeho mnohostranných spôsobov spracovávania materiálu i z jeho štylistiky, za čo mu právom patrí titul jedného z tvorcov slovenského fejtónu. Paulíny-Tóth už v mladosti získal novinárske skúsenosti, ako dopisovateľ štúrovských Slovenských národných novín a Orla tatranského. Ako popredná osobnosť slovenského národného hnutia pripravoval vydanie Pešťbudínskych vedomostí. Od roku 1867 bol podpredsedom Matice slovenskej a v rokoch 1869 – 72 po Ľudovítovi Štúrovi aj druhým slovenským poslancom v uhorskom sneme.
Necelý rok po vyjdení prvého čísla Černokňažníka, ktorý roku 1861 vychádzal v Budíne ako týždenník, začal, ako sme spomínali, vydávať aj Sokol. Černokňažník v ďalších rokoch vychádzal raz za desať dní a v poslednej dobe svojej existencie ako dvojtýždenník. 21. júla 1863 Paulíny-Tóth preniesol jeho redakciu z Budína do Skalice, kde 21. decembra 1864 zanikol. Paulíny-Tóth sa však ani po jeho zániku nevzdal novinárskej činnosti a v rokoch 1871 – 1874 bol zodpovedným redaktorom martinských Národných novín.
Černokňažník bol veľmi pohotový a bojový časopis, hoci veľkú časť priestoru v ňom bol nútený vypĺňať sám jeho vydavateľ a redaktor. Jeho humor a satira bývali aktuálne, bojové a patrične tendenčné. Černokňažník nič neodpustil maďarskej reakčnej šľachte, ale ani odnárodneným slovenským zemanom a inteligencii. Už na začiatku vydávania svojho časopisu Paulíny sa osvedčil, že “Černokňažníkova úloha je slobodomyseľne písať, teda nie proti židom, ale za emancipáciu a rovnoprávnosť všetkých národností".
Paulínymu sa podarilo za dopisovateľov ilustrovaného Černokňažníka získať popredných slovenských spisovateľov: Gustáva Zechentera-Laskomerského, Jonáša Záborského, J. M. Hurbana, Daniela Bacháta-Dumného, Samuela Chalupku, Samuela Godru, Jána Mallého-Dusarova, Andreja Seberínyho, Ladislava Paulínyho, Petra i Jána Bellu a iných. Vyvodiace postavenie tu už mal okrem Jána Mallého-Dusarova aj Svetozár Hurban Vajanský. V dobe, keď Černokňažník vychádzal v Pešti, Paulínymu pomáhala aj akási redakčná rada, v ktorej bol Ján Francisci, Ján Palárik, Jozef K. Viktorin a J.Podhradský. Černokňažník bol nesporne moderným satirickým časopisom, ktorý sa vyrovnal svojim zahraničným predlohám, ba miestami ich aj predstihol. Mal bojové sociálne zameranie a nebojácne bránil slovenské národné práva, za čo bol vystavený častým pokutám, ako aj konfiškácii jednotlivých čísel. Paulínyho časopis svojou bojovnosťou a vysokou novinárskou úrovňou podstatne ovplyvnil verejnú mienku v našich krajoch. Stal sa tiež vzorom pre ďalších redaktorov a vydavateľov satiricko-humoristických časopisov na Slovensku v druhej polovici minulého storočia.
Slušnú grafickú úpravu, pestrú tematiku, ktorá však nedosahovala úroveň Černokňažníka, mal ďalší “humoristický ilustrovaný časopis" Ježibaba, ktorého prvý ročník (v školskom roku 1871/72), vydával Ján N. Bobula so svojou skupinou v tlačiarni Minervy v Pešti. Ako redaktor (Ján N. Bobula) bol v tiráži časopisu uvedený Ježibábeľ a ako vydavateľ Lokteš z Loktibrady. Jeho prvé číslo vyšlo v novembri roku 1871 a posledné v októbri nasledujúceho roku. Spočiatku to bol mesačník, ktorý však od štvrtého čísla premenili na týždenník preto, aby ho Bobula mohol čo najlepšie využívať pre svoju volebnú kampaň do uhorského snemu, na pranierovanie nezákonných praktík vo volebnom boji užívaných maďarskými vládnucimi vrstvami. V súvislosti s touto akciou uverejnil Bobula v Ježibabe nasledujúce oznámenie: „Žijeme také časy, že všetko pokračuje teraz pred voľbami. Celé maďarstvo hornouhorské bude napomáhať slovami všetky oprávnené žiadosti národa slovenského – za tri mesiace totižto dokiaľ sa voľby prevedú. Nesmieme tedy ani my zaostať. Musíme pokročiť tiež – dokiaľ sa voľby neminú…Z tej príčiny bude Ježibaba vychodiť každý týždeň raz pred časom volieb. Po voľbách, keď nás národ zvolí do snemu, môžeme aj prestať sľubovať“. Bobula však v týchto voľbách tak, ako aj iní slovenskí kandidáti do snemu, vinou politických machinácií a teroru maďarskej vládnucej triedy, prepadol.
Prvé tri čísla Ježibaby vyšli na šestnástich, ostatné na štyroch stranách. Časopis bol pasívny a jeho schodok hradil sám Bobula v nádeji, že mu získa priazeň slovenských voličov a pomôže mu získať vytúžené miesto v peštianskom parlamente. Ani tento časopis nemal ustálených rubrík a v porovnaní s Paulínyho Černokňažníkom stál nižšie. Bobula ho využíval hlavne na útoky proti svojim odporcom vo voľbách, na pranierovanie nezákonných praktík a volebných machinácií vedenia hlavných politických strán v krajine, kolaborovania slovenských odrodilcov i kupovanie hlasov za pálenku.
Je však pritom zaujímavé, že Bobulov satirický časopis neútočil proti národniarskemu krídlu slovenského národného hnutia, ani s ním nepolemizoval, hoci predtým dlhé mesiace trvali ostré spory medzi Slovenskými a Národnými novinami. Vyplýva to zo snáh vedenia oboch krídel slovenskej buržoázie, ktorá sa práve v rokoch 1871 – 72 začala stretávať na spoločnej platforme a navonok propagovala dohodu, aj keď tajne pripravovala ďalšie intrigy. Diferencujú sa však naďalej v názoroch na spojencov. Národniarske krídlo sa od roku 1870 začína prikláňať k tej časti snemovej ľavice, ktorú reprezentoval Jókaiho časopis Hon – navonok zmierlivý k národnostiam. Tento príklon podstatne ovplyvnil k lepšiemu práve Viliam Paulíny-Tóth, ktorý po zvolení za poslanca sa stal členom ľavičiarskeho klubu.
Po štvorročných pokusoch o spoluprácu s maďarskými buržoáznymi a šľachtickými politikmi vydáva Ján N. Bobula takéto svedectvo: “Nás všade oklamali. Všetky možné strany maďarské, od Andrássyho počnúc, činili nám sľuby na vyplnenie našich spravodlivých požiadaviek, lež ani jedna nesplnila svoj sľub". Preto aj v satirickej Ježibabe Bobula odrádzal voličov od vodcov rôznych maďarských reakčných politických strán, ktorých predstaviteľmi boli Just a Tisza. V siedmom čísle prvého ročníka Ježibaby je obraz bezradného voliča, ktorý odmieta jednu i druhú stranu a osvedčuje sa, že pôjde vlastnou rovnou cestou, pod ktorou Bobula a jeho stúpenci mysleli Novú školu slovenskú. Vo “volebných číslach" Ježibaby sa priamo stereotypne opakujú Bobulove články proti podvodnej volebnej kampani a kupovaniu hlasov vládnymi politickými stranami, ale aj nekritické vychvaľovanie kandidátov Novej školy slovenskej a predovšetkým jeho vlastnej osoby.
Príspevky v časopise bývali nepodpísané a my sa len z ich kontextu môžeme domnievať, že ich autorom je alebo sám Ján N. Bobula, alebo niektorí z jeho blízkych spolupracovníkov. Treba priznať, že v tejto dobe, napriek hustej periodicite, časopis strácal úroveň i spojenie s politickým a spoločenským životom v slovenských krajoch. Preto, keď napriek veľkej Bobulovej agitácii vo voľbách zvíťazil kandidát vládnej strany Trajčík, ktorý dával voličom zadarmo piť a ich aj podplácal, dal sa očakávať skorý zánik Ježibaby. A skutočne. V sedemnástom čísle prvého ročníka vyšlo toto oznámenie: „Vysokoslávne odberateľstvo uzavrelo neráčiť predplatky posielať. A naša vysokovážená rada uzavrela nevydať žiaden numer, dokiaľ sa dlžoby nevyplatia….Denique nie je to žiaden špás, keď vyše polovice vysokoslávneho odberateľstva sa obživuje našou Ježibabou a bôrg a už aby sa Ježibaba na bôrg rozdávala, že holt predsa každý nahliadne, že to nemožné…“. Domnievame sa však, že skutočným dôvodom zániku časopisu nebol nedostatok finančných prostriedkov vydavateľa, ale jeho sklamané politické ambície.
V duchu Černokňažníka Viliama Paulínyho-Tótha bol vedený aj ďalší “humoristicko-satiričný ilustrovaný časopis"- Rarášek s podtitulom: Humoristicko-satirický list". Vychádzal od 1. októbra 1870 v Martine raz do mesiaca. Zanikol na začiatku svojho piateho ročníka roku 1875. Jeho vydavateľom a redaktorom bol Andrej Černiansky (Monte Čerigo) a to od začiatku roku 1874, keď ho prebral M. A. Špánik. Časopis bol určený širokým ľudovým vrstvám a jeho redaktor v ňom v rubrikách Hlásnik a Rarášek glosoval vnútropolitické a zahraničné udalosti. Rarášek zvádzal nebojácne národnoobranné boje v dobe zvýšeného ohrozenia slovenských kultúrnych ustanovizní. Kritizoval potom zlopovestného maďarizátora a úhlavného nepriateľa Slovákov, zvolenského podžupana Bélu Grünwalda, banskobystrické odnárodňujúce noviny Svornosť redigované Karolom Kubányim, ale aj Novú školu slovenskú a jej reprezentanta Jána N. Bobulu.
Priamym pokračovaním tohto tlačového orgánu bol humoristickosatirický časopis Rarach – ktorý takisto vydával M. A. Špánik v Martine v Kníhtlačiarskom účastinárskom spolku. Časopis vychádzal raz mesačne na 24-roch stranách. Vyšlo však z neho len šesť čísel. Mal síce veľký formát (23 – ), no dosť slabú úroveň. Slabé boli aj jeho karikatúry i celková grafická úprava, takže sa nevyrovnal predchádzajúcim dvom humoristickým časopisom. Súvisí to aj s osobou M. A. Špánika, ktorý nemal väčšie literárne ambície a nebol ani dobrým novinárom. Napriek tomu, že išlo o humoristický časopis, nájdeme tu práve v osudnom roku 1875, keď bolo treba toľko povzbudzovania a nekompromisného boja proti vládnucej triede, príspevky, ktoré napáchli väčším pesimizmom a bezradnosťou, ako tomu bolo pri článkoch v Národných, či v Bobulových Slovenských novinách. Už začiatok bol v tomto humoristickom časopise pesimistický: „Čo nezmárnil rok 1874, to bude boriť rok 1875…. Slováci dostali rád železnej palice“. Na inom mieste sa takto charakterizoval „spravodlivý vzťah vlády k slovenskému národu“: „Že vraj nám nemerajú rovnakou mierou? Hm! Katolíkom skazili vyššie gymnázium a preparandiu v B. Bystrici a nižšie gymnázium v Kláštore; evanjelikom vyššie gymnázium a preparandiu vo Veľkej Revúci a nižšie gymnázium v T. Sv. Martine“.
Rarach pranieroval “turecké hospodárenie" v Uhorsku, falošné sľuby národnostiam v peštianskom parlamente, ale hlavne podvodnú a protiľudovú politiku ministerského predsedu Tiszu a ministra školstva Treforta. Časopis však väčšinu miesta venoval polemikám s banskobystrickou odnárodňovanou Svornosťou s “tetkou Srsťou" – (ako ju všeobecne v slovenskej tlači nazývali). Nemilosrdne kritizoval pomaďarčených zemanov – predstaviteľov stoličného zriadenia v slovenských krajoch, ktorí boli reprezentantmi a iniciátormi najhrubších útokov proti slovenskému národnému hnutiu. Ukázal, aké veľké sumy venovala vláda na knižnicu maďarskej Akadémie, na maďarské vedecké spolky i na podporu maďarskej národnej literatúry, pričom na Maticu slovenskú, na naše gymnázia i na rozvoj slovenskej umeleckej literatúry nedala ani grajciar.
A. M. Špánik v tejto dobe, rovnako ako o rok neskôr Jozef M. Hurban, začal demonštratívne zdôrazňovať politickú silu československej spolupráce, ktorá sa mala stať bariérou proti bezohľadnému potláčaniu slovenských nacionálnych i sociálnych požiadaviek: “Jsme jedna krev! V jeden šík postav se v mužný, Slovák-Čech v bratský kruh, život nastáva nám družný, obejmi zde druha druh!" – tak sa písalo v posledných číslach Raracha. Práve v nich nachádzame aj veľa príspevkov českých dopisovateľov, ktorí bránili náš národ pred surovým odnárodňovaním a pred teroristickými akciami maďarskej vlády a propagovali česko-slovenskú spoluprácu. To mala byť aj odpoveď maďarskej vláde na jej brutálnu likvidáciu slovenských kultúrnych ústavov a na mohutnú propagandistickú vlnu proti slovenskému národnému hnutiu vôbec. Spojená sila a jednota Čechov a Slovákov mala ju varovať pred stupňovaním teroru a ukázať na nezlomnosť vodcov slovenského ľudu.
Koncom roku 1875 však Špánik bez bližšieho vysvetlenia zastavil vydávanie svojho útočného satirického časopisu. Pravdepodobne aj on sa stal obeťou stupňujúceho sa teroru vládnucej triedy, ktorá dokázala odstrániť z cesty tento nepohodlný tlačový orgán a jeho vydavateľa. Slovenské noviny a časopisy v posledných mesiacoch 1875-roku podliehali bezradnosti a pesimizmu. Len pomaly a veľmi ťažko hľadali z tejto slepej uličky východisko a nový, lepší politický program.
Slovenské novinárstvo v matičnej dobe, v porovnaní s predchádzajúcim obdobím bachovského absolutizmu sa rozrástlo čo do počtu vychádzajúcich periodík, ale aj do ich druhov a tematického rozvrstvenia. Zlepšila a zmodernizovala sa ich grafická úprava a ilustrácie – to sa týka hlavne satirických a literárnych časopisov. Tak sa aj podarilo zmenšiť kvalitatívny predstih súdobej maďarskej a nemeckej tlače v Uhorsku pred slovenskou, ako aj ju zmodernizovať. Pozoruhodné je aj udomácňovanie novších a do tých čias v slovenskej tlači len ojedinelo používaných novinových žánrových foriem, medzi ktorými vyvodil fejtón (besednica), otláčaný hlavne v Pešťbudínskych vedomostiach, ale aj v Bobulových Slovenských novinách. Zásluhou redaktorov satirických časopisov sa začali vtedy u nás v hojnejšej miere používať aj krátke beletristické formy – akými boli napr. noveletka, arabeska, ba aj satirické “žihadlice" Jonáša Záborského.
V ľudovýchovných a v satirických časopisoch (Národný hlásnik, Černokňažník…) sa ešte stále, hlavne kvôli menej školeným dedinským čitateľom, nachádzajú články zostavené z dialógov medzi predstaviteľmi inteligencie a roľníkmi, ktoré mali výrazné, tendenčné politické poslanie. Propagovali hlavne politické akcie slovenskej buržoázie, dovolávali sa zakladania a vedenia ľudovýchovných, či hospodárskych spolkov a bránili naše národné hnutie pred stupňujúcimi sa vlnami maďarizácie. Tieto formy popularizácie a propagácie boli však už v rokoch 1863 – 1875 značne zastarané, primitívne, ba až naivné, preto ich vyspelejší čitatelia odsudzovali. Slovenskí redaktori sa ich postupne zbavovali a nahradzovali ich kultivovanejšími a menej vtieravými článkami.
Konzervatívne formy redigovania novinového materiálu sa prejavili aj pri publikovaní listov dopisovateľov v ich doslovnom, alebo v takmer doslovnom znení. Redakcia síce v poznámkach pod čiarou ich komentovala, alebo sa ohradzovala proti ich pomýleným, či úplne nesprávnym názorom, ale rovnako, ako tomu bolo v slovenských novinách od konca osemnásteho storočia, do textu týchto listov nezasahovala. Tak sa aj mohlo stať, že hlavne v politických novinách vychádzalo veľa listov dopisovateľov, obsahujúcich málo hodnotné, ba priamo podradné a zbytočné údaje, kým závažné politické a kultúrne aktuality sa dostávali do pozadia, alebo sa o nich čitatelia vôbec nedozvedeli.
Závažným nedostatkom slovenského novinárstva v tejto dobe bol malý počet ich dopisovateľov a spolupracovníkov. Kým napr. v rokoch 1845 až 1848 sa Ľudovítovi Štúrovi podarilo zorganizovať okolo Slovenských národných novin asi päťsto dopisovateľov, počet spolupracovníkov a dopisovateľov slovenských politických novín v matičných rokoch sa odhadoval len na niekoľko desiatok. To sa priamo odrazilo aj na chudobnom spravodajstve novín zo všetkých slovenských krajov a na vážnom oslabení ich spojenia s čitateľmi. To bol tiež jeden z dôvodov nízkeho stavu predplatiteľov tejto tlače, jej neustálych finančných ťažkostí, ba aj krátkej existencie nejedného slovenského tlačového orgánu.
V matičnom období, v ktorom išlo o rozklad niekdajšej romantickej národnej koncepcie, brzdenom integračnými snahami viacerých národovcov, dochádza nielen k úpadku pokrokových politických akcií slovenskej buržoázie, ale aj k priamemu odrazu tohto rozkladného procesu v tlači. Z toho si tiež možno vysvetliť, že celková vrstva čitateľov, spolupracovníkov, dopisovateľov a predplatiteľov slovenských novín a časopisov v matičných rokoch, v porovnaní s predrevolučnými pomermi sa nijako zvlášť nerozšírila.
Zložitosť a obťažnosť tejto situácie ešte prehĺbilo výrazné rozčlenenie slovenských maloburžoáznych vrstiev, zapojených do národného hnutia, na súperiace politické tábory (Nová škola Slovenska a Stará škola Slovenska – memorandisti), ktoré boli produktom výraznej triednej diferenciácie slovenskej spoločnosti. Vnútorné rozpory týchto skupín boli ešte skomplikované ich členením na menšie krídla, či krúžky s rozdielnou politickou koncepciou. Okrem zdravého, kritického prúdu, ktorý zlikvidoval posledné ilúzie o jednotnosti a svornosti celého národného hnutia Slovákov, prinášalo toto rozčlenenie na stránky novín aj veľa osobných invektív a urážok. (Pozri napr. polemiky medzi Pešťbudínskymi vedomosťami a Slovenskými novinami). Tieto zatláčali do zabudnutia riešenie oveľa naliehavejších politických a sociálnych problémov, a tým aj nepriamo znižovali úroveň a spoločenské poslanie slovenskej periodickej tlače.
Na rozdiel od slabého domáceho spravodajstva zo slovenských krajov, týkajúceho sa problematiky nášho národného hnutia, spojeného s riešením sociálnych otázok roľníckych más i ostatných spoločenských vrstiev, v matičných rokoch sa podstatne zlepšilo hlavne spravodajstvo z parlamentu, z ministerstiev i z ostatných významných inštitúcií monarchie. Stalo sa tak hlavne zásluhou spomínanej pobočky spravodajskej kancelárie v Pešti i spravodajsky bohatých peštianskych a viedenských novín, z ktorých redaktori slovenskej periodickej tlače veľa preberali. Chybou však bolo, že slovenské novinárstvo ešte v tejto dobe, ba v devätnástom storočí vôbec, nemalo vlastný denník. Preto aj tieto správy v slovenských novinách vychádzali oneskorene a museli mať i z toho dôvodu menší spoločenský význam. Preto aj mnohí slovenskí dopisovatelia, ak chceli mať väčšiu publicitu, prispievali do inojazyčných orgánov rakúskej monarchie, ba aj do cudziny. Veľa ich príspevkov z tejto doby by sme našli aj v českej tlači, ale i v nemeckom časopise Zukunft.

</doc>
<doc id="9811" url="https://sk.wikipedia.org/wiki?curid=9811" title="Slovenské novinárstvo v dobe od likvidácie Matice slovenskej do vzniku slovenskej robotníckej tlače">
Slovenské novinárstvo v dobe od likvidácie Matice slovenskej do vzniku slovenskej robotníckej tlače

Tento článok sa zaoberá slovenským novinárstvom v dobe od likvidácie Matice Slovenskej do vzniku Slovenskej robotníckej tlače.
Slovenské obyvateľstvo vo svojom národnom a sociálnom vývoji bolo vážne poškodené nielen dôsledkami “národnej katastrofy" v rokoch 1874 – 75, kedy boli zatvorené všetky tri slovenské stredné školy i Matica slovenská, ale aj veľkou hospodárskou krízou, vysťahovalectvom, narastaním nezamestnanosti i epidémiou cholery. Surovým nacionálnym útlakom, pomaďarčovaním národností v Uhorsku bola poznačená doba vlády ministerského predsedu Kálmana Tiszu (1875 – 1890), ktorý s osobitnou bezohľadnosťou prenasledoval hlavne Slovákov a ich národný život.
Slovenská buržoázia v tejto dobe zostávala ešte pri malovýrobe, bola hospodársky zaostalá a prejavovala aj konzervatívnosť v chápaní spoločenských otázok. Po roku 1880 začína sa v Uhorsku určitý rozvoj priemyselného podnikania, a to aj za štátnej podpory na základe prvého uhorského zákona na rozvoj priemyslu z roku 1881 (článok 44). Maďarská vládnuca trieda však aj tento zákon využívala vo svoj prospech presadzovaním diskriminačnej politiky proti hospodárskemu podnikaniu slovenskej buržoázie.
V takýchto sťažených podmienkach sociálneho i nacionálneho útlaku sa len pomaly rozvíjalo slovenské novinárstvo. Jeho strediskom aj naďalej zostáva Turč. Sv. Martin – centrum slovenského národného života, v ktorom sa aj po likvidácii Matice sústreďovali slovenské kultúrne a spoločenské ustanovizne i redakcie novín a časopisov. Jeho malomestské prostredie však nemalo priaznivý vplyv na modernizáciu a bohatú informovanosť týchto tlačových orgánov. Ich redakcie, vzdialené od hlavného mesta krajiny, nemohli prinášať všestranné a aktuálne spravodajstvo, a preto im po tejto stránke vážne konkurovala inojazyčná periodická tlač, hlavne medzi vzdelancami ovládajúcimi maďarčinu a nemčinu.
V Martine sa v rokoch 1876 – 96 upevnilo vedenie Slovenskej národnej strany a jej reprezentatívny orgán Národné noviny, ktoré vtedy mali vedúce postavenie v celom našom novinárstve. Dosiahli takmer 80 ročníkov, čo je skutočne v dejinách slovenského novinárstva ojedinelým zjavom. V tomto období mali predovšetkým národnoobranný charakter. Ich význam sa znásobil hlavne potom, keď zaujali v slovenskom živote monopolné postavenie po splynutí s bobulovskými Slovenskými novinami a po zániku Novej školy slovenskej. Národné noviny do 8. VIII. 1872 vydávalo Consortium Pavla Mudroňa a spol. Niektorí zo slovenských národovcov im venovali dlhé roky svojho života. Patril medzi nich napr. ich vedúci redaktor Ambro Pietor v rokoch 1874 – 1898 a 1899 – 1906, Svetozár Hurban-Vajanský /r. 1898 – 1899 a 1906 – 1916/ i Jozef Škultéty – šéfredaktor v rokoch 1916 – 1918.
Národné noviny, ani po roku 1875, ani v dvadsiatom storočí do konca prvej svetovej vojny, nemali na výške zahraničnopolitické spravodajstvo, no nedokázali si vytvoriť ani bohaté domáce spravodajstvo, čo súviselo s ich nedostatkom dopisovateľov a so slabou publicitou, hlavne medzi ľudovými vrstvami. Napriek tomu, ako hlavný reprezentant Slovenskej národnej strany, pomáhali vytvárať jej politiku. Pretože všetci významnejší redaktori Národných novín boli súčasne aj spisovateľmi, udomácnili sa v nich, a to na vysokej úrovni, beletristické novinové žánrové formy – hlavne zásluhou Viliama Paulíny- Tótha, Svetozára Hurbana Vajanského i Jozefa Škultétyho.
Národné noviny sú verným odrazom situácie v našom národnom hnutí s jeho prednosťami i dobovými obmedzeniami. (Preceňovanie úlohy rodového statkárstva, nedostatočná orientácia na roľnícke masy a robotníkov, izolačné tendencie v celouhorskom verejnom živote, neúspechy slovenských kandidátov do snemu vo volebných bojoch, nedôvera vo vlastné sily a izolácia od ľudových vrstiev, vyúsťujúca vo vyhlásení slovenskej politickej pasivity roku 1887 atď.) Rezignácia na politický boj v Uhorsku priviedla tieto noviny, po roku 1887, k orientácii na kultúrnopolitické podujatia. V priamej závislosti na vyhlásení politickej pasivity klesal aj náklad a spoločenský vplyv týchto novín. Ich náklad v tejto dobe kolísal v rozmedzí 600 – 1000 exemplárov. Národné noviny ešte roku 1898 mali iba 1200, roku 1908 asi 1000 a roku 1917 asi 600 predplatiteľov – čo bolo naskrze nedostatočné.
Národné noviny sa orientovali prevažne na inteligenciu, čomu podriadili aj výber svojho materiálu, žánrové formy aj štýl článkov. Izolovanosť martinského vedenia od politických akcií liberálnej buržoázie, roľníctva i robotníctva, hlavne koncom minulého storočia, spôsobila ich nepochopenie alebo odmietanie robotníckeho hnutia, vedeného sociálnou demokraciou v Budapešti i v Bratislave, ale aj hlasizmu, ktorého strediskom sa postupne stáva Praha, Skalica, Ružomberok i Pešť.
Aj keď doteraz nemáme dôkladne preskúmaný a zhodnotený význam Národných novín v dejinách slovenského novinárstva, možno povedať, že ich vedúcemu postaveniu v národnom hnutí, okrem spomínaných nedostatkov, vážne prekážalo ignorovanie viacerých pálčivých sociálnych a politických problémov Slovenska, Slovákov i celého Uhorska, prílišná orientácia na zahraničnú politiku, preberaním línie vyhovujúcej ruskému carizmu, zdržanlivý, ba aj zamietavý postoj k revolučnému hnutiu na území Ruska a pod.
Národné noviny sa po roku 1881 pre nedostatok predplatiteľov a chudobu svojho vydavateľstva, udržiavali za pomoci ročnej subvencie 5 000 rubľov, ktorú ich redakcii dával Slavianskij blagotovriteľnyj komitet. Suma bola zvýšená po roku 1885 zásluhou ruského slavistu Lemanského – a to po návšteve redaktorov novín Svetozára Hurbana – Vajanského a Jozefa Škultétyho v Moskve. Administrácii Národných novín ju vyplácali členovia ruského veľvyslanectva vo Viedni až do roku 1914. Silnou stránkou Národných novín boli mnohé úvodníky, besednice, estetické a historické štúdie, písané na základe intímnej znalosti témy adekvátnym štýlom.
V rokoch 1875 – 1897 vidíme odraz úpadku slovenského národného hnutia, v porovnaní s matičným obdobím, nielen v počte vydávaných novín a časopisov, ale aj v ich výške nákladu a v tematickej skladbe, a teda v konečných dôsledkoch aj v ich spoločenskej účinnosti. V tejto dobe vychádzalo spolu 43 slovenských novín a časopisov. V skutočnosti ich bolo iba 39, pretože ďalšie štyri síce vychádzali po slovensky, ale slúžili tzv. uhrofilskej myšlienke, teda boli nástrojom maďarskej vládnucej triedy na pomaďarčovanie Slovákov. V polovici osemdesiatych rokov sa počet významnejších slovenských novín a časopisov ustálil na čísle desať (roku 1884 ich bolo len osem), ale z nich len päť-šesť slúžilo záujmom slovenského národného hnutia. Okolo roku 1890 sa ich počet podstatne zvýšil. Bolo to hlavne zásluhou vysokej cirkevnej hierarchie, ktorá investovala finančné prostriedky aj na vydávanie náboženských slovenských novín a časopisov, v snahe ich prostredníctvom upevňovať medzi ľudom maďarizáciu.
Medzi odnárodňujúcimi slovenskými novinami v matičnom, ale aj v neskoršom období, vyvodila smutne známa Svornosť, ktorá vychádzala od roku 1873 v Banskej Bystrici dva razy do týždňa. Jej zodpovedným redaktorom a vydavateľom bol Karol Kubányi. Od roku 1878 vychádzala ako týždenník s podtitulom: Časopis pre politiku, školstvo a hospodárstvo. Od 4. marca 1883 Svornosť vychádzala v Trenčíne, kde aj zanikla roku 1885. Stála, ako sme spomínali, pod ideovým vplyvom duchovného otca maďarizácie na Slovensku, zvolenského podžupana Bélu Grünwalda. Svornosť viedla surovú ohováračskú kampaň proti predstaviteľom slovenského národného hnutia a bola najvýbojnejším podnecovateľom zatvorenia Matice slovenskej a troch slovenských stredných škôl, ako aj široko rozvinutej maďarizácie po roku 1875.
Priamym pokračovaním Svornosti boli Slovenské noviny pre politiku, spl. život, priemysel a hospodárstvo vychádzajúce v Budapešti v rokoch 1886/1919 tri, od druhého ročníka štyri razy do týždňa. Ich zodpovedným redaktorom bol Anton Zatopek a v rokoch 1887 až 1911 Viktor Hornyánszky. Maďarizačný tlak orientovaný už aj na ľudové vrstvy vytváral od roku 1883 hlavne Hornouhorský vzdelávací spolok (Felvidéki magyar közmüvelödési egysület) známy pod zkratkou FEMKE. Podobnú funkciu mal aj roku 1885 založený a z majetku zatvorenej Matice slovenskej vydržiavaný Uhorský kráľovský slovenský vzdelávací spolok, ktorý dostával aj vládnu podporu. Rovnako ako tieto spolky, boli aj odnárodňujúce slovenské časopisy a noviny, alebo vládou vydržiavané, subvencované, alebo inakšie podporované rozličnými výnimkami a poskytovaním výhod, ktorých sa nedostávalo slovenskej národnej periodickej tlači.
Nevyjasnenú politickú líniu oscilujúcu medzi uhrofilstvom a slovenským národným hnutím mal mesačník Františka Kabinu a B. Teodoroviča, zvaný Uhorské noviny s podtitulom: Časopis pre politiku, vedu, umenie, obchod, hospodárstvo, spoločenské záujmy a zábavu. Jeho osem čísel z roku 1883 bolo však len epizódou v dejinách slovenského novinárstva. Podobnou epizódou bol aj novinársky čin Samuela Štefanoviča – súčasníka a kritika štúrovcov, ktorý z pozície slobodomyseľnosti a demokratizmu viedol ostré polemiky s predstaviteľmi Slovenskej národnej strany. Sám roku 1887 vydal v Budapešti päť čísel "časopisu pre politiku, spoločenský život a blahobyt ľudu", zvaný Svetlo. Majiteľom a vydavateľom tohto mesačníka bol Vojtech Jeník.
Odnárodňujúce slovenské noviny a časopisy pre svoju hustú periodicitu, aktuálnosť spravodajstva boli nebezpečným konkurentom slovenskej národnej periodickej tlače, napriek tomu, že ich slovenskí národovci bagatelizovali, a vyslovovali sa o nich veľmi pohŕdavo. (Svornosť napr. volali Srsť a Hornyanszkého Slovenské noviny Slonoviny.)
Význam národných novín a časopisov sa u nás po likvidácii slovenských kultúrnych ustanovizní ešte zvýšil, pretože noviny museli nahrádzať aj mnohé organizačné úlohy. Vyčerpávali sa však čoraz viacej v národnoobranných bojoch, pričom zanedbávali iné naliehavé potreby kultúrneho i hospodárskeho života. Konzervativizmus a únikovosť do slovenského novinárstva vnášalo hlavne jedenásť náboženských časopisov, medzi ktorými vynikal Kazateľ (1873 – 1880), Kazateľňa (1880 – 1908), Pútnik Swato-Wojtešský (1887 – 1900), Kresťan (1894 – 1918), Naša nádej (1896 – 1899), Opravdový kresťan (1896 – 1901), Slovo života (1881 – 82), Stráž na Sione (1893 – 1918), Korouhev na Sionu (1878 – 1883), Sion (1876) a Cirkevné listy (1887 – 1918). Najvýznamnejšie z nich z hľadiska obrany slovenských národných požiadaviek boli aj po Hurbanovej smrti Cirkevné listy, kde sa vyskytovali aj články “svetského", nenáboženského zamerania.
V tomto období tiež pokračovala izolácia slovenského novinárstva od významných hospodárskych a politických stredísk monarchie. (Viedeň, Budapešť, Bratislava.) Redakcie novín a časopisov sa usadzujú v malých slovenských mestách (Martin, Skalica). Tento proces už začal v matičných rokoch a mal z čisto novinárskeho hľadiska závažné nedostatky. Významné postavenie si aj v tejto dobe naďalej udržiaval Martin, kde zo štyridsiatich spomínaných slovenských novín a časopisov vychádzala takmer polovica (19). Martin však po roku národnej katastrofy (1875), ani zďaleka nemohol výrazne ovplyvňovať národný život tak, ako tomu bolo v matičnej dobe. Poprední slovenskí národovci, ktorí patrili medzi jeho obyvateľov, sa snažili, pravda zbytočne, roku 1885 o obnovenie Matice slovenskej i o založenie výchovného ústavu pre dievčatá. Medzi ich významné podujatia v tejto dobe patrilo postavenie Domu v Martine roku 1889, ktorý sa nesmel pre výslovný zákaz úradov volať Národným domom. Ani augustové slávnosti, organizovanie výstavy slovenských výšiviek roku 1887, ani účinkovanie Živeny, založenej roku 1869 nemohlo nahradiť zlikvidované slovenské kultúrne ustanovizne. Napriek tomu, aj vďaka tu zotrvávajúcim redakciám slovenských novín a časopisov i vydavateľstvám, si Martin zachováva vyvodiace postavenie v slovenskom živote.
Okrem redakcií najvýznamnejších – Národných novín a Národného hlásnika, tu bola redakcia humoristického mesačníka Černokňažníka (1876 – 1900), vedená postupne Gustávom Zechenterom-Laskomerským i Jurajom Čajdom. Tu tiež v rokoch 1885 – 1897 vychádzal mesačník “pre rodičov a učiteľov" zvaný Dom a škola. Viedol ho najprv Karol Salva s Martinom Kollárom a od roku 1897 Karol Salva s Karolom Kálalom. V Martine bola tiež redakcia Orla – časopisu pre zábavu a poučenie (1870 – 1880). Po roku 1875 sa v jeho redakcii vystriedali Andrej Trúchly-Sytniansky, Mikuláš Št. Ferienčík a S. J. Zachej. Pokračovaním Orla boli Slovenské pohľady – časopisu pre literatúru, vedu, umenie a politiku (1881 – 1916; 1919-doteraz). Pohľady vychádzali prvých päť rokov raz za dva mesiace a od roku 1886 ako mesačník. Ich redaktormi boli postupne Svetozár Hurban-Vajanský a Jozef Škultéty, ak do toho nepočítame dvojmesačné redigovanie časopisu Žigmundom Paulínym-Tóthom roku 1900 miesto Jozefa Škultétyho. Z ostatných novín a časopisov v tejto dobe vychádzajúcich v Martine spomenieme ešte Cirkevné listy (1887 – 88), Nový priateľ ľudu (1881), Obzor (1883 – 1886), Priateľ dietok (1887), Sion (1876), Slovo života (1881 – 2). V Martine sa len tlačili Stráž na Sione (1893), Včelka (1878 – 1883), Veselé listy (1877) a Zora (1876).
Vedľa politických Národných novín mal v Martine významné postavenie Národný hlásnik (1868 – 1914), ktorý bol popri Národných novinách a Slovenských pohľadoch najdlhšie vychádzajúcim slovenským tlačovým orgánom. Po roku 1875 vychádzal ako mesačník za redakcie Mikuláša Št. Ferienčíka a Samuela J. Zacheja. Po Ferienčíkovej smrti, od 5. marca 1881 jeho zodpovedným redaktorom a vydavateľom bol Ambro Pietor a od 5. XII. 1898 Andrej Halaša, pričom majiteľom a vydavateľom zostal naďalej Ambro Pietor. Národný hlásnik od 15. marca 1897 vychádzal ako dvojtýždenník a od začiatku roku 1911 ako týždenník. Po smrti Ambra Pietora, ktorý súčasne pracoval aj v redakcii Národných novín, sa stal jeho redaktorom syn Miloš Pietor, ktorý sa roku 1907 postaral o rozšírenie jeho rozsahu i obsahu. Keď sa stali noviny týždenníkom, bol spoluredaktorom /spolupracovníkom/ Miloša Pietora dr. Milan Ivanka, Jozef Gregor-Tajovský, dr. August Ráth, dr. Ivan Dérer. Od 24. júla 1914 zodpovedným redaktorom Národného hlásnika bol Jozef Gregor-Tajovský, ktorý ho viedol v radikálnom, protivojnovom duchu, pravda, len veľmi krátko.
Národný hlásnik bol medzi slovenskými čitateľmi dosť obľúbený. Roku 1898 mal napr. 2500 predplatiteľov, čo bolo na naše pomery úspechom. Veď v tom istom čase mali Národné noviny len 1200 predplatiteľov. O tento úspech sa pričinil hlavne Ambro Pietor, s ktorým vtedy spolupracovali Juraj Čajda, Jozef Škultéty i Svetozár Hurban-Vajanský. Národný hlásnik bol tematicky dosť bohatý. Jeho najvýznamnejšími rubrikami boli: 
Čo nového doma? Čo nového vo svete? Chýrnik, Dobré rady pre dom a hospodárstvo a Dopisy.
Tu vychádzali aj poviedky slovenských spisovateľov i preklady hlavne z poľštiny a z chorvátštiny. Nedostatkom novín bola ich zriedkavá periodicita, zastarané spravodajstvo a konzervativizmus, typický pre vedenie Slovenskej národnej strany koncom minulého storočia.
Na slovenských dedinách sa hojne čítal aj Obzor s podtitulom Noviny pre hospodárstvo, remeslo a domáci život, ktorý za Lichardovho vedenia vychádzal v Skalici tri razy do mesiaca. Po Lichardovej smrti (17. novembra 1882) pokračoval v jeho redigovaní Romuald Zaymus a to až do roku 1887. Keď bol roku 1889 v Ružomberku obnovený Jozefom Miloslavom Hodžom, vychádzal už so samostatným uvádzaním ročníkov, čo zachovali aj jeho ďalší redaktori Karol Salva, Ľudovít Vladimír Rizner, Juraj Babka... až do konca roku 1905. Za Lichardovho vedenia, ako sme spomínali, bol Obzor najvýznamnejším slovenským hospodárskym časopisom minulého storočia. Jeho nástupcovia už nedokázali Obzor udržať na takej vysokej úrovni.
Obmedzený, lokálny význam mali ďalšie dva poľnohospodárske časopisy. Jedným z nich boli Zprávy hospodárskeho spolku údolia Nitry. Tento dvojtýždenník vychádzal v Starom Krásne za redakcie baróna Gergely Friensenhofa. Podobný spoločenský dosah mal aj v Martine vychádzajúci mesačník Včelár a Ovocinár (1893 – 96) redigovaný Andrejom Černianskym.
Slabú publicitu a nízky náklad mal aj martinský štvrťročník Adolfa Petra Zatureckého Nový priateľ ľudu (r. 1881), ako aj zábavnopoučné mesačné prílohy Obzoru zvané Pod lipou a Pri kozúbku redigované Karolom Salvom a jeho hlavným spolupracovníkom Ľudovítom VI. Ríznerom, v Ružomberku v rokoch 1891 – 1899. 
Pedagogické časopisy.
Určitým ústupom, v porovnaní s matičným obdobím, je aj zníženie počtu pedagogických časopisov. Patrila k nim Evanjelická škola (1877 – 79) s podtitulom “Časopis pre školu a dom", ktorý vychádzal dva razy do mesiaca v Banskej Bystrici. Za jeho vydavateľa sa označoval “Poradný spolok evanjelických učiteľov zvolenských". Jeho redaktorom bol Adolf Peter Zaturecký.
Oveľa väčšiu autoritu medzi slovenskými učiteľmi a pracovníkmi s mládežou si však získal interkonfesionálny pedagogický časopis Dom a škola (1885 – 1897) s podtitulom Vychovávateľský časopis pre rodičov a učiteľov. Vychádzal v Martine raz do mesiaca. Od 11. čísla IV. roč. (rok 1888) sa preniesla jeho tlač do tlačiarne Karola Salvu v Ružomberku. Spočiatku jeho redaktormi boli Karol Salva – ev. učiteľ v Liptovskej Sielnici a Martin Kollár – kaplán a redaktor Katolíckych novín v Dolnej Krupej. Od 1. júla 1885 časopis viedol sám Karol Salva so spolupracovníkmi. Roku 1897 sa ako jeho redaktor uvádza Karol Salva a Karel Kálal – český profesor, osvetový pracovník a známy slovakofil. Bolo to však už len niekoľko mesiacov pred zánikom Domu a školy.
Hlavnou úlohou tohto časopisu boli akcie za zachovávanie a udržiavanie zvyšku základných slovenských konfesionálnych škôl, v ktorých sa ešte, aj to nie všade, udržala ako vyučovacia reč slovenčina. Proces maďarizácie už v tejto dobe i neskoršie, veľmi zhubne zasahoval slovenské školy a podlamoval ich životné korene. Ako uvádza dr. Juraj Čečetka (Dejiny školstva a pedagogiky na Slovensku, Bratislava SPN 1958), bolo v školskom roku 1913/14 na Slovensku už len 2,2 % slovenských ľudových škôl z celkového počtu ľudového školstva v Uhorsku, ale aj v týchto školách sa po slovensky vyučovalo len 6 – 7 hodín týždenne. Meštianske, stredné a odborné školy so slovenským vyučovacím jazykom sme vôbec nemali.
Dom a škola pre nedostatok špecializovaných slovenských časopisov musel nahrádzať viaceré úlohy. Bol to nielen pedagogický časopis pre učiteľov, ale aj popularizačnovedecký a osvetový časopis pre širšiu verejnosť i tlačový orgán, venujúci sa sporadicky tzv. ženskej otázke. Jeho program bol teda dosť široký, aj keď jeho ťažisko zostáva v didaktike, v metodike vyučovania, v dejinách pedagogiky, ale aj v propagácii významných slovenských osobností (Samuel Ormis, Fr. V. Sasinek, dr. Andrej Radlinský, Štefan Moyzes, Adolf Hayduk...), jeho redaktori tiež venovali veľkú pozornosť popularizácii diel Jána A. Komenského, ale aj prekladom z dejín svetovej pedagogiky (Rousseau, F. Wiedermann, Pestalozzi...). Pozoruhodným je tiež tzv. Obzor pedagogických časopisov, a to aj maďarských “Néptanitók Lapja a Hivatalos Közlöny", ktoré boli vydržiavané vládou a zadarmo rozosielané na všetky školy Uhorska. To bola tiež jedna z foriem podlomenia životaschopnosti slovenského pedagogického časopisu udržiavaného len zo skromných finančných prostriedkov chudobných slovenských národovcov.
Dom a škola patrila medzi časopisy, ktoré u nás propagovali česko-slovenskú vzájomnosť. Roku 1895 zásluhou agitácie Karola Kálala i Karola Salvu sa zvýšil počet odberateľov tohto časopisu v Čechách a na Morave o 300, kým na Slovensku v tej istej dobe ku starým 128 predplatiteľom pribudli iba dvaja. Dom a škola upadla do nemilosti predstavenstva Slovenskej národnej strany, vedenej Svetozárom Hurbanom Vajanským pre svoj kritický postoj ku konzervatívnym kruhom “národniarov".
Detské časopisy.
Do tohto obdobia spadá aj niekoľko pokusov o vydávanie detských časopisov, ktoré mohli nadväzovať na dobré a pokrokové tradície z matičných rokov. Mládežnícke i detské časopisy mali u nás pred prvou svetovou vojnou veľký význam pre národnú výchovu mladej generácie, ktorá bola takmer všetka prinútená navštevovať maďarské školy. V rokoch 1878 – 1883 vychádzal v Martine mesačník Včelka s podtitulom “Časopis pre školskú mládež". Jeho redaktorom a vydavateľom bol A. Sokolík. Podľa úvodníka v prvom čísle boli “úlohou Včelky zdeľovať deťom spôsob známosti z každého odboru vedenia, ktorými um... by sa zveľadil, srdce a myseľ šľachtili a rozum rástol...". Išlo predovšetkým o poznatky zemepisné, historické a literárne, dotýkajúce sa Slovenska a jeho najbližšieho okolia.
Lepšiu úroveň ako Včelka i väčšiu publicitu mal Priateľ dietok – časopis pre našu mládež, ktorého zodpovedným redaktorom bol Karol Salva. Vychádzal v Martine ročne v desiatich zošitoch. Jeho prvý ročník (1887) sa tlačil v Kníhtlačiarskom účastinárskom spolku v Martine, druhý a nasledujúce v Salvovej ružomberskej tlačiarni. Roku 1890 vyšli z neho len dva zošity. Karol Salva namiesto tohto časopisu začal vydávať poučno-zábavnú knižnicu pre slovenskú mládež “Priateľ dietok", z ktorej vyšiel jeden zošit roku 1894.
Humoristické časopisy.
V období dvadsiatich rokov (1876 – 1896) vychádzal iba jediný významnejší slovenský “humoristickosatirický časopis" – a to martinský Černokňažník (1876 – 1910). Bol to mesačník redigovaný Štefanom Pinkom (pseudonym Gustáva Zechentera-Laskomerského). Od roku 1879 bol jeho zodpovedným redaktorom Juraj Čajda. Jeho vydavateľom bolo Consortium Černokňažníka, od roku 1879 Pavel Mudroň a Matúš Dula a od nasledujúceho roku len Juraj Čajda. Druhým humoristickým časopisom boli martinské Veselé listy. Začali vychádzať roku 1877 tri razy do mesiaca, za redakcie Andreja Černianskeho. Ich vydavateľom bol Andrej Halaša. Nenašli však veľa priaznivcov a podporovateľov, a tak už po prvých piatich číslach prestali vychádzať.
Okrem politických novín mali v tejto dobe mimoriadne ťažké postavenie aj slovenské humoristickosatirické časopisy. Boli vystavené surovej cenzúre, konfiškáciám, tlačovým pravotám. Ich redaktori sa pre tlačové delikty často dostávali do väzenia, ale to hlavne vtedy, keď protestovali proti národnostnému útlaku a nezákonnosti.
V Uhorsku síce aj po vyrovnaní roku 1867 formálne platil tlačový zákon z roku 1848, ktorý poskytoval isté ústupky v prospech slobody tlače, ale bol doplnený príkazom, podľa ktorého týždenník musel mať kauciu 10.000 korún, denník 20.000 korún. Z nich sa sťahovali všetky súdne peňažité tresty a pokuty, a tých sa opozičným novinám dostávalo hojne. Rafinovaným útokom proti opozičnej, a teda aj slovenskej národnej tlači – boli tiež §§ 170 – 174 z roku 1878 trestného zákonníka, ktoré stanovili toto: 1. Nielen ten je trestaný, kto k akémukoľvek trestnému skutku slovom na schôdzi, alebo písmom (i v novinách) podnecuje, ale i ten, kto tie veci (trebárs len neskoršie za trestné uznané) rozširuje, a to väzením až do dvoch rokov a pokutou 2000 korún. 
2. Kto poburuje proti panovníkovi alebo proti jeho zástupcom, alebo proti dualizmu, ústave, alebo snemu, trestá sa päťročným väzením. 
3. Kto vychvaľuje niektorý z uvedených skutkov (laudatio criminis), podlieha trestu až šesťmesačnému".
Aj to sa zdalo primálo a preto najvyšší súd tieto ustanovenia doplňuje takým výkladom, podľa ktorého priamym podnecovaním podľa § 172, je každé “prehovorené, alebo napísané slovo, každý skutok, ktorý môže vzbudiť v inom človeku nenávisť k národnosti...„.
Takto formulované zákonné ustanovenia umožňovali potom pod rôznymi zámienkami veľmi prísne vystupovať proti opozičným a nepohodlným novinám, perzekvovať redaktorov, a tiež otvorene útočiť na uvedomelých príslušníkov slovenského národného hnutia.
Peštianska vláda sa napriek týmto prísnym obmedzeniam s veľkou okázalosťou chválila so “slobodou tlače v Uhorsku“. Blahodárne účinky tejto “slobody" často pociťovali na vlastnom tele aj slovenskí redaktori. Preto aj Svetozár Hurban Vajanský v Národných novinách (30. VII. 1881) v článku Tlačová sloboda v Cislajtánii, za ktorý bol prenasledovaný, označil takúto slobodu za prázdnu formalitu a právom vyhlásil, že v Uhorsku panuje “úplná cenzúra".
Vedecké a literárne časopisy.
Rozvoj slovenskej časopiseckej tvorby utrpel vážne straty likvidáciou Matice slovenskej, ktorá súčasne zapríčinila aj zánik jej spolkového a vedeckého zborníka – Letopisu Matice slovenskej. Slovenské národné hnutie a rozvíjajúci sa vedecký výskum v sedemdesiatych a v osemdesiatych rokoch minulého storočia, však veľmi pociťovali potrebu založenia vedeckého časopisu, orientovaného predovšetkým na publikovanie vlastivedného výskumu, týkajúceho sa slovenského územia, ako aj popularizovania vedeckých poznatkov.
O oživenie a ďalšie rozvíjanie spoločenskovednej, predovšetkým historiografickej periodickej tlače, sa staral skúsený slovenský historik, bývalý tajomník Matice slovenskej, opatrovník jej zbierok a redaktor posledných dvoch ročníkov Letopisu Matice slovenskej – Franko V. Sasinek. Zaoberal sa nielen historickým výskumom, ale aj kritickým vydávaním archívneho materiálu (Archív starých československých listín, Martin 1872 atď.), čo malo význam nielen pre národnú históriu, ale aj pre dejiny slovenského jazyka. Svoje vedecké práce Sasinek postavil do služieb slovenskej národnej myšlienky. Často preto otvorene polemizoval s maďarskými šľachtickými i buržoáznymi historikmi, ktorí sa snažili o zdôrazňovanie kultúrnej i politickej nadradenosti maďarského národa v Uhorsku, aby tým ospravedlnili jeho hegemóniu a potláčanie ostatných národov v krajine. Sasinek pre svoje nebojácne presadzovanie názorov o autochtonnosti (prvotnosti) slovenského obyvateľstva v Uhorsku pred Maďarmi si vyslúžil takú nenávisť vládnucej triedy, že sa musel z Uhorska vysťahovať a uchýliť sa do Prahy.
Keď sa 4. augusta 1869 stal plateným funkcionárom Matice slovenskej, stal sa jej veľkou oporou nielen pri budovaní zbierok matičného múzea, ale aj pri obrane tejto vrcholnej slovenskej kultúrnej ustanovizni proti útokom mnohých nepriateľov. (Napr. jeho prejav pri slávnostnom otvorení záhrebskej univerzity roku 1874 atď.) Sasinek zostal neohrozeným obrancom Matice slovenskej a jej majetku aj po jej zatvorení. (Jeho list biskupovi Czászkovi z roku 1885).
F. V. Sasinek už niekoľko mesiacov po zastavení Letopisu Matice slovenskej, pristúpil k vydávaniu a redigovaniu Slovenského letopisu pre históriu, topografiu, archeológiu a etnografiu, ktorý vychádzal štyri razy do roka v skalickej škarniclovskej tlačiarni. Roku 1876 vyšiel len jeden zväzok, ale v rokoch 1877 – 1882 po štyri zväzky.
V slovenskej verejnosti sa udržiaval už od matičných rokov živý záujem o literárnozábavné časopisy a revue, čo vyplývalo aj z toho, že väčšina príslušníkov národne prebudených vrstiev pochádzala z rodín dedinskej inteligencie a maloburžoázie (farári, učitelia, obchodníci, remeselníci), ktoré mali k umeleckej literatúre blízky vzťah. Tento typ nepolitických časopisov bolo okrem toho v chudobnej slovenskej spoločnosti ľahšie vydávať, pretože ak ich periodicita bola riedka, nebolo potrebné zložiť na ne ani zďaleka takú vysokú kauciu, ako tomu bolo pri politických, často vychádzajúcich novinách a časopisoch. Okrem toho neslobodno zabúdať, že začiatkom osemdesiatych rokov, hlavne po vyhlásení slovenskej politickej pasivity, sa ťažisko národného boja u nás prenieslo na literatúru a novinárstvo.
Najvyššiu úroveň v osemdesiatych rokoch z literárnych a zábavných časopisov u nás dosiahol spomínaný Orol s podtitulom Časopis pre zábavu a poučenie, ktorý od 31. júla 1871 do 15. júna 1878 viedol Andrej Trúchly-Sytniansky. Po jeho odchode až do zániku roku 1880 časopis viedol Mikuláš Št. Ferienčík, ktorému v tejto práci pomáhal S. J. Zachej. Zachej však Slovensko opustil a odišiel do Bulharska.
Aj v tomto časopise sa však po roku 1875 objavuje úniková tematika. Sytniansky sa tu vyhýbal riešeniu aktuálnych spoločenských problémov súdobého Slovenska. Radšej uverejňoval preklady z ruskej realistickej literatúry (Turgenev a Tolstoj) i z literatúry škandinávskej (Björnson). V Orle tiež vychádzali básne, povesti a cestopisy, a tzv. obrazy zo života. Medzi jeho najhorlivejších dopisovateľov patrili Miroslav Dumný, A. E. Timko, Janko Štúr, Július Plošic, Daniel Maróthy...
Sytniansky sa vyhýbal domácej problematike a svojich čitateľov radšej podrobne zoznamoval s priebehom rusko-tureckej vojny i s vojvodcami ruských a srbských vojsk.
Orol vo svojich posledných ročníkoch však už podliehal konzervativizmu, ktorý prenikal aj do slovenského národného života. Kríza Orla bola vlastne krízou súdobej slovenskej literatúry, trpiacej nedostatkom nových talentov. Niektorí žijúci štúrovci sa vtedy už odmlčali (Samo Chalupka, Ján Botto), ba najvýznamnejší z nich – Jozef M. Hurban – podliehal už v tejto dobe cirkevnému dogmatizmu a neschopnosti prispôsobiť sa novým, pokrokovejším názorom nastupujúcej generácie.
Sytniansky, ako redaktor Orla, nebol ochotný vo svojom časopise dať miesto mladým literátom (Koloman Banšell, Pavel Országh), ktorí predtým hojne publikovali, ba aj polemizovali v tlačových orgánoch Novej školy slovenskej. Tým sa robili vážne prekážky rozvíjaniu novej literárnej generácie, ktorá sa práve na prelome šesťdesiatych a sedemdesiatych rokov dostáva do popredia. Preto aj Orol trpel na nedostatok spolupracovníkov, čo Sytnianskeho prinútilo otláčať state starých, alebo aj zomretých spisovateľov (štúrovci, Janko Čaják, Ľudovít Kubáni), alebo uverejňovať preklady.
Od začiatku šesťdesiatych rokov sa do slovenských novín a časopisov dostávajú fejtóny (besednice), humoristického, dokumentárneho a cestopisného typu, ktoré pomáhali literatúre zbavovať sa romantického poetizovania a nachádzať cestu k realizmu. Ich najvýznamnejšími autormi boli Gustáv Zechenter-Laskomerský, Juraj Kello-Petružkin, Jaroslav S. Zachej a Daniel Šustek.
Určitý vývoj k lepšiemu nastal, keď sa redaktorom Orla stal Mikuláš Št. Ferienčík, ktorý do časopisu zaviedol kritickú rubriku. Vtedy začínajú v Orle vystupovať už aj mladí, napr. literárny kritik Jaroslav Vlček, spisovateľ a básnik Svetozár Hurban-Vajanský, Jozef Škultéty a Pavel Országh-Hviezdoslav. Sám Mikuláš Št. Ferienčík publikoval v posledných ročníkoch Orla poviedky, ktoré sú reakciou na súčasné spoločenské problémy. (Anjel strážca r. 1879, Sestra koketa r. 1879). Pravda, Ferienčík mohol v Orle len čiastočne realizovať svoje plány. Sťažoval sa na nedostatok dopisovateľov i na slabé kontakty s redakciami iných slovanských literárnych a kultúrnych časopisov. Sám sa však pritom snažil sústavne informovať čitateľov Orla o všetkom “čo, kde znamenitejšieho na poli slovanskej literatúry sa zjaví". (Orol r. 1878 č. 4.)
Nastupujúca generácia realisticky orientovaných autorov (Vajanský, Hviezdoslav, Škultéty, Jar. Vlček...), si vytvorila svoj hlavný tlačový orgán roku 1881, ktorý podstatne širšie, ako tomu bolo dovtedy v našom verejnom živote zvykom, vymedzuje úlohy literatúry a jej bezprostrednej zaangažovanosti na verejnom živote. Vyplývalo to aj zo snahy nahrádzať národu to, čo mu zobral národnostný útlak a politická pasivita, a to prostredníctvom literatúry, ktorej úspechy sa považovali za víťazstvo aj v národnom boji.
Boli to Slovenské pohľady – s podtitulom Časopis pre literatúru, vedu, umenie a politiku. Od 1. januára 1890 Časopis zábavno-poučný. Roku 1881 – 1886 boli Slovenské pohľady dvojmesačníkom a po roku 1886 mesačníkom, a to až do roku 1916. Roku 1922 boli znovu obnovené a vychádzajú nepretržite až doteraz. Boli len formálnym pokračovaním Orla, pretože ich program bol oveľa širší. Predstavujú teda kvalitatívne nový druh časopisu. Ich redaktormi boli Svetozár Hurban-Vajanský, ktorý sa už predtým osvedčil ako redaktor Národných novín a Jozef Škultéty – dopisovateľ Národných novín od roku 1876. Obidvaja sa už predtým preukázali v posledných ročníkoch Orla, do ktorého nielen dopisovali, ale aj pomáhali Ferienčíkovi, ako neoficiálni spoluredaktori tohto časopisu. Kým však Orol bol prevažne zábavným časopisom, Slovenské pohľady už vo svojich prvých troch ročníkoch mali charakter vedeckého a literárneho časopisu, ktorému nebol cudzí ani súčasný slovenský politický život. Uplatnila sa tu tiež literárna kritika, fejtón i cestopisná, či dokumentárna próza. Bez preháňania možno povedať, že vznik Slovenských pohľadov znamená aj nástup novej realistickej literatúry.
Tvorcovia Slovenských pohľadov žiadali, ako to výstižne povedal Svetozár Hurban-Vajanský v recenzii Vrchlického zbierky Dojmy a rozmary, “... aby i kritika bola seriózna a nezažmurovala oči pred falošou a manýrovitosťou básnikov". Škoda len, že Vajanský po sľubnom prvom ročníku vedenie časopisu dosť zanedbával, dajúc pred ním prednosť vlastnej literárnej tvorbe. Koncepciu a program Slovenských pohľadov formulujú jeho tvorcovia už v poslednom čísle Orla takto: “Hlavný zreteľ náš, samo sebou rozumie sa, obrátený bude na život náš slovenský, ďalej na slaviansky a konečne na úkazy vedecké, literárne a umelecké vôbec”. V úvodníku ich prvého čísla naznačuje Svetozár Hurban-Vajanský v súlade s literárnohistorickou štúdiou Jozefa M. Hurbana, publikovanou v starých, predrevolučných Slovenských pohľadoch “Slovensko a jeho život literárny", v mene svojej nastupujúcej generácie: “Život náš literárny musí byť rýchlejšou ešte tepnou, lebo je i našim jediným nateraz životom. My chceme vydobyť to, čo nám zobral marazmus slabého pokolenia, zrada šľachty, bezmyšlienkovitosť meštiactva a zapustlosť sedliactva, snúbiť duše naše s národnou pravdou...bojovať proti faloši...a bleskami pravdy našej odháňať jej tmy a hmly".
Význam Slovenských pohľadov dobre charakterizoval aj doc. dr. A. Baník v úvode k P. Halašovmu Registru Slovenských pohľadov (1881 – 1938): :...predstavujú výsostné duchovné fórum slovenského národa, plne reprezentujúceho literárnokultúrne snahy všetkých Slovákov". Časopis okrem ukážok z prózy, z poézie a z literárnej kritiky, prinášal často aj kultúrnopolitické úvodníky i spravodajstvo v rubrike Beseda. Bývali tu tiež recenzie, preklady zo svetovej, zväčša z ruskej literatúry, články historické, jazykovedné, folkloristické (Jozef Holuby, Andrej Kmeť, Franko V. Sasinek, Ľudovít A. Reus...) i publicistické príspevky. 
Desiatky ročníkov Slovenských pohľadov majú niekedy vzostupnú, inokedy klesajúcu úroveň. Po troch-štyroch rokoch sa z nich vytratila kritická a dopisovateľská aktivita. Aj ich tematická náplň sa postupne okliešťovala, čo vidno aj zo zmeny ich podtitulu: Časopis zábavno-poučný. Za pozitívne považujeme aj to, že už v prvých ročníkoch Hurban-Vajanský zdôrazňuje kontinuitu so štúrovskou generáciou aj tým, že dáva tu miesto pre rozsiahly životopis Ľudovíta Štúra a Rozpomienkam od Jozefa M. Hurbana. Ich najvýznamnejšími autormi však zostávajú Vajanský a Hviezdoslav, ktorí boli verní tomuto časopisu po celý svoj život. 
Roku 1886 sa Svetozár Hurban-Vajanský pokúsil zvýšiť rentabilitu i popularitu Slovenských pohľadov zmenou ich formy i grafickej úpravy. Snažil sa z nich namiesto vedeckoliterárneho zborníka vytvoriť ilustrovaný časopis, príťažlivý aj pre menej školených čitateľov. Udomácňoval tu tiež otláčanie portrétov významných slovenských a slovanských osobností, krajiniek, alebo iných motívov blízkych nášmu národnému naturelu. Vajanský tu ako človek, ktorý mal výrazné výtvarné vzdelanie a cítenie, vlastne sprístupňoval tento druh umenia, čo bolo v slovenských pomeroch nesporne priekopníckym činom. V tejto snahe mu pomáhal český maliar Jaroslav Věšín (1859 – 1915). Z finančných dôvodov, ale aj pre nedostatok slovenských umelcov, ktorých reprodukcie mienil tu Vajanský prinášať, sa toto osožné podujatie po troch rokoch skončilo a prinútilo redakciu časopisu od roku 1889 sa vrátiť nielen “k starej zošitovej forme", ale aj ku dvojmesačnému vydávaniu.
Pretože Vajanský už v tejto dobe viedol Slovenské pohľady dosť povrchne a publikoval v nich aj zastarané príspevky periférnych autorov, začalo sa v Martine, i mimo neho uvažovať o vytvorení konkurenčných literárnych časopisov. (Rokovanie prof. Tomáša Masaryka roku 1890 o vytvorení literárneho časopisu, vedeného Žigmundom Paulínym-Tóthom. Tento časopis mal reprezentovať mládež. Karol Salva sa tiež v tejto dobe pokúšal vytvoriť v Ružomberku nové národné stredisko opozičné proti Martinu, reprezentované aj nádejným literárnym časopisom Slovenské besedy a pod.)
Aj keď sa tieto pokusy nepodarilo realizovať, predsa sa len stali jedným z impulzov výmeny redaktora Slovenských pohľadov i zlepšenia ich úrovne. Stal sa ním roku 1890 Jozef Škultéty, ktorý ich už naďalej vydával presne každého prvého v mesiaci. Škultétymu sa skutočne potom podarilo znovu sústrediť okolo Pohľadov takmer všetkých významných slovenských literátov a publicistov. Tu sa Škultéty ukázal byť veľmi schopným redaktorom a vychovávateľom mladej spisovateľskej generácie. Jeho húževnatosti, umiernenosti a spoločenskému taktu možno ďakovať, že Slovenské pohľady sa nielen regenerovali, ale stali sa aj miestom uplatnenia sa staršej i mladšej spisovateľskej i básnickej generácie (Slovenskí kritickí realisti: Ľudmila Podjavorinská, Božena Slančíková-Timrava, Janko Jesenský, Jozef Gregor-Tajovský, príslušníci moderny na čele s Ivanom Kraskom, ale aj vedeckí pracovníci – napr. jazykovedec dr. Samo Czambel.)
Jozef Škultéty vlastným vedeckým výskumom, vedeckou popularizáciou i publicistikou, ako aj redigovaním Slovenských pohľadov a prácou s dopisovateľmi, vedome sa snažil nielen o zveľaďovanie slovenskej literatúry, ale aj o vedecký, pramenný výskum slovenskej literatúry, jazyka a národnej kultúry vôbec. V Slovenských pohľadoch venoval tiež veľkú pozornosť literárnej kritike a uverejnil v nich aj množstvo vlastných štúdií a článkov. Prostredníctvom tohto časopisu sa u nás udomácňuje pozitivizmus – ako vtedajší vrchol vedeckej presnosti a vierohodnosti – a to aj v oblasti estetiky. Za Škultétyho vedenia boli Slovenské pohľady spoľahlivým organizátorom a dokumentátorom nášho kultúrneho života. Venoval im, spolu so svojou ženou Bohdanou, administrátorkou časopisu a neúnavnou prekladateľkou, hlavne z ruskej literatúry, dlhé roky života, ba aj svoj majetok, pretože vydávanie tohto časopisu často len v tristo, či päťsto exemplároch bolo nevyhnutne stratovým. Bolo preto nepísanou povinnosťou Jozefa Škultétyho, ktorý bol od roku 1893 aj jeho majiteľom a vydavateľom, aby tieto straty hradil z vlastného.
Z ostatných literárnych časopisov tejto doby, určitý ohlas medzi slovenskou katolíckou inteligenciou vzbudila príloha k časopisu Kazateľňa zvaná Literárne listy. Bol to dvojmesačník vychádzajúci zo Salvovej ružomberskej tlačiarne v rokoch 1891 – 1900, ktorý redigoval František R. Osvald. Pojem dvojmesačník však treba chápať relatívne, pretože tento literárny časopis s výlučnou katolíckou orientáciou vychádzal veľmi nepravidelne. Vzhľadom na svoju katolícku orientáciu bol časopis nepriateľsky naladený proti uhorskej i slovenskej sociálnodemokratickej strane a jej ideológii. Súčasne však Literárne listy oprávnene kritizovali protislovenskú a protiľudovú politiku maďarskej Ľudovej strany.
V tomto časopise vychádzali však aj pozoruhodné literárnohistorické a kritické štúdie Tichomíra Milkina. Ich redaktor venoval veľkú pozornosť aj pramennému historickému výskumu o Učenom slovenskom Tovaryšstve i bernolákovskej básnickej škole.
Redaktor Literárnych listov Fr. V. Osvald mal už novinárske skúsenosti z vedenia cirkevného časopisu z rokov 1873 – 78, keď bol spoluredaktorom (hlavným spolupracovníkom) Pavla Blahu, pri vydávaní Kazateľa – časopisu pre katolícke duchovné rečníctvo. Keď Kazateľ roku 1880 zanikol, hneď naň nadviazala Osvaldova Kazateľňa s literárnou prílohou. Literárne listy mali byť pôvodne tlačovým orgánom Spolku katolíckych spisovateľov slovenských, ktorí mienili roku 1888 v Trnave založiť Andrej Kmeť a Fr. R. Osvald. Pre tento spolok vypracovali aj stanovy. Keď sa táto myšlienka pre odpor funkcionárov Spolku sv. Vojtecha nemohla realizovať (M. Kollár, A. Kubina, Matzenauer), rozhodol sa Osvald, že bude sám vydávať a redigovať Literárne listy. Myšlienky na založenie takéhoto spolku sa však nevzdal a propagoval ju aj v prvom ročníku svojich Literárnych listov navrhujúc, aby tento spolok mal širšie zameranie a to aj “na pestovanie spisby ľudovej, vydávanie periodických spisov pre ľud". Literárne listy mienil predovšetkým orientovať na literárnu kritiku a históriu, ale aj na publikovanie archívnych materiálov k dejinám slovenskej katolíckej literatúry.
V programovom úvodníku prvého čísla Literárnych listov z roku 1891 sa Osvald osvedčuje, že “chce slúžiť spisbe slovenskej, oznamovaním akýchkoľvek slovenských kníh a spisov, rozšírením známosti o starých i súčasných dielach slovenskej literatúry, rozhovormi, návrhmi a pokynmi, týkajúcimi sa vecí spisovateľských". Význam Literárnych listov oceňoval aj Jozef Škultéty, ktorý sa vyslovil, že ich ročníky “sú celým vzácnym archívom pre dejiny slovenskej literatúry". Okrem toho sú cennou pomôckou pre spracovanie bibliografie slovenskej umeleckej a vedeckej literatúry.
Medzi spolupracovníkov Osvaldovho literárneho časopisu patril J. Kohúth, J. Donoval-Tichomír, A. Trúchly-Sytniansky (pseudonym Argus) a iní. Časopis vychádzal vo veľmi nízkom náklade 150 exemplárov a bol preto stratovým. Za dva roky napr. vydal Osvald na Literárne listy spolu s expedíciou 330 zl. 84 gr. a dostal za ne iba 65 zl. 40 gr.
Proti uvedomelej slovenskej národnej línii Literárnych listov sa ostro stavala aj katolícka cirkevná hierarchia, vedená banskobystrickým biskupským úradom. Fr. R. Osvald, ktorý bol roku 1893 organizátorom osláv storočnice založenia Slovenského učeného Tovaryšstva v Trnave, postaral sa aj o zostavenie a vydanie najvýznamnejšieho zborníka, venovaného tomuto pre slovenské národné hnutie tak významnému spolku: “Tovaryšstvo; Sborník literárnych prác v storočnú pamäť prvého Učeného Slovenského tovaryšstva. Ružomberok 1893-1900". Bola to reprezentačná publikácia prinášajúca prehľad tvorby slovenských katolíckych spisovateľov, žijúcich nielen doma, ale aj v Spojených štátoch severoamerických. Podmienky pre vydanie tohto zborníka sa už pripravovali aj v Literárnych listoch.
Ostatné časopisy v tejto skupine majú skôr zábavné, ako literárne, alebo kultúrnopolitické zameranie. Takým bol Perún – odbornopoučný a spoločenskozábavný časopis, z ktorého roku 1878 v Banskej Štiavnici vyšlo deväť čísel v dvojtýždenných intervaloch. Jeho majiteľom a zodpovedným redaktorom bol Franko Kabina, ktorý tu vychvaľoval bosniansky národohospodársky program – návrat k feudálno-patriarchálnemu zriadeniu. Propagoval tu síce slovanskú spolupatričnosť, no tieto sympatie a obdiv venoval aj ruskému carizmu i politike reakčného ruského slavianofilstva.
Takmer bez povšimnutia slovenskej verejnosti zostalo šesť čísel budapeštianskeho štrnásťdenníka, poučnozábavného časopisu Tatranka, redigovaného roku 1878 M. Bulgarským. Istým prísľubom pre rozvoj slovenskej literatúry a ľudovýchovy bol roku 1878 v Martine vychádzajúci mesačník Zora – s podtitulom “Časopis záujmom slovenského ľudu venovaný", ktorého zodpovedným redaktorom a vydavateľom bol Jaroslav Zachej. Po prvom ročníku časopis zanikol. Mal vedecko-popularizačný charakter. Po prvých šiestich číslach sa však odklonil od aktuálnej domácej problematiky a orientoval sa výlučne na opis a oslávenie národnooslobodzovacieho boja južných Slovanov proti Turkom. Ostatné časopisy “na poučenie a zábavu" napr. Svet – vydávaný a redigovaný dr. J. Wagnerom v Ružomberku, z ktorého roku 1890 vyšli tri čísla, a Nový priateľ ľudu Adolfa Petra Zatureckého, vychádzajúci ako kvartálnik roku 1881 v Martine, už podstatnejšie neovplyvnili vývoj slovenskej literatúry a publicistiky.

</doc>
