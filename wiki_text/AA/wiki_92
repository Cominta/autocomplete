<doc id="132810" url="https://sk.wikipedia.org/wiki?curid=132810" title="Gejza Balaša">
Gejza Balaša

Gejza Balaša (do roku 1941: Gejza Balassa; * 10. marec 1914, Devičany – † 20. február 1994, Bratislava) bol slovenský múzejník, archeológ, historik, pedagóg.
Životopis.
Jeho otec bol Gustáv Adolf Balassa a matka Terézia (rod. Okosová). Študoval na gymnáziu v Kremnici, na pedagogickej akadémii v Bratislave, kde v rokoch 19441949 absolvoval dejepis a zemepis na FF SU. V rokoch 19351948 bol učiteľ na ľudových a meštianskych školách vo Vrútkach, v Podbrezovej, vo Zvolene a iných, 19481952 prednosta Oblastnej pobočky Pôdohospodárskeho archívu v Banskej Bystrici-Radvani, 19521962 kustód pre archeológiu a staršiu históriu Krajského múzea (dnes Stredoslovenské múzeum), 19621976 vedúci odborný pracovník Krajského strediska štátnej pamiatkovej starostlivosti a ochrany prírody v Banskej Bystrici, od 1976 na dôchodku.
Významný organizátor a budovateľ slovenského múzejníctva, venoval sa aj archeologickému výskumu stredného Slovenska, v ktorom sa zameral najmä na obdobie stredoveku. Počas pôsobenia vo Zvolene iniciátor založenia tamojšieho múzea, vybudoval základný zbierkový fond, v roku 1944 prvú expozíciu a súčasne aj oddelenie praveku múzea v Rimavskej Sobote. Ako pracovník Krajského múzea v Banskej Bystrici zachraňoval archeologické nálezy zo stredného Slovenska, viedol archeologický výskum na viac ako 30 lokalitách a vyvíjal rozsiahlu zbierkotvornú činnosť, zúčastňoval sa na rekonštrukcii Zvolenského hradu. Autor libriet a scenárov stálych expozícií v Krajskom múzeu v Banskej Bystrici a v Gemerskom múzeu v Rimavskej Sobote, spoluautor výstavy "Banská Bystrica 700 rokov mestom". Autor monografií o pravekom osídlení stredného Slovenska, publikácií o pamiatkach lužickosrbskej kultúry vo Zvolene, starších dejinách Krupiny aj Zvolena a vyše 130 odborných štúdií a článkov. Po roku 1962 sa zameral na záchranu stavebných a umeleckohistorických pamiatok stredného Slovenska. Zostavil a vydal pravopisnú príručku. Od roku 1944 tajomník Štátneho archeologického ústavu v Martine.

</doc>
<doc id="132811" url="https://sk.wikipedia.org/wiki?curid=132811" title="Gabriel Balašovič">
Gabriel Balašovič

Gabriel Balašovič (* Senné - † 1754, Sudice (), dnešné Maďarsko) bol evanjelický kňaz, pedagóg.
Jeho otec Pavol Balašovič, jeho matka Judita rod. Hruškovicová 
Životopis.
Do školy chodil v Polichne, v Galgagute, v Dolnej Strehovej, v Aszóde, od 1733 v Győri a v Banskej Bystrici. Od roku 1740 pôsobil ako vychovávateľ u Gabriela Prónaya v Jači (), 1742 ako kňaz v Galgagute a od 1748 v Szügyi. Počas pobytu v Szügyi napísla pedagogické dielo, v ktorom podáva návrh na nápravu vyučovania v dedinských školách.

</doc>
<doc id="132815" url="https://sk.wikipedia.org/wiki?curid=132815" title="Jozef Balčík">
Jozef Balčík

Jozef Balčík (* 2. marec 1911, Košice – † 23. marec 1986, Banská Bystrica) bol slovenský vojenský hudobník a vojenský kapelník.
Životopis.
Elév vojenskej hudby v Košiciach, člen armádnej hudby v Bratislave, súčasne študoval na konzervatóriu v Bratislave (19391943). Pôsobil ako dirigent vojenskej hudby v Levoči, Trenčíne a v Jindřichovom Hradci. V Trenčíne bol zároveň inšpektorom vojenských hudieb. Bol členom policajného zboru v Užhorode. Účastník SNP a národnooslobodzovacích bojov v 2. svetovej vojne, člen "Práporu Stráže a obrany štátu". 
Venoval sa inštrumentálnej a skladateľskej tvorbe, autor skladby "Pochod pluku SNP" pre dychový orchester. 
Po premiestnení Leteckej školy a jej vojenskej hudby z Trenčína (od 18. augusta 1943), pôsobil v Banskej Bystrici. Od roku 1966 po skončení vojenskej služby taktiež žil v Banskej Bystrici. Jeho pozostalosť je uložená v Literárnom a hudobnom múzeu v Banskej Bystrici.

</doc>
<doc id="132816" url="https://sk.wikipedia.org/wiki?curid=132816" title="Boris Bálent">
Boris Bálent

Boris Bálent (* 16. september 1912, Gorna Mitropolija – † 17. júl 1994, Bratislava) bol slovenský bibliograf, knihovník. Pseudonym: Cyril Todorov, Dr. Boris, C. Bálent.
Životopis.
V rokoch 1930-1936 študoval na Právnickej fakulte UK v Bratislave, kde 1947-1950 absolvoval doplnkové štúdium na Filozofickej fakulte, 1934 zložil pedagogické skúšky na učiteľskom ústave v Turčianskych Tepliciach, 1936 JUDr. Spočiatku učiteľ v Starej Turej a v Hybiach, 1939-1946 úradník Ministerstva železníc v Bratislave, v Prešove, v Banskej Bystrici, 1946-1954 tajomník SNK v Martine, súčasne prednášal dejiny písma a tlače na Filozofickej fakulte SU, 1954-1961 odborný pracovník a začas vedúci Knihovedného strediska MS v Martine, 1961-1976 pôsobil na miestnom pracovisku MS v Bratislave. Odborne činný v oblasti kult. histórie, bibliografie, knihovedy, starých tlačí a dejín knítlačiarstva a exlibrisov.
V začiatkoch vychádzal z výskumu rodinných archívov, osvetlil prvý pokus o spisovný jazyk na východnom Slovensku, postupne sa preorientoval na výskum inkunábulov, starých a púťových tlačí ap. Vydal súpis banskobystrických púťových tlačí (1947) a prvotlačí v 
banskobystrických knižniciach (1948), pripravil faksimilové vydanie Piesní Jána Sylvána (1957) a dvoch vzácnych textov bardejovského katechizmu. V oblasti bibliografie a knihovedy dopĺňal a korigoval st. súpisy knižnej tvorby, preskúmal mnohé fondy slov. hist. knižníc, pričom osobitne spracoval dejiny rob. knižníc na Slovensku. Sústavne sa venoval skúmaniu knižnej grafiky vydávaním exlibrisov a knižných značiek. Redaktor časopisu Slov. národná knižnica (1946-1948), Knižnica (1949-1958), Bibliografický zborník (1957) a Knižničný zborník (1958).

</doc>
<doc id="132817" url="https://sk.wikipedia.org/wiki?curid=132817" title="Ján Balko">
Ján Balko

JUDr. Ján Balko (pseudonym Ján Bukovinský) (* 24. júl 1901, Dolná Ždaňa (predtým Ždáňa), Slovensko – † 14. august 1992, Bratislava, Slovensko), bol slovenský spisovateľ, autor literatúry pre deti a mládež, právnik – národohospodár a politik.
Životopis.
Po základnej škole v rodnej obci, v rokoch 1913 – 1922 študoval na Kráľovskom gymnáziu v Banskej Bystrici, v rokoch 1922 – 1927 právo na Právnickej fakulte Univerzity Komenského v Bratislave, kde potom pôsobil ako koncipient na ministerstve s plnou mocou pre správu Slovenska. Bol hlavným tajomníkom Obchodnej a priemyselnej komory v Banskej Bystrici, členom výkonného výboru HSĽS, neskôr prezidiálnym šéfom ministerstva hospodárstva (1938) a viceguvernérom Slovenskej národnej banky. Členom Štátnej rady bol v rokoch 1942 – 1943. Ako jej člen, spolu s vtedajším predsedom Spolku sv. Vojtecha Msgr. Jánom Pöstényim, predniesol v Štátnej rade protest proti transportom Židov. Neskôr, v roku 1943, bol spolutvorcom a právnym redaktorom pastierskeho listu slovenských biskupov proti týmto transportom. Keď videl neúčinnosť Štátnej rady, vlastným rozhodnutím z nej vystúpil. Vtedy ho kooptovali do národohospodárskeho výboru snemu. Počas rokov 1942 – 1943 vykonával tiež funkciu župného tajomníka HSĽS v Banskej Bystrici. Po potlačení SNP sa spolu s biskupom Dr. Andrejom Škrábikom zaslúžil o záchranu desiatich významných činiteľov SNP, ktorých mali Nemci popraviť. Po vojne bol v rokoch 1945 – 1947 vo väzení. Práve na Vianoce roku 1947 ho prepustili do domáceho väzenia. V decembri roku 1948 ho Národný súd odsúdil na tri roky straty občianskych práv. Neskôr pracoval ako právnik, od 1961 ako učiteľ na ekonomickej škole v Bratislave.
Tvorba.
Do pestrej palety literatúry pre deti a mládež v medzivojnovom období sa prihlásil rozprávkovými knižkami, v ktorých stvárňuje hravý svet detských príhod a hrdinstiev. Po dlhšej tvorivej pauze sa prezentoval tvorbou pre dospelých, a to historickými románmi z čias tureckých vojen. V rukopisoch zanechal niekoľko ďalších historických próz.
Dielo.
Diela pre dospelých.
Dr. Ján Balko : Bryndziarsky priemysel na Slovensku, Turčiansky Svätý Martin 1940, 
Autor čerpal údaje asi zo svojej činnosti v obchodnej komore a kniha mohla v danom čase poslúžiť ako akýsi návod na arizácie židovského majetku. Dôsledne v nej rozdelil výrobcov a kontingenty (mliekarenstvo) na Židov a nežidov, pričom sa rozplýva nad tým, ako sa už v tejto oblasti udomácňuje „kresťanský živel“ (citát slovného spojenia)

</doc>
<doc id="132818" url="https://sk.wikipedia.org/wiki?curid=132818" title="Stanislav Balko">
Stanislav Balko

Stanislav Balko (* 29. september 1943, Banská Bystrica) je slovenský maliar, vysokoškolský pedagóg.
Životopis.
V rokoch 1961-64 študoval na Vysokej škole výtvarných umení v Bratislave u profesorov Dezidera Millyho a Petra Matejku, v rokoch 1964-1967 pokračoval v štúdiách na AVU v Prahe pod vedením profesorov Arnošta Paderlíka a Karla Součka. Po absolvovaní pôsobil na PF v Banskej Bystrici, kde od r. 1974 pracoval ako umelec v slobodnom povolaní. Od r. 1990 opäť pôsobí ako pedagóg na Pedagogickej fakulte Univerzity Mateja Bela v Banskej Bystrici a vedie Katedru výtvarnej výchovy. Popri komornej maľbe a grafike sa venuje i monumentálnej tvorbe pre architektúru.

</doc>
<doc id="132819" url="https://sk.wikipedia.org/wiki?curid=132819" title="Zorislav Balkovič">
Zorislav Balkovič

Zorislav Balkovič (* 5. jún 1929 Podbrezová-Lopej - † 7. marec 1982 Zvolen) bol lesný hospodár.
Jeho otec Vojtech Balkovič, jeho matka Adela rod. Králková.
Životopis.
Ľudovú školu vychodil v Podbrezovej, 1941-49 študoval na gymnáziu v Banskej Bystrici, 1949-1952 študoval na Lesníckej fak. VŠPaL v Košiciach, 1952-53 na VŠLD vo Zvolene. R. 1953 Ing., 1967 CSc., 1975 doc. R. 1971 absolvoval študijnú stáž vo Fínsku. Špecializoval sa na genetiku a pestovanie lesa, šľachtenie lesných drevín. Autor vedeckých prác, odborných článkov v tlači a štúdií v zborníkoch. Funkcionár Slov. vedeckotechnickej spoločnosti.

</doc>
<doc id="132820" url="https://sk.wikipedia.org/wiki?curid=132820" title="Jozef Balloň">
Jozef Balloň

Jozef Balloň (* Slovensko) bol organista, pedagóg. Pôsobil ako katolícky učiteľ a organista v Bacúchu a na Starých Horách a Detve. Autor cirkevných spevníkov, prispieval do časopisov Priateľ školy a literatúry (1860), Sokol (1860), (1864).

</doc>
<doc id="132821" url="https://sk.wikipedia.org/wiki?curid=132821" title="Jozef Balogh">
Jozef Balogh

Jozef Balogh (iné zápisy: Jozef Július Balogh; ; * 11. jún 1896, Tekovský Hrádok, Rakúsko-Uhorsko, dnes Slovensko – † 11. marec 1963, Trnava, ČSSR, dnes Slovensko) bol slovenský maliar.
Život.
Narodil sa 11. júna 1896 v rodine Júliusa Balogha a jeho manželky Barbory rod. Kozákovej. Základy maľovania si osvojil u Dominika Skuteckého v Banskej Bystrici. Študoval na Akadémii výtvarných umení v Budapešti. Od roku 1929 pôsobil v Trnave. Maľoval najmä portréty a zátišia. Popri maliarstve sa venoval aj hudbe. V roku 1948 sa podieľal na založení Robotníckeho výtvarného krúžku a neskôr bol jeho čestným predsedom. Na celoslovenskej výstave v Bratislave v roku 1952 vystavoval olejomaľby "Vlastná podobizeň" a "Zátišie so zeleninou". Zosobášil sa s Júliou rod. Baloghovou, s ktorou mal syna Júliusa Balogha (19212003). Zomrel 11. marca 1963 v Trnave.

</doc>
<doc id="132823" url="https://sk.wikipedia.org/wiki?curid=132823" title="Fridrich Baltík">
Fridrich Baltík

Fridrich Baltík (* 24. jún 1834, Bohunice - † 26. máj 1919, Balážske Ďarmoty) bol evanjelický kňaz, náboženský spisovateľ, cirkevný hodnostár.
Životopis.
Študoval na evanjelickom lýceu v Banskej Štiavnici. Od roku 1852 študoval teológiu v Bratislave a vo Viedni, od 1857 v Bazileji, od 1858 v Halle. V rokoch 1853-1855 pôsobil ako učiteľ v Bohuniciach. V rokoch 1859-1870 pôsobil ako profesor gymnázia v Banskej Bystrici. V rokoch 1870-1890 bol farár vo Vrbici. Od roku 1875 zastával funkciu liptovského seniora. V rokoch 1890-1918 ako posledný zastával funkciu biskupa preddunajského dištriktu, súčasne pôsobil ako farár v Balážskych Ďarmotách. Roku 1894 sa stal členom panskej snemovne. Roku 1897 mu univerzita v Rostocku udelila čestný titul ThDr. h. c. 
V Banskej Bystrici a Liptovskom Mikuláši sa zúčastňoval na slovenských národných podujatiach. Bol členom Matice slovenskej, ktorú roku 1874 bránil. Po zvolení za biskupa však podľahol maďarizačnému tlaku, jeho politika neprospievala rozvoju cirkevného i kultúrneho života slovenských evanjelikov. 
Bol autorom cirkevných historických prác, životopisov národných a kultúrnych dejateľov, písal modlitby, kázne, duchovnú poéziu. Prekladal z nemčiny teologické a náboženské práce. Prispieval do náboženských periodík, časopisov a kalendárov.

</doc>
<doc id="132824" url="https://sk.wikipedia.org/wiki?curid=132824" title="Jozef Baluška">
Jozef Baluška

Jozef Baluška (* 15. marec 1910, Šaľa – † 19. jún 1979, Mníchov) bol redaktor, pedagóg.
Jeho otec Ľudovít Baluška, jeho matka Filoména rod. Hajduová 
Životopis.
Študoval na strednej škole v Nových Zámkoch. Pôsobil ako odborný učiteľ na meštianskych školách, 1940-1944 na meštianskej škole v Banskej Bystrici. Po druhej svetovej vojne emigroval do Rakúska, od r. 1952 žil v Mníchove. Pracovník slovenskej redakcie rádia Slobodná Európa. Spracovával materiály o živote a osudoch slovenskej emigrácie v Rakúsku a v Nemecku.

</doc>
<doc id="132826" url="https://sk.wikipedia.org/wiki?curid=132826" title="Ľudovít Bancík">
Ľudovít Bancík

Ľudovít Bancík (* 29. marec 1923, Nižný Skálnik – † 17. február 1979, Zvolen) bol lesnícky odborník, poľovnícky odborník, vysokoškolský pedagóg.
Životopis.
Študoval lesné inžinierstvo na SVŠT v Bratislave, 1948-1952 asistent Ústavu praxe na VŠ poľnohospodárstva a lesného inžinierstva v Košiciach, 1953-1960 riaditeľ Lesného závodu Štátnych lesov v Čiernom Balogu, od 1963 odborný asistent Katedry krajinárstva a ochrany lesov VŠLD vo Zvolene. V odbornej a výskumnej práci sa orientoval na problematiku zachovania vzácnych druhov zveri, najmä lesných kurovitých vtákov, autor perspektívneho plánu rozvoja poľovníctva na strednom Slovensku (1968). Člen redakčnej rady časopisu "Poľovníctvo a rybárstvo", "Poľovnícky zborník - Folia venatoria", člen komisie pre poľovnícku terminológiu. Autor príručiek a odborných článkov v periodikách.

</doc>
<doc id="132829" url="https://sk.wikipedia.org/wiki?curid=132829" title="Volebný systém v Česku">
Volebný systém v Česku

Český volebný systém upravuje voľby do Poslaneckej snemovne a Senátu.
Poslanecká snemovňa má 200 členov – poslancov, ktorí sú volení vo všeobecných, priamych a tajných voľbách raz za štyri roky, proporčným volebným systémom. 
Poslanci sú volení v 14tich volebných obvodoch (13 + Praha), ktoré kopírujú administratívne členenie krajiny. Volebné kvórum na vstup strany do parlamentu je 5 %, jeho násobky pre koaličné zoskupenia. Po dosiahnutí 20 % sa kvórum pri koalíciách viac nezvyšuje. Kvórum sa počíta na celorepublikovej úrovni. 
Poslanecké mandáty sú od roku 2000 rozdeľované na základe d'Hondtovho deliteľa v rámci volebného obvodu (počet hlasov, ktoré každá kandidujúca strana získa v danom volebnom obvode je delený radou prirodzených čísiel od 1 až po n, kde n značí počet kandidátov na volebnom lístku danej strany, zaokrúhľuje sa na dve desatinné čísla smerom hore). 
Kandidátka je otvorená, voliči môžu využiť aj tzv. preferenčné hlasy, ktoré môžu dať konkrétnym osobám na kandidátkach strán. Každý volič ich má dva, po poslednej volebnej reforme platí, že pokiaľ niektorý z kandidátov získa aspoň 7 % hlasov voličov jeho strany/koalície, je automaticky posunutý na prvé miesto na kandidátke. 
Senát má 81 členov – senátorov, ktorí sú volení vo všeobecných, priamych a tajných voľbách na väčšinovom princípe v dvoch kolách, v 81 jednomandátových obvodoch. Senátori sú volení na 6 rokov, každé 2 roky sa konajú voľby do tretiny senátu (tzv. inštitucionálna pamäť).

</doc>
<doc id="132831" url="https://sk.wikipedia.org/wiki?curid=132831" title="Matej Banko">
Matej Banko

Matej Banko (* 1. november 1761, Brezno† 8. apríl 1817, Brezno) bol slovenský veršovník a farbiar.
Jeho otec Ján Banko, jeho matka Mária rod. Daxnerová.
Životopis.
Pochádzal z meštianskej rodiny. Pôsobil ako remeselník-farbiar v Brezne. V rukopise zanechal 7 príležitostných slovenských básní z 17841807, ktoré sa tematicky viažu k breznianskym osobnostiam. V básni "„Fata ecclesiae evangelicae Brezno Banyensis...“" podal stručné dejiny evanjelickej cirkvi v Brezne.

</doc>
<doc id="132832" url="https://sk.wikipedia.org/wiki?curid=132832" title="Jolana Bánová-Verbeecková">
Jolana Bánová-Verbeecková

Jolana Bánová-Verbeecková (rod. Kobzáková; * 13. júl 1926, Brezno – † 27. február 1984, Brusel, Belgicko) bola slovenská prekladateľka a redaktorka.
Jej otec Ján Kobzák, jej matka Vilma rod. Lendáková.
Životopis.
Ľudovú školu navštevovala v rokoch 19321937 v Brezne, kde aj pokračovala študovala na gymnáziu v rokoch 19371938, v rokoch 19381945 v Martine, 19451951 študovala slovenský jazyk, filozofiu a francúzsky jazyk na Filozofickej fakulte Slovenskej univerzity (terajšia Univerzita Komenského) v Bratislave. V rokoch 19541958 odborná asistentka v divadelnom kabinete Ústavu slovenskej literatúry SAV, 19611967 redaktorka vo vydavateľstve Osveta, neskôr Obzor v Bratislave, od 1969 pracovala v Kráľovskej bibliotéke v Bruseli. Prekladala prózu a divadelné hry z češtiny, nemčiny a francúzštiny, ktoré sa hrali na viacerých scénach. V menšej miere prekladala i odbornú literatúru, pričom jej preklady adekvátne tlmočili text a vyznačovali sa dobrou jazykovou kultúrou.

</doc>
<doc id="132833" url="https://sk.wikipedia.org/wiki?curid=132833" title="Mikuláš Bánovský">
Mikuláš Bánovský

Mikuláš (Bánovszky) Bánovský (* 17. január 1895, Banská Bystrica, † neznáme) bol maliar.
Životopis.
Študoval na VŠVU v Budapešti u prof. I. Rétiho. Maľoval akty, portréty a krajinky. Zakladajúci člen združenia maliarov v Szentendre. 

</doc>
<doc id="132834" url="https://sk.wikipedia.org/wiki?curid=132834" title="Pavol Bányai">
Pavol Bányai

Pavol Bányai (pôv. Muneles) (* 24. marec 1901, Banská Bystrica – † 13. december 1943, Budapešť) bol spisovateľ maďarskej národnosti na Slovensku.
Jeho otec Leopold Muneles, jeho matka Matilda rod. Kohnová 
Životopis.
Ľudovú školu a gymnázium vychodil v Banskej Bystrici, študoval na AVU v Prahe, neskôr v Budapešti a Viedni. Pred 1938 žil v Prahe, po 1939 v Banskej Bystrici. Predstaviteľ zač. maď. social. románu na Slov. R. 1932 poverený redakciou DAVU-u opísať demonštráciu roľníkov v Polomke. V publicistických príspevkoch pranieroval soc. pomery robotníkov v Červenej Skale, Pohorelej a i.

</doc>
<doc id="132835" url="https://sk.wikipedia.org/wiki?curid=132835" title="Ján Baptista">
Ján Baptista

Ján (Novosoliensis) Baptista (* Banská Bystrica - † 1550, Slovensko) bol pedagóg a spisovateľ.
Životopis.
Študoval v Banskej Bystrici, na univerzite v Krakove, v Bologni a Padau, 1499 bakalár v Krakove. Prof. na univerzite v Krakove. Udržiaval kontakty s významnými humanistami, publikoval príležitostné latinské básne v zborníkoch iných autorov, editor spisov M. T. Ciceróna, ku ktorým spracoval poznámky a komentáre.

</doc>
<doc id="132836" url="https://sk.wikipedia.org/wiki?curid=132836" title="Ján Baran">
Ján Baran

Ján Baran (* 12. júl 1918 Banská Štiavnica – † 5. marec 1962 Bratislava) bol hudobník, hudobný skladateľ, úradník.
Pseudonym: Baran-Štiavnický
Jeho otec Tomáš Baran, jeho matka Veronika rod. Tomanová 
Životopis.
Navštevoval meštiansku školu v Banskej Štiavnici, od 1926 sa učil hru na husliach u K. Váĺu, neskôr na krídlovku. Elév vojenskej hudby v Banskej Bystrici (1925), potom člen finančnej pohraničnej stráže, od 1938 úradník v súkromných službách, od 1946 pracovník Povereníctva pôšt v Bratislave. Autor skladieb, ktoré hral Čs. rozhlas (1945 a 1947), uviedli ich aj na koncertoch ĽUT.

</doc>
<doc id="132837" url="https://sk.wikipedia.org/wiki?curid=132837" title="Miroslav Baran">
Miroslav Baran

Miroslav Baran (* 26. február 1950, Rimavská Sobota – † 2. apríl 2009, Slovenská Ľupča, Slovensko) bol spevák ľudových piesní, pedagóg a folklorista.
Zo života.
V r. 19701974 absolvoval štúdium na PF v Banskej Bystrici, odbor hudobná výchova. Pôsobil v Tisovci, v Revúcej a od roku 1984 na ZŠ v Banskej Bystrici a v Slovenskej Ľupči ako učiteľ hudobnej výchovy. Niekoľko rokov bol riaditeľom ZŠ na Kuznámyho ulici v Banskej Bystrici so zameraním na hudobnú výchovu. Upravoval ľudové piesne pre súbory Dratvárik, Spievanky, Sedmokráska, Slnečnica, Ekonóm a pre verejné rozhlasové nahrávky. Účinkoval ako spevák ľudových piesní a interpret na kontrabas v ľudovej hudbe Folklórneho súboru Partizán a v Ľudovej hudbe Borievka. Jeho umenie je nahraté na viacerých CD a mnohých rozhlasových nahrávkach. Ako muzikant precestoval takmer celú Európu. Je autorom rozhlasového cyklu relácií o Gemeri. V rádiu Lumen založil a moderoval reláciu Fujarôčka moja. Zomrel 2. apríla 2009.

</doc>
<doc id="132838" url="https://sk.wikipedia.org/wiki?curid=132838" title="Matej Baraňaj">
Matej Baraňaj

Matej Baraňaj tiež Baranyay (* Pohorelá - † 2. február 1763, Pohorelá) bol slovenský rímskokatolícky kňaz.
Životopis.
Teológiu študoval v Trnave. R. 1714 kaplán v Prievidzi, farár vo Vieske, 1718 v Novákoch, 1731 v Pohorelej. Vlastným nákladom vydal (v staršej literatúre sa mu omylom pripisuje i preklad) v slovenčine obsiahlu prácu zakladateľa jezuitskej rehole Ignáca z Loyoly, významnú pre štúdium stavu slovenského literárneho jazyka v 1. polovici 18. storočia.

</doc>
<doc id="132841" url="https://sk.wikipedia.org/wiki?curid=132841" title="Jozef Barčovský">
Jozef Barčovský

Jozef Barčovský (* 24. marec 1902 Krompachy, † neznáme (1941-1945) ) bol funkcionár KSČ a robotník.
Jeho otec Michal Barčovský, jeho matka Viktória rod. Kocajdová 
Životopis.
Po ukončení základnej školy robotník v hutnom podniku v Krompachoch, v rokoch 19201934 v Coburgových závodoch v Trnave, v rokoch 19341935 tajomník priemyslového zväzu kovorobotníkov v Banskej Bystrici. Organizátor a vodca triednych bojov, člen a funkcionár KSČ. V ČSR politicky prenasledovaný, pred deportovaním emigroval do ZSSR. Od roku 1936 robotník v Saratove (ZSSR). Počas druhej svetovej vojny príslušník Červenej armády. Padol počas bojov s nacistickým Nemeckom.

</doc>
<doc id="132842" url="https://sk.wikipedia.org/wiki?curid=132842" title="Oskár Bárczy">
Oskár Bárczy

Oskár Bárczy alebo Oskár Bárcy (* 29. október 1889, Banská Bystrica-Radvaň† 31. marec 1983, Budapešť) bol slovenský športový funkcionár a obchodník.
Jeho otec Karol Bárczy de Barcziháza, jeho matka Anna rod. Dilnbergerová. Oskar mal ešte dvoch bratov a sestru zemianskeho pôvodu.
Životopis.
Študoval v Banskej Bystrici a v Budapešti. Začas pôsobil v Nemecku, Švajčiarsku, Francúzsku, potom obchodník v Banskej Bystrici. Jeden z priekopníkov tenisu na Slovensku, člen reprezentačného výberu Uhorska. Predseda Maďarského tenisového zväzu v ČSR, propagátor športu, najmä tenisu, ktorému sa venoval i publicisticky.

</doc>
<doc id="132843" url="https://sk.wikipedia.org/wiki?curid=132843" title="Miroslav Bárdi">
Miroslav Bárdi

Miroslav Bárdi (* 25. február 1949, Veľké Teriakovce) je slovenský maliar. Jeho manželkou je hudobná historička Marianna Bárdiová.
Životopis.
Do roku 1971 žil v Čerenčanoch v okrese Rimavská Sobota. Výtvarné vzdelanie získal u akad. maliara Štefana Bazovského a v rokoch 1967 - 1971 na Pedagogickej fakulte v Banskej Bystrici (hlavní pedagógovia ak. mal. Štefan Prukner, ak. mal. Stanislav Balko, ak. sochár M.Palko, Klára Kubičková, ak. maliar Dušan Zapletal) a v r. 1983 získal akademický titul PaedDr. 
V rokoch 1972 - 2005 pôsobil ako vysokoškolský pedagóg najmä v disciplínach maľba a kresba na Katedre výtvarnej výchovy na Pedagogickej fakulte Univerzity Mateja Bela. Súčasne pracoval v odborných porotách výtvarných súťaží dospelých a všetkých stupňov škôl, viedol výtvarné štúdiá dospelých, venoval sa výtvarnému poradenstvu, uskutočňoval prednášky, besedy a koncepcie výstav na strednom Slovensku. V rokoch 1971 – 1997 žil s rodinou v Banskej Bystrici, od roku 1997 žijú v obci Malachov, kde má maliarsky ateliér. Od roku 2005 tvorí ako umelec v slobodnom povolaní. Je členom Združenia výtvarných umelcov stredného Slovenska a Asociácie slovenského umenia. 
Jeho umelecká tvorba je orientovaná na prírodu, hudobné motívy, úvahy, spomienky. Počas rokov 1972 - 2020 vystavoval na vyše 70 samostatných a vyše 110 spoločných výstavách. Zúčastnil sa na viacerých tvorivých pobytoch na Slovensku a v zahraničí. Jeho obrazy sú v zbierkach galérií, múzeí, kultúrnych inštitúcií a v súkromných zbierkach na Slovensku, v Česku, Nemecku, Rakúsku, Francúzsku, Veľkej Británii, USA, Kanade, Južnej Kórei, Turecku, v Rusku a inde. 
Jeho tvorba bola publikovaná v katalógoch k výstavám, v knihách, v tlači, v rozhlase a televízii.

</doc>
<doc id="132844" url="https://sk.wikipedia.org/wiki?curid=132844" title="Marianna Bárdiová">
Marianna Bárdiová

Marianna Bárdiová, rodená Reiprichová (* 15. august 1951, Rimavská Sobota), je slovenská hudobná historička, múzejníčka a pedagogička.
Jej otec je František Reiprich, manžel Miroslav Bárdi.
Životopis.
Vyrastala v Lučenci, po maturite na Strednej všeobecno-vzdelávacej škole B.S.Timravy v rokoch 1969 - 1973 absolvovala štúdium na Pedagogickej fakulte v Banskej Bystrici, kombináciu slovenský jazyk - hudobná výchova a v rokoch 1980 - 1985 na Filozofickej fakulte UK v Bratislave odbor hudobná veda, 1986 PhDr., 2007 PhD.
Absolvovala študijné a pracovné pobyty v Čechách a vo viacerých európskych krajinách. V r. 1974 – 2008 pôsobila v Literárnom a hudobnom múzeu v Banskej Bystrici (LHM), ako odborná pracovníčka pre hudbu, od r. 1977 ako vedúca odborných oddelení, ako riaditeľka (1980 - 1982 a 1990 - 2000) a od r. 2001 ako vedúca Literárneho a hudobného múzea a námestníčka riaditeľa ŠVK v Banskej Bystrici pre LHM. Externe učila dejiny hudby a hudobnú teóriu na Konzervatóriu J.L. Bellu (1993 - 1996 a 2008 - 2017) a na FHV UMB v Banskej Bystrici (1997/1998), v školskom roku 2006/2007 muzeológiu na katedre ekomuzeológie FPV UMB. 
Od 1. novembra 2011 do 28. februára 2014 bola vedeckou pracovníčkou Ústavu hudobnej vedy SAV. Odborne, metodicky a výkonne sa podieľala na budovaní zbierkového fondu LHM a profilovaní jeho odbornej činnosti. Pracuje a publikuje v oblasti regionálnej hudobnej historiografie, hudobnej dokumentácie, hudobnej bibliografie, hudobnej a múzejnej pedagogiky, metodiky a muzeológie. Zostavuje a rediguje odborné zborníky, pripravuje zvukové nosiče. Organizuje a koordinuje regionálne, celoštátne a medzinárodné odborné a vedecké semináre a konferencie. Zúčastňuje sa ako prednášajúca, organizátorka, moderátorka alebo dramaturgička rôznych odborných, vedeckých a umeleckých podujatí.

</doc>
<doc id="132845" url="https://sk.wikipedia.org/wiki?curid=132845" title="Martin Barger">
Martin Barger

Martin Barger alebo Martin Bargár (* ?, Slovensko – † 1817) bol rezbár a sochár.
Životopis.
Autor plastík prevažne z dreva. Učiteľ Vavrinca Dunajského. Pôsobil v Banskej Bystrici, kde v Kostole Nanebovzatia Panny Márie (tzv. farský) vyrezal barokové skrine v sakristii (80. roky 18. stor.).

</doc>
<doc id="132846" url="https://sk.wikipedia.org/wiki?curid=132846" title="Ján Barič">
Ján Barič

Ján Barič (* 2. jún 1935 Závadka nad Hronom - † 24. jún 1989 Bratislava) bol ekonóm a vysokoškolský pedagóg.
Jeho otec Ján Barič, jeho matka Anna rod. Hrušková 
Životopis.
Ľud. školu navštevoval v Závadke nad Hronom, meštiansku školu a gymnázium v Brezne. V rokoch 1953-58 študoval politickú ekonómiu na VŠE v Bratislave. Doktorát vied získal po externom štúdiu v Moskve. R. 1958 Ing., 1972 CSc., 1973 doc., 1983 DrSc., 1985 vysokoškolský prof.
Od 1958 odborný asistent Ústavu marxizmu-leninizmu na SVŠT v Bratislave, neskôr vedúci kabinetu marxizmu-leninizmu Stavebnej fakulty SVŠT, napokon vedúci odd. politickej ekonómie ÚML na SVŠT. Autor monografie, štúdií a článkov v Zborníku Univerzity v Kyjeve, Zborníku vedeckých prác SVŠT a i. Člen Slovenskej ekonomickej spoločnosti.

</doc>
<doc id="132847" url="https://sk.wikipedia.org/wiki?curid=132847" title="Ján Barlay">
Ján Barlay

Ján Barlay (; * 18. jún 1871, Horná Štubňa, Rakúsko-Uhorsko, dnes Slovensko† 1931, Budapešť, Maďarsko) bol maďarský lekár a odborný publicista slovenského pôvodu.
Život.
Narodil sa 18. júna 1871 v Hornej Štubni pri Turčianskom svätom Martine v rodine Alexandra Barlaya a Márie rod. Kitzingerovej. Stredoškolské štúdium absolvoval na gymnáziu v Banskej Bystrici, následne študoval medicínu na univerzite v Budapešti, kde v roku 1890 spromoval. Bol asistentom u profesorov Wilhelma Schuleka (18901895) a Stephena de Grósza (18951902), následne vykonával lekárske povolanie v nemocniciach a po roku 1918 sa stal hlavným lekárom nemocnice Maďarských štátnych železníc a napokon expertom Krajinskej úrazovej poisťovne v Budapešti. Publikoval odborné články v maďarských i zahraničných odborných medicínskych časopisoch. Zomrel v roku 1931 v Budapešti.

</doc>
<doc id="132848" url="https://sk.wikipedia.org/wiki?curid=132848" title="Dávid Baróty-Sabó">
Dávid Baróty-Sabó

Dávid Baróty-Sabó (Baróti-Szabó) - "Baróti-Szabó de Palatka" (* 10. apríl 1739, Baraolt, Rumunsko - † 23. november 1819, Virt) bol maďarský básnik, prekladateľ a pedagóg.
Jeho otec Matej Baróty-Sabó.
Životopis.
Pochádzal zo sikulskej zemianskej rodiny. V roku 1757 vstúpil do rádu jezuitov v Odorheiu. Teológiu vyštudoval na Košickej univerzite. Ako profesor pôsobil na gymnáziách v Oradei, v Banskej Bystrici (1772-1773), v Komárne a v Košiciach. Bol predstaviteľom maďarského klasicistického básnictva, prekladateľ z latinčiny a angličtiny. Spolu s Františkom Kazincim a Jánom Bačánim v Košiciach založil a regigoval literárny časopis "Maďarské múzeum" (Magyar Museum, 1788). Väčšina jeho básnických, lingvistických a literárnovedných diel vyšla v rokoch 1773-1803 v Košiciach a v Komárne.

</doc>
<doc id="132849" url="https://sk.wikipedia.org/wiki?curid=132849" title="Jozef Barši">
Jozef Barši

Jozef Barši (pôv. Neumann; * 24. február 1810, Janova Lehota - † 18. február 1893, Budapešť) bol rímskokatolícky kňaz, publicista a pedagóg.
Životopis.
Narodil sa v rodine riaditeľa školy Jozefa Neumanna a jeho manželky Anny. Študoval na gymnáziu v Kremnici, Banskej Štiavnici, Ostrihome, filozofiu v Nitre, teológiu v Pešti. V roku 1832 získal titul PhDr., v roku 1870 sa stal členom korešpondentom UAV. Rímskokatolícky kaplán v Dobrej Nive, Jastrabej, Nitrianskom Pravne, od 1834 v Tajove, 1835 vychovávateľ, 1836 tajomník banskobystrického biskupa, 1837 kurát v Miláne, 1840 administrátor v Krupine, 1842 v Košiciach, 1846 farár v Bicske.
Za básne a články uverejnené počas maďarskej revolúcie 18481849 v Pešti Hírlap bol v septembri roku 1849 odsúdený na trest smrti, trest mu bol pozmenený na 20 rokov väzenia. Bol väznený v Olomouci a v roku 1856 amnestovaný. V roku 1862 konvertoval na reform. vieru, 1867 pracovník Uhorského štatistického úradu. Autor článkov a štúdií z oblasti národohospodárstva, kultúry, politiky, náboženstva, školstva a štatistiky, príležitostnej poézie. Prekladal z angličtiny a nemčiny.

</doc>
<doc id="132850" url="https://sk.wikipedia.org/wiki?curid=132850" title="Ervín Barta">
Ervín Barta

MUDr. Ervín Barta CSc. (* 30. marec 1929, Ľubietová† 31. júl 1991, Bratislava) bol slovenský lekár, fyziológ a vysokoškolský pedagóg.
Životopis.
Navštevoval ľudovú školu v Ľubietovej, v štúdiu pokračoval na gymnáziu v Banskej Bystrici.
Roku 1952 získal titul MUDr. na Lekárskej fakulte SU v Bratislave v odbore všeobecné lekárstvo. Následne v rokoch 1960 titul CSc. a doc. v odbore experimentálna patológia a roku 1969 titul mimoriadny profesor v odbore patologická fyziológia.
Popredný slovenský fyziológ, vysokoškolský pedagóg a vedeckovýskumný pracovník, ktorý obohatil česko-slovenskú i svetovú lekársku vedu. Člen výboru Československej kardiologickej spoločnosti, Fyziologickej spoločnosti, Spoločnosti patologickej a klinickej fyziológie. Autor a spoluautor monografií, vysokoškolských učebníc a skrípt z patologickej fyziológie, publikoval vyše 260 odborných štúdií v domácich i zahraničných časopisoch a zborníkoch.

</doc>
<doc id="132851" url="https://sk.wikipedia.org/wiki?curid=132851" title="Vladimír Bárta (1974)">
Vladimír Bárta (1974)

Vladimír Bárta (* 19. február 1974, Banská Bystrica) je slovenský fotograf. Jeho otec je Vladimír Bárta.
Životopis.
V roku 19881993 absolvoval SOU elektrotechnické v Banskej Bystrici. Od roku 1996 pôsobí ako fotograf v slobodnom povolaní. V roku 1996 získal 1. miesto v súťaži "Najkrajšie knihy Slovenska" za publikáciu "Slovenská republika" (spoluaut.) a v roku 1997 v súťaži "Kniha roka" 3. miesto za publikáciu "Tatry a Spiš" (spoluaut.). Vystavoval na samostatných autorských súťažiach doma i v zahraničí. Autor a spoluautor obrazových vlastivedných publikácií. Je členom Klubu fotopublicistov Slovenského syndikátu novinárov (1998).

</doc>
<doc id="132852" url="https://sk.wikipedia.org/wiki?curid=132852" title="Július Barták">
Július Barták

Július Barták (* 23. marec 1896, Banská Bystrica† 1. apríl 1959, Bratislava) bol slovenský historik, archivár, úradník.
Životopis.
Narodil sa v rodine krajčíra Jána Bartáka a jeho manželky Rozálie rod. Skalkovej. Ľudovú a strednú školu vychodil vo svojom rodisku. Po skončení strednej školy pracoval v rokoch 19191947 ako účtovný revízor štátnych lesných riaditeľstiev v Banskej Bystrici, v Liptovskom Hrádku, v Solivare a v Oravskom Podzámku. Venoval sa histórii lesníctva, hoci neabsolvoval vysokoškolské štúdium histórie, bol autodidaktom (samoukom). Jeho služobné zaradenie mu umožnilo poznať všetky lesné riaditeľstvá na Slovensku. Bol iniciátorom Lesohospodárskeho múzea pri Riaditeľstve štátnych lesov a majetkov v Banskej Bystrici. Po oslobodení sa sústredil na vybudovanie centrálneho archívu poľnohospodárstva a lesníctva. V rokoch 19461947 bol vedúcim kultúrno-historického oddelenia Povereníctva pôdohospodárstva a pozemkovej reformy v Bratislave. Stal sa iniciátorom, spoluzakladateľom a prvým riaditeľom Pôdohospodárskeho archívu, kde pôsobil v rokoch 19481955. Roku 1948 sa stal predsedom akčného výboru Slovenskej historickej spoločnosti. V rokoch 19511954 bol členom Slovenskej archívnej komisie.
Tvorba.
V odbornej tvorbe sa venoval dejinám lesníctva a lesníckeho školstva ale i stredoslovenských banských miest, problémom hospodárskych dejín. Štúdie publikoval v odborných periodikách, prispieval aj do novín a časopisov.

</doc>
<doc id="132853" url="https://sk.wikipedia.org/wiki?curid=132853" title="Juraj Bartaky">
Juraj Bartaky

Juraj Bartaky (* 10. apríl 1861 Žilina - † 25. júl 1913, tamže) bol slovenský rímskokatolícky kňaz, národnokultúrny pracovník. Pseudonym: Ďurko spod Dubna
Životopis.
Narodil sa v rodine Jána Bartakyho a jeho manželky Anny rodenej Augustinyiovej. Študoval na gymnáziu v Žiline a bohosloveckom seminári v Banskej Bystrici. Od 1883 kaplán v Slovenskej Ľupči a iných slovenských mestách. Popri pastoračnej činnosti sa venoval aj poľnohospodárskej osvete. Propagoval moderný systém striedavého hospodárenia, nové metódy prípravy pôdy, orby, sejby plodín.

</doc>
<doc id="132854" url="https://sk.wikipedia.org/wiki?curid=132854" title="Anton Bartal">
Anton Bartal

Anton Bartal (pôv. Partl) (* 24. apríl 1829, Banská Bystrica – † 6. september 1909, Dunaharaszti) bol slovenský pedagóg a filológ.
Jeho otec Anton Partl, jeho matka Anna Augustínova.
Životopis.
Študoval klasickú filológiu na univerzitách v Pešti a vo Viedni. Od 1856 prof. a riaditeľ gymnázia v Užhorode, 1858 stredoškolský prof. v Pešti, 1868 prednášal na peštianskej univerzite klasickú filológiu, súčasne riaditeľ cvičného gymnázia. Vydával diela starorímskych klasikov, autor slovníka stredovekej uhorskej latinčiny, početných slovníkov a učebníc latinčiny. Roku 1877 založil filologický zborník "Egytemes Philológiai Közlöny". Prispieval odbornými článkami do maďarských jazykovedných časopisov.

</doc>
<doc id="132855" url="https://sk.wikipedia.org/wiki?curid=132855" title="Henrich Bartek">
Henrich Bartek

Henrich Bartek (* 25. marec 1907, Žilina – † 7. február 1986, Plattling) bol slovenský jazykovedec, vysokoškolský pedagóg a kultúrny pracovník.
Jeho otec Henrich Bartek, jeho matka Anna rod. Bayerová.
Životopis.
Študoval na gymnáziu v Žiline, potom na Filozofickej fakulte KU v Prahe, začas v Paríži a v Štrasburgu, v roku 1945 sa stal univerzitným profesorom. Po štúdiách bol prof. gymnázia v Banskej Bystrici, neskôr tajomníkom Ústredia ochotníckych divadiel, v rokoch 19321939 referent Matice slovenskej v Martine, zakladateľ a redaktor časopisu Slovenská reč a Naše divadlo. Od roku 1940 zakladateľ a redaktor časopisu Slovenský jazyk. V roku 1945 emigroval do Mníchova. Významný bádateľ v oblasti slovenskej jazykovedy, zaslúžil sa o ustálenie pravidiel slovenského pravopisu.
Autor samostatných prác a početných jazykovedných štúdií publikovaných v odborných časopisoch. V emigrácii publikoval štúdie v zborníkoch a v slovenských periodikách, samostatne vydal prácu "Slovenský pravopis" s gramatickými poučkami a slovníkom (1956).
Je pochovaný v Niederaltaichu.

</doc>
<doc id="132856" url="https://sk.wikipedia.org/wiki?curid=132856" title="Zuzana Bartková">
Zuzana Bartková

Zuzana Bartková (rod. Paľová; * 22. november 1949, Hnúšťa) je slovenská historička umenia, dcéra maliara Jána Paľa.
Životopis.
Vyštudovala odbor výtvarná výchova na Pedagogickej fakulte v Banskej Bystrici (19681972) a v roku 1982 absolvovala štúdium odboru veda o výtvarnom umení na Filozofická fakulta Univerzity Komenského v Bratislave.
Od roku 1977 pracuje v Štátnej galérii v Banskej Bystrici, od roku 1983 ako historička umenia. Oblasť jej umenovedného výskumu je zameraná na súčasné slovenské umenie, umenie regiónu stredného Slovenska, na grafické slovenské umenie a na grafické medzinárodné umenie. Pôsobí ako usporiadateľka výstav, vydavateľka, zostavovateľka katalógov, skladačiek a autorka štúdií. Od roku 1989 je členkou Slovenskej výtvarnej únie – asociácie historikov, teoretikov a kritikov výtvarného umenia.

</doc>
<doc id="132858" url="https://sk.wikipedia.org/wiki?curid=132858" title="Inštitucionálna pamäť">
Inštitucionálna pamäť

Inštitucionálna pamäť (z angl. "institutional memory") je niečo abstraktné v nejakej organizácii (fakty, know-how, skúsenosti, koncepcie), čo "prežije" jednotlivých členov tejto organizácie. V širšom zmysle sú to (dlhodobé) znalosti organizácie.
Inštitucionálna pamäť vo volebnom systéme.
Inštitucionálna pamäť je spôsob vymieňania členov určitých orgánov, najčastejšie politických inštitúcií. Podstata inštitucionálnej pamäte tkvie v tom, že sa voľba nových členov rozdelí na viacero etáp, tak aby v tých orgánoch nezostali iba novici. 
Príkladom môže byť napríklad český senát, v ktorom majú senátori funkčné obdobie 6 rokov. Voľby sa tam však konajú každé dva roky, s tým, že sa mení jedna tretina senátorov.

</doc>
<doc id="132859" url="https://sk.wikipedia.org/wiki?curid=132859" title="Ján Bartoš">
Ján Bartoš

Ján Bartoš (* 29. apríl 1884, Banská Bystrica – ?) bol uhorský politik a úradník.
Jeho otec Ferdinand Bartoš, jeho matka Zuzana rod. Kordíková, jeho manželka Helena rod. Gálfiová.
Životopis.
Absolvoval gymnázium v Banskej Bystrici. Úradník Zvolenskej župy v Banskej Bystrici, neskôr pracoval v Budapešti. Od roku 1905 vedúci predstaviteľ Krajinskej ľudovej strany vo Zvolenskej župe, potom v celouhorskom rámci, v roku 1908 sa stal tajomníkom organizácie Katolícka ľudová jednota, v roku 1912 bol zvolený do parlamentu, vystupoval proti rozpadu Uhorska. Po vzniku ČSR pôsobil v Maďarsku. Prispieval do novín a časopisov, tlačou vyšli niektoré jeho parlamentné prejavy.

</doc>
<doc id="132861" url="https://sk.wikipedia.org/wiki?curid=132861" title="Samuel Bartošovič">
Samuel Bartošovič

Samuel Bartošovič, tiež Bartosowitz, Bartošovský (* Liptovský Ján – † 18. jún 1645, Banská Bystrica) bol slovenský náboženský spisovateľ a evanjelický kňaz.
Životopis.
Študoval na domácich evanjelických školách, okrem iných na gymnáziu v Bytči, od 1614 na univerzite vo Wittenbergu. Asi v rokoch 1617 – 1624 pôsobil ako rektor evanjelickej školy v Prievidzi, v roku 1624 sa stal konrektorom, v roku 1626 špitálskym rektorom a slovenským kazateľom v Banskej Bystrici. Vo Wittenbergu dišputoval na etickú tému o umiernenosti.

</doc>
<doc id="132863" url="https://sk.wikipedia.org/wiki?curid=132863" title="Ján Bastner">
Ján Bastner

Ján (Bastnerus) (prímeno Neosolinus) Bastner (* Slovensko) bol filozof a veršovník.
Životopis.
Pochádzal pravdepodobne z Banskej Bystrice. V roku 1611 sa stal pomocníkom rektora pražskej univerzity, v roku 1612 bakalárom, v roku 1615 získal titul magister. V rokoch 1611 – 1612 a po roku 1617 učiteľ v Starom Měste pražskom, v období 1612 – 1617 v Tábore]. Autor filozofických dišpút, publikoval latinské príležitostné básne v spisoch iných autorov.

</doc>
<doc id="132864" url="https://sk.wikipedia.org/wiki?curid=132864" title="Jozef Karol Bauer">
Jozef Karol Bauer

Jozef Karol Bauer (* Rožňava - † 6. jún 1874 Banská Bystrica) bol lekár, odborný spisovateľ.
Životopis.
Študoval na gymnáziu v Banskej Bystrici, medicínu na univerzite vo Viedni, 1837 MUDr., 1838 získal titul chirurga v Pešti. Mestský lekár, neskôr župný chirurg v Banskej Bystrici. Zakladateľ štúdia vplyvu prostredia na zdravie človeka postaveného na vlastnom pozorovaní. Zakladajúci člen a podporovateľ Matice slovenskej. Za lekársku pomoc ruským vojskám 18481849 vyznamenaný ruským radmi.

</doc>
<doc id="132865" url="https://sk.wikipedia.org/wiki?curid=132865" title="Jakub Bauer">
Jakub Bauer

Jakub Bauer (* 17. júl 1894, Tužina – † 26. apríl 1997, Straubing) bol rímskokatolícky kňaz, cirkevný hodnostár a osvetový pracovník.
Jeho otec Ján Bauer, jeho matka Janka rod. Greschnerová.
Životopis.
Do roku 1914 študoval na gymnáziách v Prievidzi a v Banskej Bystrici, kde v rokoch 19141918 absolvoval filozoficko-teologickú vysokú školu, súčasne 2 semestre práva na nemeckej univerzite v Prahe. V roku 1918 bol vysvätený za kňaza, Mons., pápežský komorník. V roku 1918 sa stal rímskokatolíckym kaplánom, v roku 1919 administrátorom vo Veľkom poli, v rokoch 19191922 kaplánom a administrátorom v Kremnických Baniach, 19221945 kaplánom, administrátorom a farárom v Tužine. V roku 1945 emigroval do Nemecka, kde od toho istého roku pôsobil ako farár v Parnkofene v Bavorsku.
Predstaviteľ nemeckej katolíckej cirkvi a náboženského života na Slovensku, v roku 1933 inicioval vznik konferencie nemeckých farárov, založil cirkevný časopis Katholisches Leben im Karpatenland a v roku 1938 časopis Windfriedbote. Organizátor kultúrnych podujatí, v roku 1934 nemeckých katolíckych dní v Nitrianskom Pravne, podporoval zakladanie spevácko-divadelných a športových krúžkov. Po roku 1945 pokračoval v kultúrno-osvetovej činnosti v Nemecku, kde do roku 1984 pôsobil ako predseda Podporného spolku karpatonemeckých katolíkov, spoluzakladateľ, zástupca predsedu, neskôr čestný predseda Pracovného združenia karpatských Nemcov zo Slovenska. Vydavateľ časopisu Karpatenboten, publikačne činný, v tlači uverejňoval články cirkevného a kultúrneho zamerania.

</doc>
<doc id="132867" url="https://sk.wikipedia.org/wiki?curid=132867" title="Juraj Baummheckel">
Juraj Baummheckel

Juraj Baummheckel, tiež Baumheckel (* Banská Bystrica) bol slovenský mešťan.
Životopis.
Prvý slovenský študent z Banskej Bystrice na univerzite vo Wittenbergu (1523). Majiteľ neskorogotického domu č. 27 (29) na námestí v Banskej Bystrici z hornej strany Lazovnej ulice, nazývaný aj cisárskym (spomínaný už v roku 1535). Mestský radný pán v Banskej Bystrici (1540). Predstaviteľ reformného hnutia.

</doc>
<doc id="132868" url="https://sk.wikipedia.org/wiki?curid=132868" title="František Bayer">
František Bayer

František Bayer (* Slovensko) je podnikateľ.
Životopis.
Majiteľ firmy správy strojov na Námestí v Banskej Bystrici a dielní na Ľupčianskej ceste (dnes Partizánska cesta).

</doc>
<doc id="132869" url="https://sk.wikipedia.org/wiki?curid=132869" title="Jaromír Bázlik">
Jaromír Bázlik

Jaromír Bázlik (* 26. august 1909, Pukanec – † 1. január 1997, Banská Bystrica) bol slovenský právnik a kultúrny pracovník.
Jeho syn Igor Bázlik, Miroslav Bázlik, jeho manželka Blanka Bázliková (rod. Andrašovanová).
Životopis.
Pôsobil na Okresnom a Krajskom súde v Banskej Bystrici v rôznych funkciách. Znalec histórie a kultúrnych tradícií mesta Banská Bystrica. Stál pri zrode Kruhu priateľov hudby v Banskej Bystrici. Spieval v učiteľskom spevokole Hron. Odborný spolupracovník Literárneho a hudobného múzea v Banskej Bystrici a Matice slovenskej v Martine, hlavne v otázkach literárnej a hudobnej kultúry mesta za rakúsko-uhorskej monarchie a z čias I. ČSR. Prekladateľ archívnych dokumentov z maďarčiny, nemčiny, poľštiny, a latinčiny. Autor článkov v regionálnych periodikách.

</doc>
<doc id="132872" url="https://sk.wikipedia.org/wiki?curid=132872" title="Koloman Bazovský">
Koloman Bazovský

Koloman Bazovský (* 28. február 1866, Závada – † 25. január 1950, Banská Bystrica) bol redaktor, publicista, pedagóg.
Rodina.
Otec: Daniel Bazovský, matka: Zuzana rod. Skalošová. Brat Ľudovít Bazovský, syn: Miloš Alexander Bazovský.
Životopis.
Absolvoval Učiteľský ústav v Lučenci. Od roku 1887 učiteľ v Jasenovej. V rokoch 18901909 v Turanoch, kde sa pre svoje liberálne názory dostal do rozporu s cirkevnou vrchnosťou. Počas prvej svetovej vojny patril k členom ružomberského odbojového centra okolo Vavra Šrobára. Člen SNS. Do roku 1918 administrátor redakcie budapeštianskych Slovenských novín. V rokoch 19191922 vydavateľ a redaktor časopisov "Novohradská stráž" a "Slovenský juh" v Lučenci. V rokoch 19221926 pôsobil ako školský inšpektor. V roku 1926 odišiel do dôchodku, žil v Turčianskych Tepliciach a Banskej Bystrici.
Publikoval články s pedagogickou tematikou v časopise "Dom a škola". V Slovenských novinách uverejňoval prózy s námetmi zo súčasnosti a z mestského života, romantické a dobrodružné romány, ako aj preklady z angličtiny, francúzštiny a ruštiny.

</doc>
<doc id="132873" url="https://sk.wikipedia.org/wiki?curid=132873" title="Oktáv Bazovský">
Oktáv Bazovský

Oktáv Bazovský (* 15. apríl 1916, Lučenec – † 31. január 1990, Harefield) bol slovenský krajinský pracovník, redaktor a právnik.
Jeho otec Ľudovít Bazovský, jeho matka Božena rod. Fajnorová.
Životopis.
Absolvoval Slovenskú obecnú školu pri Štátnom učiteľskom ústave, v roku 1934 maturoval na gymnáziu v Lučenci, v rokoch 19341936 študoval právo na Karlovej univerzite v Prahe, v rokoch 19361939 na UK v Bratislave. V rokoch 19381945 vykonával advokátsku prax v Banskej Bystrici a v Bratislave, v roku 1945 emigroval a do roku 1948 žil v Taliansku. V tom istom roku začal študovať ekonómiu na School of Economics v Londýne; JUDr. od 1948 v Anglicku.
V období 19511952 vydával s bratom Igorom časopis Slovák. V rokoch 19561980 pôsobil ako redaktor, neskôr vedúci slovenského vysielania rádia BBC v Londýne. Spoluzakladateľ a predseda Slovenského spolku vo Veľkej Británii, zapojil sa do činnosti Slovenského oslobodzovacieho výboru, neskôr Svetového kongresu Slovákov.

</doc>
<doc id="132874" url="https://sk.wikipedia.org/wiki?curid=132874" title="Pavel Beblavý">
Pavel Beblavý

Pavel Beblavý (pseudonymy Anonymus, Božena Malina, P. Drahomír, Maruškin, P. Marulkin, P. Maruškov) (* 16. máj 1847, Vrbovce, Slovensko – † 18. máj 1910, Sobotište, Slovensko) bol slovenský evanjelický kňaz a spisovateľ.
Životopis.
Narodil sa v rodine Pavla Beblavého a jeho manželky Anny, rodenej Podmajerskej. Študoval na gymnáziách v Banskej Štiavnici, v Bratislave, v Banskej Bystrici a v Revúcej a neskôr evanjelickú teológiu vo Viedni, kde bol v roku 1872 vysvätený za kňaza. Pôsobil ako evanjelický kaplán vo Vrbovciach a farár v Sobotišti. 
Tvorba.
Redigoval časopis Svit, do ktorého aj prispieval. Je autorom historicko-dobrodružného románu "Jánošík". Pokúsil sa aj o etnografické a historické štúdium rodného kraja, z ktorého vydal povesti a bájky. V sérii čŕt "Obrázky zo Života" zdokumentoval svoju biografiu i pomery na slovenských gymnáziách.

</doc>
<doc id="132875" url="https://sk.wikipedia.org/wiki?curid=132875" title="Ján Bečko">
Ján Bečko

Ján Bečko (* 16. november 1889 Jasenie - † 14. apríl 1972 Bratislava) bol politik, redaktor.
Životopis.
Pochádzal z maloroľnícko-robotníckej rodiny. Ľudovú školu vychodil v rodisku, roku 1904 sa v Podbrezovej vyučil za zámočníka. Roku 1921 zložil skúšky z meštianskej školy, v rokoch 1921-1922 navštevoval Obchodnú akadémiu v Banskej Bystrici. V rokoch 1904-1920 robotník št. železiarní v Podbrezovej, od 1920 predseda Bratskej revírnej pokladnice v Banskej Bystrici, profesionálny funkcionár sociálnej demokracie a jej masových organizácií, redaktor časopisov, 1938-1945 v emigrácii, 1939-1945 člen česko-slovenskej vlády v Londýne, po oslobodení spoluzakladateľ a funkcionár Strany práce, prednosta odboru Ministerstva sociálnej starostlivosti v Prahe, povereník zdravotníctva, riaditeľ Československých štátnych kúpeľov na Slovensku a pracovník Onkologického ústavu v Bratislave. V rokoch 1920-1939 poslanec Národného zhromaždenia, v rokoch 1945-1948 poslanec SNR. Nositeľ niekoľkých vyznamenaní. Po Februári 1948 odišiel z politického života.

</doc>
<doc id="132876" url="https://sk.wikipedia.org/wiki?curid=132876" title="Pavel Beckovský">
Pavel Beckovský

Pavel Beckovský (* 8. november 1922 Šaštín-Stráže - † 4. apríl 1995 Bratislava) bol vojenský letec, protifašistický bojovník.
Jeho rodičia boli Ján Beckovský a Helena rod. Matulová.
Životopis.
Študoval na Škole leteckého dorastu v Trenčianskych Biskupiciach a v Banskej Bystrici, na Leteckej vojenskej akadémii v Hradci Králové, 1964-66 dvojročný kurz s maturitou na SVŠ v Banskej Bystrici. V r.1943-1944 inštruktor pešieho výcviku v Škole leteckého dorastu v Banskej Bystrici, od februára 1944 poddôstojník z povolania, účastník druhého odboja a SNP, od októbra 1944 v ZSSR preškolený na typ lietadla La-7. Následne zaradený ako pilot k 2. stíhaciemu leteckému pluku 1. čs. zmiešanej leteckej divízie v ZSSR. V r. 1963-1966 náčelník odd. leteckej prípravy a parašutistického športu KV Zväzarmu v Banskej Bystrici, 1966 náčelník stredoslovenského oblastného leteckého strediska ÚV Zväzarmu v Banskej Bystrici. Po 1958 sa zaslúžil o rozvoj a organizovanie športového letectva na Slovensku. Člen autorského kolektívu diela "Športové lietanie, lietadlá, letci 1983" (Bratislava r. 1983), člen redakčnej rady časopisu Letectví a kosmonautika.

</doc>
<doc id="132877" url="https://sk.wikipedia.org/wiki?curid=132877" title="Peter Bedlovič">
Peter Bedlovič

Peter Bedlovič (* 29. máj 1959 Lipany) je prokurátor.
Životopis.
V roku 19781982 absolvoval štúdium na Právnickej fakulte UPJŠ v Košiciach, 1982 získal titul JUDr. Ako prokurátor začínal na Okresnej prokuratúre, od r. 1988 pôsobí na Krajskej prokuratúre v Banskej Bystrici, do r. 1990 ako prokurátor, námestník krajského prokurátora (19901997) a v súčasnosti ako krajský prokurátor (1997). Je členom Vedeckej rady Právnickej fakulty UMB v Banskej Bystrici (1997).

</doc>
<doc id="132878" url="https://sk.wikipedia.org/wiki?curid=132878" title="Roman Bednár">
Roman Bednár

Roman Bednár (* 19. marec 1942 Čadca) (vl. m. Roman Podolský) je slovenský spisovateľ literatúry faktu a básnik.
Životopis.
Študoval na Strednej priemyselnej škole spojovacej techniky v Banskej Bystrici, na VŠ elektrotechnickej v Bratislave. V roku 1969 emigroval do Nemecka. Od roku 1975 spisovateľ v slobodnom povolaní. Známy je ako autor literatúry faktu z oblasti astronómie, fantastiky, histórie. Od roku 1991 žije striedavo na Slovensku a v Nemecku. Príležitostne sa venuje aj poézii, o čom svedčí filozofická básnická zbierka s tematikou vesmíru.

</doc>
<doc id="132879" url="https://sk.wikipedia.org/wiki?curid=132879" title="František Bednár (kňaz)">
František Bednár (kňaz)

František Bednár (* 20. júl 1916 Kočín-Lančár – † 25. január 1987 Trnava) bol slovenský rímskokatolícky kňaz, náboženský spisovateľ, cirkevný hodnostár a jezuita. 
Život.
Študoval filozofiu v Krakove a v Záhrebe, v rokoch 1942 - 1945 študoval teológiu v Banskej Bystrici a Ružomberku, roku 1945 bol vysvätený za kňaza. Neskôr sa stal rektorom jezuitskej rezidencie a Teologického inštitútu Spoločnosti Ježišovej v Trnave, kde prednášal fundamentálnu teológiu. Pričinil sa najmä o duchovnú formáciu rehoľného dorastu, ktorú prerušilo násilné zrušenie kláštorov.
Dielo.
František Bednár spracoval podľa cudzej predlohy výchovne zameraný životopis svätého Stanislava Kostku, ktorý vyšiel v Trnave v roku 1943.

</doc>
<doc id="132880" url="https://sk.wikipedia.org/wiki?curid=132880" title="Štefan Bednár">
Štefan Bednár

Štefan Bednár (pseudonym "Šimon Bis", * 15. máj 1909, Myjava - † 15. január 1976, Bratislava) bol slovenský maliar, grafik, kresliar a ilustrátor, publicista. Jeho synom bol prozaik Vlado Bednár.
Život.
Narodil sa 15. mája 1909 myjavskému remeselníkovi Pavlovi Bednárovi a jeho manželke Anne rod. Púlovej. Študoval na Umeleckopriemyselnej škole v Prahe, ktorú dokončil v roku 1927. Maľovať začal ako študent v Prahe, ale naplno sa rozvinul až v Paríži (veduty, cirkusové, artistické a športové námety, konské dostihy, tanečnice, voľné krajinárske a figurálne kompozície). Civilnými motívmi sa priblížil francúzskej a českej maľbe. 
Počas 1. slovenskej republiky spolupracoval s ilegálnou KSS na príprave SNP, ako spojka medzi Gustávom Husákom a miestnymi odbojovými organizáciami. Vystupoval pod pseudonymom "Šimon". Podielal sa na tvorbe falošných dokladov pre ľudí žijúcich v ilegalite. 
Dielo.
Počas SNP bol redaktor týždenníka pre politiku Nové slovo v Banskej Bystrici, bol tiež publicista, výtvarník povstaleckej tlače a organizátor kultúry. V Banskej Bystrici vytvoril množstvo politických karikatúr, plagátov, letákov, niekoľko linorytov. Svoje pôsobenie v SNP popísal v diele Dvojník Šimon ide do povstania, a svoju následnú ilegalitu, väznenie a pobyt v nacistickom koncentračnom tábore v diele Ďaleko sú fronty, ďaleko je máj. Je autorom cyklu obrazov s povstaleckými a vojnovými námetmi a spoluautor publikácie o slovenskom výtvarnom umení, bibliografických publikácií, čŕt a článkov.

</doc>
<doc id="132881" url="https://sk.wikipedia.org/wiki?curid=132881" title="František Eduard Bednárik">
František Eduard Bednárik

František Eduard Bednárik (niekedy sa podpisoval aj ako Edvard Bednařík) (* 11. február 1902, Bystřice pod Hostýnem - † 16. február 1960, Žilina) bol architekt. 
Jeho otec František Bednárik, jeho matka Božena rod. Plánková 
Životopis.
Študoval na Štátnej vyššej škole stavebnej v Brne, potom pracoval u architekta B. Hubschmanna v Prahe, kde pokračoval v štúdiu architektúry na ČVUT. V roku 1930 dosiahol titul Ing. Absolvoval študijné cesty v Nemecku, Francúzsku, Belgicku, Holandsku a i. Pôsobil ako samostatný architekt. Navrhoval verejné budovy najmä v Žiline a v Banskej Bystrici, naposledy sa zúčastnil súťaži návrhu športového areálu v Prešove. Bol členom Zväzu slovenských architektov. Patril pomerne k zreteľnej podskupine moderne funkcionalisticky orientovaných tvorcov, ktorí smerovali k organicky poňatej architektúre. Neuspokojila ich strohá racionálnosť funkcionalizmu, hoci ich diela vychádzali z tohto základu.

</doc>
<doc id="132882" url="https://sk.wikipedia.org/wiki?curid=132882" title="Andrej Begala">
Andrej Begala

Andrej Begala (* 2. február 1921, Slotince† 5. jún 1992 Kežmarok) bol slovenský dôstojník a protifašistický bojovník, účastník SNP.
Životopis.
Jeho otec Juraj Begala, jeho matka Zuzana rod. Kittanová. V rokoch 19361940 študoval na Učiteľskom ústave v Prešove, 1941 na poddôstojníckej škole v Spišskej Novej Vsi, 19411943 na Vojenskej akadémii v Bratislave, 1943 absolvoval kurz spojovacieho vojska v Halle. Od 1943 dôstojník slovenskej armády, od 1945 dôstojník čs. armády, 1949 z armády prepustený, neskôr pracoval v úradníckych povolaniach. Účastník druhého čs. odboja, v máji 1944 s práporom odoslaný na východné Slovensko, kde nadviazal spojenie s partizánmi, ktorým dodával zbrane.
Po vypuknutí SNP v neprítomnosti veliteľa práporu prevzal velenie a odviedol ho k partizánom, od 28. augusta 1944 príslušník 1. čs. armády na Slovensku, po príchode do Banskej Bystrice pridelený k armádnemu telegrafickému práporu, od 15. októbra 1944 príslušník 1. taktickej skupiny (Kriváň), po potlačení povstania pokračoval v boji s touto partizánskou skupinou. Po 1948 z politických dôvodov prepustený z armády, 1991 rahabilitovaný v hodnosti podplukovník.

</doc>
<doc id="132884" url="https://sk.wikipedia.org/wiki?curid=132884" title="Karol Béla">
Karol Béla

Karol Béla (* 27. apríl 1922, Zvolen – † 24. júl 1983, Banská Bystrica) bol slovenský zbormajster.
Životopis.
Po maturite na gymnáziu vo Zvolene pôsobil v rôznych občianskych a hudobníckych povolaniach. V r.19491954 spevák a zbormajster SĽUK-u, 19541955 dirigent Maď. ľud. umeleleckého kolektívu, 19551956 člen speváckeho súboru v Prahe, 19561959 hudobný referent Krajského domu osvety a 19591978 zbormajster opery DJGT v Banskej Bystrici. Do 1975 bol jediným zbormajstrom súboru DJGT. Naštudoval zbory do inscenácií Eugen Onegin, Krútňava, Faust a Margaréta, Knieža Igor a i.

</doc>
<doc id="132885" url="https://sk.wikipedia.org/wiki?curid=132885" title="Ján Daniel Belák">
Ján Daniel Belák

Ján Daniel Belák (* 13. jún 1922, Horná Lehota – † 23. október 1944, Slavošovce) bol slovenský protifašistický bojovník.
Životopis.
Študoval na gymnáziu v Banskej Bystrici, zemepis a telesnú výchovu na univerzite v Bratislave, 1947 PhDr. i in memoriam. Člen hnutia odporu proti klérofašistickému režimu. Počas SNP príslušník partizánskej brigády Za slobodu Slovanov, zahynul pri výbuchu muničného skladu v Slavošovskej papierni.

</doc>
<doc id="132886" url="https://sk.wikipedia.org/wiki?curid=132886" title="Pavel Jozef Belák">
Pavel Jozef Belák

Pavel Jozef Belák (* 11. január 1920, Horná Lehota – † 23. október 1944, Slavošovce) bol právnik a protifašistický bojovník.
Jeho otec Ján Belák, jeho matka Margita rod. Kováčová, jeho brat Ján Daniel Belák 
Životopis.
Maturoval na gymnáziu v Banskej Bystrici, právo študoval na univerzite v Bratislave, 1944 JUDr. Pracovník Slov. obilnej spol. Príslušník partizánskej brigády Za slobodu Slovanov, komisár jej oddielu Sláva. Zúčastnil sa na bojoch o Telgárt. 
S bratom a i. partizánmi zahynul pri výbuchu muničného skladu v slavošovskej papierni.

</doc>
<doc id="132887" url="https://sk.wikipedia.org/wiki?curid=132887" title="Judita Beláková">
Judita Beláková

Judita Beláková (* 13. august 1962, Banská Bystrica) je poetka.
Životopis.
V r. 1985 absolvovala Stavebnú fakultu VŠT v Košiciach. Získala viacero ocenení na absolventských detských literárnych súťažiach a na Wolkrovej Polianke. Publikovala a publikuje v Podtatranských novinách, v Literárnej prílohe Smeny, v Novom slove mladých, Slovenských pohľadoch a i. Žije a pracuje v Poprade.

</doc>
<doc id="132889" url="https://sk.wikipedia.org/wiki?curid=132889" title="Ivan Belan">
Ivan Belan

MUDr. Ivan Belan (* 26. jún 1945, Banská Bystrica) je lekár-gynekológ.
Jeho otec Oskár Belan, jeho sestra Alica Frühwaldová rod. Belanová 
Životopis.
Študoval na Jesseniovej lekárskej fakulte v Martine odbor všeobecné lekárstvo (1963-1969), v roku 1974 absolvoval atestácie prvého stupňa, v roku 1979 aj druhého stupňa v odbore gynekológia-pôrodníctvo na ILF Bratislava. Pracoval v KÚNZ v Banskej Bystrici ako sekundárny lekár (1969-1979). Od r. 1979 pôsobí v KÚNZ v Banskej Bystrici, resp. Nemocnici s poliklinikou FDR ako starší sekundárny lekár a od r. 1998 ako ordinár detskej gynekológie. 
Je členom redakčnej rady časopisu Good News - Noviny Rotary distriktu č. 2240 - Česká republika a Slovenská republika (od r. 1999). Členom Rotary International je od r. 1991. V r. 1991-1993 znovuzaložil a stal sa zakladajúcim prezidentom Rotary klubu v Banskej Bystrici. Založil a bol prezidentom Nadácie Zdravé mesto.

</doc>
<doc id="132890" url="https://sk.wikipedia.org/wiki?curid=132890" title="Oskár Belan">
Oskár Belan

Oskár Belan (do 1945 Oskár Berger) (* 14. január 1913, Ľubietová - † 17. marec 1990, Banská Bystrica) bol kožušník, protifašistický bojovník.
Jeho syn Ivan Belan, jeho dcéra Alica Frühwaldová rod. Belanová, jeho manželka Edita Belanová 
Životopis.
Vyučil sa vo firme Kožušiny Slivka na Námestí v Banskej Bystrici, pracoval ako tovariš, neskôr vyučený kožušník. Účastník protifašistického odboja, radista v SNP. Rasovo prenasledovaný. Po vojne sa vrátil k svojej profesii, stal sa vedúcim obchodu s kožušinami a kožušníckej dielne v rámci n. p. Koža-Guma-Textil v Banskej Bystrici, kde žil (1927-1990).

</doc>
<doc id="132891" url="https://sk.wikipedia.org/wiki?curid=132891" title="Hermenegild Beláni">
Hermenegild Beláni

Hermenegild Beláni alebo Hermenegild Belányi (* 1703, Prievidza, Rakúsko-Uhorsko (dnes Slovensko) – † 22. apríl 1771, Brezno, Rakúsko-Uhorsko (dnes Slovensko)) bol rímskokatolícky kňaz, pedagóg a dramatik.
Životopis.
Základnú školu absolvoval v Prievidzi. Od roku 1721 bol členom Rehole Piaristov v Prievidzi po štúdiách prof. na piaristických gymnáziách. V rokoch 17421743 spravoval noviciát v Prievidzi, v roku 1750 bol superior piaristickej rezidencie v Brezne, v roku 1754 asistent provinciála a v roku 1760 vikár piaristickej provincie.
Bol autorom a režisérom školských divadelných hier. Vo Vacove nacvičil a uviedol mravoučné školské drámy.
Jeho otec sa volal Ján Beláni.

</doc>
<doc id="132892" url="https://sk.wikipedia.org/wiki?curid=132892" title="Jozef Belánsky">
Jozef Belánsky

Jozef Jakub Belánsky - Belanszky de Bela (iné varianty mena Belanský, Belánszky, resp. v rodnej matrike Bellansky) (* 20. jún 1769, Kysucké Nové Mesto – † 4. január 1843, Žiar nad Hronom) bol rímskokatolícky biskup, v rokoch 18241843 diecézny biskup banskobystrický a náboženský spisovateľ.
Životopis.
Pochádza zo zemianskeho rodu s prídomkom z Belej a Horného Lieskového (). Narodil sa 20. júna 1769 v Kysuckom Novom Meste, pri krste dostal mená Jozef Jakub, jeho otcom bol Ondrej Belánsky a matkou Anna rod. Sidorová. Študoval na gymnáziu v Pešti a v Budíne, filozofiu a teológiu v Pécsi a vo Vacove. 12. augusta 1792 ho vysvätili za kňaza. Po kaplánskych rokoch sa stal profesorom biblistiky a cirkevného práva v seminári vo Vacove. Postupne získal viacero cirkevných hodností: 1802 vacovský kanonik, 1808 titulárny opát báth-monostorský, 13. októbra 1820 veľprepošt katedrálnej kapituly v Nitre. 
Cisár František II. ho 4. marca 1823 vymenoval za banskobystrického biskupa. Po potvrdení pápežom 24. novembra 1823 ho prímas Alexander Rudnay 8. februára 1824 v Budíne vysvätil za biskupa. V priebehu roku 1829 dokončil vizitácie farností, ktoré nestihol jeho predchodca Anton Makay. Mnoho diecéznych inštitúcií podporoval z vlastných prostriedkov. V Banskej Bystrici založil materskú školu pre deti od 2 – 6 rokov. Za jeho finančnej podpory prebehla renovácia a rozšírenie biskupskej katedrály v Banskej Bystrici. 
Podporoval literárne snahy slovenských katolíckych kňazov – s jeho podporou napríklad vyšli štyri zväzky "Básní" Jána Hollého v Budíne v rokoch 1841 a 1842.
Jeho cirkevné historické práce zostali v rukopise.
Zomrel 4. januára 1843 v Žiari nad Hronom, je pochovaný v biskupskej krypte v Žiari nad Hronom.

</doc>
<doc id="132893" url="https://sk.wikipedia.org/wiki?curid=132893" title="Emil Belházy">
Emil Belházy

Emil Belházy (* 24. december 1840, Banská Bystrica - † 25. apríl 1898, Budapešť) bol lesnícky odborník.
Jeho otec Ján Belházy, jeho matka Zuzana rod. Banková, jeho brat Eugen Belházy.
Životopis.
Študoval lesníctvo na Baníckej a lesníckej akadémii v Banskej Štiavnici. Pôsobil na lesných správach vo Vukovare, Iloku (Juhoslávia), v Diósgyori (Maďarsko), v Sigheti (Rumunsko). Od 1880 pracovník Uhorského ministerstva pôdohospodárstva, 1881 hlavný lesný inšpektor, 1884 hlavný lesný radca v Budapešti. Organizátor lesníctva v Uhorsku, zabezpečoval uplatňovanie lesného zákona z 1879, zaoberal sa hospodárskou úpravou lesov a lesným meračstvom; vynálezca tzv. Belházyho lesnej buzoly. Odborné články uverejňoval v "Erdészeti Lapok" (1864, 1890, 1892, 1895).

</doc>
<doc id="132897" url="https://sk.wikipedia.org/wiki?curid=132897" title="Volebný systém v Maďarsku">
Volebný systém v Maďarsku

Od roku 2012 bol tu popisovaný systém podstatne zjednodušený, zmiešaný volebný systém síce zostal, ale voľby sa konajú už len jednokolovo a volí sa 199 poslancov.
Maďarský volebný systém je zmiešaný volebný systém, tvoria ho prvky pomerného volebného systému a prvky väčšinového volebného systému. Bol prijatý v roku 1989, hneď po páde komunistického režimu, ako výsledok vyjednávania medzi reformovanou komunistickou stranou a vtedajšou opozíciou.
Znaky väčšinového pozostávajú v tom, že časť poslancov, 176 poslancov, je volená v jednomandátových obvodoch väčšinovým systémom. Menšia časť 152 poslancov je volená v 20tich viacmandátových obvodoch (19+1), ktoré kopírujú administratívne členenie krajiny z uzavretých lokálnych kandidátok. V týchto obvodoch sú mandáty rozdeľované proporčne, pričom volebná klauzula je nastavená na 5 percent v danom obvode. Počet mandátov v jednotlivých obvodoch je rôzny, od 4 po 28. Mená zvyšných (minimálne) 58 poslancov sú známe až po prerozdelení tzv. kompenzačných kresiel. Tie sú rozdelené na základe množstva hlasov, ktoré prepadli (nevyprodukovali kreslo) v oboch „vrstvách“ volebného procesu. Sú rozdelené v jedinom celoštátnom volebnom obvode pri 5 percentnom volebnom kvóre z jednej celoštátnej uzavretej kandidátky. To znamená, že stranícke kandidátky na regionálnej a celoštátnej úrovni sa líšia. Počet kompenzačných kresiel sa ešte zvykne po ukončení oboch kôl zmeniť.
Samotné voľby prebiehajú v dvoch kolách, pričom druhé kolo nasleduje dva týždne po prvom. V prvom kole má každý volič k dispozícii dva hlasy. Jeden pre kandidáta v jednomandátovom obvode v mieste jeho bydliska. Druhý hlas dáva volebnej kandidátke tej-ktorej strany vo viacmandátovom obvode.
Prvé kolo.
Potom čo sa uzavrú volebné miestnosti v prvom kole, vypočítajú sa hlasy pre prvú a druhú „vrstvu“ voľby mandátov. 
Voľba v jednomandátových obvodoch, kde voličská účasť nedosiahla 50 percent oprávnených voličov, sa považuje za neplatnú. V takom prípade všetci kandidáti pokračujú do druhého kola. V prípade, že voličská účasť prekročila polovicu oprávnených voličov, ale žiaden kandidát nezískal nadpolovičnú väčšinu voličských hlasov, do druhého kola pokračujú prví traja a každý, kto získal viac ako 15 percent hlasov v danom obvode. V prípade, že jeden z kandidátov získal nadpolovičnú väčšinu hlasov, získava mandát a ďalšie kolo sa v tomto obvode nekoná. Druhé kolo vo viacmandátových obvodoch sa koná len tam, kde volebná účasť v prvom kole nepresiahla polovicu. Pokiaľ ju prekročila, hlasy sa prerozdelia podľa kandidátok v danom obvode.
Druhé kolo.
Z predchádzajúcich viet je zrejmé, že druhé kolo sa koná len v určitých volebných obvodoch. Vo všeobecnosti v tých, kde volebná účasť nepresiahla 50 percent. To platí bez zvyšku pri viacmandátových obvodoch, pri jednomandátových sa voľby opakujú aj v prípade, keď volebná účasť prevýšila túto hranicu, žiaden kandidát však nezískal nadpolovičnú väčšinu hlasov. 
Po skončení druhého kola sa hlasy rozdelia nasledovne: kreslá v jednomandátových obvodoch, kde volebná účasť nedosiahla 25 percent, alebo prví dvaja kandidáti získali rovnaký počet hlasov, zostanú prázdne a prejdú medzi kompenzačné kreslá. Všetky ostatné kreslá v jednomandátových obvodoch získajú kandidáti s najväčším množstvom získaných hlasov. Vo viacmandátových obvodoch, kde voličská účasť neprekročila 25 percent, nezískava mandáty žiadna strana a kreslá sú priradené ku kompenzačným mandátom. Tam, kde voličská účasť prekročila túto hranicu, sú mandáty rozdelené medzi strany, ktoré prekročili hranicu 5 percent hlasov v rámci obvodu.
Aby mohla strana získať kompenzačné kreslá, musí taktiež prekročiť hranicu piatich percent v celoštátnom meradle. Prerozdeľuje sa suma zvyšných hlasov vo viacmandátových obvodoch plus suma hlasov pre kandidátov tej-ktorej strany v jednomandátových obvodoch.
Delenie hlasov.
176 poslancov vzíde z rovnakého počtu volebných obvodov. Kandidovať môže ktokoľvek, kto získa 750 podpisov od voličov vo svojom obvode. V prvom kole volieb ide kandidátom o dosiahnutie absolútnej väčšiny, v druhom im stačí len jednoduchá väčšina hlasov. Hlasy, ktoré „prepadnú“, sa následne pridajú ku kompenzačným kreslám. Model väčšinového volebného systému, v ktorom kandidátovi stačí k získaniu mandátu v druhom kole len jednoduchá väčšina hlasov, sa nazýva väčšinovopluralitný.
Pri viacmandátových obvodoch je to trochu komplikovanejšie. Tam, kde účasť presiahla 50 percent zúčastnených voličov, sa mandáty prerozdelia na základe špeciálnej verzie Hagenbach-Bischoffovej formuly, s pomocou metódy najväčšieho zostatku, medzi lokálne uzavreté kandidátky politických strán, ktoré prekročili hranicu piatich percent voličských hlasov. Volebný zákon vylučuje pridelenie zvyškových kresiel, pokiaľ počet neprerozdelených hlasov pre tú-ktorú stranu neprekračuje dve tretiny kvocientu vypočítaného v danom obvode. Tento postup je známy pod pojmom „limit dvoch tretín“. Vedie to k tomu, že veľké množstvo kresiel prejde ku kompenzačným kreslám.
K prerozdeleniu kompenzačných kresiel sa používajú hlasy pre strany, ktoré v celoštátnom meradle prekročili volebnú klauzulu. Hlasy sa rozdeľujú medzi celoštátne uzavreté kandidátky strán, ku ktorým sa pridávajú aj neúspešní/odstúpivší kandidáti strán z jednomandátových obvodov. Použijú sa tu všetky voličské hlasy, ktoré dosiaľ neboli použité pri pridelení poslaneckého kresla. Ku 58 základným kompenzačným kreslám sa pridávajú kreslá z obvodov, kde boli voľby prehlásené za neplatné a kreslá z viacmandátových obvodov, ktoré boli vylúčené, pretože kandidáti nespĺňali „limit dvoch tretín“. Tak sa môže stať, že počet kompenzačných kresiel stúpne až ku 90tim. Tieto hlasy sú rozdelené v jedinom celoštátnom volebnom obvode na základe d'Hondtovej formuly.

</doc>
<doc id="132903" url="https://sk.wikipedia.org/wiki?curid=132903" title="Väčšinový volebný systém">
Väčšinový volebný systém

Väčšinový volebný systém je typ volebného systému. Jeho základom je myšlienka vlády väčšiny, t. j. je založený na presvedčení, že vôľa väčšiny hlasov voličov je prvoradá. Predstavuje najjednoduchší spôsob delegovania vôle občanov na zastupiteľský orgán.
Jeho základnou črtou je, že sa štát rozdelí na množstvo jednomandátových volebných obvodov zodpovedajúce množstvu poslancov. 
V každom z týchto volebných obvodov zvedú volebný súboj stranícki alebo nezávislí kandidáti. Víťazom sa stáva ten, ktorý dosiahne väčšinu hlasov. Stáva sa reprezentantom daného obvodu v zastupiteľskom orgáne a ostatné hlasy určené pre zostávajúcich kandidátov prepadajú. 
Delenie väčšinových volebných systémov.
Poznáme dva druhy volebných systémov založených na väčšinovej voľbe. 
Vplyv na stranícky systém.
Väčšinový volebný systém s relatívnou väčšinou hlasov potrebných na získanie poslaneckého mandátu vedie k bipolarizácii politickej scény. Volebná súťaž sa odohráva viac-menej za účasti dvoch silných politických strán. 
Väčšinový volebný systém s potrebnou absolútnou väčšinou hlasov vo všeobecnosti vedie k multistraníckemu systému, s dvoma dominantnými stranami a viacerými menšími.
Politické dôsledky väčšinového volebného systému.
Jedným z jeho dôsledkov je jeho disproporcionalita. Dôsledkom je aj racionálne hlasovanie, keď voliči kalkulujú s možnými dôsledkami väčšinového systému. Hlasujú preto za jednu z dvoch silných politických strán, aby ich hlas neprepadol. 
Z hľadiska optimálnosti použitia väčšinového systému sa tento systém ukázal ako vhodný pre stabilizované krajiny, ktorými neprechádzajú viacdimenzionálne sociálne štiepenia. Naopak, politológovia ho považujú za nevhodný pre transformujúce sa štáty a najmä pre krajiny rozštiepené

</doc>
<doc id="132904" url="https://sk.wikipedia.org/wiki?curid=132904" title="Černokňažník (časopis)">
Černokňažník (časopis)

Černokňažník bol prvý slovenský humoristcko-satirický časopis v 19. storočí, v matičnom období neskôr vznikli ďalšie časopisy – Rarášok (1870 až 1875), Rarach (1875) a Ježibaba (1871 až 1872).
Vydavateľom a redaktorom bol Viliam Pauliny-Tóth. Černokňažník vychádzal v rokoch 1861 – 1864. Obnovený výchádzal v rokoch 1876 - 1910.
Cieľ časopisu.
Cieľ časopisu Tóth špecifikoval už v prvom čísle 8. marca 1861. Černokňažníka chápe ako toho, ktorý „kam príde, tmu rozháňa“. A potom ďalej: „Hlavná úloha Černokňažníkova bude: zlú vôľu rozháňať, mysle rozjatrené tíšiť a zvlášte medzi Maďarom a Slovákom dobrý pomer udržiavať, aby Nemec k jich skaze netlustnul ale sa kam diaľ viac riedil. Krem toho sprostých ľudí poľutujeme, nestydatých pokúšeme, nad neskromnými zaplačeme, ale zlých už len aj my vyprášime“.
V úvodnom čísle Viliam Pauliny – Tóth vyhlásil, že na príprave časopisu sa budú podieľať mnohí autori – „Ladislav Podolinský, Vilém Podolský, Jozef Rarách, Mydloslav Vechťovič (...)“ a iní – viaceré z týchto mien však nakoniec boli len jeho vlastnými pseudonymami (Marek Rozmarín, Lysický, Miloslavín, M. I. H., Mína, Mydloslav, Mydloslav Vechťovič, Podolský, Rozmarín, V. Miloslavín, V. Podolský).
Časopis často menil rubriky. V prvom roku vychádzania prevládajú skôr kratšie a nebeletristické alebo hybridné žánre (vtip, glosa, komentár), v druhom ročníku začínajú na pokračovanie vychádzať poviedky, častejšie sa objavujú básne. Pribúda i obrazového materiálu.
Vzhľad periodika.
Časopis vychádzal v prvom roku (1861) 4-krát za mesiac na štyroch stranách veľkosti takmer porovnateľnej s formátom A3. V druhom ročníku (1862) vychádzal Černokňažník 3-krát do mesiaca na ôsmich stranách veľkosti A5. Cena ročného predplatného bola 4 zl., kratšie časové úseky boli „dľa tohto vymedzenia“.
Tlač periodika počas celého obdobia vychádzania zabezpečovala tlačiareň Jozefa Škarnicla v Skalici. Kvalita bola porovnateľná s inými v tomto období vychádzajúcimi periodikami z jeho portfólia.
Hlavička bola grafická, počas vychádzania sa nemenila . Zalamovalo sa pri väčšom formáte na tri stĺpce, v menšom na dva. Ilustrácie boli časté, neskôr nielen formou samostatných útvarov, ale aj ako drobné spestrenie textu.
Stále Rubriky.
Černokňažník vykazoval veľké množstvo rubrík i žánrov skôr nepravidelného charakteru. 
Pán Macovič a pán Kubovič.
Dialogické rozhovory, nachádzame najmä v prvom ročníku. Pán Macovič a pán Kubovič vedú vtipné rozhovory zo súčasnosti. Podľa vyjadrovania ide skôr o starých pánov, ktorí trpia skostnatenosťou karikaturizujúcou zlé vlastnosti vtedajšej populácie, inokedy ju sami pranierujú svojou inteligenciou a dôvtipom.
Černokňažníkov slovník náučný.
V Černokňažníkovom slovníku náučnom Tóth postupne vydával po jednotlivých písmenách vtipné výklady niektorých zahraničných slov. Nie vždy však bol obsah vtipný, niekedy boli výrazy vysvetlené správne, s dôrazom na náučnosť.
Slovo „Maďar“ písal Tóth s veľkým, zato „slovák“ s malým písmenom.
Rozprávky pri Čaji.
Drobné príhody, niekedy hovorené v tretej osobe, inokedy písané, pre Černokňažníka najtypickejšou formou – dialogicky. Niekedy pripomínali vtip.
Krátke správy a Program na budúci týždeň.
Krátke správy zapĺňali zväčša zostávajúce miesto, najčastejšie parodovali súdobú realitu. Aj preto mnohým nerozumieme, keďže vychádzali z aktuálneho politického diania i z diania v regióne.
Demikát.
Dve osoby sa zhovárajú o aktuálnom dianí. 
Ostatné žánre a rubriky.
Hádky je rubrika s rozličnými hádankami, hlavolamami, rébusmi. Riešenia boli uverejnené vždy v ďalšom čísle. Často sa vyhrávali aj vecné ceny.
Dopisy obsahovali zväčša fingované listy čitateľov, ktorí sa vyjadrovali na adresu časopisu. Často sa vysmievali odrodilstvu tým, že boli napísali maďarsko-slovensky. Listáreň riešila reálne problémy redakcie, slúžila na komunikáciu s predplatiteľmi. Raz informovala menne tých, ktorí si ešte Černokňažníka nevyplatili, inokedy informovala dopisovateľa, že jeho článok nie je vhodný na uverejnenie, a preto mu ho čo najskôr vrátia.
Karikatúry boli pravidelnou súčasťou časopisu a boli umiestnené na poslednej strane. Zväčša chýbalo meno autora. Boli na vysokej úrovni a veľmi britko zasahovali konkrétne dianie. Niektoré ukážky umiestňujem do príloh.
Zaujímavé žurnalistické materiály.
Úvodná báseň ku začiatku vydávania (8. marec, 1861).
„...jestli ja i ďalej tak utešené a smysluplné veršíky písať budem, slávne obecenstvo moje si od samej čírej spokojnosti tu i tu zadrieme,“ napísal si o tejto, určite vtipnej básni sám Viliam Pauliny – Tóth. Dokladá to, akým smerom sa uberal jeho humor – dobrotivým. Žarty si dokázal robiť i zo seba, ak však niečo nebolo v poriadku, pranieroval to bez servítky.
List čitateľa (15. marec, 1861).
V Černokňažníkovi sa často objavovali falošné listy reagujúce na časopis. Prvý vyšiel už v druhom čísle, dňa 15. marca 1861. Vysmieva sa maďarizmu a odrodilstvu:
Ukážky menšieho rozsahu.
Drobné vtipy, krátke fingované správy, dialógy. To je základná črta Černokňažníka.
Medzi matkou a dcérou:
Nápisy na rakúskych hroboch 19. storočia:

</doc>
<doc id="132911" url="https://sk.wikipedia.org/wiki?curid=132911" title="Hematológ">
Hematológ



</doc>
<doc id="132912" url="https://sk.wikipedia.org/wiki?curid=132912" title="Hematológia">
Hematológia

Hematológia je veda zaoberajúca sa fyziologickými funkciami krvi a ochoreniami krvi.
Hematológia je samostatný špecializačný medicínsky odbor. Len málo lekárskych odborov môže hematológii konkurovať svojím progresívnym vývojom a rozsahom riešenej problematiky.
Pôvodne malý pododbor vnútorného lekárstva sa rozšíril na interdisciplinárny odbor v úzkom spojení s interným lekárstvom, kardiológiou, onkológiou, gynekológiou, chirurgickými disciplínami a medicínou neodkladných stavov. 
Názov hematológie je odvodený z gréckeho tó haima – krv a lógos – slovo. Zjednodušená charakteristika hematológie – odbor skúmajúci zloženie krvi a krvotvorných orgánov, ich funkcie za normálnych okolností a chorobných podmienok. 
Moderná hematológia je rozšírená o transplantačnú problematiku, transplantácie krvotvorných buniek a kostnej drene a svojimi poznatkami vrátane imunohematológie zasahuje do transplantácie orgánov. Hematológia je raritná svojou vyváženosťou klinickej a laboratórnej medicíny.
Zakladateľom hematológie je Antonie van Leeuwenhoek.

</doc>
<doc id="132913" url="https://sk.wikipedia.org/wiki?curid=132913" title="Anton (pôv. Partl) Bartal">
Anton (pôv. Partl) Bartal



</doc>
<doc id="132914" url="https://sk.wikipedia.org/wiki?curid=132914" title="Filológ">
Filológ



</doc>
<doc id="132915" url="https://sk.wikipedia.org/wiki?curid=132915" title="Matěj z Janova">
Matěj z Janova

Matěj z Janova (* medzi rokmi 1350 až 1355 – † 30. november 1394) bol český kazateľ a spisovateľ, radený medzi „predchodcov“ Jana Husa.
Bol žiakom Jana Milíča, na rozdiel od neho však nepresadzoval ideál života v chudobe. Študoval teológiu v Paríži; promoval roku 1380. Nasledujúci rok podnikol cestu do Ríma, snažil sa získať nejakú obživu, čo sa mu podarilo až roku 1388, kedy získal faru vo Veľkej Vsi. Dovtedy pôsobil ako kanonik v Prahe a žil v chudobe, čo ovplyvnilo jeho názory.
Kázal po latinsky – pre učencov, propagoval štúdium Biblie.

</doc>
<doc id="132916" url="https://sk.wikipedia.org/wiki?curid=132916" title="Naše noviny">
Naše noviny

Naše noviny bol kresťansko-sociálny politický časopis vydávaný v Banskej Bystrici na začiatku 20. storočia.
Bol to úradný politický časopis kresťanských socialistov. Vychádzal každú druhú sobotu, neskôr každú sobotu. Zodpovedný redaktor bol Arnold Bobok, vydavateľom bol Bansko-bystrický kresťanský robotnícky spolok. Tlačil sa u Filipa Macholda v B. Bystrici, neskôr u Jozefa Havelku. 

</doc>
<doc id="132918" url="https://sk.wikipedia.org/wiki?curid=132918" title="Jan Milíč z Kroměříža">
Jan Milíč z Kroměříža

Jan Milíč z Kroměříža (* medzi 1320 a 1325, Kroměříž, Moravské markgrófstvo, Svätá rímska ríša – † 29. jún 1374, Avignon, Francúzske kráľovstvo) bol český kazateľ. Je považovaný za najväčšieho českého reformného kazateľa 14. storočia.
Životopis.
Narodil sa v Kroměříži, medzi 1320 až 1325, a navštevoval katedrálnu školu v Olomouci. Nemal titul magistra, zrejme preto, že v čase zriadenia Karlovej univerzity mal už štúdium ukončené. Vďaka svojim štylistickým schopnostiam sa dostal do šľachtických a kniežacích kancelárií.
Pracoval v kráľovskej kancelárii, v rokoch 1358 – 1360 pôsobil ako registrátor, potom 1360 ako korektor a nakoniec v rokoch 1360 – 1362 ako notár. V tejto funkcii sprevádzal Karol IV. do Nemecka. Stal sa kanoníkom a sakristom pražského kostola pravdepodobne na prelome rokov 1362 a 1363. Pod vplyvom Konráda Waldhausera sa stal askétom a 23. decembra 1363 sa vzdal funkcií, začal kázať po česky, žiť životom spodiny. Keďže stále prehlboval svoj asketizmus, došiel k záveru, že Antikrist sa zmocní vlády v rokoch 1365 alebo 1367. Pri hľadaní Antikrista, usúdil, že ním bude Karol IV. a kvôli šíreniu tejto správy bol roku 1366 uväznený. V roku 1367 odišiel do Ríma, poradiť sa s pápežom Urbanom V., kde ho najprv uväznili, ale onedlho ho s ospravedlnením prepustili (na pápežov rozkaz). Pápeža vyzýval, aby zvolal všeobecný snem. V tom istom roku sa vrátil do Prahy a venoval sa kázaniu. V roku 1369 znova odišiel do Ríma (nevie sa prečo), avšak po správe o Waldhauserovej smrti sa rýchlo vratil.
V roku 1372 založil na Starom Měste v Prahe v dnešnej Bartolomějskej ulici v budove bývalého verejného domu zvaného "Benátky", , kazateľskú školu a útočisko kajajúcich sa prostitútok. Dom potom premenoval na "Jeruzalem". Meno odkazovalo nielen na biblické sväté mesto Jeruzalem, ale najmä na nový Nebeský Jeruzalem, popisovaný v novozákonnej knihe Zjavenie Jána.. V pražskej vykričanej štvrti kázal prostitútkam a viedol ich k obrátenu, takto pomáhal asi 200 prostitutkám začať nový život. 
Jeho myšlienka svätého prijímania laikim podľa vzoru prvotných kresťanov viedla v roku 1373 k obvineniu z kacírstvo. V roku 1374 preto odišiel do Avignonu, aby sa bránil. Bol úspešný, ale zomrel a v Avignone bol i pochovaný. 
Keďže Milíč nepochádzal zo šľachtického rodu, dá sa predpokladať (z jeho rýchlej kariéry), že bol nielen vzdelaný, ale aj veľmi inteligentný. Túžil sa stať svätým. 
Milíč bol ako kazateľ veľmi populárny a snaha farárov poškodiť Milíča viedla k nespokojnosti, ktorú Česi začali dávať najavo - pravdepodobne v tom čase začali vznikať podmienky pre husitstvo.
Obracal sa predovšetkým na chudobu, kázal po česky. Jeho kázne boli akýmsi súborom poučení o svete. Jeho žiaci a nasledovníci sa sústredili v Betlehemskej kaplnke - 1391.

</doc>
<doc id="132920" url="https://sk.wikipedia.org/wiki?curid=132920" title="Český volebný systém">
Český volebný systém



</doc>
<doc id="132922" url="https://sk.wikipedia.org/wiki?curid=132922" title="Maďarský volebný systém">
Maďarský volebný systém



</doc>
<doc id="132924" url="https://sk.wikipedia.org/wiki?curid=132924" title="Krupinská planina">
Krupinská planina

Krupinská planina alebo staršie Krupinská výšina je geomorfologický celok v rámci Slovenského stredohoria. 
Vymedzenie.
Na východe susedí pohorie Ostrôžky, severným smerom leží Javorie a Pliešovská kotlina. Severozápadným smerom nadväzujú Štiavnické vrchy, západne krajina klesá do Podunajskej pahorkatiny. Južný a juhovýchodný okraj lemuje Juhoslovenská kotlina.
Delenie.
Krupinská planina sa člení na 4 podcelky:
Charakteristika.
Je sopečného pôvodu a má ráz plošiny. Najvyšší vrch je vysoký Dlhý diel, ktorý je však pre polohu vo vojenskom výcvikovom priestore Lešť neprístupný. Nad dosahuje len niekoľko vrchov v Závozskej vrchovine na hranici s Ostrôžkami, pomerne časté sú však vrcholy nad Nad obcou Horné Plachtince sa nachádza vrch Španí laz s vysielačom a chatou na vrchole. 
Smerom na juh sa objavujú hlboké údolia a planina sa postupne znižuje. Územie odvodňujú málo vodnaté vodné toky, ktoré patria do povodia Ipľa. Medzi významné patrí Krtíš, Tisovník, Stará rieka, Krupinica a Litava. 
Planina patrí do teplej a mierne teplej klimatickej oblasti, čo umožňuje rast teplomilnej flóry. V južnej časti sú vhodné podmienky na pestovanie viniča a zasahuje tu Stredoslovenská vinohradnícka oblasť. Územie je charakteristické laznícke osídlenie, čomu zodpovedá aj obhospodarovanie územia. Úrodné pôdy sú len na južnom okraji, planiny sú hojne využívané na pestovanie ovocia a pastiersky chov dobytka a oviec. Lesy sú predovšetkým hrabové a dubové.

</doc>
<doc id="132930" url="https://sk.wikipedia.org/wiki?curid=132930" title="Mikroregión Južné Sitno">
Mikroregión Južné Sitno

Mikroregión Južné Sitno je občianske združenie 6 obcí regiónu pod Sitnom (Baďan, Beluj, Kráľovce-Krnišov, Počúvadlo, Prenčov, Žibritov) so sídlom na OcÚ v Prenčove. Založené bolo v roku 1999.

</doc>
<doc id="132942" url="https://sk.wikipedia.org/wiki?curid=132942" title="Telenovely">
Telenovely



</doc>
<doc id="132975" url="https://sk.wikipedia.org/wiki?curid=132975" title="Izoprenalín">
Izoprenalín

Izoprenalín je neselektívny beta agonista s málo výrazným účinkom na alfa-receptory. Na srdce má prakticky rovnako silný efekt ako noradrenalín (norepinefrín). Stimuláciou beta1 a beta2 receptorov aktivuje adenylylcyklázu, čím sa zvýši hladina cAMP. Pomocou PKA sprostredkuje svoje účinky na srdce, cievy a metabolizmus. Na myokard má izoprenalín pozitívne inotropný, chronotropný, dromotropný a batmotropný efekt. Zvyšuje srdcový výdaj a spotrebu [kyslíka] myokardom. Aktiváciou beta2 receptorov sa znižuje periférna rezistencia a cievna vazodilatácia. Klesá systolický aj diastolický krvný tlak. Svojím pôsobením na presynaptické beta2 receptory zvyšuje uvoľňovanie noradrenalínu z postsynaptických zakončení sympatiku. Izoprenalín je pomalšie rozkladaný MAO, pôsobí preto dlhšie ako prirodzené neuromediátory sympatiku. V súčasnosti je klinický význam izoprenalínu malý a skôr sa používa v experimentálnej farmakológii. V minulosti sa podával ako dočasný kardiostimulans, bronchodilatans,pri liečbe astmy,niektorých formách glaukómu a ako tokolytikum. Podávanie izoprenalínu viedlo cez stimuláciu beta-adrenergných receptorov k rozvoju hypertrofie myokardu, bez zvýšenia systolického tlaku krvi. Izoprenalín zhoršuje ischémiu tým, že rapídne zvyšuje spotrebu kyslíka myokardom.

</doc>
<doc id="132977" url="https://sk.wikipedia.org/wiki?curid=132977" title="Margaret Thatcherová">
Margaret Thatcherová

Margaret Hilda Thatcherová LG (nositeľka Podväzkového rádu), OM (nositeľka radu Za zásluhy), PC (členka Kráľovskej rady), FRS (nositeľka titulu Kolega Kráľovskej vedeckej spoločnosti), FRIC (nositeľka titulu Kolega Kráľovského inštitútu chémie) (rod. "Robertsová"; * 13. október 1925, Grantham - † 8. apríl 2013, Londýn) bola britská politička, predsedníčka britskej vlády a Konzervatívnej strany. Vďaka svojej nekompromisnosti a rozhodnosti získala prezývku „Železná lady“.
Do aktívnej politiky sa zapojila v 50. rokoch 20. storočia. V roku 1959 bola zvolená do Dolnej snemovne ako poslankyňa za britskú Konzervatívnu stranu. Následne pôsobila v niekoľkých konzervatívnych vládach. V roku 1974 podrobila svoju stranu po prehratých voľbách kritike a bola následne zvolená za jej predsedníčku. V roku 1979 sa stala po predčasných voľbách premiérkou, ktorou zostala viac ako jedenásť rokov až do roku 1990. Po skončení politickej kariéry sa stala členkou Snemovne lordov, ale v posledných mesiacoch života sa už jej zasadnutia nezúčastnila.
Vo svojom pôsobení v čele britských vlád po dobu troch volebných období presadzovala konzervatívne hodnoty spojené s ekonomickým liberalizmom, politiku nízkych daní, obmedzovanie imigrácie a vplyvu odborov a tiež silnú a samostatnú zahraničnú politiku Spojeného kráľovstva Veľkej Británie a Severného Írska, ktorej výrazom bola najmä vojna o Falklandy v roku 1982.
Mladosť a vzdelanie.
Narodila sa v meste Grantham v grófstve Lincolnshire v Anglicku. Jej otec Alfred Roberts vlastnil obchod so zmiešaným tovarom a bol aktívny v komunálnej politike ako príslušník liberálnej strany. Bol tiež laickým metodistickým kazateľom. V roku 1952 prišiel o svoje kreslo v mestskej rade, keď vo voľbách vyhrala Labouristická strana. Mala sestru Muriel.
Najprv dochádzala na základnú školu v Kestevene a neskôr študovala Somerville College v Oxforde. V roku 1944 začala študovať chémiu na Oxfordskej univerzite a nejaký čas potom pracovala ako chemická laborantka. Neskôr vyštudovala v Oxforde aj právo.
Politická činnosť.
Od začiatku 50. rokov bola aktívna v komunálnej politike v Dartforde, v roku 1959 bola prvýkrát zvolená do Dolnej snemovne. V dobe vlády Konzervatívnej strany (do roku 1964) bola aktívna v oblasti sociálneho zabezpečenia. Počas svojho pôsobenia v opozícii bola postupne hovorkyňa konzervatívcov pre oblasť bývania a vidieka, tieňovou ministerkou financií, potom priemyslu a nakoniec tieňovou ministerkou školstva. Ako jedna z mála konzervatívnych poslankýň napríklad podporila dekriminalizáciu homosexuality.
Ministerka školstva.
Roku 1970 bola vymenovaná za ministerku školstva vo vláde Edwarda Heatha. Verejné protesty vyvolalo jej zrušenie podávania mlieka zdarma pre žiakov do 11 rokov. Jej činnosť v úrade bola zameraná na podporu úplného stredoškolského vzdelávania na úkor prostého základného. Podarilo sa jej tiež uchrániť novozaloženú Open University pred zrušením. Súčasne obmedzovala finančné prostriedky neproduktívnym vzdelávacím programom, čím si znepriatelila ľavicových akademických funkcionárov (ktorých bola na univerzitách väčšina).
Na čele opozície.
Po prehre konzervatívcov vo voľbách v roku 1974 sa stala tieňovou ministerkou životného prostredia. 11. februára 1975 bola po odstúpení Edwarda Heatha zvolená za predsedníčku Konzervatívnej strany. V zahraničnej politike vystupovala útočne proti Sovietskemu zväzu, jeden z jej prejavov jej vyniesol v sovietskych novinách "Červená hviezda" prezývku "Železná lady". Thatcherová prestala podporovať predchádzajúce iniciatívy konzervatívcov k preneseniu vládnych kompetencií pre Škótsko, kritiku vyvolali aj jej výroky o ľuďoch inej farby pleti.
V zime 1978-1979 dokázala dobre využiť vlny štrajkov a rastúcej nezamestnanosti za labouristickej vlády a zvíťazila vo voľbách roku 1979.
Predsedníčka vlády.
Predsedníčkou vlády Spojeného kráľovstva sa Margaret Thatcherová stala 4. mája 1979 a ako hlavné úlohy si vytýčila zastavenie ekonomického prepadu a zoslabenie úlohy štátu v národnom hospodárstve. V zahraničnej politike sa snažila posilniť pozíciu Spojeného kráľovstva, najmä prostredníctvom spolupráce so Spojenými štátmi americkými (USA), vedenými prezidentom Ronaldom Reaganom.
Domáca politika.
Na začiatku svojej vlády musela čeliť hladovke prívržencov Írskej republikánskej armády, ktorí sa domáhali obnovenia štatútu politických väzňov pre svojich kolegov. Hoci tieto požiadavky odmietla, pripustila v Anglo-írskej dohode z roku 1985 právo Írskej republiky na spoločný dohľad nad situáciou v Severnom Írsku.
V ekonomickej oblasti išlo o prívrženkyňu teoretického smeru zvaného monetarizmus amerického ekonóma Miltona Friedmana. Mala tiež blízko k tzv. rakúskej škole ekonómie, ktorej popredným predstaviteľom bol Friedrich Hayek, hoci monetarizmus a rakúska škola sa od seba značne líšia napríklad v oblasti peňažnej politiky. Uprednostňovala nepriame dane pred daňami priamymi, predovšetkým pred daňou z príjmu.
Keď Margareth Thatcherová prevzala vládu, Veľká Británia, nazývaná "chorým mužom Európy", prechádzala obdobím hlbokej stagnácie. Prepadla sa z 1. miesta v Európe na miesto 4. (za SRN, Francúzsko a Taliansko) ako v raste HDP, tak v parite kúpnej sily a v rokoch po ropnej kríze a páde akcií v roku 1973 dokonca jej HDP klesal. Štátne podniky, zamestnávajúce vyše 30% pracovných síl krachovali jeden po druhom. Veľká moc odborov bránila ich reštrukturalizácii alebo ich likvidácii. Výdavky vlády pritom stále rástli navzdory klesajúcemu HDP, a tak sa Británia čoraz viac zadlžovala. Ročná miera inflácie sa pohybovala okolo 18 %.
Prvými opatreniami jej vlády teda bolo znižovanie vládnych výdavkov, zníženie, či zastavenie podpory krachujúcim podnikom, privatizácia podnikov, ktoré ešte bolo možné zachrániť a stabilizácia cien.
Okamžitým výsledkom týchto opatrení bolo prudké zvýšenie nezamestnanosti z 1 milióna na tri milióny v roku 1984 (z necelých 5 % na viac ako 12 %), na čo nebola Británia ani zvyknutá, ani pripravená. To vyvolalo mohutné protesty odborov, ktoré vyvrcholili štrajkom usporiadaným Odborovým zväzom baníkov, ktorý nesúhlasil s uzatvorením dvadsiatich stratových baní. Štrajk, trvajúci od marca 1984 do apríla 1985, bol súdom vyhlásený za nezákonný, pretože vodca zväzu Arthur Scargill odmietol vyhlásiť hlasovanie o jeho konaní. Následkom neúspešného štrajku bolo uzavretie dvadsiatich piatich baní ihneď, ďalšie (celkom 97) boli uzavreté postupne do roku 1992. Boj proti štrajku baníkov bol súčasťou jej úsilia o oslabenie doteraz veľmi silného vplyvu odborov v hospodárskom živote Spojeného kráľovstva. V dôsledku jej politiky bolo odborové hnutie na niekoľko rokov ochromené a demoralizované.
Od druhej polovice roka 1984 nezamestnanosť klesala až do konca jej vlády, kedy predstavovala 7%.
Infláciu sa podarilo stabilizovať už v roku 1981; počas prvého obdobia výrazne klesla, v druhej polovici 80. rokov začala opäť mierne stúpať.
Výsledkom politiky Thatcherovej a Konzervatívnej strany bolo paradoxne víťazstvo vo voľbách v roku 1983, kde konzervatívci získali väčšinu 397 kresiel (oproti 339 vo voľbách v roku 1979).
V druhom volebnom období sa zamerala na redukciu štátneho vplyvu v ekonomike a začala rozsiahlu privatizáciu štátom vlastnených podnikov. Tieto kroky v oblasti hospodárskej politiky vyvolali rad protestov. Napríklad jej materská Oxfordská univerzita jej odmietla udeliť čestný doktorát, ktorý spravidla dostávali absolventi, ktorí sa stali predsedami vlády. Presadila aj presunutie časti daní na lokálnu úroveň. Tieto dane boli však potom výrazne vyššie a nepopularita týchto dávok bola pravdepodobne jednou z hlavných príčin jej politického pádu.
Politika v rámci Európskeho spoločenstva.
V roku 1979 na konferencii v Dubline požadovala zaručenie spätných platieb vtedajšieho Európskeho hospodárskeho spoločenstva (EHS) Spojenému kráľovstvu minimálne v takej výške, akú dosahovali vlastné britské platby. Od roku 1984 je Spojenému kráľovstvu priznaný každoročné rabat vo výške 66 % rozdielu medzi platbami pre potreby Európskeho spoločenstva, teraz Európskej únie (EÚ), a britskými príjmami od neho. Spory o jeho redukciu sú na európskej úrovni vedené dodnes. Koncom 80. rokov sa dostala do rozporu s ministrom financií Nigelom Lawsonom, ktorý pripravoval Britániu na vstup do Európskeho menového systému (EMS). Tento prvý krok k vytvoreniu spoločnej európskej meny (eura) a eventuálnemu zrušeniu britskej libry za svoju krajinu odmietla. V dôsledku toho si Spojené kráľovstvo dodnes ponechalo svoju vlastnú menu.
Zahraničná politika.
V 80. rokoch jej vláda odmietala politiku embarga OSN voči režimu apartheidu v Juhoafrickej republike, aj keď embargo v podstate dodržiavala. Africký národný kongres, za ktorý bol neskôr zvolený prezidentom Nelson Mandela, označila v roku 1987 za "typickú teroristickú organizáciu".
2. apríla 1982 vykonala armáda Argentíny inváziu na Falklandy, čo je britské zámorské územie, na ktoré Argentína uplatňuje nárok už od jeho obsadenia Veľkou Britániou v roku 1830. Po dvoch mesiacoch a ťažkých stratách na lodiach Argentíny aj Spojeného kráľovstva boli boje ukončené britským víťazstvom. Súčasne boli posilnené vzťahy s vojenskou diktatúrou Augusta Pinocheta v Čile; Thatcherová okrem iného obdivovala reformy v prospech voľného trhu, ktoré jeho režim presadil.
Vojna bola spojená so zdvihnutím militaristickej vlny v Spojenom kráľovstve. Jej úloha vo Falklandskej vojne vzbudzuje dodnes kontroverzie, avšak jej volebné preferencie počas vojny vzrástli a umožnili jej prekonať nepriaznivé vplyvy v prvom období jej vedenia krajiny, trápenej vysokou nezamestnanosťou a infláciou.
V studenej vojne medzi západnými demokraciami a tzv. socialistickým táborom trvala až do roku 1984 na ostro protisovietskom postoji. Aj potom túto svoju politiku len zmiernila vzhľadom na zmeny v samotnom Sovietskom zväze po nástupe Michaila Gorbačova do vedenia tejto veľmoci.
V čase masového medzinárodného hnutia za jadrové odzbrojenie a prevahy politiky "détente" v Západnej Európe súhlasila s prítomnosťou amerických lodí s atómovými hlavicami v britských vodách. Toto rozhodnutie viedlo Sovietsky zväz k tomu, že znovu sprevádzkoval flotilu ponoriek 667A triedy Yankee a začal tak svojimi 24 ponorkami s 16 jadrovými silami ohrozovať pobrežia Spojeného kráľovstva a USA. Toto opatrenie viedlo až k stretu dvoch ponoriek v roku 1986 a potopenie sovietskej ponorky K-219 po zrážke s americkou ponorkou. Po tejto udalosti, po ktorej v Sargasovom mori leží na dne sovietska ponorka s 48 jadrovými hlavicami a dvoma jadrovými reaktormi, a po Černobyľskej jadrovej katastrofe došlo v roku 1987 k uzavretiu zmluvy INF aj napriek jej nesúhlasu.
Podľa bývalého nemeckého kancelára Helmuta Kohla bola Thatcherová po skončení studenej vojny odporkyňou znovuzjednotenia Nemecka. Jej aktívne angažmán proti rýchlemu zjednoteniu Nemecka potvrdzujú aj dokumenty sprístupnené verejnosti britským ministerstvom zahraničia v roku 2009.
V roku 1984 uzavrela počas svojej návštevy vtedajšej britskej korunnej kolónie Hongkongu zmluvu s Čínou o pripojení tejto kolónie k Čínskej ľudovej republike s platnosťou od roku 1997 s tou výhradou, že nasledujúcich 50 rokov bude zachovaná politická autonómia Hongkongu s početnými, obzvlášť ekonomickými privilégiami a odlišnosťami.
Za jej vlády sa začala, za britskej účasti, druhá vojna v Perzskom zálive, ktorá viedla k oslobodeniu Irakom okupovaného štátu Kuvajt.
Politický pád.
Patrila k najmenej populárnym ministerským predsedom Veľkej Británie. Jej popularita neprekročila 50 %, s výnimkou vojny o Falklandy, kedy jej popularita dosiahla 55 %. Konzervatívna strana ako taká bola po celú dobu jej vlády obľúbenejšia, než jej premiérka.
Jej nepopularita bola spojená predovšetkým so škrtmi vo verejných výdavkoch a s ostrým postupom proti odborom. Tie síce často ochromovali krajinu štrajkmi, avšak tvrdý postup zo strany vlády prispel k eskalácii napätia, ktorého symbolom sa stal 11 mesiacov trvajúci štrajk baníkov proti prepúšťaniu na severe Anglicka. Baníci boj nakoniec vzdali, nezamestnanosť ale na začiatku 80. rokov stúpla na tri milióny.
Koncom 80. rokov rapídne klesala popularita Konzervatívnej strany, a potom, čo konzervatívci prehrali európske voľby v júni 1989, narastalo napätie a pochybnosti o jej predsedníctve aj vo vnútri strany. Na jar 1990 klesla popularita konzervatívnej strany na 30 %, naopak popularita labouristov stúpla na 53 %.
Nespokojnosť s vládou bola vyvolaná predovšetkým zavedením miestnej dane, všeobecne známej ako "Daň z hlavy." Išlo o jednotnú daň, ktorou mali prispievať všetci registrovaní voliči v danej obci na komunálne služby. Výška dane nebola viazaná na výšku nehnuteľného majetku, ako to bolo predtým, kedy platili daň iba majitelia domov, zatiaľ čo nájomníci daň neplatili. Počet platcov dane sa mal zvýšiť zo 14 miliónov na 38 miliónov obyvateľov. Symbolom protestov sa stala tzv. "Bitka na Trafalgare", čo bolo označenie pre londýnske nepokoje proti dani z hlavy.
Margaret Thatcherová mala celé obdobie svojho vládnutia v konzervatívnej strane svojich odporcov (tzv. "wets" - ufňukaní, mokrí), odpor proti jej politike aj štýlu vedenia vlády sa zvyšoval. Keď 1. novembra 1990 rezignoval jej zástupca a dlhoročný spolupracovník sir Geoffrey Howe, prišla o dôležitého spojenca. Hlavným dôvodom Howeovho odstúpenia bola premiérkina protieurópska politika.
Kombinácia týchto troch faktorov viedla členov konzervatívnej strany k tomu, že o jej schopnostiach vyhrať blížiace sa voľby začali silne pochybovať. Obávali sa, že im menová politika a daňové škrty spolu s chystanou daňou z hlavy uberú potrebné voličské hlasy. Než aby riskovala oficiálne zosadenie v druhom kole voľby predsedu Konzervatívnej strany roku 1990, radšej sama odstúpila a prenechala post Johnovi Majorovi, ktorého si sama priala za svojho nástupcu.
Po odchode z vlády.
Po odchode z predsedníctva britskej vlády zostala naďalej politicky aktívna. Kriticky sa vyjadrovala napríklad k Maastrichtskej zmluve o prehĺbení politickej spolupráce v rámci EÚ.
V roku 1992 bola Margaret Thatcherová povýšená do doživotného šľachtického stavu (tzv. life peerage) ako barónka (Baroness Thatcher of Kesteven). Tým získala členstvo v Snemovni lordov. V roku 1995 dostala barónka Thatcherová najvyšší britský rad, ktorým je tradičný Podväzkový rád (Order of the Garter), udeľovaný anglickými panovníkmi už od stredoveku. V roku 1998 Thatcherová dostala ocenenie Ronald Reagan Freedom Award.
Na jeseň 1998 pricestoval do Británie bývalý čilský diktátor Augusto Pinochet, priateľ Thatcherovej; bol tu zatknutý a následne mal byť súdený pre zločiny proti ľudskosti. Thatcherová ho výslovne podporila, navštívila ho v byte v blízkosti Londýna a znova ocenila jeho pomoc počas vojny o Falklandy.
V roku 2008 sa objavili správy o jej zhoršujúcom sa zdravotnom stave. Podľa lekárov a rodiny dochádzalo k zhoršovaniu jej duševných schopností.
Roku 2011 vznikol britský životopisný film o jej osobe pomenovaný "Železná lady", v ktorého hlavnej úlohe vystupuje herečka Meryl Streepová.
Zomrela 8. apríla 2013 po mozgovej mŕtvici vo veku 87 rokov v hoteli Ritz v Londýne, kde bývala od Vianoc 2012 vzhľadom na to, že mala problémy s vyjdením schodov vo svojom dome na Chester Square. Niekoľko posledných rokov mala silné zdravotné ťažkosti.
V súlade s jej vôľou nemala priamo štátny pohreb. Pohreb sa konal ako obradný s vojenskými poctami 17. apríla 2013 s bohoslužbou v katedrále svätého Pavla.
Rodina.
Od roku 1951 bola vydatá za obchodníka Denisa Thatchera, ktorý zomrel roku 2003. V roku 1953 sa manželom Thatcherovým narodili dvojčatá, dcéra Carol a syn Mark.
Zaujímavosti.
V novembri roku 1999 navštívila Prahu. Dňa 17. novembra 1999 na Žižkove na Námestí Winstona Churchilla spoločne s predsedom Poslaneckej snemovne PČR Václavom Klausom odhalila sochu britského štátnika Winstona Churchilla.
Britská organizácia The Historical Writers’ Association Margaret Thatcherovú vyhodnotila ako najhoršiu premiérku za posledných 100 rokov (vyhodnocovalo sa obdobie 19162016). 
Britský rebríček Women’s Hour List ju vyhlásil za najvplyvnejšiu ženu za posledných 70 rokov. Emmy Barnettová bola šéfkou tejto komisie a pre britský denník povedala: “Thatcherová bola jedným z najikonickejších lídrov 20. storočia, bez ohľadu na pohlavie. To sú nepopierateľné fakty. Rozbila sklený strop na malé črepiny iba tým, že bola ženou pri moci, malé dievčatá si uvedomili, že to môžu dokázať aj ony.”
Prieskum vlastníkov malých podnikov vo všetkých hlavných odvetviach rozhodlo, že Margaret Thatcherová bola najlepší nedávny premiér na podporu malého podnikania za posledných 30 rokov. Rozhodlo o tom 38 % opýtaných. 

</doc>
<doc id="132981" url="https://sk.wikipedia.org/wiki?curid=132981" title="Integrín">
Integrín

Integríny sú veľká skupina receptorov na bunkovom povrchu, tzv.membránových receptorov.
Funkcie.
Zabezpečujú adhéziu extracelulárnej matrix (ECM) a susedných buniek. Začleňujú sa do štrukturálneho a mechanického prostredia osi ECM-integrín-cytoskelet (určujú tak tvar a mobilitu bunky). Neplnia len funkciu mediátorov bunkovej adhézie, ale menia biochemické signály naprieč bunkovou membránou a aktivujú signálne kaskády v bunke. Zaujímavosťou je, že nie sú aktívne v cirkulujúcich bunkách.
Medzi schopnosti integrínov patrí vytvorenie mosta medzi ECM a cytoskeletom, signálne prestupy medzi bunkou a vonkajším prostredím. Sú kľúčové v mechanosenzitívno–transdukčných procesoch a pri odpovedi cievy na mechanické zaťaženie. Aktiváciou integrínov sa mechanický stimul (vo forme šmykového napätia, zmeny perfúzneho tlaku) mení na vnútrobunkový signál, ktorý ovplyvňuje funkčné i fenotypické vlastnosti bunky. Mení štruktúru a zloženie extracelulárnej matrix.
Integríny teda modulujú cievny tonus, dôležitý pri kontrole krvného prietoku pri poškodeniach cievy alebo tkaniva. 
Medzi ďalšie úlohy integrínov patrí aj ovplyvnenie influxu vápnika do endotelových a hladkosvalových buniek.
Štruktúra.
Integríny sú membránové glykoproteíny, ich receptor pozostáva z α (alfa) a β (beta) podjednotky. Formuje sa do globulárnej hlavice, ktorá sa upína na katión-dependentný kanál so špecifickou sekvenciou aminokyselín v ECM.
Je známych asi 24 integrínov, z toho 16 ich bolo nájdených v bunkách tvoriacich cievy. Z týchto 16tich sú α1β1, α2β1, α3β1, α5β1, α6β1, α6β4, αVβ3 a αVβ5 prítomné v bunkovom endoteli, zatiaľ čo hladkosvalová bunka cievy má α1β1, α2β1, α3β1, α4β1, α5β1, α6β1, α7β1, α8β1, α9β1, αvβ1, αvβ3, αvβ5 a α6β4. Endotel aj hladkosvalová bunka sú začlenené do 3-D siete interagujúcich proteínov ECM (napr. kolagén, fibronektín, vitronektín, trombospondín, elastín, tenascín, osteopontín a niektoré typy laminínu).

</doc>
<doc id="132982" url="https://sk.wikipedia.org/wiki?curid=132982" title="Prekladateľ">
Prekladateľ



</doc>
<doc id="132983" url="https://sk.wikipedia.org/wiki?curid=132983" title="Prekladateľka">
Prekladateľka



</doc>
<doc id="132989" url="https://sk.wikipedia.org/wiki?curid=132989" title="Bábkové divadlo">
Bábkové divadlo

Bábkové divadlo je divadlo, v ktorom sa uplatňujú bábky. Herec v bábkovom divadle sa nazýva bábkar alebo bábkoherec. Podľa skúseností umelcov z Bábkového divadla na rázcestí (BDNR) laická, ale aj odborná verejnosť "absolútne nevníma bábkové divadlo ako potencionálny priestor pre kvalitnú tvorbu pre dospelých". Podľa údajov BDNR vzniklo "za posledné 2 roky" v piatich bábkových divadlách na Slovensku celkom 8 nových inscenácií. Niektoré inscenácie rozprávajú skutočné príbehy, zatiaľčo iné sú vymyslené.
História bábkového divadla siaha až do staroveku, je typickým prejavom mnohých národov, najmä Ázie a Európy. Pôvodné bábkarstvo malo prevažne kočovný charakter. Dnes už okrem tradičných foriem existujú aj "kamenné" divadlá so stálym publikom.
Bábkové divadlo predstavuje špecifický druh zábavy, ktorý rozvíja tvorivosť a fantáziu človeka. Predstavenia bábkového divadla sú síce adresované najmä deťom, ale potešia aj starších divákov. Zaujímavé je, že bábky vedia vytvoriť nezvyčajný rozsah dojmov a zároveň zvládnuť oveľa náročnejšie efekty ako živí herci.
Druhy bábok.
Bábky sú schopné vytvoriť divadlo v malom i vo veľkom. Vyrábajú sa prevažne z tkaných látok, dreva alebo papiera. Existujú tri základné druhy bábok:
V posledných desaťročiach sa stali oveľa zložitejšími. Animatorika (počítačová elektronika na diaľkové ovládanie) sa používa na animáciu, čiže oživenie bábky (často využívané vo filmoch). Bábky sú schopné aj nepatrného pohybu, napríklad zmeny výrazu tváre. Výsledkom je komická scéna.
Bábkové divadlá na Slovensku.
Okrem nich existuje množstvo súkromných bábkových divadiel, ktorých scéna, bábky a rekvizity sa zmestia do kufra a ktoré chodia priamo za divákom do škôl či nemocníc. Umelec sa vždy snaží pripravovať spontánne. Predstavenia preto často vychádzajú z priameho kontaktu s divákom.

</doc>
<doc id="132992" url="https://sk.wikipedia.org/wiki?curid=132992" title="Bábkoherectvo">
Bábkoherectvo

Bábkoherectvo je druh divadelného herectva, kde znakovú funkciu herca, resp. herečky preberá bábka. Osoba venujúca sa bábkoherectvu sa nazýva bábkoherec, resp. bábkoherečka, herec s bábkou, resp. herečka s bábkou alebo bábkar (bábkár), resp. bábkarka (bábkárka), pričom jej profesiu, resp. činnosť aj samotné bábkarske divadelné umenie označuje výraz bábkarstvo (bábkárstvo), ktorý možno použiť aj ako osobné kolektívum.
Typológia.
Podľa priestorového vzťahu k bábke sa rozlišuje vykryté bábkoherectvo a odkryté bábkoherectvo. Pri vykrytom bábkoherectve ostáva osoba bábkoherca, resp. bábkoherečky zakrytá (závesmi, paravánom alebo iným scénickým prvkom ako svetlo či rekvizita), čo vytvára ilúziu skutočného pohybu a samostatnosti bábky. Naproti tomu odkryté bábkoherectvo ponecháva bábkoherca, resp. bábkoherečku viditeľnú pre publikum, čo ruší ilúziu životnosti bábky a vytvára odstup i napätie medzi bábkou a osobou, ktorá ju ovláda, vďaka čomu môže (ale nemusí) slúžiť na jej konfrontáciu s bábkou.
Bábkoherectvo na Slovensku.
Na Slovensku sa bábkoherectvo vyvinulo prevažne z ľudových divadelných prejavov, pričom významnú úlohu pri jeho rozvoji zohrali české kočovné bábkoherecké skupiny (napr. rodiny Stražanovcov a Anderlovcov). Po roku 1945 sa bábkoherectvo profesionalizovalo v novovzniknutých bábkových divadlách, a to aj vďaka študijnému odboru bábkoherectva na Divadelnej fakulte Akadémie múzických umení v Prahe. Od 60. rokov 20. storočia sa v slovenskom profesionálnom bábkoherectve začalo cieľavedome uplatňovať odkryté bábkoherectvo.&lt;ref name=EDUS:2:122&gt;

</doc>
<doc id="132993" url="https://sk.wikipedia.org/wiki?curid=132993" title="Kyselina pikrová">
Kyselina pikrová

Kyselina pikrová alebo 2,4,6-trinitrofenol je staršia výkonná trhavina na vojenské použitie. V súčasnosti sa už takmer nepoužíva. Je určite zaujímavé, že soli kyseliny pikrovej poznali už alchymisti – v alchymistickom spise z roku 1742 je opísaná príprava pikrátu olovnatého a pikrátu draselného.
I keď v jej názve je slovo "kyselina", neobsahuje karboxylovú skupinu. Má však veľmi nízke p"K"a a je schopná odštiepiť protón, historicky bola preto označená ako kyselina. 
Vlastnosti.
Kyselina pikrová tvorí biele až nažltlé kryštáliky. Vo vode je málo rozpustná, pri 20 °C sa v 100 g vody rozpustí 1,1 g TNF, pri 100 °C 7,25 g. Je málo hydroskopická. Dobre sa rozpúšťa v organických rozpúšťadlách, predovšetkým v acetóne (43 g v 100 g pri 25 °C), metylalkohole (21 g v 100 g pri 25 °C), málo sa rozpúšťa v kyseline sírovej a kyseline dusičnej pri izbovej teplote, rozpustnosť s teplotou rastie.
Pri zahriatí nad teplotu topenia (122,5 °C) začína sublimovať.
Kyselina pikrová má kyslú povahu. Voči kyselinám je pomerne stála. So zásadami vytvára pikráty (soli kyseliny pikrovej), ktoré sú značne citlivé a patria medzi traskaviny. So stúpajúcou atómovou hmotnosťou kovu citlivosť pikrátov rastie. S kovmi za prítomnosti vody alebo v roztavenom stave tiež vytvára pikráty. Kyselina pikrová s obsahom pikrátov je manipulačne nebezpečná. Kyselina pikrová vytvára aj étery, napríklad trinitroanizol a trinitrofenetol.
Kyselina pikrová je jedovatá viac ako aromatické nitrolátky. Jednorazová smrteľná dávka pre králika je asi 0,5 g na živej váhy, zhromažďuje sa v tele. Preniká aj pokožkou; kožu, vlasy, nechty, zuby a sliny farbí na žlto. Slabý roztok kyseliny pikrovej (0,05 %) zabíja do pol hodiny mnohé baktérie (napríklad aj baktérie týfusu).
Výroba.
Existujú dva spôsoby prípravy kyseliny pikrovej:
Výroba kyseliny pikrovej nitráciou fenolu.
Kyselina sírová sa používa koncentrovaná 92 – 98 %, fenol čistý, s teplotou tuhnutia nad 39 °C, bez prchavých prímesí. Kyselina sírová, kyselina dusičná, dusičnan sodný a fenol nesmú obsahovať olovo v zistiteľnom množstve (aby sa vylúčil vznik pikrátu olovnatého, ktorý je traskavinou).
Postup je dvojkrokový. V prvom kroku ("sulfonácia") sa pôsobením koncentrovanej kyseliny sírovej (v prebytku) na roztavený fenol pripraví zmes kyseliny fenolsulfónovej a kyseliny fenoldisulfónovej (vznikajú súčasne). Reakčná teplota dosahuje až 100 °C, podľa niektorých postupov až 130 °C a reakcia prebieha niekoľko hodín. Sulfonácia fenolu umožňuje pracovať bez veľkých prebytkov kyselín a znižuje množstvo vedľajších produktov, ktoré by vznikali pri priamej nitrácii fenolu. Výhodná je aj ekonomicky, pretože znižuje množstvo a koncentráciu odpadných kyselín po nitrácii, ktoré nie je možné pre obsah kyseliny pikrovej regenerovať.
V druhom kroku sa sulfónfenol nitruje. Nitráciu je možné robiť:
Počiatočná teplota pri nitrácii musí byť viac ako 50 °C, počas reakcie stúpa a udržuje sa nad 100 °C (podľa konkrétneho postupu až 120 °C) a po niekoľkých hodinách klesá. Dostatočne vysoká teplota je potrebná pre efektívnosť reakcie, pri nízkej teplote vzniká mnoho mononitrofenolu a dinitrofenolu, ktoré znečisťujú výsledný produkt. Po ukončení nitrácie sa produkt pomali ochladí na 60 °C a prileje sa do neho voda, čím sa zabráni prípadnému vylúčeniu síranu sodného a kyselina sírová sa zriedi na 45 % (pri tejto koncentrácii je rozpustnosť kyseliny pikrovej v kyseline sírovej najnižšia) a nechá ďalej chladnúť. Po úplnom ochladení a usadení sa prebytočná tekutina po nitrácii odsaje a kyselina pikrová sa premýva vodou, aby sa zbavila kyseliny sírovej (obsah kyseliny dusičnej je v produkte po skončení nitrácie len okolo 1 %).
Nitrácia koncentrovanou kyselinou dusičnou vyžaduje zložitejšiu aparatúru, s nitrátorom s vyhrievaním a chladením a miešadlom.
(Nemecký postup používaný v Griesheime – podľa T. Urbaňski – Chémia a technológia výbušnín – Praha 1959) Do 400 dielov 30 % ólea (H2SO4 s rozpusteným SO3) sa pridá 94 dielov (1 mol) fenolu a ohrieva na 90 – 100 °C po dobu 5 hodín. Roztok sa potom zriedi prídavkom 200 dielov kyseliny sírovej (s hustotou 1,84gcm−3) a ochladí na 50 °C. Pridá sa 80 dielov 80 % kyseliny dusičnej. Teplota začne stúpať. Pri teplote 60 – 80 °C sa pridá druhá dávka 80 dielov kyseliny dusičnej a pri prekročení 80 °C 100 dielov kyseliny dusičnej. Reakcia sa nechá dobehnúť.
Z popisu je zrejmé, že nitrácia postupne prebieha v troch stupňoch. Na riedenie roztoku po sulfonácii používajú niektoré podobné postupy odpadnú kyselinu sírovú, získanú po predošlej nitrácii (má koncentráciu asi 75 – 80 % a obsahuje rôzne prímesi).
Výroba kyseliny pikrovej nitráciou dinitrofenolu.
Dinitrofenol sa vyrába z chlórbenzénu nitráciou na chlórdinitrobenzén a hydrolýzou na dinitrofenol.
Dinitrofenol pre nitráciu sa privádza do nitrátoru, v ktorom je odpadná kyselina z predošlej nitrácie, zohriata na 50 °C a nechá polhodinu reagovať. Nitračná zmes zložená z 1 dielu 86% kysleniny dusičnej a 2 dielov 20 % ólea sa privádza pomaly, po dobu 2,5 hodiny, teplota sa udržuje na 80 °C. Po pridaní nitračnej zmesi sa sa nechá prebiehať reakcia ešte pol hodinu pri 80 °C, potom sa teplota počas jednej hodiny zvýši na 110 – 112 °C a pri tejto teplote nechá prebiehať ešte jeden a pol hodiny. Potom sa nitrátor rýchlo ochladí na 25 – 30 °C, kyselina pikrová sa vylúči vo forme jemných kryštálov. Tekutina sa odsaje.
Produkty po všetkých spôsoboch nitrácie sa premývajú v niekoľkých stupňoch vodou v práčkach a odstredivkách. Potom sa kyselina pikrová suší v sušiarňach.
Stavby pre výrobu kyseliny pikrovej majú sadrové omietky a podlahy kryté linoleom, drevom alebo asfaltom, pretože voda pri umývaní prevádzky preniká do betónu a v nej rozpustená kyselina pikrová vytvára postupne v betóne pikráty – výsledkom bolo niekoľko katastrof.
Použitie.
Kyselina pikrová sa používala ako trhavá náplň delostreleckých striel a granátov aj ako náplň leteckých bômb. V súčasnosti sa už takmer nepoužíva, pretože má silné korozívne účinky a s väčšinou kovov (železom, meďou, zinkom, niklom...) vytvára vo vlhku mimoriadne citlivé zlúčeniny, pikráty, ktoré sú prakticky všetky nebezpečné traskaviny. Určité uplatnenie nachádza kyselina pikrová a jej zlúčeniny pri výrobe tuhých raketových pohonných hmôt a iných strelivín.
Kyselina pikrová slúži dnes hlavne ako medziprodukt pre výrobu ďalších výbušnín.
Kyselina pikrová sa užíva v podobe nasýteného vodného roztoku v kombinácii s formolom a kyselinou octovou (tzv. Bouinova tekutina) ako chemické fixačné činidlo na fixovanie biologického materiálu pre účely histologického pozorovania.

</doc>
<doc id="132994" url="https://sk.wikipedia.org/wiki?curid=132994" title="TNF">
TNF

TNF môže byť:

</doc>
<doc id="132997" url="https://sk.wikipedia.org/wiki?curid=132997" title="Melinit">
Melinit



</doc>
<doc id="132998" url="https://sk.wikipedia.org/wiki?curid=132998" title="Trinitrofenol">
Trinitrofenol

Trinitrofenol môže byť

</doc>
<doc id="133007" url="https://sk.wikipedia.org/wiki?curid=133007" title="Politický systém Holandska">
Politický systém Holandska

Holandsko je konštitučná monarchia a parlamentná demokracia. Má dvojkomorový parlament volený v demokratických voľbách. Podľa ústavy je hlavou štátu kráľovná, ktorá hrá vedúcu rolu pri zostavovaní vlády a má kompetencie aj v tvorbe legislatívy. 
Volebný systém.
Holandsko je parlamentnou demokraciou od roku 1848. Pred rokom 1917 tam používali väčšinový first-past-the-post system, s jednomandátovými obvodmi. Platil cenzus, že voliť smeli len majetok vlastniaci muži. V roku 1917 sa systém zmenil na pomerný ako ho poznáme dnes, s volebným právom pre všetkých dospelých mužov. Od roku 1919 mohli voliť aj ženy.
V Holandsku je zavedený silne proporcionálny volebný systém, poslancovi stačí aby získal 0,67 % zo všetkých hlasov a dostáva sa do parlamentu. Tento počet korešponduje s počtom hlasov na jedno kreslo v 150 člennom zastupiteľskom zbore. Majú jediný volebný obvod. Do parlamentu sa tak dostane veľké množstvo, aj malých parlamentných strán s rôznorodými záujmami. Mediátora medzi stranami vykonáva informátor menovaný kráľovnou. Je to nezávislý orgán, ktorý nezávisle od seba vypočuje vodcov politických strán a následne navrhne vládu, ktorá má k sebe najbližšie. Tento návrh je verejný, kráľovná si ho preto musí vedieť obhájiť pred verejnosťou, t. j. nepôjde proti spoločnosti…
Vláda.
Vláda sa skladá z kráľovnej a ministrov, kráľovnine právomoci sa obmedzujú na formáciu vlády. Ministri sú združení v ministerskej rade. Minister môže byť aj bez kresla. Rozhodnutia sa robia na princípe tzv. kolegiálneho vládnutia. Ministri, vrátane premiéra, sú si rovní a rozhodnutia sa robia na základe kompromisov za zatvorenými dverami. Keď sa raz dohodnú, musia všetci ministri verejne presadzovať spoločné stanovisko. Pokiaľ niektorý z nich nesúhlasí, musí rezignovať. Pri takomto dohodovaní sa nepoužíva hlasovanie, rozhodnutia prechádzajú jednohlasne. Vláda je kolektívne zodpovedná parlamentu. Ministri nemôžu byť zároveň aj poslancami. Ak stratia dôveru parlamentu musia odstúpiť. Lijphard nazval tento spôsob demokracie „konsociačná demokracia“, pretože aj napriek tomu, že je politická scéna značne atomizovaná, nedochádza k polarizácii.
Parlament.
Parlament (Generálne stavy) je dvojkomorový (bikamerálny). Obe komory zasadajú oddelene, spoločne zasadajú ako Generálne stavy len pri závažných otázkach (napr. zákonov týkajúcich sa monarchu). Horná komora sa oficiálne nazýva 1. komorou, dolná 2. komorou. Ústava ich vzájomné postavenie nedefinuje, ale nie sú rovnocenné. Silnejšie postavenie má 2. komora. Poslanci 2. komory sú volení v priamych, tajných, slobodných voľbách z kandidátiek pomerným hlasovaním v jedinom volebnom obvode raz za štyri roky v prvý septembrový týždeň. Pokiaľ sa konajú predčasné voľby, výsledná vláda vládne len do ukončenia pôvodného (pravidelného) štvorročného obdobia (systém podobný švédskemu). 1. komora sa skladá z poslancov volených reprezentantmi dvanástich parlamentov (stavov) jednotlivých provincií, taktiež pomerným hlasovaním. Táto komora je pozostatkom doby, keď bolo Holandsko federáciou regiónov. Sú v nej sústredení prevažne senior politici, nemá právomoc navrhovať zákony, ani žiadne kompetencie v rámci kontroly vlády a štátnej správy. V rámci legislatívneho procesu, po schválení 2. komorou je zákon predložený 1. komore, ktorá ho môže prijať alebo odmietnuť (nemôže ho však pripomienkovať) – v prípade odmietnutia je zákon z legislatívneho procesu automaticky vyradený.
Stranícky systém.
V parlamente je pôsobením volebného systému veľa strán, v dnešnej dobe 10. 
Do roku 1966 bola holandská politika charakterizovaná „pilarizáciou“, t. j. spoločnosť bola rozdelená do segmentov (pilierov), ktoré žili oddelene od seba. Ich jediným pojítkom bola centrálna vláda. Každý z týchto pilierov mal svoje organizácie, najdôležitejšie z nich boli politické strany. V spoločnosti boli štyri piliere, zastupované piatimi stranami. Socialisti, konzervatívni liberáli, katolíci a dve protestantské strany. Žiadna z nich nezískala väčšinu ani prevahu preto museli vytvárať buď stredopravé, alebo stredoľavé koalície skladajúce sa zo štyroch strán, tri stále rovnaké, s vymieňajúcimi sa socialistami a konzervatívnymi liberálmi. 
Medzi rokmi 1966 a 1994 sa k slovu dostali nové strany, populárne najmä medzi mladými. Boli to napríklad progresívny liberáli. Svoj vplyv rýchle strácali náboženské strany, preto sa rozhodli spojiť. Vytvorili spoločnú stranu v roku 1977, od tej doby do roku 1994 boli súčasťou každej vlády. 
V osemdesiatych rokoch sa dostavila kríza štátu blahobytu, čo kresťanských demokratov stálo vo voľbách v roku 1994 polovicu hlasov. Silne ľavicové strany sa spojili do strany zelených, t. j. postmaterialistickej strany a mali dosť veľký úspech. Najväčší prírastok hlasov v týchto voľbách zaznamenali progresívni demokrati. Prvýkrát od zavedenia pomerného hlasovania vznikla vláda bez kresťanských demokratov. Vládu vytvorili socialisti s liberálmi (purple coalition) a pod ich vedením boli do roku 2002 legalizované svadby osôb rovnakého pohlavia, eutanázia.
V roku 2002 koalícia stratila väčšinu skrz List Pima Fortuyna, populistickú stranu s antiimigrantskými náladami. Vodcu strany Pima Fortuyna zastrelili týždeň pred voľbami a s trochou cynizmu sa dá povedať, že aj vďaka tejto skutočnosti získali šestinu kresiel. Koalíciu vytvorili kresťanskí demokrati, konzervatívni liberáli a List Pima Fortuyna. Vláda sa sa však po 87 dňoch rozpadla. V predčasných voľbách List prepadol, dostal len 5 percent hlasov. Vládu vytvorili kresťanskí demokrati s liberálmi.

</doc>
<doc id="133008" url="https://sk.wikipedia.org/wiki?curid=133008" title="VKMK">
VKMK



</doc>
<doc id="133010" url="https://sk.wikipedia.org/wiki?curid=133010" title="Volebné kvórum">
Volebné kvórum

Volebné kvórum niekedy aj volebná klauzula (formálna alebo prirodzená) je podmienka, ktorú musí kandidujúci politický subjekt splniť, aby mohol získať pomernú časť zástupcov (mandátov) v zastupiteľskom zbore (napríklad v parlamente).
Najčastejšie je tou podmienkou získanie určitého počtu hlasov. Pri voľbách do Národnej rady Slovenskej republiky volebné kvórum predstavuje získanie minimálne 5% zo všetkých platných hlasov odovzdaných vo voľbách.
Na Slovensku musí politická strana získať najmenej 5 %, koalícia zložená z 2 alebo 3 strán 7 % a koalície zložené najmenej zo 4 strán 10 % z celkového počtu odovzdaných platných hlasov podľa zákona č. 180/2014 Z. z. § 66 ods. 2..
Benátska komisia Rady Európy v Porovnávacej správe o volebných klauzulách a ostatných črtách volebných systémov, ktoré obmedzujú vstup politických strán do parlamentu, rozlišuje v členských štátoch Rady Európy dva typy volebnej klauzuly: formálnu volebnú klauzulu a prirodzenú volebnú klauzulu.
Formálna volebná klauzula.
Formálna volebná klauzula (prahová klauzula alebo tiež uzatváracia) je významným faktorom v súvislosti s proporcionálnym volebným systémom. Stanovuje minimálny počet odovzdaných platných hlasov v percentách, ktoré musí politická strana získať, aby mala nárok aspoň na jeden mandát v parlamente. Prahová klauzula má svoj pôvod v snahe zabrániť získaniu mandátov pre extrémne skupiny, ktoré v každej diferencovanej spoločnosti existujú, a tiež pre veľmi malé strany. Rozpätie prahových hodnôt siaha od 0% v Švajčiarsku až po 10% v Turecku.
Formálna volebná klauzula sa môže aplikovať v troch formách: na úrovni obvodov, celonárodnej úrovni, alebo v kombinovanej forme.
Prirodzená volebná klauzula.
Prirodzená volebná klauzula spočíva v percente hlasov potrebných na zisk jedného mandátu vo volebnom obvode, pričom je závislá od priemernej veľkosti volebného obvodu. Prirodzenú volebnú klauzulu vo volebnom obvode však nie je možné automaticky premietnuť do celoštátnej prirodzenej volebnej klauzuly. Na výpočet celonárodnej prirodzenej volebnej klauzuly existuje špecifický matematický vzorec, ale takto dosiahnutý výsledok je iba odhadovanou výškou celoštátnej prirodzenej volebnej klauzuly. Porovnávať celoštátnu prirodzenú volebnú klauzulu a celoštátnu formálnu volebnú klauzulu možno tak, že zatiaľ čo prirodzená volebná klauzula rozširuje disproporcionalitu volebného systému a favorizuje veľké politické strany, formálna volebná klauzula podporuje pomernejšiu distribúciu kresiel v parlamente medzi politické strany, ktoré ju prekročili.
Výhody a nevýhody.
Prirodzenosť zastúpenia.
Žiadny volebný systém nie je absolútne proporcionálny. Je to spôsobené vzájomným pomerom počtu poslancov a oprávnených voličov, ktorí sú v početnej prevahe. Z tohto dôvodu existuje určitý minimálny počet hlasov potrebných na získanie poslaneckého mandátu v parlamente. Vo všeobecnosti možno konštatovať, že väčšinový volebný systém výraznejšie obmedzuje vstup menších alebo nových politických strán do parlamentu. To však neplatí, ak sa podpora malej strany koncentruje v jednom špecifickom regióne, ktorý pokrýva jeden či viacero volebných obvodov. Na druhej strane pomerný volebný systém a zmiešaný volebný systém sú pre malé a nové politické strany priaznivejšie, a to napriek tomu, že sú obmedzené prahovou klauzulou.
Obmedzenie extrémnych skupín.
Určenie prahovej klauzuly (t.j. minimálneho množstva hlasov potrebných na zastúpenie v parlamente) bráni, aby získali mandáty veľmi malé strany vrátane extrémnych strán s okrajovým vplyvom na spoločnosť.
Prepad hlasov.
Pri väčšom počte menších strán však môže mať prahová klauzula za následok neprimerané množstvo prepadnutých hlasov. Za prepadnuté hlasy možno považovať hlasy voličov pre tie strany, ktoré nesplnili volebné kvórum a daní voliči nebudú mať v parlamente svojich zástupcov. Ich hlasy teda možno považovať za prepadnuté, nakoľko nijako nezmenia politickú situáciu. Vysoké percento prepadnutých hlasov bolo napríklad vo voľbách do Národnej rady Slovenskej republiky v roku 2020 bol prepad hlasov 28,39 %. 
Prepad hlasov pri posledných voľbách do Národnej rady SR: 
Príklad nízkeho percenta prepadnutých hlasov je 1.99 % v Holandsku 2021.
Podpora straníckeho systému.
Prahová klauzula obmedzuje možnosť trieštenia (atomizácie) straníckeho systému, pretože nedovolí množstvu malých strán dostať sa do legislatívy/exekutívy.
Deformácia volebných výsledkov.
Prahová klauzula zároveň ovplyvňuje rozhodovanie voličov strán s preferenciami na úrovni volebného kvóra. Voliči často kalkulujú pri voľbe preferovanej strany. Ak strana nemá šancu prekročiť povinné kvórum voliči pôjdu cestou druhého najlepšieho, aby eliminovali riziko prepadu hlasov.

</doc>
<doc id="133012" url="https://sk.wikipedia.org/wiki?curid=133012" title="Okresná knižnica v Banskej Bystrici">
Okresná knižnica v Banskej Bystrici



</doc>
<doc id="133013" url="https://sk.wikipedia.org/wiki?curid=133013" title="Lekér">
Lekér



</doc>
<doc id="133014" url="https://sk.wikipedia.org/wiki?curid=133014" title="Margaret Thatcher">
Margaret Thatcher



</doc>
<doc id="133015" url="https://sk.wikipedia.org/wiki?curid=133015" title="Margaret Hilda Roberts">
Margaret Hilda Roberts



</doc>
<doc id="133017" url="https://sk.wikipedia.org/wiki?curid=133017" title="STS-41-B">
STS-41-B

STS-41-B bola misia amerického raketoplánu Challenger, celkove desiaty let v programe Space Shuttle. Cieľom letu bolo vypustenie dvoch telekomunikačných družíc a testovanie manévrovacích jednotiek MMU, ktoré dokázali zabezpečiť pohyb astronauta vo voľnom priestore bez akéhokoľvek spojenia s raketoplánom. Pri týchto testoch sa Bruce McCandless stal prvým človekom, ktorý sa na obežnej dráhe pohyboval úplne nezávisle od vesmírnej lode.
Pri tejto misii sa po prvýkrát použil nový spôsob označovania letov. Na začiatku sa lety označovali skratkou STS, za ktorou nasledovalo poradové číslo, v akom bola misia schválená. Od letu STS-41-B až do havárie Challengera sa používala o niečo komplikovanejšia metóda: Za skratkou STS nasledovalo číslo rozpočtového roku, do ktorého príslušný let patril. Rozpočtový rok sa v USA začína vždy 1. októbra predchádzajúceho roka. Potom nasledovalo číslo označujúce miesto štartu. Vo všetkých misách sa objavilo len číslo 1, ktoré označuje Kennedyho vesmírne stredisko. Teoreticky tam mohlo byť aj číslo 2, kalifornská základňa Vandenberg AFB, ktorá však v praxi nebola nikdy použitá. Záverečné písmeno označovalo plánované poradie tejto výpravy v rozpočtovom roku. Poradie sa mohlo zmeniť, písmeno však ostalo. Napríklad označenie STS-41-B znamená, že ide o misiu spadajúcu do rozpočtového roku 1984, štartujúcu z Kennedyho vesmírneho strediska ako druhý plánovaný let (hoci bol napokon realizovaný ako prvý). Podľa pôvodného označenia by sa tento let nazýval STS-11.
Prípravy na štart.
Prípravy orbitera Challenger na jeho ďalšiu misiu boli veľmi poznačené dramatickým koncom predchádzajúcej misie STS-9 raketoplánu Columbia. Vďaka tomu sa na Challengeri nahradili novými všetky tri hydraulické čerpadlá APU a počítače boli vymontované a poslané výrobcovi na revíziu, či sa aj v nich nenachádzajú mikroskopické kovové čiastočky, ktoré zavinili výpadky na Columbii. Keďže aj v počítačoch Challengera sa tieto častice našli, 4 z 5 počítačov boli vymenené a pribudol šiesty ako rezerva. 
6. januára putoval Challenger do montážnej haly VAB, kde ho pripojili k vonkajšej palivovej nádrži ET a štartovacím motorom SRB. Štartovacia zostava sa na rampu presunula 12. januára a 14. januára sa začalo dvojdenné ukladanie družíc do nákladového priestoru. Na rampe prebehli tiež všetky komplexné predštartovné skúšky. 1. februára sa v čase T-43 hodín začalo záverečné odpočítavanie. 3. februára, o 08:00 (13:00:00 UT) miestneho času, presne na začiatku štartovacieho okna raketoplán odštartoval. 
Priebeh letu.
Po bezproblémovom vzlete za ideálnych poveternostných podmienok sa po 129 sekundách, v čase T+8:48 min, oddelili od hlavnej palivovej nádrže motory SRB. Po vypnutí hlavných motorov SSME zážih orbitálnych motorov OMS naviedol raketoplán na kruhovú dráhu vo výške . 
Po otvorení nákladového priestoru bolo prvou úlohou posádky vypustiť družicu Westar 6. Táto družica mala slúžiť na vnútroštátnu telekomunikáciu v rámci USA. Westar 6 bola okolo 21:00 UT pružinami vymrštená do priestoru a po zhruba 45 minútach zažihla svoj urýchľovací motor PAM-D. Motor však horel príliš krátko, len 15 sekúnd namiesto plánovaných 80. Družica sa preto nedostala na plánovanú obežnú dráhu 200 až a okrem toho prestala vysielať aj telemetriu. Z dôvodu tejto havárie bolo o dva dni odložené vypustenie druhej družice. Po odloženom vypustení však aj družica Palapa B-2 skončila podobne ako Westar 6 – jej motor zhasol príliš skoro a ani ona sa nedostala na plánovanú obežnú dráhu. Neúspechom skončil aj experiment s vypustením balónovej družice. Balón v dôsledku pretlaku praskol a Challenger musel rýchlo odmanévrovať z blízkosti nebezpečných trosiek. Dve zostávajúce družice boli po rozhodnutí odborníkmi ponechané svojmu osudu, až kým ich nezachytil raketoplán Discovery pri misii STS-51-A.
Z celej misie sa podarilo úspešne dokončiť len materiálové pokusy na západonemeckej družici SPAS-01A a dva výstupy do otvoreného priestoru. 
EVA-1.
V priebehu piateho dňa letu vystúpili letoví špecialisti Bruce McCandless a Robert Stewart v skafandroch do nákladového priestoru raketoplánu. McCandless preveril systémy manévrovacej jednotky MMU-1, potom sa zamkol do manévrovacej jednotky, odpojil ju od lôžka a vyplával do prednej časti nákladového priestoru. McCandless vyskúšal obraty na mieste aj prelet medzi prekážkami v nákladovom priestore. Potom dostal od veliteľa Branda povolenie vzdialiť sa 45 metrov od raketoplánu. Po návrate z tejto 12-minútovej cesty dostal povolenie na odlet do vzdialenosti až 90 metrov. Svoj výlet okomentoval takto: "Ten pohľad, ktorý tu mám, to je niečo celkom iné, ako keď človek pozerá z kabíny lietadla. Tomuto hovorím panoráma!"
Stewart mal však rôzne problémy, nepodarilo sa mu napríklad zachytiť úchytky na náradie na montážnej plošine, ktorá sa nachádza na konci manipulátoru RMS. S tým mu pomohol McCandless po svojom druhom návrate, ale vzhľadom na časový sklz dostal Stewart povolenie len na jeden let od raketoplánu. Napokon sa Stewart od neho vzdialil až na 93 metrov. McCandless prevzal jeho miesto na plošine a skúšal pohyby na manipulátore RMS, ktorý ovládal McNair. Po šiestich hodinách pobytu v otvorenom priestore sa obaja astronauti vrátili do prechodovej komory a následne do raketoplánu.
EVA-2.
Druhý výstup do otvoreného priestoru prebehol počas siedmeho dňa letu. Pre poruchu na záložnom systéme riadenia bočného pohybu zápästia manipulátora však Stewart a McCandless nemohli trénovať s manipulátorom. Tentoraz išlo o skúšanie manévrovacej jednotky MMU-2. Na konci výstupu sa uvoľnil adaptér na prichytenie nôh astronautov v nákladovom priestore. McCandlessovi sa ho však pri spolupráci s Brandom, ktorý vhodne manévroval s raketoplánom, podarilo zachytiť. 
Pristátie.
Po jednodňovom odpočinku sa 11. februára začali prípravy na pristávanie. 169 sekundový zážih motorov OMS prebehol nad Indickým oceánom. V pravom module OMS bolo úmyselne nechaných asi o viac pohonných hmôt ako v ľavom, aby piloti vyskúšali možnosti riadenia nevyváženého raketoplánu. Challenger bezpečne pristál o 12:16 UT na dráhe 15 na Kennedyho vesmírnom stredisku. Dojazd do úplného zastavenia meral 3285 metrov. Išlo o vôbec prvé pristátie raketoplánu na KSC na Floride, hoci bolo plánované už pri lete STS-7. Vtedy sa však kvôli nepriazni počasia nemohlo uskutočniť.
Zdroj.
STS-41-B v Malej encyklopédii kozmonautiky (po česky)

</doc>
<doc id="133019" url="https://sk.wikipedia.org/wiki?curid=133019" title="Harland David Sanders">
Harland David Sanders

Harland David Sanders, známy ako Colonel Sanders (* 9. september 1890, Henryville, Indiana, USA – † 16. december 1980, Louisville, Kentucky, USA) bol americký podnikateľ, zakladateľ spoločnosti Kentucky Fried Chicken (KFC). Jeho fotografia je umiestnená na firemných predmetoch a jeho štylizovaná podoba je ochranná známka spoločnosti KFC.
Život a kariéra.
Narodil sa v Henryville štát Indiana. Jeho otec zomrel, keď mal šesť rokov. Jeho matka musela od smrti jeho otca pracovať a tak musel sám variť pre celú rodinu. Do desiatich rokov pracoval v mnohých zamestnaniach, vrátane profesie hasiča, ako člen posádky na parníku, poisťovacieho agenta a ako člen pozemnej posádky armády na Kube.
Neskoršie obdobie.
Keď mal 40 rokov, piekol kurence na benzínovej pumpe v Corbine štát Kentucky. V tom období ešte nemal vlastnú reštauráciu a jedlá pripravoval v bufete na benzínovej pumpe. Časom začala jeho popularita v blízkom okolí rásť. Sanders sa presťahoval do motelu a pracoval ako šéf reštaurácie pre 142 ľudí. Počas nasledujúcich deviatich rokov vytvoril vynikajúcu metódu pečenia kurčiat s jedenástimi bylinkami a korením, ktorá sa používa dodnes v obchodnej sieti KFC. Okrem toho vymyslel metódu varenia kurčiat v tlakovom hrnci s lepšou vôňou a umožnil opiecť kurča tak, aby bolo celé chrumkavé. V roku 1935 ho guvernér Kentucky Ruby Laffoon pomenoval čestným názvom "Kentucký plukovník". Na rozdiel od ostatných ľudí, ktorým sa tiež dostalo toto pomenovanie, Sanders si začal sám hovoriť „plukovník“. Bolo to jeho „samozviditeľnenie“, vrátane toho, že začal nosiť typický kostým "južného džentlmena".
Cesta ku globálnemu úspechu.
Sanders bol prinútený predať svoj majetok kvôli stavbe cesty Interstate 75. Presvedčený o kvalite svojich vyprážaných kurčiat sa „Plukovník“ začal venovať kuraciemu biznisu s vydávaním licencie na svoj recept pečenia kurčiat. Začal v roku 1952 a prvý projekt bol zrealizovaný na 3900 Južnej štátnej ceste v South Salt Lake štáte Utah. Cestoval autom po celej krajine z jednej reštaurácie do druhej. Piekol kurčatá pre vlastníkov reštaurácií a ich zamestnancov. Ak bola kladná reakcia, podpísal s majiteľmi zmluvu o provízií za každé kurča, ktoré reštaurácia predá. Jeho pracovné nadšenie pre malý biznis sa premenilo do existencie obrovského fast food reťazca Kentucky Fried Chicken. Stal sa známym po celom svete.
Neskoršia kariéra.
V roku 1959 sa Sanders presťahoval do hlavného centra svojho biznisu, do oblasti blízko Shelbyville štát Kentucky a v roku 1964 predal celý reťazec KFC skupine investorov, vedených budúcim guvernérom štátu Kentucky Johnom Y. Brown, Jr. . Neskôr bol menovaný až do konca svojho života za hovorcu spoločnosti KFC. Tiež ponúkol šancu Davovi Thomasonovi (americkému biznismenovi) zlepšiť ziskovosť neúspešných reštaurácií Kentucky Fried Chicken. Spoluprácou s ním dokázal premeniť 4 krachujúce reštaurácie na reštaurácie s miliónovými ziskami. Dave Thomas neskôr predal všetky svoje KFC reštaurácie a v roku 1969 si otvoril svoju prvú Wendy's reštauráciu v Columbuse štát Ohio. Sanders sa objavil medzi rokmi 1950 a 1970 v mnohých televíznych komerčných spoločnostiach so svojím KFC sloganom: "Finger-lickin' good" a komentoval kvalitu produktov KFC. V roku 1975 KFC viedol súdny spor o urážke na cti proti Harlandovi Sandersonovi pre jeho komentár, v ktorom označil omáčku ako "bahno" s chuťou "tapety". Žaloba bola neúspešná a Sanders pokračoval v komentovaní kvality produktov.
Udržal si vlastníctvo centrálnej budovy a neskôr si otvoril svoju novú vlastnú reštauráciu. Pretože nový vlastník KFC vlastnil meno „Plukovník“ Sanders v reštauračnom biznise, tak si Sanders zvolil meno svojej novej reštaurácie po mene svojej manželky, „Claudia Sanders' Dinner House“. Aj v roku 2006 táto reštaurácia stále funguje a je vyzdobená fotografiami a spomienkami na rodinu Sandersonových. Ďalšia reštaurácia "Claudia Sanders' Dinner House" bola otvorená v historickom sídle v Bowling Green v štáte Kentucky. Táto reštaurácia bola zatvorená v roku 1980.
Smrť a dedičstvo.
Sanders skonal vo svojich 90 rokoch, 16. decembera 1980, na leukémiu. Bol oblečený vo svojom charakteristickom bielom obleku a čiernej motýlikovej viazanke v Cave Hill Cemetery v Louisville, štát Kentucky. Odpočíva v rotunde Kentuckej štátnej kapituly. 
Kreslená verzia postavičky „Plukovníka“ Sandersa (dabovaná Randym Quaidom) sa objavila vo viacerých KFC reštauráciách. Pripomína zakladateľa reštauračnej siete KFC.
Až doposiaľ je „plukovníkov“ tajný recept jedenástich byliniek a korenia prísne stráženým tajomstvom v reštauračnom biznise. Časti tajnej zmesi korenia sú vyrábané na rôznych častiach v Spojených štátoch amerických a jediná kópia originálneho receptu je uskladnená v trezore v hlavnej budove celej korporácie KFC. V roku 1985 investigatívny novinár William Poundstone napísal knihu Veľké tajomstvá "Big Secrets" [ISBN 0-688-04830-7], kde analyzuje a odhaľuje (medzi inými) tajný recept Kentucky Fried Chicken a sprevádza čitateľov pri vytvorení vlastného receptu.

</doc>
<doc id="133023" url="https://sk.wikipedia.org/wiki?curid=133023" title="Bibliograf">
Bibliograf

Bibliograf () je osoba, ktorá sa profesionálne zaoberá bibliografiou z vedeckej, výskumnej, vzdelávacej alebo organizačnej stránky, prakticky vykonáva bibliografickú činnosť a poskytuje bibliografické služby.
Historické a súčasné používanie termínu bibliograf.
Termín bibliograf sa pôvodne vzťahoval na osobu, ktorá vykonávala pisárske práce a prepisovala knihy. Za bibliografov sa považovali v antickom Grécku tí, ktorí sa zaoberali ručným opisovaním kníh. Dnes sa tento termín používa v širšom význame na pomenovanie osoby zaoberajúcej sa knihovedou, bibliológiou.
Činnosť a odborné zameranie bibliografky, bibliografa.
Bibliografka, bibliograf ovláda:
Odborné zameranie práce bibliografov sa v súčasnosti mení pod vplyvom uplatňovania informačných technológií a v dôsledku nových nosičov informácií v knižniciach, bibliografických agentúrach a informačných pracoviskách. Bibliografi sa stávajú mediátormi, resp. navigátormi, ktorí analyzujú používateľovu informačno-bibliografickú požiadavku a vedia nájsť najefektívnejší spôsob jej uspokojenia. Prakticky vedia používateľa zorientovať v miliónoch bibliografických záznamov v rozličných bibliografických bázach údajov všeobecného, ako aj špeciálneho zamerania.

</doc>
<doc id="133024" url="https://sk.wikipedia.org/wiki?curid=133024" title="Colonel Sanders">
Colonel Sanders



</doc>
<doc id="133040" url="https://sk.wikipedia.org/wiki?curid=133040" title="Ur">
Ur

Ur (dnes "Tell al-Mukajjar") bol sumerský mestský štát v južnej Mezopotámii. Začiatky mesta sa datujú približne k roku 5000 pred Kr.
Trosky Uru dokazujú, že sú troskami metropoly: troskami vystavaných chrámov a palácov, ľudnatých ulíc a mocných opevnení. Medzi hradbami bolo najmenej osem chrámov, šesť rozľahlých palácov, niekoľko verejných skladísk obilia a posvätných pohrebísk. Pred týmito hradbami boli dva prístavy: západný na Eufrate a severný na umelom kanáli.
V meste Ur využívali v architektúre pálené aj nepálené tehly, omietku a farebné dekorácie. Odtiaľto pochádza aj "Soška ženy s vtáčou hlavou", nájdená v najhlbších vykopávkach. Patrí k najstarším plastikám zo súboru sošiek zobrazujúcich ženské božstvá. Na nahom štíhlom trupe majú tieto bohyne vtáčiu alebo hadiu hlavu. Majú zvláštny, naivný a súčasne zlovestný výraz.
Mesto sa spomína v Starom zákone ako rodné mesto Abraháma.

</doc>
<doc id="133041" url="https://sk.wikipedia.org/wiki?curid=133041" title="Imperatívny mandát">
Imperatívny mandát

Imperatívny mandát alebo viazaný mandát alebo závislý mandát je mandát (splnomocnenie voleného/delegovaného predstaviteľa), ktorý je odvolateľný voličmi (resp. osobami, ktoré naňho niečo delegovali) počas volebného obdobia. 
Zvolený člen orgánu (napr. parlamentu) s imperatívnym mandátom nerozhoduje podľa svojho svedomia, ale podľa direktív zo straníckej centrály. Niekedy sa o takomto mandáte hovorí, že volený zástupca je pri jeho výkone viazaný príkazmi/želaniami svojich voličov vyjadrených vo voľbách. Takýto volený zástupca je svojimi voličmi kontrolovateľný a odvolateľný. V praxi môže túto kontrolu vykonávať len spomínaná stranícka centrála.
V dejinách Slovenska sa imperatívny mandát vykonával za obdobia vojnového Slovenského štátu a počas ČSSR. Vo svete to bolo napríklad vo fašistickom Taliansku. 
V súčasnosti s takýmto riešením na Slovensku sympatizuje Slovenská národná strana, vo svojom programe ho mala aj rozpustená Slovenská pospolitosť.

</doc>
<doc id="133050" url="https://sk.wikipedia.org/wiki?curid=133050" title="Nitroglycerín">
Nitroglycerín

Nitroglycerín alebo 1,2,3-tris-nitroxy-propán alebo glyceroltrinitrát je chemická zlúčenina. Používa sa v priemysle ako výbušnina, ale aj v medicíne ako liek.
Vlastnosti.
Nitroglycerín je číra a bezfarebná olejovitá kvapalina. Má sladkastý pach a chuť. Technický produkt je svetložlto až bronzovo zafarbený. Nitroglycerín má dve formy, stabilnú a labilnú, ktoré sa líšia teplotou tuhnutia.
Rozpustnosť vo vode je 1,8 g/l pri 20 °C, dobre sa rozpúšta vo väčšine organických rozpúšťadiel. Nitroglycerín je rozpúšťadlom pre mnoho aromatických nitrolátok.
Výroba.
Pripravuje sa nitráciou glycerolu kyselinou dusičnou alebo zmesou kyseliny dusičnej a kyseliny sírovej.
Použitie.
V minulosti sa používal na výrobu dynamitu, prvej prakticky použiteľnej priemyslovej trhaviny. V súčasnosti sa používa na výrobu nitroglycerínových strelných prachov, tzv. balistitov, na výrobu ostatných druhov strelných prachov a na výrobu priemyslových trhavín na báze trhacej želatíny a na báze dusičnanu amónneho. 
Významné, hoci množstvami malé, je uplatnenie nitroglycerínu v lekárskej praxi, kde slúži ako liečivo na znižovanie krvného tlaku a liečbu srdcových arytmií.

</doc>
<doc id="133053" url="https://sk.wikipedia.org/wiki?curid=133053" title="Trinitroglycerín">
Trinitroglycerín



</doc>
<doc id="133056" url="https://sk.wikipedia.org/wiki?curid=133056" title="Dislokácia (kryštalografia)">
Dislokácia (kryštalografia)

Dislokácia je čiarová porucha kryštálovej mriežky (voči pravidelnému usporiadaniu atómových rovín ideálneho kryštálu).
Hoci je to porucha, u kovov je nosičom tvárnosti. Zvyšuje húževnatosť, ale znižuje Youngov modul a pevnosť v ťahu.
Význam.
Dislokácie sú žiaduce v kovoch, ale nežiaduce v polovodičoch. Ubúdanie dislokácií zapríčiňuje únavu materiálu. Obnovujú sa temperovaním na cca 30% taviacej alebo predkryštalizačnej teploty (ale pri oceli sa zas znižuje tvrdosť).
Teória.
Zjednodušene sa dá dislokácia predstaviť napr. pri jednoduchej kockovej sústave ako ďalšia vrstva vsunutá medzi niektoré dve vrstvy, ale nie úplne skrz, ale len, povedzme, do polovice. Takže jedna polovica kryštálovej štruktúry má o jednu vrstvu viac ako druhá. Tam, kde táto nadbytočná vrstva končí, je miesto nazývané "dislokácia". Tu vlastne chýba jednému atómu väzba na ďalší.
Bez pôsobenia vonkajšej sily ostáva dislokácia na mieste. Ale veľmi ľahko sa premiestňuje. Pri pôsobení vonkajšej sily sa táto sila rovnomerne rozloží, ale v dislokácii sa prejaví výsledná zložka tejto sily. Ak sa prekročí určitá energia, atóm bez väzby zoberie väzbu susednému, ten zase svojmu susednému atď. a dislokácia sa tak dá do pohybu v smere tzv. Burgersovho vektora. Nakoniec sa môžu dostať až na povrch, čo sa prejaví zmatnením povrchu.
V čistých kovoch sa dislokácia premiestňuje ľahko, preto sú tieto aj tvárnejšie. Pri zmesiach (zliatinách) môžu prímesi brániť ich pohybu, a materiály sú pevnejšie v ťahu.
Ideálny kryštál je bez dislokácií, a preto nie je tvárny.
V môžu byť tisícky kilometrov dislokácií. Studeným valcovaním sa ich hustota zvyšuje, ťahaním sa znižuje.

</doc>
<doc id="133057" url="https://sk.wikipedia.org/wiki?curid=133057" title="Pathfinder (raketoplán)">
Pathfinder (raketoplán)

Pathfinder je maketa družicového stupňa raketoplánu (pôvodne bezmenná) vyrobená z ocele a dreva. Bol postavený v Marshall Space Flight Center v roku 1977 pre testy pozemných zariadení (žeriavov a pod.). Neskôr bol prevezený do Kennedyho vesmírneho strediska pre výcvik pozemného personálu v montážnej hale VAB a na pristávacej dráhe. Má približne rovnaké rozmery a hmotnosť ako skutočný Space Shuttle a umožnil tak výcvik bez nutnosti používania oveľa drahšieho a chúlostivejšieho "Enterprise".
Potom čo bol veľa rokov bez úžitku umiestnený v sklade, zaplatila japonská organizácia jeho renováciu. Maketa dostala nový tvar, viac pripomínajúci skutočný raketoplán a bola pomenovaná "Pathfinder". Od júna 1983 do augusta 1984 bola umiestnená v expozícii "Great Space Shuttle Exposition" v Tokiu. Po výstave bol "Pathfinder" prevezený naspäť do USA do United States Space &amp; Rocket Center v Alabame.
V súčasnosti je vystavený v kompletnej montáži s nádržami ET a dvoma prototypmi SRB vyvinutými po havárii "Challengera". V roku 1999 technici z NASA odobrali predné časti z obidvoch vystavených SRB. Aj keď sa SRB po každom lete opravujú a znovu používajú, niekoľko ich bolo poškodených alebo zničených. Vystavené prototypy teda museli byť použité na náhradné súčiastky.

</doc>
<doc id="133059" url="https://sk.wikipedia.org/wiki?curid=133059" title="VH1">
VH1

VH1 (do roku 1994 VH-1) bola americká hudobná televízna stanica, založená 1. januára 1985. Názov stanice bol vytvorený skratkou slov Video Hits One. Bola to sesterská stanica MTV. Vlastník oboch staníc je Paramount Media Networks z mediálnej skupiny Paramount Global. Stanica mala aj niekoľko regionálnych a tematických mutácií ako napríklad VH1 Classic alebo VH1 Soul. VH1 ukončila vysielanie 1. augusta 2021, náhradou je stanica MTV 00s. Vysielanie VH1 Classic bolo ukončené 5. októbra 2020, náhradou je stanica MTV 80s.

</doc>
<doc id="133061" url="https://sk.wikipedia.org/wiki?curid=133061" title="Stabbing the Drama">
Stabbing the Drama

Stabbing the Drama je názov šiesteho radového albumu švédskej skupiny Soilwork.Tento album vyšiel na trh 8. apríla 2005. Je to posledný album na ktorom sa pod tvorbu skupiny podpísal jej dlhoročný gitarista Peter Wichers a zároveň prvý premiérový album pre bubeníka Dirka Verbeurena. Autorsky sa najviac na albume podieľal práve spomínaný Wichers a kompozične je dielo kombináciou novej a starej tvorby tejto kapely. Album ponúka 11 piesní a niektoré verzie albumu obsahujú jeden až dva bonusy.

</doc>
<doc id="133063" url="https://sk.wikipedia.org/wiki?curid=133063" title="Vehemence">
Vehemence

Vehemence je deathmetalová skupina z Arizony, USA založená v roku 1995. Skupina kombinuje inštrumentálne prvky melodického death metalu a neskôr aj deathcoru s vokálnymi prvkami hlavne brutálneho death metalu. Vehemence sa rozpadli v októbri roku 2005 a v novembri roku 2007 oznámili, že sú znovu spolu, ale už bez dlhoročného gitaristu Johna Chaveza. Skupina sa momentálne venuje nahrávaniu štvrtého albumu a svojím bočným projektom. Na ich myspace ponúkli úplne novú skladbu "There are so many reasons to give up on religion".

</doc>
<doc id="133064" url="https://sk.wikipedia.org/wiki?curid=133064" title="VH-1">
VH-1



</doc>
<doc id="133068" url="https://sk.wikipedia.org/wiki?curid=133068" title="Killers">
Killers

Killers je druhý štúdiový album britskej heavy metalovej skupiny Iron Maiden na ktorom sa po prvýkrát objavuje nový gitarista Adrian Smith. Autorom obalu singlov a albumu je výtvarník Derek Riggs.
Zoznam skladieb.
Všetky skladby napísal Steve Harris okrem uvedených výnimiek.
Single.
Vydané: 2. marec 1981 
Vydané: 8. február 1980

</doc>
<doc id="133071" url="https://sk.wikipedia.org/wiki?curid=133071" title="Eugen Belházy">
Eugen Belházy

Eugen Belházy (* 3. august 1838, Brezno - † 1906, Jasiňa) bol slovenský lesnícky odborník, poľovnícky odborník.
Jeho otec bol Ján Belházy, matka Zuzana rod. Banková, brat Emil Belházy, jeho syn Július Belházy.
Životopis.
Od 1860 pracovník lesnej správy v Banskej Bystrici, 18611868 prednášal na Baníckej a lesníckej akadémii v Banskej Štiavnici, 18681903 lesný radca v Slovenskej Ľupči, Užhorode, Sigheti, Lugoji a i. Autor maďarskej príručky o poľovníctve, odborné články uverejňoval v "Erdészeti Lapok" (1891) a vo "Vadász Lap" (18911893, 1903).

</doc>
<doc id="133072" url="https://sk.wikipedia.org/wiki?curid=133072" title="Štefan Belička">
Štefan Belička

Štefan Belička (* 8. november 1962, Banská Bystrica) je slovenský maliar a režisér.
Životopis.
Študoval na Strednej umeleckopriemyselnej škole v Kremnici. Pôsobil v Dome kultúry ROH Banská Bystrica ako divadelný režisér. Od 1988 pôsobí v slobodnom povolaní. Niekoľkokrát navštívil Egypt, kde v roku 1991 strávil pol roka. V roku 1992 žil v Španielsku. V roku 1994 cestoval po Kazachstane a Sibíri. Vystavoval na 11 samostatných výstavách.

</doc>
<doc id="133073" url="https://sk.wikipedia.org/wiki?curid=133073" title="Jozef Belko">
Jozef Belko

Jozef Belko (* 24. december 1918, Sharpsburg - † 2. jún 1965, Bratislava) bol protifašistický bojovník a dôstojník.
Jeho otec Štefan Belko, jeho matka Mária rod. Belková, jeho manželka Elena rod. Zubčáková 
Životopis.
Základnú školu vychodil v Čiernom Balogu. Neskôr pracoval ako robotník na píle. Od roku 1940 vojak slovenskej armády. V roku 1941 bol nasadený na východnom fronte. Tam v roku 1943 prebehol k sovietskym partizánom, neskoršie príslušník 1. čs. armádneho zboru v ZSSR. Účastník bojov na Dukle a oslobodzovania Československa. Dôstojník ČSĽA.
Dielo.
Autor memoárovej knihy "Zápisník z východného frontu" (1965, VPL - Vydavateľstvo politickej literatúry), spoluautor zborníka, autor článkov o SNP a oslobodzovaní Československa.

</doc>
<doc id="133074" url="https://sk.wikipedia.org/wiki?curid=133074" title="Ignác Bella">
Ignác Bella

Ignác Bella (* 3. december 1898, Dolná Lehota – † 3. jún 1963, Bratislava) bol slovenský poľnohospodársky odborník.
Jeho otec Ján Bella, jeho matka Jozefína rod. Fekiačová, jeho manželka Žofia rod. Sekeráková.
Životopis.
Do ľudovej školy chodil v Dolnej Lehote, 1917 maturoval na gymnáziu v Banskej Bystrici. V roku 19181920 študoval na Uhorskej hospodárskej akadémii v Magyaróváre a na hospodárskej akadémii v Košiciach. V roku 19211922 na študijnom pobyte v Dánsku. Odborný radca Ministerstva hospodárstva v Bratislave, 1944 na Povereníctve SNR pre veci hospodárske a zásobovacie v Banskej Bystrici. Organizátor moderného chovu dojníc a oviec, speňaženia vlny, mliekárenstva. Autor odborných článkov.

</doc>
<doc id="133075" url="https://sk.wikipedia.org/wiki?curid=133075" title="Ján Levoslav Bella">
Ján Levoslav Bella

Ján Levoslav Bella, pseudonymy tiež Janko Pravdomil a Poludničan (* 4. september 1843, Liptovský Mikuláš – † 25. máj 1936, Bratislava) bol slovenský duchovný, hudobný skladateľ, zbormajster, dirigent, hudobný pedagóg, hudobný publicista a organista.
Operety: Eva 1922,
Kováč Wieland 1925
Životopis.
Narodil sa v Liptovskom Mikuláši ako Ján Ignác Bella v rodine organistu Jána Bellu a jeho manželky Terézie rod. Veselovskej ako najstaršie z desiatich detí. V rokoch 1853 – 1861 študoval na gymnáziu v Levoči a v Banskej Bystrici, v rokoch 1861 – 1863 teológiu v seminári v Banskej Bystrici, 1863 – 1865 na univerzite vo Viedni, 1866 vysvätený za kňaza, 1928 dr.h.c. na Filozofickej fakulte UK v Bratislave. Od roku 1865 pôsobil v Banskej Bystrici, 1866 prebendát katedrálneho chrámu.
Od roku 1869 bol mestským kapelníkom v Kremnici. Od roku 1881 nasledujúcich takmer štyridsať rokov pracoval ako organista v sedmohradskom Sibiu, kde konvertoval na protestantizmus a oženil sa. 
Profesor hudby, riaditeľ Hudobného spolku, 1901 dirigent speváckeho zboru Hermania, od 1916 žil vo Viedni, od 1917 v Sibiu, od 1922 opäť vo Viedni, od 1928 až do svojej smrti v Bratislave.
Výrazný reprezentant slovenskej hudby, ktorá sa jeho rozsiahlou tvorbou emancipovala ako národná hudba na profesionálnej úrovni. Základy hudobného vzdelania získal u rodičov, prehĺbil si ho na levočskom gymnáziu, kde si osvojil základy hry na niektoré hudobné nástroje, teóriu hudby a skladby. Vzdelával sa aj u Jána Egryho v Banskej Bystrici, kde zorganizoval spevácky zbor a sláčikové kvarteto, pre ktoré komponoval. Počas teologického štúdia v Banskej Bystrici skomponoval inštrumentálne omše, motetá a svetskú hudbu pre klavír ap. Pod vplyvom Štefana Moyzesa ukončil teologické štúdium vo viedenskom seminári, kde bol organistom a dirigentom.
Počas pôsobenia v Banskej Bystrici pod vplyvom reprezentantov slovenského národného hnutia stal sa popredným bojovníkom za národné oslobodenie. Je autorom prvej slovenskej opery "Kováč Wieland" (komponovaná v rokoch 1880 až 1890, v premiére uvedená v roku 1926 v SND) na nemecké libreto Richarda Wagnera "Wieland der Schmied", komornej hudby pre klavír, husle a klavír, sláčikové kvartetá, skladby pre organ, orchestrálne skladby, piesne pre spev a klavír, zbory, svetské kantáty. Publikoval básne, články o hudbe, hudobno-estetické rozpravy o národnej a cirkevnej hudbe.
Telesné ostatky tohto významného umelca sú dnes uložené na evanjelickom Cintoríne pri Kozej bráne.
Diela.
Bellova tvorba obsahuje viac ako 200 diel. Jeho tvorbu môžeme rozdeliť do dvoch období. Prvé obdobie zahŕňa pôsobenie na mieste mestského kapelníka v Kremnici až po rok 1881, kedy začal pôsobiť v Sibini. Druhé obdobie predstavuje jeho skladateľskú činnosť v Rumunsku.
Operná tvorba.
Bella sa polovicu života zaoberal operou Kováč Wieland. Je to jeho jediná dokončená trojdejstvová opera. Začal ju písať už v Kremnici, nakoniec ju ale dokončil v Sibini. V opere hľadá vnútornú rovnováhu. Hlavnú postavu Wiellanda, vnímal ako seba – človeka, ktorí kvôli láske trpí. Videl v ňom samého seba. Ján Levoslav Bella jasne vnímal slovenské cítenie, ale v tejto opere využil značne cudzí námet. Dej opery je príliš komplikovaný a statický. Námet ale veľmi dobre umelecky a hudobne stvárnil, takže je jasné, že mal k námetu blízky vzťah. Hlavnú postavu Wiellanda opísal ako hrdinu, bojovníka a v konečnom dôsledku aj ako umelca. Po hudobnej stránke sa priklonil k Richardovi Wagnerovi. Podobne ako Wagner vychádzal z rečového prízvuku ale na rozdiel od Wagnera, zrovnoprávnil hudbu a drámu.
Orchestrálna tvorba.
Bellovu orchestrálnu tvorbu reprezentuje jeho symfonická báseň Osud a ideál. Napísal ju v roku 1874 a je považovaná za prvú symfonickú báseň, ktorej autorom je slovenský skladateľ. Obsahuje tri základné témy, ktoré môžeme opísať ako téma ideálu, téma hrdinov a osudová téma.
Organová tvorba.
J. L. Bella bol na organe samoukom. Postupne sa ale vypracoval na úctyhodného interpreta. Organ bol jeho najobľúbenejší nástroj, avšak medzi jeho najpopulárnejšie diela patria len tri skladby: Fantázia-sonáta d mol, trilógia Dôvera v Boha a Cintorín hrdinov.
Klavírna tvorba.
V hre na klavíri sa postupom času, vypracoval na profesionálneho muzikanta. Jeho skladby pre klavír sú ale viac kontrastné. V 60. rokoch napísal opusy Variácie na Slovenskú ľudovú pieseň Pri Prešporku a Variácie na slovenskú ľudovú pieseň Letí, letí roj. Bella cítil, že musí čerpať zo zdrojov ľudovej hudby. Medzi jeho vrcholné diela patrí Sonáta b mol.
Literárna činnosť.
Ján L. Bella nebol len skladateľ, písal básne, poéziu, články výchovného, národného a náboženského charakteru, hudobno-estetické štúdie. Hudobno-estetické štúdie formovali teóriu slovenskej hudby. Jeho prvým článkom je Naša hudba a náš spev. Slovenskou ľudovou piesňou sa zaoberá aj v článkoch Podmienky a základy národnej hudby slovenskej a v spise Myšlienky o vývine národnej hudby a slovenského spevu.

</doc>
<doc id="133076" url="https://sk.wikipedia.org/wiki?curid=133076" title="Ján Pravdoľub Bella">
Ján Pravdoľub Bella

Ján Pravdoľub Bella (* 5. december 1836, Liptovský Mikuláš - † 27. marec 1924, Bratislava) bol slovenský pedagóg a publicista.
Životopis.
Základné školy navštevoval v Liptovskom Mikuláši a Matejovciach. Od roku 1850 sa učil za remenára u S. Wagnera v Banskej Bystrici. Od roku 1853 vandroval cez Levoču, Miškovec, Dunaföldvár, Pešť až na Dolnú zem. Počas pobytu v Pešti sa zapojil do národnej práce (aj ako notár slovenskej evanjelickej cirkvi). Od roku 1861 pôsobil v Pešti ako hostinský. Neskôr, v rokoch 1864 - 1868 pôsobil ako učiteľ v Párnici a od roku 1868 v Kostolnom. Od roku 1873 úradník banky Slovenia v Pešti. Od roku 1874 učiteľ v Békešskej Čabe. Roku 1896 odišiel do dôchodku. Potom žil v Békešskej Čabe, od roku 1912 v Ružomberku, od roku 1920 v Novákoch a nakoniec v Bratislave.
Tvorba.
Písal básne. Pomáhal i pri redigovaní Černokňažníka. Zdramatizoval povesti Jána Kalinčiaka. Publikoval články o výchove remeselníckej mládeže, zdravotníctve, včelárstve a ovocinárstve, ktoré publikoval v Obzore, Dolnozemských listoch, Národných novinách a ďalších periodikách. Bol zostavovateľom učebníc a čítaniek pre slovenské ľudové školy. 
Dokumentárnu hodnotu majú jeho články o revolúcii 1848-1849 a rozpomienky z rokov 1856 - 1864 a články o Slovákoch v Békešskej Čabe a o ich zvykoch, ktoré uverejnil v Slovenských pohľadoch.

</doc>
<doc id="133078" url="https://sk.wikipedia.org/wiki?curid=133078" title="Gregorius Belletnecký">
Gregorius Belletnecký

Gregorius Belletnecký (Benczati, Benczat, Benschar) (* Slovensko) bol zlatník.
Životopis.
Zlatníckemu remeslu sa vyučil v Bratislave. V Banskej Bystrici ako zlatník (spomínaný 1705-1732). Získal meštianske právo v Banskej Bystrici (27. novembra 1705).

</doc>
<doc id="133079" url="https://sk.wikipedia.org/wiki?curid=133079" title="WTF">
WTF

WTF môže byť:
wtf je program prístupu na databázu akronymov, ktorý sa prvý raz objavil v NetBSD 1.5, pozri wtf (program)

</doc>
<doc id="133082" url="https://sk.wikipedia.org/wiki?curid=133082" title="Algebrická nezávislosť">
Algebrická nezávislosť

Algebrická nezávislosť (staršie "algebraická nezávislosť") je v abstraktnej algebre je podmnožina "S" poľa "L" algebricky nezávislá nad podpoľom "K", ak prvky "S" nespĺňajú žiadnu netriviálnu polynomiálnu rovnosť s koeficientami v "K". To znamená, že pre každú konečnú postupnosť α1, ..., α"n" prvkov "S", z ktorých žiadne dva nie sú rovnaké, a každý nenulový polynóm "P"("x"1, ..., "x""n") s koeficientami v "K", platí
"P"(α1...,α"n") ≠ 0.
Jedna množina prvkov {"α"} je algebriicky nezávislá nad "K" práve vtedy, ak α je transcendentná nad "K".
Všetky prvky algebricky nezávislej množiny nad "K" sú nevyhnutne transcendentné nad "K", ale nie je to postačujúca podmienka.

</doc>
<doc id="133085" url="https://sk.wikipedia.org/wiki?curid=133085" title="Elena Bellušová">
Elena Bellušová

Elena Bellušová (vydatá Haberernová) (* 8. august 1908, Banská Bystrica – † 14. november 1998, Bratislava) bola slovenská maliarka a sochárka.
Životopis.
Študovala na reálnom gymnáziu v Banskej Bystrici, potom na Právnickej fakulte UK (nedokončila), v roku 19391944 na SVŠT v Bratislave na oddelení kreslenia a maľovania u M. Benku, J. Mudrocha, G. Mallého, M. Schurmanna, J. Koniarka a J. Kostku. 
V roku 1948 bola na študijnom pobyte v Ríme. Zaoberala sa portrétnou tvorbou, vytvorila množstvo detských portrétov, pestrú paletu tvorili portréty a figurálne motívy dospelých, ktorých zachytávala často v ľudových odevoch a rázovitých krojoch.
Roku 1957 vytvorila kreslené portréty popredných slovenských predstaviteľov kultúrneho života: M. Benku, E. Suchoňa, T. Vansovej, J. Smreka a i. Ucelenú kolekciu skíc a obrazov vytvorila v roku 19501957 ako členka kolektívu, ktorý sa zaoberal dokumentáciou slovenského kroja. V 60. rokoch predmetom zobrazovania v jej diele bol rastlinný svet, maľovala stromy, kvety, výrazný maliarsky talent prejavila hlavne v monumentálnych obrazoch. Viaceré cesty v zahraničí ovplyvnili jej záujem o sochárstvo a tvorbu pre architektúru. Cit pre plastický materiál a bohaté portrétne skúsenosti ju doviedli k realizácii medailí. 
V oblasti monumentálnej tvorby je autorkou viacerých významných diel dotvárajúcich budovy a priestranstvá, z ktorých vynikajú najmä hliníkové reliéfy, mozaiky a farebné vitráže (v roku 1978 vytvorila obojstranné hliníkové kompozície pre Krematórium v Banskej Bystrici). Vystavovala na individuálnych a kolektívnych výstavách doma i zahraničí. 
Roku 1947 bola členkou Umeleckej besedy slovenskej, od 1949 Bloku slovenských výtvarných umelcov. Jej práce boli viackrát ocenené na domácich a zahraničných prehliadkach a súťažiach.

</doc>
<doc id="133086" url="https://sk.wikipedia.org/wiki?curid=133086" title="Pavol Belobradáč">
Pavol Belobradáč

Pavol Belobradáč (Bellobradenus, Bell) (* Beluša) je slovenský náboženský spisovateľ, evanjelický kňaz.
Životopis.
Študoval na gymnáziu v Banskej Bystrici, v Trenčíne, od 1654 na univerzite vo Wittenbergu. V roku 16581663 rektor v Trenčíne, evanjelický farár v Horných Salibách, od 1666 v Bátovciach. Pri prenasledovaní evanjelikov po odhalení Vešeléniho sprisahania uhorskej šľachty podpísal pred bratislavským súdom reverz, vzdal sa miesta a utiahol sa do súkromia. Autor teologických dišpút polemického charakteru.

</doc>
<doc id="133087" url="https://sk.wikipedia.org/wiki?curid=133087" title="Alexander Belóczy">
Alexander Belóczy

Alexander Belóczy (* 30. marec 1861, Banská Bystrica, Uhorsko, Rakúske cisárstvo – † 13. marec 1931, Budapešť, Maďarské kráľovstvo) bol pedagóg a publicista.
Jeho otcom bol Karol Belóczy a jeho matkou Anna Belóczyová, rod. Kellnerová.
Životopis.
Študoval na gymnáziu v Banskej Bystrici, na učiteľskom ústave v Lučenci a pedagogickom inštitúte v Budapešti. Od 1882 učiteľ na meštianskej, 1892 obchodnej škole v Kežmarku, neskôr jej riaditeľ. Autor dejín škôl, na kt. pôsobil, článkami 
o ochrane prírody a o hospodárskej problematike prispieval do novín a časopisov, vrátane slov. (Slov. noviny, Obzor).

</doc>
<doc id="133088" url="https://sk.wikipedia.org/wiki?curid=133088" title="Leopold Ján Belohorský">
Leopold Ján Belohorský

Leopold Ján Belohorský (* 17. november 1776, Dražkovce - † 14. apríl 1841, Kráľovce-Krnišov) bol evanjelický kňaz, zberateľ piesní. Jeho otec bol Andrej Belohorský a jeho matka bola Zuzana rod. Sekerková 
Životopis.
Navštevoval školu v Dražkovciach, vo Vrútkach a v Martine, študoval v Ožďanoch, na evanjelických lýceách v Banskej Štiavnici a v Bratislave, od 1804 na univerzite vo Wittenbergu. V roku 1802 - 1804 bol pomocný učiteľ v Banskej Bystrici, neskôr vychovávateľ v šľachtických rodinách, začas kaplán v Banskej Bystrici, od 1813 evanjelický farár v Slatine, od 1824 farár, 1829 - 1836 seniorátny notár v Kráľovciach. Zomrel na následky popálenín utrpených pri požiari fary. Početnou zbierkou ľudových piesní prispel do Kollárových Národných spievaniek.

</doc>
<doc id="133089" url="https://sk.wikipedia.org/wiki?curid=133089" title="Ľudovít Benada">
Ľudovít Benada

Ľudovít Benada (* 28. august 1899, Mikulčice – † 13. jún 1973, Bratislava) bol funkcionár KSČ a politik.
Jeho otec Ján Benada, jeho matka Rozalie rod. Malániková, jeho manželka Štefánia rod. Dufková.
Životopis.
Organizátor robotníckeho hnutia, hospodárskych štrajkov, politický pracovník straníckych orgánov. Tajomník Krajského, resp. Oblastného výboru KSČ v Banskej Bystrici (19291931), organizátor štrajkov stavebných robotníkov v Banskej Bystrici. Člen I. ilegálneho ÚV KSS, účastník protifašistického hnutia. Zatknutý slovenskými úradmi a v rokoch 1941 - 1945 väznený. Po oslobodení pôsobil vo vedúcich straníckych a štátnych funkciách (napr. ako zmocnenec ministra štátnej kontroly pre Slovensko). Autor článkov v straníckej tlači.

</doc>
<doc id="133090" url="https://sk.wikipedia.org/wiki?curid=133090" title="Igor Benca">
Igor Benca

Igor Benca (* 11. október 1958, Topoľčany) je slovenský maliar a vysokoškolský pedagóg.
Životopis.
V roku 1973-1977 študoval na gymnáziu, 1981-1987 na Vysokej škole výtvarných umení, odbor grafika. V roku 1999 sa habilitoval na docenta. V rokoch 1988-1991 pôsobil ako umelec v slobodnom povolaní. Od roku 1991 Igor Benca pracuje ako vysokoškolský pedagóg na Katedre výtvarnej tvorby Pedagogickej fakulty Univerzity Konštantína Filozofa v Nitre. Od roku 2001 pracoval ako vedúci katedry grafiky, neskôr ako dekan Fakulty výtvarných umení na Akadémii umení v Banskej Bystrici. Venuje sa grafike, maľbe ilustrácií, známkovej tvorbe a výtvarnej tvorbe v architektúte, spoluautor a spoluorganizátor niekoľkých výtvarných podujatí, pravidelne sa zúčastňuje domácich aj zahraničných výstav, vo svojej tvorbe sa venuje figurálnemu znaku, posledné práce nadväzujú na súčasné neoabstraktné tendencie.
Je členom Slovenskej výtvarnej únie, združenie grafikov "G-bod".

</doc>
<doc id="133091" url="https://sk.wikipedia.org/wiki?curid=133091" title="Jozef Benčo">
Jozef Benčo

Dr. h. c. prof. Ing. Jozef Benčo, PhD. (* 25. august 1938, Liptovské Sliače – † 2. október 2013) bol slovenský vysokoškolský pedagóg.
Životopis.
V roku 1956-1961 absolvoval štúdium na Českom vysokom učení technickom v Prahe. Roku 1976 CSc., 1981 doc., 1993 prof. Pôsobil ako pedagóg na FESCR v Banskej Bystrici, od roku 1991 bol vedúcim Katedry verejnej správy EF UMB v Banskej Bystrici. Recenzoval rôzne odborné práce, monografie, zostavoval vysokoškolské učebnice, publikoval vedeckovýskumné štúdie, odborné články a pod.

</doc>
<doc id="133092" url="https://sk.wikipedia.org/wiki?curid=133092" title="Jozef Bencúr (podnikateľ)">
Jozef Bencúr (podnikateľ)

Jozef Bencúr (* 19. november 1806, Veňarec - † 17. september 1886, Skrabské) bol pedagóg, kníhkupec, podnikateľ.
Životopis.
Študoval v Lučenci, v Banskej Bystrici a v Bratislave. Od roku 1828 študoval na teologickej fakulte univerzity v Jene. V rokoch 1832-1838 pôsobil ako profesor na evanjelickom kolégiu v Prešove. Potom pracoval ako kníhkupec. Ako majiteľ kníhkupectva sa usiloval v roku 1841 o založenie kníhtlačiarne. Od roku 1850 podnikateľ v Skrabskom. Roku 1854 obnovil v Skrabskom lom, v ktorom ťažil vápenec. Roku 1856 ako jeden z prvých v Uhorsku začal vyrábať románsky cement, ktorý dosahoval vynikajúcu kvalitu a ktorý vyvážal do celého Uhorska. Vyrábal aj dlaždice, škridlu a studničné rúry. Na priemyselnej výstave v roku 1868 v Budapešti bol jeho románsky cement odmenený zlatou medailou. Stál na čele a.s., ktorá prevzala Bardejovské Kúpele. Bol autorom knižky pre deti a učebnice maďarskej 
gramatiky.

</doc>
<doc id="133094" url="https://sk.wikipedia.org/wiki?curid=133094" title="Eduard Benda">
Eduard Benda

Eduard Benda (* 5. september 1914, Valašská – † 27. júl 1979, Bratislava) bol slovenský dopravný inžinier.
Životopis.
Študoval na gymnáziu v Brezne, 19541959 popri zamestnaní ekonomiku dopravy ma VŠE v Prahe, 1959 Ing. Pôsobil ako výpravca vlakov, vlakový dispečer, námestník náčelníka-hl. inžinier Východnej dráhy v Bratislave. Účastník protifašistického boja a SNP. Po oslobodení politicko-organizátorskou prácou zabezpečoval úsek železničnej dopravy.

</doc>
<doc id="133095" url="https://sk.wikipedia.org/wiki?curid=133095" title="Imrich Bende">
Imrich Bende

Imrich Bende (* 28. august 1824, Baja, Uhorsko (dnes Maďarsko) – † 26. marec 1911, Nitra, Rakúsko-Uhorsko) bol náboženský spisovateľ a rímskokatolícky biskup, v rokoch 18871893 diecézny biskup banskobystrický a od roku 1893 nitriansky.
Životopis.
Teológiu študoval na univerzite vo Viedni ako chovanec Pázmanea. Štúdia ukončil ziskom titulu doktora teológie v roku 1847. 29. augusta 1847 ho v Kalocsi vysvätili na kňaza. V roku 1869 sa stal farárom v Novom Sade. V rokoch 1878 a 1884 ho zvolili v novosadskom obvode za poslanca vládnej Liberálnej strany uhorského snemu.
V roku 1886 bol vymenovaný za biskupa banskobystrickej diecézy. Biskupskú vysviacku prijal 24. apríla 1887 z rúk uhorského prímasa, ostrihomského arcibiskupa kardinála Jána Simora. Počas svojho pôsobenia v rámci kanonických vizitácií farností navštívil aj všetky diecézne školy. Podporoval Jozefa Murgaša pri jeho štúdiu na Maliarskej akadémii v Mníchove
19. januára 1893 bol menovaný za nitrianskeho biskupa. V Nitre podporoval výstavbu dievčenskej meštianskej školy. V roku 1901 získal titul rímskeho grófa a v roku 1904 sa stal vnútorným tajným radcom. 15. apríla 1910 z dôvodu svojho veku a zdravotného stavu sa vzdal svojich výkonných právomocí v prospech svojho pomocného biskupa Viliama Batthyányho.
Počas svojho pôsobenia ako biskup presadzoval v cirkevnom živote politiku maďarizácie.
Je autorom viacerých pastierskych listov a kázní, prispieval do rôznych časopisov, poväčšine náboženských. Bol členom Nábožného združenia saleziánskych spolupracovníkov (tretí rád saleziánov), ktorý založil v roku 1876 taliansky kňaz Ján Bosco.

</doc>
<doc id="133096" url="https://sk.wikipedia.org/wiki?curid=133096" title="František Bendík">
František Bendík

František Bendík (* 6. november 1785, Brezno† 4. december 1844, Budín) bol slovenský pedagóg, veršovník.
Jeho otec bol Peter Bendík, jeho matka Mária rod. Ertlová.
Životopis.
Od roku 1801 člen piaristickej rehole v Trenčíne. Profesor na piaristických gymnáziách: v Ružomberku, v Nitre, vo Váci, v Mosonmagyaróváre, v Szegede, vicerektor piaristického kolégia v Podolínci, riaditeľ trenčianskeho gymnázia, 18341844 rektor kolégia i riaditeľ gymnázia v Mosonmagyaróváre. Z vlastnej príležitostnej poézie vydal jednu skladbu.

</doc>
<doc id="133097" url="https://sk.wikipedia.org/wiki?curid=133097" title="Tobiáš Benedicti">
Tobiáš Benedicti

Tobiáš Benedicti (* Liptovský Mikuláš alebo Banská Bystrica – † 2. február 1641, Bojnice) bol náboženský spisovateľ.
Životopis.
Asi 1609 – 1614 študoval na gymnáziu v Bánovciach nad Bebravou. Pôsobil ako rektor a konrektor na ev. školách na rôznych miestach Slovenska, ev. farár v Liptovskom Trnovci, farár, notár a asesor v Liptovskom Mikuláši, ev. prepošt v Bojniciach.
Autor pohrebnej kázne nad hrobom Š. Ostrožica, v ktorom uverejnil aj básne venované ďalším členom rodu, výkladu nedeľných evanjelií v prehľadných tabuľkách s poznámok na texty nedeľných epištol.

</doc>
<doc id="133098" url="https://sk.wikipedia.org/wiki?curid=133098" title="Juraj Benedik">
Juraj Benedik

Juraj Benedik (* 9. marec 1902 Banská Bystrica-Radvaň - † 14. marec 1976 Veľká Lúka) bol ľudový rezbár.
Jeho otec Juraj Benedik, jeho matka Anna rod. Hanková.
Životopis.
Začínal ako spoluautor reprezentačných valašiek pre ÚĽUV, zhotovoval na ne poriská vybíjané kovovými motívmi. Postupne sa osamostatnil, vybíjanie zdokonalil a preniesol ho i na fujary, píšťaly, palice, kazety. Uprednostňoval slivkové, čierne morené drevo. Účastník súťaží ľud. umeleckých výrobcov, na každej získal ocenenie. Roku 1960 majster ľudovej umeleckej výroby.

</doc>
<doc id="133099" url="https://sk.wikipedia.org/wiki?curid=133099" title="Peter Benedik">
Peter Benedik

Peter Benedik (* 21. november 1947, Košice) je slovenský športový manažér futbalu a tréner.
Životopis.
Jeho otec je Štefan Banedik, jeho matka je Anna rod. Čolijová. Študoval na Strednej všeobecnovzdelávacej škole v Košiciach. V rokoch 19651970 študoval na Fakulte telesnej výchovy a športu UK v Bratislave. V rokoch 19701973 pôsobil ako odborný asistent na Vysokej škole veterinárnej, katedre telesnej výchovy. V rokoch 19731998 bol futbalistom a neskôr trénerom v Dukle Banská Bystrica, 19981999 v Celticu Glasgow, neskôr šéftréner v športovej škole J. Vengloša. Od roku 2000 bol športový manažér futbalu a tréner, 19811983 tréner mládeže slovenskej reprezentácie, 19821989 tréner mládeže československej reprezentácie, 19931995 tréner Slovensko 20, Slovensko "B". Prednášal na konferenciách FIFA a UEFA, publikoval v novinách a odborných časopisoch ("Tréner", "Tip", "Štart", "Gól" a iné), ale aj v zborníkoch doma i v zahraničí. Je členom Lions Clubu v Banskej Bystrici a členom rady časopisu "Závislosť".

</doc>
<doc id="133100" url="https://sk.wikipedia.org/wiki?curid=133100" title="Ján Benedikti">
Ján Benedikti

Ján Benedikti (Blahoslav, Benedicty) (* 11. august 1796, Ľuboreč - † 25. november 1847, Kežmarok) bol pedagóg, kultúrny pracovník.
Jeho otec Ján Benedikti, jeho matka Zuzana rod. Fašková, jeho manželka Mária rod. Aboštová.
Životopis.
Študoval na gymnáziách v Miskolci, v Lučenci, v Banskej Štiavnici, 1811-1812 v Banskej Bystrici, na evanjelickom lýceu v Kežmarku, v Bratislave, 1817-1819 na univerzite v Jene. Od roku 1819 profesor na lýceu v Kežmarku, 4 volebné obdobia jeho rektor.
Počas štúdií v Banskej Bystrici nadviazal priateľstvo s Jánom Kollárom a zoznámil sa s učením francúzskych osvietencov. Znalec antických, najmä gréckych autorov, bádateľ ľud. piesne a časomiery, európskeho preromantizmu a romantizmu. V pedagogickej práci viedol žiakov k národnému a estetickému cíteniu, veľký význam prikladal telesnej výchove, roku 1834 počas svojho rektorstva zaviedol predmet gymnastiku.

</doc>
<doc id="133101" url="https://sk.wikipedia.org/wiki?curid=133101" title="Karol Beniač (1856)">
Karol Beniač (1856)

Karol Beniač, tiež Benyáts (* 15. január 1856, Banská Bystrica† 30. jún 1942, tamže) bol slovenský podnikateľ, továrnik.
Životopis.
Jeho otec bol Jozef Beniač, matka Terézia rod. Gallyová a syn Karol Beniač (18881952). Vyučil sa za farbiara. Pracoval v rodinnej dielni v Hornej ulici v Banskej Bystrici, 1880 získal živnostenský list a prevzal jej vedenie, postupne ju rozširoval a modernizoval, 1896 zaviedol vodovod, 1900 stroje na parný plyn, pred 1911 zamestnával okolo 30 zamestnancov. Výrobky vystavoval na viacerých výstavách, ocenenia získali na milenárnej výstave v Budapešti a 1905 v Londýne.

</doc>
<doc id="133102" url="https://sk.wikipedia.org/wiki?curid=133102" title="Daniel Šimon Beniač">
Daniel Šimon Beniač

Daniel Šimon Beniač (* 18. február 1843, Nemecká Ľupča, dnes Partizánska Ľupča, Slovensko – † 23. august 1915, Tešín, Poľsko) bol právnik, podnikateľ a finančník.
Jeho otec Daniel Beniač, jeho matka Zuzana rod. Bodická 
Životopis.
Študoval na gymnáziu v Banskej Bystrici, v Tešíne, v Soprone, na evanjelickom kolégiu v Prešove, právo na univerzitách vo Viedni a v Budapešti, 1870 zložil advokátsku skúšku v Budapešti. Advokátsky praktikant v Liptovskom Mikuláši, u Ľudovíta Turzu-Nosického v Banskej Bystrici, v Budapešti, 18701874 viedol vlastnú advokátsku kanceláriu v Nemeckej Ľupči, 18741876 v Liptovskom Mikuláši, od 1876 v Ružomberku. Stál pri vzniku viacerých slovenských priemyselných a peňažných podnikov, viedol ich právne záležitosti, zaslúžil sa o založenie a upevnenie hospodárskeho centra slovenského národného hnutia v Liptove. Roku 1879 spoluzakladateľ a 18791915 právny zástupca Ružomberského účastinárskeho úverového spolku (od 1904 Úverová banka), 1883 spoluiniciátor založenia a notár Továrne na drevovinu v Ružomberku, spoluzakladateľ a člen výboru Tatra banky v Martine, 1906 spoluzakladateľ a právny zástupca Slovenských papierní v Ružomberku. Od mladosti aktívny účastník národného hnutia, zakladajúci člen slovenského evanjelického gymnázia v Martine, člen Muzeálnej slovenskej spoločnosti (MSS) a Živeny. Prispieval do Národných novín, Slovenských listov a i., člen Slovenskej národnej strany. Člen výboru Liptovskej župy, svetský funkcionár evanjelickej cirkvi, zborov v Ružomberku a v Nemeckej Ľupči.

</doc>
<doc id="133103" url="https://sk.wikipedia.org/wiki?curid=133103" title="Ján Beniač">
Ján Beniač

Ján Beniač (* 8. február 1850 Nemecká Ľupča, dnes Partizánska Ľupča - † 14. apríl 1932 Nemecká Ľupča, dnes Partizánska Ľupča) bol slovenský pedagóg, osvetový pracovník.
Jeho otec bol Jozef Beniač, matka Mária rod. Vozáriková.
Životopis.
Študoval na gymnáziu v Banskej Bystrici a v Levoči, na slovenskom gymnáziu v Revúcej, teológiu na evanjelickom kolégiu v Prešove, štúdium nedokončil, neskôr získal učiteľský diplom v Prešove. Učiteľ v Hajdušici, vo Švábovciach a v Nemeckej Ľupči.
V pedagogickej práci propagoval spoluprácu školy a rodiny, organizátor školského divadla, majálesov, autor viacerých príležitostných detských hier a básní. Ochotnícky herec, organizátor ochotníckeho divadla v Nemeckej Ľupči, pracoval v miestnej sporiteľni a lesnom komposesoráte. Autor príspevkov v slovenskej tlači, svetský funkcionár evanjelickej cirkvi, predseda vdovsko-sirotského ústavu liptovského seniorátu.

</doc>
<doc id="133104" url="https://sk.wikipedia.org/wiki?curid=133104" title="Jozef Beniač">
Jozef Beniač

Jozef Beniač (* 14. september 1813 Nemecká Ľupča, dnes Partizánska Ľupča† 8. december 1875 Banská Bystrica) bol slovenský farbiar.
Životopis.
Jeho otec bol Jozef Beniač (17841836), jeho matka Zuzana rod. Hlavičková, jeho syn Karol Beniač (18561942). Navštevoval základnú školu v Nemeckej Ľupči, neskôr sa vyučil za farbiara. Farbiarsky majster v Banskej Bystrici, 1837 prijatý do zväzku banskobystrických mešťanov i do farbiarskeho cechu 7 stredoslovenských banských miest. Zakladateľ banskobystrickej vetvy rodu, ktorá sa v niekoľkých generáciách venovala farbiarstvu a výrobe modrotlače, 1840 kúpil od dedičov Michala Kellnera dom a farbiarsku dielňu v Hornej ulici zal. 1785. Angažoval sa v cechovej organizácii a po zrušení cechov i v odborovom spolku farbiarov stredoslovenského regiónu, 18511862 cechmajster cechu farbiarov 7 stredoslovenských miest so sídlom v Banskej Bystrici, 1873 spoluzakladateľ a predseda Spolku banskobystrických farbiarov.

</doc>
<doc id="133106" url="https://sk.wikipedia.org/wiki?curid=133106" title="Ľudovít Benický (politik)">
Ľudovít Benický (politik)

Ľudovít Benický ("maď. Beniczky Lajos prídomky de Benicz et Micsinye"; * 30. máj 1813, Banská Bystrica-Dolná Mičiná - † 16. júl 1868, Budapešť) bol uhorský verejný činiteľ a úradník.
Životopis.
Jeho otec bol Ľudovít Benický (?-1836), jeho matka Agneša rod. Puchnerová. Študoval na gymnáziu v Banskej Bystrici, na Baníckej a lesníckej akadémii v Banskej Štiavnici a právo na univerzite v Pešti. Banícke a právnické štúdium nedokončil. Vládny komisár stredoslovenských banských miest. Začiatkom 40. rokov sa začlenil do reformného hnutia uhorskej šľachty vedeného Lajosom Kossutom. Hlavný organizátor vojenských akcií proti slovenským dobrovoľníkom počas slovenských dobrovoľníckych výprav, počas ktorých bol porazený slovenskými dobrovoľníkmi a cisárskym vojskom v známej bitke pri Budatíne. 
Ako krajinský sudca vydal zatykač na Jozefa Miloslava Hurbana, Michala Miloslava Hodžu a Ľudovíta Štúra s tým, že „kto nadzmínených buričov lapí a prislúchajúcej vrchnosti odevzdá, dostane 100 zl. v striebre“.
Roku 1861 poslanec uhorského snemu za Zvolenskú župu za Rezolučnú stranu. Za účasť na tzv. Almášiho sprisahaní 1864 odsúdený, 1867 amnestovaný. Autor spomienok na revolučné roky 1848-1849, historických a sociologicko-politických úvah.
16. júla 1868 zmizol a v ten deň bolo jeho telo vylovené z Dunaja.Pravdepodobne zomrel násilnou smrťou, avšak okolnosti smrti nikdy neboli osvetlené. 

</doc>
<doc id="133107" url="https://sk.wikipedia.org/wiki?curid=133107" title="Gašpar Benický">
Gašpar Benický

Gašpar Benický (prídomok: „z Beníc a Mičinej“; * Slovensko) bol kurucký diplomat, zeman.
Jeho otec Farkaš Benický, jeho matka Kristína rod. Dulová.
Životopis.
Príslušník príbovskej vetvy zemianskeho rodu Benických z Beníc a Mičinej (dobovo: Beniczky de Benicz et Micsinye). Roku 17071710 osobný tajomník vodcu stavovského protihabsburského povstania uhorskej šľachty Františka II. Rákocziho, po porážke povstania 1711 emigroval do Gdaňska. Od onódskeho snemu 1707 do marca 1710 si viedol denník, cenný prameň k dejinám povstania. 

</doc>
<doc id="133108" url="https://sk.wikipedia.org/wiki?curid=133108" title="Tomáš Beniczký">
Tomáš Beniczký

Tomáš Beniczký (Benický) (* Slovensko) bol krajinský hodnostár.
Životopis.
Podžupan Zvolenskej stolice, majiteľ domu č. 22 (25) na Námestí v Banskej Bystrici (kúpil ho 1656 od palatína Palffyho), aj dnes je všobecne známy ako Benického dom.

</doc>
<doc id="133109" url="https://sk.wikipedia.org/wiki?curid=133109" title="Edmund Beniczky">
Edmund Beniczky

Edmund Beniczky ("de Benicz et Micsinye"; * 12. február 1878, Zvolen – † 20. január 1931, Budapešť) bol politik a novinár.
Životopis.
Jeho otec bol Ján Beniczky, jeho matka bola Hermína rod. Vianová. Pochádzal zo šľachtického rodu "Beniczky de Benicz et Micsinye". Študoval na gymnáziu v Banskej Bystrici a Kalocsi, právo na univerzite v Budapešti (nedokončil). Od 1896 redaktor časopisu "Alkotmány", politik, 1916 tekovský, neskôr ostrihomský župan, 1918 komisár Károlyiho vlády, 19191920 štátny tajomník a minister vnútra vo Fridrichovej a Huszárovej vláde. V roku 19061910 poslanec uhorského snemu za Ružomberok za Katolícku ľudovú stranu. Politickými a ideologickými článkami a divadelnými kritikami prispieval do tlače.

</doc>
<doc id="133111" url="https://sk.wikipedia.org/wiki?curid=133111" title="Jozef Beňka">
Jozef Beňka

Jozef Beňka (* 6. marec 1933, Malacky† 26. január 2000, Bratislava) bol ložiskový geológ a mineralóg.
Životopis.
Je absolventom Prírodovedeckej fakulty Univerzity Komenského Bratislava, katedry mineralógie a geochémie. Pôsobil ako geológ a mineralóg na Geologickom ústave Dionýza Štúra Bratislava. V okolí Banskej Bystrice sa podieľal na metalogenetickom výskume nerastných surovín. Výsledky výskumov boli publikované v monografii "Topografická mineralógia Slovenska". Autor a spoluautor viacerých príspevkov v zborníkoch, spoluautor knihy "Ore Texture in the Western Karpathians". Člen pléna Odborového zväzu pracovníkov baní a a energetiky, člen jeho predsedníctva (do roku 1990).

</doc>
<doc id="133112" url="https://sk.wikipedia.org/wiki?curid=133112" title="Vladimír Benko">
Vladimír Benko

Vladimír Benko (* 30. júl 1958, Krupina) je riadiaci pracovník, pedagóg.
Jeho otec Vladimír Benko, jeho matka Mária rd. Škultéty-Jácová.
Životopis.
V roku 1973-1977 študoval na gymnáziu v Krupine, 1977-1982 rádioelektronika na FEI SVŠT v Bratislave. V roku 1982-1988 pôsobil ako technik v ZVT Banská Bystrica, 1988-1989 pedagóg na SOU stavebnom v Banskej Bystrici, 1989-1990 programátor KNV v Banskej Bystrici, 1990-1994 vedúci Strediska služieb informatiky na Pedagogickej fakulte UMB v Banskej Bystrici, 1993-2004 vedúci odboru informatiky Slovenskej agentúry životného prostredia (SAŽP), riaditeľ Centra environmentalistiky a informatiky (CEI) SAŽP. Publikoval odborno-populárne články v rôznych periodikách, je spoluautor odborných publikácií.

</doc>
<doc id="133114" url="https://sk.wikipedia.org/wiki?curid=133114" title="Norbert Beňuška">
Norbert Beňuška

Norbert Beňuška (* 6. jún 1939, Skačany† 4. november 2017, Banská Bystrica) bol poľnohospodársky odborník.
Životopis.
Narodil sa v Skačanoch a vyrastal v Topoľčanoch, kde aj v roku 1956 maturoval na gymnáziu. Po viacerých pokusoch dostal možnosť študovať na Vysokej škole poľnohospodárskej v Nitre, zootechnickej fakulte, ktorú absolvoval v roku 1962, s červeným diplomom.
V roku 1962 nastúpil na základe umiestenky na JRD v Ponikách. Tu pracoval nepretržite 24 rokov. V zime 1962/1963 vykonával šesťmesačnú vojenskú prezenčnú službu v Michalovciach. Od roku 1963 do roku 1970 externe študoval na Vysokej škole veterinárskej v Košiciach všeobecnú veterinárnu medicínu, v roku 1992 absolvoval študijný pobyt na Cornell University Ithaca v USA.
V roku 1993 sa habilitoval na docenta na Agronomickej fakulte VŠP v Nitre v odbore všeobecná zootechnika (výživa hospodárskych zvierat, poruchy látkového metabolizmu a veterinárna farmakológia). Na tieto špecializácie boli zamerané i jeho vedecko-výskumné práce.
Bol mnohoročným aktívnym členom Slovenskej akadémie pôdohospodárskych vied. V dvoch cykloch absolvoval Univerzitu tretieho veku v rokoch 2009 - 2015 na Rímskokatolíckej cyrilometodskej bohosloveckej fakulte Univerzity Komenského v programe filozofická teológia a antropologická katechéza.
Počas pôsobenia v JRD Poniky vo funkcii hlavného zootechnika a neskôr aj podpredsedu družstva paralelne pracoval aj v Biotike, n.p., Slovenská Ľupča vo vedecko-výskumnej základni, na klinickom oddelení (veterinárne liečivá a kŕmne aditíva). Externe pedagogicky pôsobil na Vysokej škole poľnohospodárskej v Nitre a Brne, Vysokej škole veterinárskej v Košiciach a Pedagogickej fakulte v Banskej Bystrici.
V roku 1986 odišiel z družstva a pracoval vo Výskumnom ústave pre biofaktory a veterinárne liečivá Jílové u Prahy ako vedúci strediska pre výskum látkového metabolizmu. V rokoch 1990 až 1994 bol riaditeľom pre marketing v Biotike, n.p., Slovenská Ľupča a v rokoch 1994 - 1998 bol štátnym tajomníkom Ministerstva pôdohospodárstva SR s kompetenciami pre poľnohospodárstvo, potravinárstvo, lesníctvo, vodohospodárstvo, legislatíva, veterinárstvo, veda a výskum. 
V rámci publikačnej činnosti napísal 27 vedecko-výskumných prác, 9 vysokoškolských učebníc a publikoval viac ako 600 odborných, ale aj politicko-spoločenských článkov.

</doc>
<doc id="133116" url="https://sk.wikipedia.org/wiki?curid=133116" title="František Berchtold">
František Berchtold

Gróf František Peter Pavol Ignác Berchtold de Ungerschüt - z Uherčic (niekedy aj Berchtoldt, šľachtický prídomok aj "von und zu Ungarschitz, Fratting und Pullitz", v rodnej matrike Pertholth), (* 24. jún 1730, Trnava - † 14. august 1793, Žiar nad Hronom) bol rímskokatolícky biskup, prvý diecézny biskup banskobystrickej diecézy.
Životopis.
Narodil sa v Trnave rodičom grófovi Jánovi Antonovi Františkovi Jozefovi Ignácovi Berchtoldovi a jeho manželke Žofii Alžbete Eyerl von Eyerlsberg. Gymnázium absolvoval v Trnave. Filozofiu študoval vo Viedni a teológiu v rokoch 17491752 na nemecko-uhorskom kolégiu v Ríme. Na kňaza bol vysvätený 29. júna 1753 a biskupskú vysviacku prijal v Dóme sv. Martina v Bratislave 13. októbra 1776 Pôsobil na viacerých miestach Slovenska, bol prepoštom kapituly sv. Martina v Bratislave, v roku 1776 bol vymenovaný za prvého biskupa novozriadenej banskobystrickej diecézy. Bol hlavou slobodomurárskej lóže v Banskej Bystrici. Písal náboženské práce, z ktorých viaceré zostali v rukopise. Bol menovaný za skutočného tajného radcu.

</doc>
<doc id="133118" url="https://sk.wikipedia.org/wiki?curid=133118" title="Eva Bérešová">
Eva Bérešová

Eva Bérešová (rod. Gregorová) (* 24. máj 1943 Bratislava) je slovenská tanečnica.
Životopis.
Žiačka → T. Isičenkovej, roku 1960 elévka, 1961-1984 členka baletu DJGT v Banskej Bystrici. Dlhoročná spoľahlivá tanečnica, interpretačne tvárna a div. využiteľná (aj v operete a opere). - Vytvorila titulnú postavu v balete Bolero (Baletné obrázky, 1971); tancovala v v baletoch Petrík a vlk (1962), Čierne v bielom a Variácie (1963); Spiaca krásavica (1968); Keď srdiečko pobolieva (1972); Bachčisarajská fontana (1976) a i.

</doc>
<doc id="133119" url="https://sk.wikipedia.org/wiki?curid=133119" title="Eliáš Berger">
Eliáš Berger

Eliáš Berger (Bergerus, Bergher, Berghler) (* 1562, Brezno – † 16. október 1644, Skalica) bol slovenský historik a básnik.
Jeho otec Peter Berger. 
Životopis.
Študoval na domácich školách, od 1593 na univerzite v Heidelbergu. Pôsobil ako učiteľ na evanjelických školách, po konvertovaní na katolícku vieru dvorný historik arcikniežaťa a neskoršieho uhorského a českého kráľa Mateja II.. Od 1622 pôsobil v Skalici, 1634 riaditeľ tamojšieho tridsiatkového úradu. Roku 1603 mu kráľ Matej II. udelil titul poeta laureatus, povýšený do šľachtického stavu.
Tvorba.
Autor historických prác, sčasti veršovaných prác z rakúskych a uhorských dejín. V básnických dielach prejavil široký rozhľad a dobrú veršovú techniku. 

</doc>
<doc id="133120" url="https://sk.wikipedia.org/wiki?curid=133120" title="Mikuláš Berka">
Mikuláš Berka

Mikuláš Berka (* 16. november 1896, Kremnica - † 20. marec 1979, Bratislava) bol slovenský kultúrny pracovník, redaktor, pedagóg.
Jeho otec Tomáš Berka, jeho matka Mária rod. Ertlová 
Životopis.
Študoval na meštianskej škole v Martine, 19121916 na Učiteľskom ústave v Turčianskych Tepliciach, učiteľský diplom získal v Banskej Bystrici (1921). Učiteľ na viacerých miestach, riaditeľ meštianskej školy, 19501952 vedúci súboru Lúčnica, 19521960 referent pre vedecké plánovanie v Úradu predsedníctva SAV v Bratislave. Hlavný redaktor časopisu Národná škola slovenská (1933-1938), redaktor časopisu Pedagóg (od roku 1948). Autor článkov o pedagogike a záhradkárstve.

</doc>
<doc id="133121" url="https://sk.wikipedia.org/wiki?curid=133121" title="Elena Berková-Kováčová">
Elena Berková-Kováčová

Elena Berková-Kováčová (* 22. november 1896, Horná Lehota – † 9. február 1989, Bratislava) bola spisovateľka pre deti a mládež, pedagogička.
Jej otec Daniel Kováč, jej matka Margita rod. Schmidtová.
Životopis.
V roku 19011905 navštevovala ľudovú školu v Hornej Lehote, 19051909 meštiansku školu v Moz2berény a v Brezne, 19131915 študovala na Učiteľskom ústave pre materské školy v Turčianskych Tepliciach. Spočiatku výpomocná učiteľka v Hornej Lehote,def.učitelka v Sučanoch, v Bratislav Prievoze a zároveň 19351945 vedúca obecnej knižnice v Bratislave-Prievoze. Prispievala menšími literárnymi útvarmi do Slov. denníka, Živeny a i., neskôr sa sústredila na tvorbu pre deti a mládež, autorka zbierok pôvodných rozprávok a vyše 20 rozhlasových hier s pedagogicko výchovnou tematikou.

</doc>
<doc id="133122" url="https://sk.wikipedia.org/wiki?curid=133122" title="František Berlica">
František Berlica

František Berlica (* 19. apríl 1816 Banská Bystrica – † 13. apríl 1896 Banská Bystrica) bol rímskokatolícky kňaz, náboženský spisovateľ, cirkevný hodnostár.
Životopis.
Narodil sa 19. apríla v Banskej Bystrici rodičom Františkovi Berlicovi a Zuzane rod. Toltovej. Študoval na gymnáziu v Banskej Bystrici, v roku 1834 vstúpil do kňazského seminára a v roku 1839 bol vysvätený za kňaza. Bol kaplánom v Kremnických Baniach, Handlovej neskôr bol generálny vikár banskobystrickej diecézy. V roku 1853 sa stal farárom vo Svätom Kríži. V roku 1854 bol menovaný za kanonika a v roku 1888 za titulárneho biskupa zo Šibeniku. V roku 1893 na krátku dobu spravoval diecézu ako kapitulárny vikár.
Autor slávnostnej kázne pri 100. výročí založenia banskobystrického biskupstva. Kázeň uverejnil tiež v časopise Cyrill a Method (1863), hoci k slovenskému národnému hnutiu ostal vlažný.

</doc>
<doc id="133124" url="https://sk.wikipedia.org/wiki?curid=133124" title="Juraj Bernáth">
Juraj Bernáth

Juraj Bernáth (* 11. marec 1899, Gelnica† 21. december 1976, Krompachy) bol slovenský banský odborník.
Jeho otec František Bernáth, jeho matka Gizela rod. Weidingerová.
Manželka Elena rod.Hritzová, dcéra Erika.
Životopis.
Do roku 1916 študoval na gymnáziu v Spišskej Novej Vsi, 19161917 na Baníckej a lesníckej akadémii v Banskej Štiavnici, od 1921 v Šoprone. V roku 1925 mu bol udelený titul Ing. Od 1926 banský merač, zamestnanec, neskôr riaditeľ Krompašských závodov v Slovinkách, 19391945 vedúci pracovník v Antimónových banských a hutných závodov v Banskej Bystrici, od 1945 poradca pre antimónové bane vo Vajskovej, 19481952 vo vedúcich funkciách v Rudných baniach a hutách v Banskej Bystrici, 19551958 vedúci výroby, neskôr hlavný geológ Rudných baní v Banskej Bystrici. Od 1958 pracoval v Št. ústrednom banskom archíve v Banskej Štiavnici. Spoluautor odborných štúdií z dejín banskej techniky a prvého projektu na zriadenie banského múzea v prírode.
Vyznamenaný Za zásluhy o výstavbu a rezortnými vyznamenaniami.

</doc>
<doc id="133125" url="https://sk.wikipedia.org/wiki?curid=133125" title="Pavol Bernáth">
Pavol Bernáth

Pavol Bernáth (* 24. apríl 1909, Ladzany – † 25. máj 1979, Bratislava) bol slovenský pedagóg.
Životopis.
Študoval na gymnáziu v Banskej Bystrici (19201924), na Učiteľskom ústave v Spišskej Novej Vsi, slovenčinu a dejepis popri zamestnaní na Pedagogickej fakulte UK v Bratislave, na Vysokej škole pedagogickej v Bratislave, 1968 CSc., 1970 PhDr. Od roku 1928 učiteľ na meštianskej škole v Kremnici, v Párnici, na gymnáziu v Dolnom Kubíne a i., od 1947 odborný a neskôr vedecký pracovník Štátneho pedagogického ústavu, resp. Výskumného ústavu pedagogického v Bratislave. Zameriaval sa na uplatňovanie slovenského jazyka v systéme učebných predmetov v základnej škole a na gymnáziu. Ako vedúci pracovnej skupiny didaktiky základných škôl riešil teoretické a didaktické otázky slovenského jazyka, tvoril učebnice, učebné texty, príručky a metodický materiál na vyučovanie slovenského jazyka. Autor odborných monografií a príspevkov v časopisoch Slovenský jazyk a literatúra v škole, ktorý redigoval od roku 1962, Jednotná škola a i. Vydal 16 učebníc slovenského jazyka (niektoré ako spoluautor), publikoval 68 recenzií, správ, informácií a metodicko-didaktických pokynov.

</doc>
<doc id="133128" url="https://sk.wikipedia.org/wiki?curid=133128" title="Ferdinand Bernolák (politik)">
Ferdinand Bernolák (politik)

Ferdinand Bernolák de Haraszt (* 8. október 1880 Banská Bystrica-Radvaň - † 8. august 1951 Budapešť) bol uhorský právnik, politik.
Jeho otec bol Ján Bernolák (1827-1893), matka Karolína rod. Walterová.
Životopis.
Príslušník zemianskeho rodu Bernolák de Haraszt. Študoval na gymnáziu v Banskej Bystrici, právo na univerzitách v Budapešti, v Berlíne, v Cluji, absolvoval študijný pobyt na univerzitách v Neapoli, v Turíne, v Ríme, v Lyone, v Paríži, JUDr., 1914 univ. prof. Výskumne a publicisticky sa venoval najmä, trestnému právu, prispieval do odborných časopisov a novín. Prvý rektor univerzity v Debrecíne.

</doc>
<doc id="133129" url="https://sk.wikipedia.org/wiki?curid=133129" title="Ján Bernolák (úradník)">
Ján Bernolák (úradník)

Ján Bernolák (* 19. február 1827, Oravka – † 23. január 1893, Banská Bystrica) bol slovenský úradník.
Rodina.
Deti: 
Životopis.
Úradník v službách Oravskej a Nitrianskej stolice, pomocník slúžneho v Hontianskej stolici. Úradník Daňovej správy v Banskej Bystrici. Do Banskej Bystrice-Radvane sa presťahoval s rodinou v roku 1879.

</doc>
<doc id="133130" url="https://sk.wikipedia.org/wiki?curid=133130" title="Karol Bernolák">
Karol Bernolák

Karol Bernolák de Haraszt (* 23. december 1870, Banská Bystrica – † 1950, Budapešť) bol dôstojník, generál.
Životopis.
Príslušník zemianskeho rodu Bernolák de Haraszt. Maturoval na gymnáziu v Banskej Bystrici (1893). V Banskej Bystrici vykonával vojenskú prezenčnú. V roku 1902 sa v meste oženil s Margitou Petríčkovou, dcérou Eugena Petríčka, profesora prírodopisu na gymnáziu. Pôsobil ako dôstojník v domobraneckých plukoch v Uhorsku a Sedmohradsku. Takmer celé obdobie 1. svetovej vojny strávil na frontoch ako veliteľ. Po skončení vojny sa vrátil do Košíc, odtiaľ sa presťahoval do Miškovca. Zomrel v Budapešti.

</doc>
<doc id="133131" url="https://sk.wikipedia.org/wiki?curid=133131" title="Koloman Bernolák">
Koloman Bernolák

Koloman Bernolák (* 17. september 1883, Banská Bystrica-Radvaň, Rakúsko-Uhorsko - † 26. júl 1964, Budapešť, Maďarsko) bol pedagóg.
Jeho otec Ján Bernolák, jeho matka Karolína rod. Walterová 
Životopis.
Študoval na gymnáziu v Banskej Bystrici. Pôsobil v Sedmohradsku (Brašov) a na dievčenskom gymnáziu v Budapešti. Vydal dve odborné knižné práce z fyziky v nem. a maď. Autor a spoluautor stredoškolských učebníc z chémie, fyziky a príbuzných odborov. Popri literárnej a pedagogickej činnosti vykonával aj iné organizačné aktivity, pôsobil ako predseda spolku stredoškolských prof., člen ministerskej komisie pre výučbu, člen komisie pre reformu stredných škôl.

</doc>
<doc id="133132" url="https://sk.wikipedia.org/wiki?curid=133132" title="Matúš Bernolák">
Matúš Bernolák

Matúš Bernolák (* 16. september 1869, Banská Bystrica – † 18. január 1938, Budapešť) bol slovenský lekárnik.
Životopis.
Študoval na gymnáziu v Banskej Bystrici. Lekárnictvo vyštudoval v Budapešti, neskôr na jej predmestí vlastnil lekáreň.

</doc>
<doc id="133133" url="https://sk.wikipedia.org/wiki?curid=133133" title="Vojtech Bernolák">
Vojtech Bernolák

Vojtech Bernolák de Haraszt (* 1. september 1875, Banská Bystrica – † 1954, Budapešť, Maďarsko) bol slovenský úradník a železiarsky odborník.
Jeho otec Ján Bernolák (18271893), jeho matka Karolína rod. Walterová
Životopis.
Príslušník zemianskeho rodu Bernolák de Haraszt. Študoval na gymnáziu v Banskej Bystrici. Účtovník Štátnych železiarní v Podbrezovej, Diósgyőri, Varadíne, Vajdahunyadvári a v Budapešti. Autor viacerých patentov a návrhov, kt. sa uplatnili pri stavbe železníc a pri zriaďovaní telefónnych sietí, napísal publikáciu o uhorskom železiarstve (1904).

</doc>
<doc id="133135" url="https://sk.wikipedia.org/wiki?curid=133135" title="Rastislav Bero">
Rastislav Bero

Rastislav Bero (* 7. jún 1935, Brezno) je slovenský architekt a fotograf.
Životopis.
V roku 1953 ukončil štúdium na gymnáziu v Brezne, 1960 štúdium na Fakulte architektúry SVŠT v Bratislave, Ing. Bol zamestnaný ako projektant na Projektovom ústave kultúry v Banskej Bystrici. Fotografuje od roku 1972. Ťažiskom jeho práce je krajina, hlavne vysokohorská, zaujíma sa aj o živú fotografiu a o portréty, najmä zo sveta hudby. Ilustroval knihy vydavateľstva Slovenský spisovateľ.

</doc>
<doc id="133136" url="https://sk.wikipedia.org/wiki?curid=133136" title="Henrich Berzevici">
Henrich Berzevici

Henrich Berzevici ("Berzeviczy", "Brezovický", prídomok "Berzeviczy de Berzevicz et Kakaslomnicz"; * 1. november 1652, Brezovička† 20. jún 1713, Banská Bystrica) bol slovenský náboženský spisovateľ a matematik.
Životopis.
Príslušník šarišskej vetvy šľachtického rodu s predikátmi z Brezovice a Veľkej Lomnice. Do jezuitského rádu vstúpil v roku 1669 v Trenčíne, študoval na jezuitských univerzitách, PhDr., ThDr. Profesor filozofie a matematiky na univerzitách v Trnave, Grazi, profesor na kolégiu v Gorici, rektor kolégia v Levoči a Trenčíne, naposledy v Banskej Bystrici.
Autor učebnice matematiky a apológie rádu proti vyhnaniu jezuitov z Uhorska rákociovskými povstalcami. Ku koncu svojho života pôsobil ako učiteľ v Banskej Bystrici. Zachoval sa záznam o jeho učebnici matematiky z Trnavskej univerzity (Arithmetica practica. Trnava 1687.) Zomrel 20. júla 1713 v Banskej Bystrici.

</doc>
<doc id="133137" url="https://sk.wikipedia.org/wiki?curid=133137" title="Ján Berzevici">
Ján Berzevici

Ján Berzevici (Berzeviczy, Brezovický) - Berzeviczy de Berzevicz et Kakaslomnicz (* 4. január 1692 Cluj, Rumunsko - † 22. júl 1750 Slovensko) bol náboženský spisovateľ, rímskokatolícky kňaz, pedagóg.
Jeho otec Ladislav Berzevici 
Životopis.
Príslušník šarišskej vetvy šľachtického rodu s predikátmi z Brezovice a Veľkej Lomnice. Slúžil v armáde, 1714 vstúpil do jezuitskej rehole, teológiu absolvoval na univerzite v Trnave. Misionár, 16 rokov slov. a maď. kazateľ, predstaviteľ rehoľných domov v Uhorsku a Sedmohradsku, napokon rektor seminára v Cluji, pôsobil aj v Banskej Bystrici. Autor dobovej náboženskej práce.

</doc>
<doc id="133138" url="https://sk.wikipedia.org/wiki?curid=133138" title="Roland Besztercey">
Roland Besztercey

Roland Besztercey (pôv. Jacobi) (* 9. marec 1893, Banská Bystrica − † 22. máj 1951, Budapešť) bol športovec a právnik.
Jeho otec Karol Jacobi, jeho matka Lujza rod. Schiffbäumerová 
Životopis.
Právo študoval v Budapešti, JUDr. Pracovník Min. vnútra, od 1938 vedúci verejného práva, z tejto oblasti aj publikoval. Vynikol ako stolný tenista. Roku 1909-1910 majster Uhorska v dvojhre, 1909-1911 v mužskej štvorhre , 1925 majster Maďarska v zmiešanej štvorhre. Na 1.MS 1926 v Londýne majster sveta v dvojhre. Venoval sa i tenisu: 1924 majster Maďarska v mužskej štvorhre. Člen a fukcionár budapešianskeho klubu BBTE.

</doc>
<doc id="133139" url="https://sk.wikipedia.org/wiki?curid=133139" title="Ferdinand Bevilaqua">
Ferdinand Bevilaqua

Ferdinand Bevilaqua (* 21. október 1927, Nová Baňa) je lesnícky odborník, poľovnícky odborník.
Životopis.
Lesný odborník, ochranca prírody, riaditeľ Lesného závodu v Rimavskej Sobote, Modrom Kameni a v Čiernom Balogu. Vynikajúci znalec medveďa, hlucháňa a jelenej zveri. Člen poľovníckej komisie pre hodnotenie trofejí, skúšobný komisár. Funkcionár OV Slovenského poľovníckeho zväzu v Banskej Bystrici. Autor a spoluautor publikácií, odborných článkov o poľovníctve.

</doc>
<doc id="133140" url="https://sk.wikipedia.org/wiki?curid=133140" title="Peter Bibza">
Peter Bibza

Mgr. art. Peter Bibza (* 11. október 1975 Martin) je dirigent, zbormajster.
Životopis.
V roku 1982-1990 navštevoval ZŠ v Senici, 1990-1993 študoval na Vojenskom konzervatóriu v Roudnici nad Labem (ČR), 1993-1994 na Konzervatóriu v Košiciach a 1994-1999 v Žiline. Od 1999 študuje na Akadémii umení v Banskej Bystrici. Od 1994 pôsobí vo Vojenskej hudbe vzdušných síl Armády SR v Banskej Bystrici ako orchestrálny hráč a od 1. januára 2000 ako dirigent. So speváckym zborom Hron sa umiestnil na 1. mieste v súťaži speváckych zborov v Námestove a na 1. mieste v súťaži Music World v talianskom Fivizzane (2001). Skomponoval skladby pre miešaný zbor "Otče náš", "Kyrie", upravil vianočné koledy "Zdravia šťastia", "Hej, Hej, Kubíčku".
1. januára 2011 sa stal veliteľom Vojenskej hudby Banská Bystrica (po odchode kpt. Mgr. art. Dušana Mišuru). Od roku 1994 tam účinkoval ako orchestrálny hráč, v rokoch 1997 až 1999 bol orchestrálnym hráčom Vojenskej hudby 3. zLaPVO GŠ. Neskôr bol zástupca veliteľa a veliteľ hudby - hlavný dirigent Veliteľstva vojenskej hudby Vzdušných síl. V rokoch 2004 až 2009 bol veliteľom Vojenskej hudby Banská Bystrica. V období 1. júla 2009 až 31. októbra 2010 tam pôsobil ako starší dôstojník - dirigent.
Od januára 1998 je dirigentom a umeleckým vedúcim speváckeho zboru Hron. Od septembra 2017 vedie študentský spevácky zbor z Evanjelického gymnázia v Banskej Bystrici.

</doc>
<doc id="133142" url="https://sk.wikipedia.org/wiki?curid=133142" title="Kazimír Bičovský Olsvay">
Kazimír Bičovský Olsvay

Kazimír Bičovský Olsvay (pôv. Bicsovszky) (* 16. september 1895 Banská Bystrica, † neznáme) bol politik, právnik.
Jeho otec Karol Bičovský, jeho matka Mária rod. Baluďanská 
Životopis.
Študoval na gymnáziu v Žiline a v Bratislave, kde absolvoval právo, JUDr. Pôsobil ako pracovník bratislavského magistrátu, 1923 kult. referent kancelárie Spojených opozičných strán, 1928 hl. tajomník Maď. nár. strany. Spoluzakladateľ a funkcionár maď. kultúrnych a humanitných spolkov. Reprezentant iredentistickej politiky maď. buržoázie na Slovensku.

</doc>
<doc id="133143" url="https://sk.wikipedia.org/wiki?curid=133143" title="Emil Bielik">
Emil Bielik

Emil Bielik (* 5. február 1928, Jasenie) je slovenský lekár a biochemik.
Životopis.
Študoval na gymnáziu v Banskej Bystrici, v rokoch 19471952 študoval medicínu na Lekárskej fakulte Univerzity Komenského v Bratislave. Tam sa súčasne stal zakladajúcim členom folklórneho súboru Lúčnica, kde dlhé roky pôsobil ako spevák a tanečník. V roku 1957 sa stal primárom oddelenia klinickej biochémie v Krajskom ústave národného zdravia v Banskej Bystrici ako jeho zakladateľ. V roku 1975 obhájil kandidátsku dizertačnú prácu a v roku 1976 mu bol udelený titul kandidáta vied. Je zakladajúcim členom "Slovenskej spoločnosti klinickej biochémie", bol podpredsedom federálneho výboru Spoločnosti klinickej biochémie a členom poradného zboru ministerstva zdravotníctva pre klinickú biochémiu. Je autorom početných zlepšovacích návrhov a jedného patentu v rámci svojho odboru. Prednášal stredoškolským i vysokoškolským študentom v Banskej Bystrici, pôsobil na Lekárskej fakulte v Bratislave i v Brne. Venoval sa aj štúdiu patobiochemických mechanizmov acidobázickej rovnováhy. Je autorom odborných publikácií, publikoval okolo 50 prác.
Ocenenie.
Obdržal Zlatú medailu Slovenskej lekárskej spoločnosti (1988), Cenu primátora mesta Banská Bystrica (2008) a ďalšie ocenenia.

</doc>
<doc id="133144" url="https://sk.wikipedia.org/wiki?curid=133144" title="Eugen Bielik">
Eugen Bielik

MUDr. Eugen Bielik (* 9. jún 1951, Topoľčianky) je slovenský lekár chirurg, ktorý v rokoch 19942011 pôsobil ako primár oddelenia úrazovej chirurgie Fakultnej nemocnice s poliklinikou F. D. Roosevelta Banská Bystrica (dnes II. klinika úrazovej chirurgie Slovenskej zdravotníckej univerzity) a bol funkcionárom Slovenskej spoločnosti úrazovej chirurgie a Slovenskej spondylochirurgickej spoločnosti.
Životopis.
V roku 19691975 absolvoval štúdium všeobecného lekárstva na Lekárskej fakulte Univerzity Komenského v Bratislave. Zúčastnil sa na európskych kongresoch úrazovej chirurgie v Davose, v Amsterdame a v Hannoveri. V rokoch 19751981 pôsobil ako sekundárny lekár na chirurgickom oddelení Nemocnice s poliklinikou v Žiari nad Hronom, od roku 1981 pracoval na oddelení úrazovej chirurgie Nemocnice s poliklinikou v Banskej Bystrici (dnes Fakultná nemocnica s poliklinikou F. D. Roosevelta Banská Bystrica), pričom od roku 1984 bol zástupcom primára a v rokoch 19942011 bol primárom oddelenia. Ako zástanca miniinvazívnej intramedulárnej osteosyntézy uviedol do praxe nepredvrtané klincovanie dlhých kostí. Popri obvyklej traumatologickej operatíve sa venoval najmä operáciám chrbtice a pod jeho vedením sa na oddelení zaviedlo používanie uhlovostabilných implantátov (prvýkrát MUDr. Radomírom Gajdošom v roku 2005). V súčasnosti (2022) pôsobí ako lekár II. kliniky úrazovej chirurgie tejto nemocnice.
Od roku 1986 bol členom Slovenskej spoločnosti úrazovej chirurgie (SSÚCH), neskôr aj členom jej výboru. V roku 1997 sa stal prezidentom kongresu SSÚCH konanom na Táloch v dvojročných intervaloch a v roku 2001 bol zvolený za prezidenta spoločnosti. V roku 1996 sa stal členom výboru Slovenskej spondylochirurgickej spoločnosti.

</doc>
<doc id="133145" url="https://sk.wikipedia.org/wiki?curid=133145" title="Ján Bienik">
Ján Bienik

Ján Bienik (* 26. jún 1887, Lešť-Turie Pole - † 4. august 1932, Čankov) bol cirkevný historik, evanjelický kňaz, pedagóg. Pseudonym: Bukový.
Jeho otec Ján Bienik, jeho matka Adela rod. Lehocká, jeho manželka Elena rod. Abafiová (dcéra Jána Bohuslava Abafiho).
Životopis.
Študoval na gymnáziu v Banskej Bystrici, Rimavskej Sobote, teológiu 1906-1910 v Bratislave. Evanjelický kaplán v Rimavskej Píle, Bačskom Petrovci, v Komárne, 1913-1919 evanjelický farár v Legénde (Maďarsko), 1919-1920 učiteľ na gymnáziu v Lučenci, 1920-1923 farár v Hornej Strehovej, od 1923 v Slovenskom Grobe. Za slovenské presvedčenie sa dostával do rozporov s uhorskou cirkevnou a štátnou vrchnosťou, niekoľko mesiacov väznený. V rokoch 1. svetovej vojny zastával pacifistické stanovisko. V "Dennici", "Živene", "Stráži na Sione" uverejnil niekoľko autobiografických realistických rozprávaní. Zbieral ľudovú slovesnosť a materiály so vzťahom k dejinám literatúry, ale venoval sa najmä cirkevným a miestnym dejinám.

</doc>
<doc id="133147" url="https://sk.wikipedia.org/wiki?curid=133147" title="Ján Kristián Bienstock">
Ján Kristián Bienstock

Ján Kristián Bienstock (* Banská Bystrica) bol zvonolejár.
Životopis.
Pochádzal z banskobystrickej zvonolejárskej rodiny. Pôsobil v roku 1698-1738. Pracoval so Samuelom Farbergom, neskôr osamostatnil. V 1. desaťročí 18. storočia spolupracoval s Jurajom Balthazaridesom. František II. Rákoci dal prebudovať ich dielňu na delolejáreň (1704-1708), tú prevzal cisársky gen. Štefan Stainwilla (1708). Dve delá sa dostali do zbierky Musée d'Artillerie v Paríži. Zhotovil zvony pre viaceré východoslovenské mestá, ani jeden sa však nezachoval, ich existencia je doložená iba v kanonických vizitáciách z roku 1832.

</doc>
<doc id="133148" url="https://sk.wikipedia.org/wiki?curid=133148" title="Samuel Bienstock">
Samuel Bienstock

Samuel Bienstock (* Banská Bystrica) je zvonolejár.
Životopis.
Pochádzal z banskobystrickej kovolejárskej rodiny založenej Jánom Kristiánom Bienstockom. Spolupracoval so Zuzanou Preisovou. Známe sú jeho zvony v Tisovci, Gemerskej Teplici, Revúcej, Slovenskej Ľupči a i. Za mešťana Banskej Bystrice bol prijatý (18. marca 1788).

</doc>
<doc id="133149" url="https://sk.wikipedia.org/wiki?curid=133149" title="Václav Biman">
Václav Biman

Václav Biman (* 15. september 1898, Jaroměř – † 24. máj 1963, Banská Bystrica) bol živnostník a obchodník.
Životopis.
Počas prezenčnej vojenskej služby sa dostal na Slovensko, pracoval ako tovariš v Slovenskej Ľupči, neskôr pekár a obchodník, vlastnil dom, pekáreň a obchod na Huštáku (1925). V roku 1928 si kúpil dom a postavil modernú pekáreň s obchodom na Hornej ulici. Po znárodnení (1948) pracoval vo svojej bývalej pekárni ako skladník. Účastník protifašistického odboja, člen RNV a zakladajúci člen Demokratickej strany v Banskej Bystrici. Počas SNP zásoboval chlebom partizánske oddiely, za túto činnosť ho väznilo Gestapo v Banskej Bystrici asi v rokoch 19441945).

</doc>
<doc id="133150" url="https://sk.wikipedia.org/wiki?curid=133150" title="Oľga Bindasová">
Oľga Bindasová

Oľga Bindasová (rod. Hrivnáková) (* 15. august 1953, Rimavská Sobota) je slovenská psychologička.
Životopis.
V roku 19721977 absolvovala štúdium na Filozofickej fakulte UPJŠ v Košiciach, odbor psychológia, zároveň absolvovala postgraduálne štúdium na Filozofickej fakulte UK v Bratislave. Pôsobila na ONV v Banskej Bystrici ako psychologička v manželskej poradni. Pracuje v Centre poradensko-psychologických služieb v Banskej Bystrici ako psychologička (od roku 1991) a od roku 1994 ako vedúca pracoviska. Bola viceprezidentkou Asociácie prevencie drogových závislostí SR (19951998). Od roku 1998 je predsedníčkou Občianskeho združenia Heuréka, odbornou garantkou Občianského združenia SONUS (od roku 1995) a členkou komisie mládeže a športu MsÚ Banská Bystrica (1999).

</doc>
<doc id="133151" url="https://sk.wikipedia.org/wiki?curid=133151" title="Eugen Binder">
Eugen Binder

Eugen Binder (* 21. október 1862, Levoča – † 18. máj 1933, Kežmarok) bol slovenský evanjelický kňaz, básnik, pedagóg.
Jeho otec Jozef Binder, jeho matka Irena rod. Gretzmacherová 
Životopis.
Základnú školu a gymnázium vychodil v Levoči, teológiu študoval v Bratislave, v Berlíne, v Lipsku, v Jene. Od roku 1885 ev. kaplán v Banskej Bystrici, neskôr profesor na gymnáziu v Nyíregyháze, 1889 ev. kňaz v Birde (Rumunsko), 1899 učiteľ náboženstva na gymnáziu v Kežmarku. Literárne začal pôsobiť na gymnáziu prekladmi poviedok z maďarčiny, kt. uverejňoval v nem. časopisoch. Jeho básnická tvorba obsahovala najmä humoristické príležitostné básne, zo života školy, mesta, hojne uplatňoval aj tatranský motív. Prispieval aj do mníchovských Fliegende Blätter, novín Dettaer Zeitung v Birde, ktoré i redigoval. Po 1918 organizoval a viedol kurzy slovenčiny pre nem. a maď. obyvateľov Kežmarku.

</doc>
<doc id="133152" url="https://sk.wikipedia.org/wiki?curid=133152" title="Kalkulačka">
Kalkulačka

Kalkulačka alebo kalkulačný stroj (najmä vrecková sa nazýva aj kalkulátor alebo minikalkulačka) je zariadenie na uskutočňovanie výpočtov.
Môže byť mechanická alebo elektronická, a stolová alebo vrecková.
Pôvodne bola kalkulačka jednoúčelové zariadenie určené na výkon sčítania, odčítania a obmedzeného rozsahu logických operácií a na rozdiel od počítača nebola schopná modifikovať svoje vlastné programy. Neskôr dostali kalkulačky fakticky podobu malého (neskôr aj programovateľného) osobného počítača, ktorý pomocou tlačidlovej voľby vykonáva isté špecifické matematické operácie a je teda menej flexibilný ako bežný univerzálny počítač.
Moderné vreckové kalkulačky sú prenosnejšie ako väčšina počítačov (hoci niektoré PDA sú veľkosťou porovnateľné s vreckovými kalkulačkami). S hromadným nástupom smartfónov a dostupnosťou rozličných kalkulačiek a výpočtových prostredí vo forme mobilných aplikácií pre ne, záujem o kalkulačky v podobe samostných zariadení klesá.

</doc>
<doc id="133154" url="https://sk.wikipedia.org/wiki?curid=133154" title="Kalkulátor">
Kalkulátor

Kalkulátor môže byť:

</doc>
<doc id="133155" url="https://sk.wikipedia.org/wiki?curid=133155" title="Róbert Binder">
Róbert Binder

Ing. Róbert Binder (* 27. marec 1897, Stupava – † 2. december 1980, Modra) bol slovenský lesnícky odborník.
Jeho otec bol Karol Binder, matka Františka rod. Ščepánová a manželka Hilda rod. Kittlerová.
Životopis.
Vyštudoval na Vysokej škole baníckej a lesníckej v Banskej Štiavnici, absolvoval ČVUT v Prahe - odbor lesné inžinierstvo. Organizátor lesného hospodárstva, najmä na Horehroní. Prednosta stavebného oddelenia Riaditeľstva štátnych lesov v Banskej Bystrici (1931-1932 a 1938-1942). Budovateľ lesníckeho vysokého školstva na Slovensku. Uznávaný odborník v lesníckom stavebníctve. Prednášal na vysokých školách v Bratislave, Košiciach a vo Zvolene. Autor publikácií, skrípt a štúdií.

</doc>
<doc id="133156" url="https://sk.wikipedia.org/wiki?curid=133156" title="Hilarius Ernest Biner">
Hilarius Ernest Biner

Hilarius Ernest Biner (Binner, Binerius, Pinner) (* Langenfeld - † 14. október 1664, Košice) bol evanjelický kňaz, pedagóg, náboženský spisovateľ.
Životopis.
Absolvoval teologické štúdiá, magister. Sprvu rektor evanjelického gymnázia v Bratislave, 1639-1641 v Prešove, 1641-1646 v Banskej Bystrici, 1646-1652 nemecký evanjelický farár v Spišskej Sobote, 1652-1663 v Košiciach, súčasne gymnaziálny inšpektor. Autor latinských teologických dišpút, v ktorých sa zaoberal otázkami kňazských hodností, Božskej všadeprítomnosti, sudcovským úradom a pod. Písal aj latinskú a nemeckú príležitostnú poéziu, ktorú publikoval vo svojich dišputách a vo viacerých gratulačných zborníkoch.

</doc>
<doc id="133157" url="https://sk.wikipedia.org/wiki?curid=133157" title="Emil Bink">
Emil Bink

Emil Bink (* 24. marec 1883, Banská Bystrica-Kremnička – † 20. november 1944, Banská Bystrica-Kremnička) bol živnostník, obchodník.
Životopis.
Mäsiar, udenár a obchodník v Banskej Bystrici v Kapitulskej ulici. Rasovo prenasledovaný. 11. novembra 1944 bol zaistený nemeckou bezpečnostnou službou. Stal sa obeťou nacistického teroru, 20. novembra 1944 bol popravený v masovom hrobe v Kremničke.

</doc>
<doc id="133159" url="https://sk.wikipedia.org/wiki?curid=133159" title="František Biringer">
František Biringer

František Biringer (* 7. január 1859, Trenčín – † 15. apríl 1931, Nitra) bol lekár, publicista a organizátor zdravotníctva.
Jeho otec Ján Biringer, jeho matka Terézia rod. Voleková 
Životopis.
Navštevoval gymnázium v Banskej Bystrici, 1877 maturoval. Medicínu študoval na uviverzite vo Viedni, 1883 Mudr. Pôsobil vo Viedni, primár interného odd. a župný lekár v Nitre. Zaslúžil sa o rozšírenie a vybudovanie nových odd. v nitrianskej nemocnici, 1901 zriadil a do 1914 viedol školu pre pôrodné asistentky, 1902 experimentálne zaviedol ošetrovanie duševne chorých, počas 1. svetovej vojny viedol nemocnicu Červeného kríža. Pôsobil v Spolku nitrianskych lekárov. Publicisticky sa orientoval na úlohy zdravotníctva v prevencii, v organizácii boja s nákazami, na históriu medecíny, prispieval do odbornej a miestnej tlače, autor štúdie o dejinách Bojnického zámku.

</doc>
<doc id="133160" url="https://sk.wikipedia.org/wiki?curid=133160" title="František Bíroš">
František Bíroš

František Bíroš (známy tiež pod krycím menom Benda) (* 15. november 1913 Likavka† 2. november 1944 Hronov-Brusno) bol protifašistický bojovník, dôstojník.
Jeho otec Ján Bíroš, jeho matka Jana rod. Šťastná 
Životopis.
Pochádzal z mnohodetnej roľníckej rodiny. Vyučil sa za čašníka, pracoval v staničnej reštaurácii v Ružomberku. Roku 1939 prešiel ilegálne do Poľska, kde ho spolu s ďalšími prinútili prihlásiť sa do Cudzineckej légie. Výcvik absolvoval v Marseille a v sev. Afrike. Po vypuknutí vojny v čs. jednotke bojoval proti Nemcom, neskôr odtransportovaný do Anglicka. Absolvoval výcvik výsadkárov-spravodajcov, neskôr veliteľ vojenskej spravodajskej skupiny. V noci z 9. na 10. júna 1944 jeho skupinu vysadili na povstalecké územie. Počas prechodu partizánov do hôr skupinu prepadla nemecká bezpečnostná polícia, ktorá ich na mieste popravila. Pochovaný je v Likavke.

</doc>
<doc id="133161" url="https://sk.wikipedia.org/wiki?curid=133161" title="Ján Bisakcius">
Ján Bisakcius

Ján Bisakcius (Bišák) (* Žilina - † 1602 Banská Bystrica) bol hudobník.
Životopis.
Študoval na gymnáziu v Jihlave, vyše 20 rokov pôsobil ako ev.kantor a liturgista v Banskej Bystrici. Upravoval a odpisoval hudobné texty pre šk. cirk. potreby. Z jeho zb. hudobnín sa zachoval inventár, kde sa okrem diel európskych skladateľov frankoflámskeho a nem. okruhu spomínajú aj nezachované diela banskobystrického organistu 2. pol. 16. stor. → Tomáša Lintnera.

</doc>
<doc id="133162" url="https://sk.wikipedia.org/wiki?curid=133162" title="Ján Bisterský">
Ján Bisterský

Ján Bisterský (* Banská Bystrica - † 1788 Slovensko) bol remeselník.
Životopis.
Čižmársky majster v Banskej Bystrici (18.stor.)

</doc>
<doc id="133165" url="https://sk.wikipedia.org/wiki?curid=133165" title="Ján Bitter">
Ján Bitter

Ján Bitter (* Banská Bystrica - † 1775 Slovensko) bol mešťanosta, úradník.
Životopis.
Mešťan Banskej Bystrice, člen Vnútornej mestskej rady (1771). Banskobystrický poštmajster (od 17. apríla 1769), po jeho smrti prebrala správu pošty jeho manželka, neskôr syn František. Po požiari Banskej Bystrici (1761) splnomocnený mestskou 
radou vyberať pre mesto milodary po dobu 3 rokov.

</doc>
<doc id="133166" url="https://sk.wikipedia.org/wiki?curid=133166" title="Koloman Bitter">
Koloman Bitter

Koloman Bitter (* Slovensko) bol mešťanosta.
Životopis.
Mešťanosta Banskej Bystrici (1887-1893).

</doc>
<doc id="133167" url="https://sk.wikipedia.org/wiki?curid=133167" title="Helena Bittnerová">
Helena Bittnerová

Helena Bittnerová (* 5. marec 1899, Kežmarok – † 25. jún 1970, Kežmarok) bola slovenská funkcionárka KSČ.
Jej otec Anton Samsely, jej matka Irma rod. Ludwigová, jej manžel Eduard Bittner 
Životopis.
Členka a funkcionárka KSČ, organizátorka straníckych akcií, rozširovateľka straníckej tlače. Prenasledovaná a väznená. Po vypuknutí SNP ušla z väzenia, začas pracovníčka redakcie Pravdy v Banskej Bystrici (1944). Po ústupe povstania pôsobila ilegálne v oblasti Balážov a Kežmarku.

</doc>
<doc id="133168" url="https://sk.wikipedia.org/wiki?curid=133168" title="Alexander Bizai">
Alexander Bizai

Alexander Bizai (Bizay) (* 1826, Banská Štiavnica – † 1871, Bacúch) bol slovenský rímskokatolícky kňaz, kultúrny pracovník a publicista.
Životopis.
Pochádzal z baníckej rodiny. Študoval na evanjelickom lýceu v Banskej Štiavnici, potom konvertoval a stredoškolské štúdiá dokončil v Trnave, teológiu študoval v Banskej Bystrici, vo Viedni a v Ostrihome. Od 1855 roku kaplán, od 1864 farár v Malinovej a v Tužine, od 1871 v Bacúchu. Počas štúdií v Banskej Bystrici pracoval v študentskom spolku "Kolo". Účinkoval v slovenskom revolučnom hnutí 18481849. Ľudovýchovný pracovník, zbieral a nacvičoval slovenské národné piesne, založil v Chrenovci knižnicu. Zakladajúci člen Matice slovenskej a propagátor jej činnosti na hornej Nitre. Literárne práce uverejnil v študentskom rukou písanom časopise Štiavnický zábavník; autor ľudovýchovných a národno-obrodných článkov.

</doc>
<doc id="133169" url="https://sk.wikipedia.org/wiki?curid=133169" title="Rudolf Bizoň">
Rudolf Bizoň

Rudolf Bizoň (* 29. december 1941 Zemianske Lieskové) je architekt.
Životopis.
V roku 1960-1966 absolvoval štúdium na Fakulte architektúry SVŠT v Bratislave. Pracovne navštívil Grécko, Taliansko (1980, 1992), Francúzsko (1982), Berlín (1988). Pracoval v Stavoprojekte Banská Bystrica ako projektant (1966-1982), v Pamiatkovom ústave Banská Bystrica ako odborný pracovník (1982-1985) a v Projektovom ústave kultúry v Banskej Bystrici ako hlavný inžinier (1985-1996). Od roku 1996 pôsobí v slobodnom povolaní. Je členom Spolku architektov Slovenska (od 1970). 
Medzi jeho realizácie patrí Krajská polická škola v Banskej Bystrici (dnes Právnická fak. UMB, 1980), Kňazský seminár sv. Františka Xaverského v Badíne (1993), Úrad priemyselného vlastníctva v Banskej Bystrici (spoluaut., 1996), obytný dom Belveder, Banská Bystrica (2000) a i. prevádzkové budovy a rodinné domy.

</doc>
<doc id="133170" url="https://sk.wikipedia.org/wiki?curid=133170" title="Matúš Blaho">
Matúš Blaho

Matúš Blaho (* 18. marec 1772, Bystrička - † 21. marec 1837, Liptovský Mikuláš) bol slovenský evanjelický kňaz, náboženský spisovateľ a národný buditeľ
Životopis.
V roku 1784-1787 študoval na gymnáziu v Kremnici, 1787-1789 v Banskej Bystrici, 1789-1794 na evanjelickom lýceu v Bratislave, 1794-1797 na univerzite vo Wittenbergu. Evanjelický kňaz v Liptovskom Mikuláši, 1819 liptovský senior. Už počas štúdia uvedomelý príslušník národnokultúrnych podujatí, v Liptovskom Mikuláši prispel k založeniu verejnej knižnice a prvého národného divadla - Divadla slovenského svätomikulášskeho. Propagoval slovenskú literatúru, založil základinu na jej vydávanie, podporoval slovenské evanjelické školstvo. Autor homiletickej literatúry.

</doc>
<doc id="133171" url="https://sk.wikipedia.org/wiki?curid=133171" title="Ján Blasius (1708)">
Ján Blasius (1708)

Ján Blasius ml. (Blazyus, Blázy, Blahoslav) (* 8. august 1708, Slovenská Ľupča – † 14. apríl 1773, Paludza) bol slovenský evanjelický kňaz a náboženský spisovateľ.
Životopis.
Narodil sa v intelektuálskej rodine. Jeho otec bol Ján Blasius st., tak isto evanjelický kňaz a náboženský spisovateľ, jeho matka bola Eva rod. Buriová. Študoval v Banskej Bystrici, Banskej Štiavnici, Bratislave, na univerzite vo Vroclave a vo Wittenbergu. Pôsobil ako rektor evanjelickej školy v Banskej Štiavnici, v Kremnici, od 1749 evanjelický farár v Paludzi. Vo Wittenbergu písal barokové náboženské dišputy, neskôr hlavne modlitby a náboženské piesne, ktoré i prekladal z nemčiny. Jeho tvorba sa zakladala na lutherskej ortodoxii, nedosiahla úroveň jeho otca.

</doc>
<doc id="133172" url="https://sk.wikipedia.org/wiki?curid=133172" title="Ján Blasius (1684)">
Ján Blasius (1684)

Ján Blasius starší (Blázy, Blahoslav) (* 21. jún 1684 Ivančiná - † 4. máj 1763 Paludza) bol náboženský spisovateľ, evanjelický kňaz. Jeho otec Andrej Blasius, jeho matka Zuzana rodená Mathesiová, jeho syn Ján Blasius mladší.
Životopis.
Šudoval v Kremnici, 1698-1700 v Banskej Bystrici, v Banskej Štiavnici, 1702-1705 vo Vroclave a 1705-1706 vo Wittenbergu. Pôsobil ako evanjelický farár a dvorný kazateľ na viacerých miestach Slovenska. Autor náboženskej literatúry (výchovné diela, polemiky a modlitby) a prekladov z nemčiny (katechizmy a postily). Najvýznamnejšie sú jeho spevníky, ktoré obsahujú pôvodnú a z nemčiny preloženú piesňovú tvorbu.

</doc>
<doc id="133173" url="https://sk.wikipedia.org/wiki?curid=133173" title="Andrej Blasius">
Andrej Blasius

Andrej Blasius (Blázy, Blásy, pôv. Szabó) (* Zvolen? – † 24. máj 1715, Ivančiná) bol slovenský spisovateľ, prekladateľ a pedagóg.
Životopis.
Andrej Blasius sa narodil v rodine Jána Blasiusa a Zuzany rod. Mathesiovej. Po štúdiách pôsobil v rokoch 1659 – 1666 ako kantor v Banskej Bystrici a 1666 – 1703 rektor v Turčianskom Michale, súkromný učiteľ a dvorný kazateľ. Počas prenasledovania evanjelikov bol súdený a väznený v Leopoldove, pod nátlakom sa zriekol kňažského stavu a konvertoval na katolicizmus. Vydal nezvestnú rozpravu De libro vitae, v diele T. Stellera Exercitium metaphysicum (Levoča roku 1665) lat. pozdravné verše adresované autorovi. Prekladal z nemčiny.

</doc>
<doc id="133174" url="https://sk.wikipedia.org/wiki?curid=133174" title="Grigorij Jakovlevič Pereľman">
Grigorij Jakovlevič Pereľman

Grigorij Jakovlevič Pereľman () (* 13. jún 1966, Petrohrad, Rusko, vtedy Leningrad, Ruská SSR, ZSSR), známy aj ako Griša Pereľman, je ruský matematik, expert v oblasti topológie. Významne prispel v oblastiach Riemannovej geometrie a geometrickej topológie. V roku 2002 uverejnil svoj dôkaz pre Thurstonovu geometrizačnú domnienku, ktorej dôsledkom je aj známa Poincarého domnienka, ktorú v roku 1904 sformuloval Henri Poincaré, a ktorá bola považovaná za jeden z najdôležitejších a najzložitejších otvorených problémov v matematike. Pereľmanov dôkaz domnienky sa vo všeobecnosti považuje za správny.
Pereľman mal za dôkaz geometrickej domnienky dostať Fieldsovu medailu za rok 2006, ktorú si však odmietol prevziať. Keďže bola Poincarého domnienka v zozname tzv. problémov tisícročia ("Millenium Prize Problems"), za ktorých vyriešenie je vypísaná odmena 1 000 000 amerických dolárov, rozhodol Clay Mathematics Institute o vyplatení tejto odmeny Grigorijovi Pereľmanovi. Ten však aj toto ocenenie odmietol s tým, že cena mu bola udelená nespravodlivo, a že jeho zásluha na riešení problému nie je o nič väčšia, než zásluha amerického matematika Richarda Hamiltona, ktorý ako prvý navrhol program na nájdenie dôkazu.

</doc>
<doc id="133177" url="https://sk.wikipedia.org/wiki?curid=133177" title="Pavol Blatnický">
Pavol Blatnický

Pavol Blatnický (* 1. február 1869 Banská Bystrica - † 4. apríl 1935 Budapešť) bol evanjelický kňaz, cirkevný historik.
Jeho otec Pavol Blatnický, jeho matka Johanna rod. Gáliková.
Životopis.
Študoval na gymnáziu v Banskej Bystrici, teológiu v Bratislave. Pôsobil ako kaplán, 1893-1896 farár vo Zvolene, 1910 v Budapešti-Cinkote, 1924 budapeštiansky senior. Od 1935 na dôchodku. Autor práce o Zvolene, učebnice cirkevných dejín pre ľudové meštianske školy, prispieval do náboženských časopisov.

</doc>
<doc id="133178" url="https://sk.wikipedia.org/wiki?curid=133178" title="Tibor Blatný">
Tibor Blatný

Ing. Tibor Blatný ("Blattný") (* 22. február 1883, Košice – † 12. december 1969, Banská Bystrica) bol slovenský lesný hospodár a fytogeograf.
Životopis.
Jeho otec bol Ernest Blatný, jeho matka Irma rod. Wittenbergerová. Do 1900 študoval na reálke v Levoči, 19001903 na Banskej a lesníckej akadémii v Banskej Štiavnici, 1903 (Ing.). Od 1903 lesný praktikant v Banskej Bystrici, neskôr pôsobil ako lesný pracovník na viacerých miestach Slovenska. Predstaviteľ slovenskej fytogeografie a dendrológie, dejín lesníctva a lesníckeho archívnictva na Slovensku. Autor rozsiahleho diela o rozšírení stromov a krov na území Slovenska (vyšlo súčasne v nemeckom aj v maďarskom jazyku), historických štúdií o lesných pomeroch na Horehroní v období Jozefa Dekret-Matejovie a Ľudovíta Greinera. Článkami prispieval do odborných časopisov.

</doc>
<doc id="133180" url="https://sk.wikipedia.org/wiki?curid=133180" title="Baltazár Blutfogel">
Baltazár Blutfogel

Baltazár Blutfogel (Balthasar; * ?, Bardejov† 1516, Sliezsko) bol iluminátor, rímskokatolícky kňaz.
Životopis.
Pochádzal zo Sliezska. V roku 14981504 študoval na univerzite v Krakove, 1502 magister filozofie. Kazateľ na rôznych miestach Slovenska. Autor rkp. knihy "Modlitebná kniha". Iluminátor a rubrikátor prvotlačí. Zachovalo sa 22 ním iluminovaných prvotlačí (väčšina z nich je v Országh Szechényi Könyvtár v Budapešti).

</doc>
<doc id="133181" url="https://sk.wikipedia.org/wiki?curid=133181" title="Božena Bobáková">
Božena Bobáková

Božena Bobáková (* 4. september 1929, Mýto pod Ďumbierom† 21. október 2020) bola slovenská spisovateľka.
Životopis.
Študovala na gymnáziách v Banskej Bystrici a v Brezne, kde v roku 1947 maturovala, a v roku 1978 skončila diaľkové štúdium slovenčiny a nemčiny na PF v Banskej Bystrici. Po vydaji sa venovala vlastnej domácnosti, potom od roku 1960 učila nemčinu na SPŠ v Brezne. Od roku 1983 žije na dôchodku. Prozaickej tvorbe sa venovala od polovice 50. rokov.

</doc>
<doc id="133182" url="https://sk.wikipedia.org/wiki?curid=133182" title="Daniel Bodický">
Daniel Bodický

Daniel Bodický (* 24. júl 1864, Sebedín-Bečov – † 6. október 1932, Poděbrady, pochovaný: Lučenec) bol slovenský osvetový pracovník, pedagóg.
Jeho otec Pavol Bodický, jeho matka Anna rod. Rosinská 
Životopis.
V roku 18751880 študoval na evanjelickom gymnáziu v Banskej Bystrici, 18801882 na Učiteľskom ústave v Prešove (vylúčený za panslavizmus), 18821883 na Obchodnej škole v Prahe, neskôr 18871889 opäť na Učiteľskom ústave v Lučenci a v Prešove. Pôsobil ako učiteľ na viacerých miestach Slovenska, 18911896 v Báčskom Petrovci, 19191929 inšpektor v Lučenci. Autor slovenskej gramatiky pre ľudové školy, ktorá v 19061926 vyšla v 13 vydaniach. V miestach svojho pedagogického pôsobenia nacvičoval ochotnícke divadlo, rozširoval slovenskú tlač. Publikoval v periodikách Cirkevné listy, Dom a škola, Národná jednota, Národné noviny, Tranovský ev. kalendár a i. Predseda Spolku slovenských inšpektorov, evanjelického učiteľského spolku v Liptove, zakladajúci člen Muzeálnej slovenskej spoločnosti (MSS) a i. spolkov.

</doc>
<doc id="133183" url="https://sk.wikipedia.org/wiki?curid=133183" title="Michal Bodický">
Michal Bodický

Michal Bodický (pseudonym: "Bohutiensky, Kapitán, Milovník Boží, Modlitebník Boží"; * 25. september 1852, Špania Dolina – † 23. december 1935, Bratislava) bol slovenský evanjelický kňaz, spisovateľ, publicista, člen Slovenskej národnej rady, profesor teológie a prvý slovenský dekan na Evanjelickej teologickej fakulte, bývalom evanjelickom lýceu v Bratislave. Zúčastnil sa mnohých národných a cirkevných zápasov v Uhorsku. Usiloval sa o reformy a aktualizáciu cirkevného života, napríklad aj o poslovenčenie bohoslužieb.
Životopis.
Jeho otcom bol Samuel Bodický (1818 – 1904), matkou Mária, rod. Bodická. Jeho brat Samuel Bodický (1850 – 1919) bol tiež evanjelický kňaz a spisovateľ. Manželka Jarmila, rodená Abafiová (dobovo: Abaffyová), dcéra Leopolda Branislava Abafiho.
Študoval na základnej škole v Červeňanoch a v rokoch 1864 – 1866 a 1868 – 1872 na Prvom slovenskom gymnáziu v Revúcej, kde aj maturoval. Neskôr pokračoval v štúdiu teológie na evanjelickej teologickej fakulte vo Viedni a v Erlangene. V rokoch 1878 – 1895 pôsobil ako evanjelický kňaz v Pondelku a potom v Krajnom (v rokoch 1895 – 1920). Na krajnianskej fare aj v ťažkých vojnových časoch Michal Bodický pomáhal udržiavať bohatý národný život (ako kapláni tu počas vojny pôsobili napr. Vladimír Roy [1915] a po ňom Štefan Krčméry [1916]). Roku 1918 sa Michal Bodický stal členom Slovenskej národnej rady. Od roku 1920 bol vysokoškolským profesorom a prvým slovenským dekanom (1920 – 1926 a 1927 – 1929) na evanjelickej teologickej fakulte v Bratislave (dnešná Evanjelická bohoslovecká fakulta Univerzity Komenského). 
Počas štúdia na gymnáziu v Revúcej bol aktívnym členom divadelného krúžku. Redigoval tu aj študentský rukopisný časopis "Včela". Autor krátkych próz, prekladov z nemčiny. Vynikol biografickými článkami, nekrológmi o slovenských spisovateľoch a dejateľoch. Jeho pramenné bohaté rozpomienky "Štyridsať rokov v službe cirkvi" vyšli v Slovenských pohľadoch a po prepracovaní aj samostatne ("Rozpomienky a pamäti", Matica slovenská 1933). Pre cirkevné dejiny sú významné najmä jeho memoárové diela, ako i biografie národno-cirkevných dejateľov. Je autorom množstva teologických, literárnohistorických a kritických statí. Časopisecky i samostatne vydal kázne a úvahy.

</doc>
<doc id="133184" url="https://sk.wikipedia.org/wiki?curid=133184" title="Samuel Bodický">
Samuel Bodický

Samuel Bodický (* 9. október 1850, Špania Dolina - † 22. august 1919, Senné) bol slovenský evanjelický kňaz, spisovateľ. Pseudonym: Samo Samovič, Samoslav Javorov.
Jeho otec bol Samuel Bodický (1818-1904) bol obuvníkom a jeho matka bola Mária rod. Bodická. Jeho brat Michal Bodický (1852-1935) bol evanjelický kňaz, spisovateľ, profesor teológie, dekan na evanjelickej teologickej fakulte v Bratislave. Jeho syn, Dr. Ivan Bodický (1882-1955), bol známy modranský lekár a ľudomil.
Životopis.
Študoval na gymnáziu v Lučenci, v Banskej Bystrici a v Revúcej, od 1872 teológiu vo Viedni. Roku 1874-1888 evanjelický kňaz v Ozdíne a v Sennom. Je autorom literárnokritických portrétov ruských a ukrajinských spisovateľov (Puškin, Lermontov, Krylov, Gogoľ, Ševčenko). Vlastná prozaická tvorba vznikla 1879-1882. Vo svojich humoreskách nadväzuje na Zechentera, rozvíja najmä situačný humor. V prózach začal narušovať sentimentálne romantické klišé; približuje sa k realistickému zobrazovaniu charakterov i prostredia. V jeho prozaických príbehoch dominuje prostredie pánov a vzdelancov (Starý mládenec, Zaľúbenec, Nihilisti, Vo väzení), dedinčanov (Prvá ľúbosť, Žena dvoch mužov, Otcova kliatba, Z mŕtvych), dedinské a statkárske prostredie (Zlý duch, Nová kométa). V najrozsiahlejšej próze Nihilisti zachytil sociálny a morálny vzostup a pád kapitalistickej rodiny Koreňovcov. V poslednom období svojej činnosti intenzívne prekladal z angličtiny, maďarčiny, ruštiny. Orientoval sa najmä na Puškinovu veršovanú epiku. Prispieval do tlače (Národných Novín, Sokola, Orla a Slovenských Pohľadov), kalendárov a zborníkov. Člen Muzeálnej slovenskej spoločnosti (MSS).

</doc>
<doc id="133185" url="https://sk.wikipedia.org/wiki?curid=133185" title="Dezider Bodický">
Dezider Bodický

Dezider Bodický (* 20. november 1865 asi Šopron - † december 1917 Slovensko) bol prekladateľ, dôstojník.
Pseudonym: B. Teodorovič
Jeho otec Teodor Bodický 
Životopis.
Absolvoval gymnázium v Banskej Bystrici, od 1888 študoval va vojenskej akadémii v Budapešti. Roku 1891 por., 1895 npor. 1904 kpt. rak.-uh. armády. Básne a prózy publikoval v Slovenských pohľadoch, Národných novinách, jeho poviedky neprekročili začiatočnícku úroveň. Preklady z poľ., maď., franc., tal. a rum. literatúry uverejňoval v Slov. novinách. Vydal rus.-maď. slovník pre vojenské potreby. Roku 1883 redigoval v Budapešti Uh. noviny.

</doc>
<doc id="133186" url="https://sk.wikipedia.org/wiki?curid=133186" title="Veronika Bodnáriková">
Veronika Bodnáriková

Veronika Bodnáriková (* 1. marec 1958 Pohorelá) je speváčka ľudových piesní.
Jej matka Mária Vojtková 
Životopis.
V roku 1973-1976 chodila na Stredné odborné učilište obchodné v Banskej Bystrici a v roku 1985-1988 študovala PSS-prevádzku spoločného stravovania v Banskej Bystrici. Pracovala v hoteli Lux v Banskej Bystrici ako prevádzkárka, od roku 1996 pracuje na Konzervatóriu J.L. Bellu v Banskej Bystrici ako vrátnička. Od piatich rokov navštevovala folklórny súbor Mladosť v Pohorelej. Po príchode do Banskej Bystrice 22 rokov pôsobila vo folklórnom súbore Urpín. Spievala s ľudovou hudbou Ondreja Mrázika, ktorá spolupracovala s Rozhlasovým štúdiom v Banskej Bystrici, s Brnenským orchestrom ľudových nástrojov a s Orchestrom ľudových nástrojov Bratislava. Pod hlavičkou Slovkoncertu účinkovala v dychovej hudbe Banskobystrická dvanástka.
Spolupracovala s posádkovou hudbou a jej zložkou Bystrická kapela. V súčasnosti príležitostne spolupracuje s ľudovou hudbou Borievka a účinkuje v malej skupine pod názvom Salašníci.

</doc>
<doc id="133187" url="https://sk.wikipedia.org/wiki?curid=133187" title="Matej Bodó">
Matej Bodó

Matej Bodó (Bodo) (* 1690 Rimavská Baňa) bol právnik, náboženský spisovateľ, odborný spisovateľ.
Jeho otec Ondrej Bodó, jeho manželka Rebeka rod. Grossmanová.
Životopis.
Pochádzal z pôv. turčianskeho zemianskeho rodu. Študoval na evanjelický školách v Štítniku, Banskej Bystrici a v Bratislave. Právnik, odborný a náboženský spisovateľ. Advokát koháriovského muránskeho panstva, prísediaci gemerskej súdnej stolice, profesor práva na trnavskej univerzite. Autor právnických, vlastivedných a náboženských prác. Dielo Juris prudentia criminalis... (1751) sa považuje za priekopnícke dielo uh. súdneho lekárstva. Zbieral a vydával evanjelický náboženské piesne.

</doc>
<doc id="133188" url="https://sk.wikipedia.org/wiki?curid=133188" title="Samuel Bodorovský">
Samuel Bodorovský

Samuel Bodorovský (* 30. apríl 1825, Banská Bystrica† 1. jún 1891, tamže) bol slovenský národno-kultúrny pracovník, úradník.
Životopis.
Jeho otec bol Samuel Bodorovský, jeho matka Mária rod. Šimonovičová. Študoval v Banskej Bystrici a Banskej Štiavnici, právo v Kežmarku. Počas revolúcie 1848/49 a po nej úradník Zvolenskej stolice, potom slúžny v Predmieri, od 1861 štátny úradník, neskôr advokát, od 1872 hlavný mestský notár v Banskej Bystrici. Zakladajúci člen Matice slovenskej, rozširoval slovenskú spisbu, posielal správy do Lichardovho Obzoru, zaujímal sa o históriu rodného mesta.

</doc>
<doc id="133190" url="https://sk.wikipedia.org/wiki?curid=133190" title="Karol Böhm">
Karol Böhm

Karol Böhm (* 17. september 1846, Banská Bystrica – † 18. máj 1911, Kluž) bol slovenský filozof a psychológ.
Jeho otec Gottlieb Böhm, jeho matka Anna rod. Žufajová 
Životopis.
Študoval na gymnáziu v Banskej Bystrici a filozofiu a teológiu na univerzite v Göttingene, v Tübingene a Berlíne. Ako profesor pôsobil na rôznych miestach, 1896 profesor filozofie na univerzite v Kluži. Prednášal vybrané filozofické problémy, dejiny filozofie, psychológiu, logiku, estetiku o čom aj publikoval. Bol autor monografických prác, stredoškolských a vysokoškolských učebníc a štúdií. Bol pochovaný v Banskej Bystrici.

</doc>
<doc id="133192" url="https://sk.wikipedia.org/wiki?curid=133192" title="Eugen Bohuš">
Eugen Bohuš

Eugen Bohuš (* 3. máj 1892, Brezno - † 19. apríl 1977, Poprad) bol publicista, právnik.
Životopis.
Gymnaziálne štúdia absolvoval v Rimavskej Sobote, právo na univerzite v Kluži a v Budapešti, JUDr. Usporiadal archívy a spracoval históriu niektorých podnikov (Vagónka, Pivovar, Tatrasmalt).Vypracoval návrh na územné osamostatnenie Vysokých Tatier, administratívne pripravoval podmienky pre založenie TANAPu, pričinil sa o založenie Podtatranského múzea, ktoré do 1949 aj spravoval. Príspevky s historickou, muzejníckou, archivníckou a knihovednou tematikou publikoval v Novom Slove, Slovenskej národnej knižnici, Archívnom časopise, Podtatranských novinách a i.

</doc>
<doc id="133193" url="https://sk.wikipedia.org/wiki?curid=133193" title="Juraj Bohuš (evanjelický kňaz)">
Juraj Bohuš (evanjelický kňaz)

Juraj Bohuš (Senický) (* 1687 Banská Bystrica - † 22. máj 1722 Kežmarok) bol evanjelický kňaz, historik, pedagóg, geograf.
Jeho otec bol Juraj Bohuš-Senický.
Životopis.
Študoval na gymnáziu v Banskej Bystrici, na univerzite vo Wittenbergu. Konrektor v Banskej Štiavnici, rektor gymnázia a slov. kňaz v Kežmarku. Venoval sa prírodovednému a historickému výskumu Kežmarku a jeho tatranského okolia. Výborne ovládal latinčinu, ktorú uplatnil vo svojich príležitostných básňach, dobrý rečník. V rukopise zanechal Dejiny Kežmarku. Od 1717 člen vedeckej spoločnosti v Erfurte.

</doc>
<doc id="133194" url="https://sk.wikipedia.org/wiki?curid=133194" title="Ján Bohuš">
Ján Bohuš

Ján Bohuš (* 1691 Vlkanová - † 5. december 1759 Banská Bystrica) bol právnik.
Životopis.
Právnik, prísediaci stoličného súdu.

</doc>
<doc id="133195" url="https://sk.wikipedia.org/wiki?curid=133195" title="Samuel Bohuš">
Samuel Bohuš

Samuel Bohuš (* Banská Bystrica-Iliáš) bol slovenský právnik.
Jeho otec František Bohuš 
Životopis.
Študoval na domácich evanjelických školách, 1704-08 na univerzite vo Wittenbergu. Autor právnických diel (zostali v rukopise), práca o uhorskom práve nevyšla pre smrť autora, hoci ju mali odmeniť cenou kráľa Karola VI. Finančne pomohol vydať 4-dielny spis → Samuela Michalidesa Sumovní a gruntovní výklad Písma.

</doc>
<doc id="133196" url="https://sk.wikipedia.org/wiki?curid=133196" title="Ján Bojmír">
Ján Bojmír

Ján Bojmír (pôv. Bornemisza) (* 23. október 1887, Jazernica† 15. február 1970, Martin) bol slovenský publicista, pedagóg, organizátor turistiky.
Jeho otec Ján Bornemisza, jeho matka Mária rod. Kováčová.
Životopis.
Narodil sa v strážnom dome pri železničnej trati v Jazernici. Jeho otec bol železničiar, matka sa starala o domácnosť. Študoval na učiteľskom ústave v Kláštore pod Znievom. Roku 19261928 absolvoval vysokoškolský kurz. Učiteľ na ľudovej škole (19211924), na meštianskej škole (19261928), 19241926 školský inšpektor v Banskej Bystrici. Od študentských čias sa venoval turistike. Funkcionár turistických organizácií v miestach kde pôsobil. Zostavovateľ a spoluautor turistických sprievodcov, od 1923 značkár turistických chodníkov. Výrazná postava turistickej fotografie 30.60. rokov. Publikoval články o prírodných krásach o ochrane prírody a o metodike vyučovania.

</doc>
<doc id="133197" url="https://sk.wikipedia.org/wiki?curid=133197" title="Milan Bojo">
Milan Bojo

Milan Bojo (* 16. január 1950 Žiar nad Hronom) je lekár-pediater.
Životopis.
V roku 1968-1975 absolvoval Lekársku fak. UK v Bratislave. Pôsobil ako lekár v NsP v Žiari nad Hronom (1975-1979). Od roku 1979 pôsobí v Poliklinike Banská Bystrica ako pediater (Brusno, Banská Bystrica-Radvaň) a od roku 1990 ako riaditeľ 
dojčenského ústavu Detský domov v Banskej Bystrici. Je členom a predsedom Územného spolku SČK Banská Bystrica (od roku 1975) a zakladajúcim členom a výkonným predsedom Dôvery - slovenskej spoločnosti na ochranu zanedbávaných a zneužívaných detí 
(od roku 1996).

</doc>
<doc id="133198" url="https://sk.wikipedia.org/wiki?curid=133198" title="Jozef Bojsa">
Jozef Bojsa

Jozef Bojsa (* 17. marec 1892, Banská Bystrica-Radvaň – † 21. máj 1941, Bratislava) bol slovenský pedagóg.
Jeho otec bol Michal Bojsa, jeho matka Antónia rod. Žabková.
Životopis.
Vychodil ľudovú školu v Banskej Bystrici-Radvani, gymnázium v Salzburgu. Po 1919 študoval na Filozofickej fakulte Univerzity Komenského v Bratislave. Stredoškolský profesor na rozličných miestach Slovenska, po 1930 školský inšpektor v Bratislave, od 1939 knihovník Univerzitnej knižnice. Spoluautor učebnice zemepisu a štúdie zo surdopedagogiky, autor rukopisnej monografie "Horné Ponitrie", prekladateľ a upravovateľ učebníc, ako aj zbierky úloh z matematiky.

</doc>
<doc id="133199" url="https://sk.wikipedia.org/wiki?curid=133199" title="Michal Boman">
Michal Boman

Michal Boman (* Slovensko) bol kamenár.
Životopis.
Kamenársky majster doložený (1666) pri ohodnocovaní kamenárskych opráv na hrade Likava a v kaštieli sv. Žofie v Ružomberku. Kamenár v Banskej Bystrici (Steinmetzmeister von Noysoll).

</doc>
<doc id="133200" url="https://sk.wikipedia.org/wiki?curid=133200" title="Jana Borguľová">
Jana Borguľová

Jana Borguľová (* 19. jún 1951, Martin) je slovenská publicistka a múzejníčka.
Životopis.
Študovala na SVŠ v Banskej Bystrici (19661969), absolvovala štúdium na PF v Banskej Bystrici, odbor slovenský jazyk a anglický jazyk (19691973), 1981 PaedDr. Pracovne navštívila Spojené kráľovstvo, Francúzsko a Belgicko. Pôsobila na PF v Banskej Bystrici ako odborná asistentka (19731982), v Literárnom a hudobnom múzeu ako riaditeľka a samostatná odborná pracovníčka (od roku 1982). Vo volebnom období 19982002 vykonávala funkciu zástupkyne primátora Mestského úradu Banská Bystrica. Je členkou Slovenskej literárnovednej spoločnosti pri SAV v Bratislave (od roku 1975); Matice slovenskej v Martine (1990); tajomníčkou odbočky Spolku slovenských spisovateľov v Banskej Bystrici (od roku 1993) a členkou Správnej rady Komunitnej nadácie Zdravé mesto Banská Bystrica. Publikuje štúdie v odbore muzeológie a literatúry, je autorkou scenárov výstav, expozícií a zostavovateľka literárnych zborníkov.

</doc>
<doc id="133202" url="https://sk.wikipedia.org/wiki?curid=133202" title="Ján Boroškay">
Ján Boroškay

Ján Boroškay (* 24. august 1841, Brezno† 4. marec 1923, Zvolen) bol slovenský učiteľ, notár, 
ornitológ, preparátor, lesmajster, entomológ a zberateľ prírodnín.
Životopis.
Narodil sa v rodine Jána Boroškaya a jeho manželky Barbory rodenej Loykovej. Študoval na gymnáziu v Levoči a Rožňave. Vyštudoval Banícku a lesnícku akadémiu v Banskej Štiavnici. Pôsobil spočiatku ako učiteľ v obci Kozelník, v okrese Banská Štiavnica. Neskôr ako notár v Ostrej Lúke a vo Zvolene. Od roku 1877 bol mestským lesmajstrom vo Zvolene. Zaoberal sa prírodnými vedami, bol zberateľom prírodnín - minerálov, skamenelín, vtákov, ich vajíčok a hniezd, jeleních parohov a srnčích parôžkov. Vlastnil bohatý herbár a zbierku hmyzu, najmä chrobákov, o výskum ktorých mal ako lesník veľký záujem. Zhromaždil aj pozoruhodnú zbierku mincí. Venoval sa však najmä ornitológii. Od roku 1885 spolupracoval s Uhorským ornitologickým ústavom, ktorému pravidelne posielal svoje pozorovania, i s Uhorskou ornitologickou spoločnosťou a Národným múzeom v Budapešti. Svoje celoživotné ornitologické pozorovania zhrnul do práce "Vtáctvo Zvolenskej župy", ktorá zostala v rukopise, nezvestná. Bol popredným preparátorom vtákov na Slovensku. Jeho zbierka preparovaných vtákov, ktorú vystavoval v roku 1906 v Budapešti i jeho zbierka minerálov sa nachádza v Prírodovednom múzeu SNM v Bratislave.

</doc>
<doc id="133203" url="https://sk.wikipedia.org/wiki?curid=133203" title="Ivan Bortel">
Ivan Bortel

Ivan Bortel (* 15. september 1943, Horná Lehota – † 18. máj 1970, Llanganuco Peru) bol slovenský horolezec, strojný inžinier.
Jeho otec Ľudovít Bortel, jeho matka Viera rod. Kusá.
Životopis.
Do základnej školy chodil v Hornej Lehote, študoval na gymnáziu v Banskej Bystrici a do 1960 v Bratislave. Od roku 1960 študoval na Fakulte strojného inžinierstva na ČVUT v Prahe, titul Ing získal v roku 1965. Od detstva sa venoval športu, najmä horolezectvu. Prvé horolezecké skúsenosti získal najmä v pieskovcoých skalách Českého raja a vo Vysokých Tatrách. Bol členom reprezentačného družstva ČSSR. Od roku 1966 každoročne navštevoval oblasť Mont Blancu v Alpách, kde vyliezol stenové cesty na Aig. de Bionassay, Aig. du Triolet, Mt. Blanc cez Brenvu, Grandes Jorasses cez Rubáš i cez Walkerov pilier a Bonattiho cestu na Grand Capucin. Účastník čs. expedície v Peru, zahynul nešťastnou náhodou pri príprave prvovýstupu juž. stenou Nevado Huandoy. 31. mája 1970, počas zemetrasenia pod sev. vrcholom Huascaránu, zahynuli všetci ostatní (14) členovia expedície.

</doc>
<doc id="133204" url="https://sk.wikipedia.org/wiki?curid=133204" title="Juraj Boško">
Juraj Boško

Juraj Boško (* 27. apríl 1913 Záriečie - † 18. september 1996 Brezno) bol slovenský pedagóg, kantor.
Životopis.
Jeho otec bol Ondrej Boško a jeho matka Božena rod. Jancíková. Ľudovú školu vychodil v Záriečí, meštianku v Púchove. Juraj Boško absolvoval učiteľský ústav v Banskej Štiavnici v roku 1936. V rokoch 1936 – 1938 vyučoval vo Vyšnej Boci, nasledujúci rok pôsobil v Uhorskom pri Málinci. Po skúške spôsobilosti, ktorú urobil v Novej Bani, bol roku 1939 zvolený za učiteľa vo Veľkých Levároch. Po roku pôsobenia prichádza 20. septembra 1940 do Jasenovej, kde účinkoval osem rokov. 16. februára 1948 bol preložený na štátnu meštiansku školu v Brezne. Tu účinkoval v rokoch 1948 – 1953. Učiteľskú profesiu opustil pre rozpory medzi cirkvou a vtedajšími predstaviteľmi školstva. Zamestnal sa v Mostárni Brezno, kde sa z robotníka vypracoval na projektanta vo výpočtovom stredisku. Naďalej však pokračoval v kantorskej práci v cirkevnom zbore, vyučoval hru na klavír a akordeón. V roku 1987 v Brezne založil a dlhé roky viedol spevokol, na ktorého základoch v novembri 1995 vznikol evanjelický miešaný spevácky zbor Chrámový zbor apoštola Pavla v Brezne, ktorý pôsobí aj v súčasnosti. Napísal okolo 100 básní, niektoré zhudobnil.
Po príchode do Jasenovej v roku 1940 mladý učiteľ Juraj Boško sa zaoberal aj výskumom jaskýň v oblasti Chočských vrchov. Juraja Bošku možno považovať za prvého speleológa, ktorý sa systematickejšie zaoberal prieskumom Choča. Po príchode do Brezna sa stal členom Slovenskej speleologickej spoločnosti, zúčastnil sa výskumu jaskyne Bystrá a ďalších jaskýň v Nízkych Tatrách a Horehroní.
Juraj Boško je známy aj ako autor jaskyniarskych piesní. S piesňami "Hora, hora, ty si dobrá", "Klenotnica" a "Hľadať krásu..." sa umiestnil na prvom mieste v súťaži, ktorú vypísala Slovenská speleologická spoločnosť. Jeho ďalšou záľubou bolo maľovanie. Učil ho maľovať akad. maliar prof. Jaroslav Augusta, občas ho navštevoval aj akad. maliar Martin Benka. Namaľoval niekoľko desiatok obrazov, najmä krajinky, ktoré väčšinou rozdal rodine a priateľom. Juraj Boško bol zanieteným matičiarom. V rokoch 1985 – 1988 bol predsedom miestneho odboru v Brezne.

</doc>
<doc id="133205" url="https://sk.wikipedia.org/wiki?curid=133205" title="Samuel Bothár">
Samuel Bothár

Samuel Bothár (* 12. apríl 1845, Banská Bystrica † 30. september 1915, tamže) bol slovenský lekár, humanista, mineralóg, múzejník a doživotný nehonorovaný kustód Mestského múzea v Banskej Bystrici.
Životopis.
Narodil sa v rodine Samuela Bothára a jeho manželky Márie rodenej Klobussitzky. Mestský lekár v Banskej Bystrici (18821915). Žiakom evanjelického gymnázia v Banskej Bystrici poskytoval bezplatne zdravotnú spravodlivosť, škole venoval zbierku nerastov (doložené vo Výročnej správe gymnázia za školský rok 1895/1896).
Rodinný život.
V roku 1882 sa oženil s Vilmou Hulleyovou (1857 – 1902), spolu mali dvoch synov a tri dcéry, bývali v dome č. 35 na ulici Lajosa Kossutha (dnes Dolná ulica), dnes sídlo Stredoslovenského osvetového strediska. Predčasne prišiel o manželku aj syna Vojtecha, ktorý padol v prvej svetovej vojne. Dcéra Ilona pracovala v 50. rokoch v Krajskom múzeu v Banskej Bystrici ako administratívna pracovníčka.
V službách medeného mesta.
Študoval medicínu vo Viedni (1867) a v Budapešti (1867 – 1872). Lekársku prax začal ako zástupca primára v jednej z budapeštianskych nemocníc. V rokoch 1873 – 1882 bol obvodným lekárom vo Zvolene, potom nepretržite mestským lekárom v Banskej Bystrici. V Budapešti nadviazal priateľstvo so zakladateľom uhorskej geológie Jozefom Szabóom, od roku 1885 bol členom "Uhorskej geologickej spoločnosti", stal sa zakladajúcim členom Uhorskej numizmatickej spoločnosti.
Dňa 30. októbra 1909 sa stal jedným z troch doživotných, nehonorovaných kustódov Mestského (dnes Stredoslovenského) múzea, ktorému daroval a opísal 902 kusov predmetov z vlastnej mineralogickej (578 kusov), petrologickej (251 kusov hornín), geologickej (6 kusov), paleobotanickej (7 kusov) a paleozoologickej (61 kusov skamenelín) zbierky. Predstavovali základ prírodovedného fondu. Podieľal sa na budovaní aj zbierkového fondu histórie a etnografie. Daroval múzeu cechové predmety: cínovú nádobu kordovánikov z roku 1698, drevenú truhlicu banskobystrických kožušníkov z roku 1825, zvolávaciu tabuľku banskobystrických kožušníkov z druhej polovice 19. storočia, kachlicu s motívom sv. Jána Evanjelistu a puzdro na strelný prach z 18. storočia a predmety z etnografie: šesť fajansových tanierov, z toho jeden zo 17. a tri z 18. storočia, osem fajansových džbánov, z toho tri z 19. storočia a habánsky džbán z roku 1756).
Počas života sa mu podarilo nazhromaždiť do 3 500 kusov minerálov, hornín a skamenelín, ktoré pochádzajú zo Severnej Ameriky, Afriky a Európy (Rumunsko, Rakúsko, Veľká Británia či banské lokality Špania Dolina, Ľubietová a Železník), vzorky striebra, železa a medi z okolia Banskej Bystrice.
Na večnú pamiatku.
Samuel Bothár zomrel 30. septembra 1915 v Banskej Bystrici, pochovaný je na miestnom evanjelickom cintoríne. Na spomienkovej slávnosti 9. januára 1918 mu vyslovili In memoriam uznanie a vďaku za ušľachtilú činnosť. Jeho portrét je umiestnený na 1. poschodí v Matejovom dome.
Zakladajúci člen Mestského múzea v Banskej Bystrici (1889), prvý a doživotný nehonorovaný kustód prírodných zbierok múzea (od roku 1909). Darca a realizátor expozičnej prezentácie zbierky minerálov, hornín a paleontologických vzoriek (1909). Člen Uhorskej geologickej spoločnosti.

</doc>
<doc id="133206" url="https://sk.wikipedia.org/wiki?curid=133206" title="Daniel Bothár">
Daniel Bothár

Daniel Bothár (* 2. apríl 1856, Banská Bystrica – † 8. február 1929, Šopron) bol pedagóg, publicista. Pseudonym: Dobroslav.
Jeho otec Michal Bothár, jeho matka Zuzana rod. Vanková, jeho brat Michal Bothár (1844-1921).
Životopis.
Študoval na gymnáziu v Banskej Bystrici, na univerzite v Budapešti, kde získal prof. diplom z gréckeho a latinského jazyka, a vo Viedni. Pôsobil ako profesor na rôznych gymnáziách. Venoval sa antickej kultúre, pedagogickým problémom a česko-slovenským literárnym vzťahom. Účinkoval aj ako knihovník lyceálnej knižnice a kustód archívu zadunajského evanjelického cirkevného dištriktu. Na šopronskom gymnáziu sa zaslúžil o založenie prírodopisných zbierok.

</doc>
<doc id="133207" url="https://sk.wikipedia.org/wiki?curid=133207" title="Ľudovít Bothár">
Ľudovít Bothár

Ľudovít Bothár (* 29. marec 1856, Banská Bystrica† 19. január 1938, Pliešovce) bol slovenský veršovník, kultúrny pracovník, pedagóg. Pseudonym: Predsitniansky, Podsitniansky.
Životopis.
Narodil sa v rodine obuvníka Gustáva Bothára a jeho manželky Emílie rodenej Hlaváčovej. Študoval na gymnáziu v Banskej Bystrici a učiteľskom ústave v Lučenci. Učiteľ v Bére (Maďarsko), 19011914 v Kynceľovej. Pracoval s mládežou v ochotníckom divadelníctve a pre potreby ochotníkov prekladal jednoduché hry. Produktívny autor poézie (vyše 250 básničiek) a prózy (okolo 50 poviedok), ktoré písal peknou slovenčinou. Prekladal básne a prózy prevažne z maďarčiny.

</doc>
<doc id="133208" url="https://sk.wikipedia.org/wiki?curid=133208" title="Michal Bothár">
Michal Bothár

Michal Bothár (* 13. december 1844, Banská Bystrica† 13. január 1921, Banská Bystrica) bol slovenský veršovník, kultúrny pracovník, remeselník. Pseudonym: Spevomil.
Jeho otec bol Michal Bothár, jeho matka Zuzana rod. Vanková, jeho brat Daniel Bothár.
Životopis.
Ľudovú školu vychodil v Banskej Bystrici, kde sa vyučil za obuvníka a kde aj pôsobil. Propagátor slovenskej tlače, rozširovateľ slovenskej knihy v Banskej Bystrici, organizátor remeselníckych a cirkevných spolkov a spevokolov. Autor náboženskej reči, krátkych literárnych útvarov v "Cirkevných listoch", "Národných novinách", v "Slovenských pohľadoch" a i., skladal texty cirkevných piesní.

</doc>
<doc id="133210" url="https://sk.wikipedia.org/wiki?curid=133210" title="Belo Bottló">
Belo Bottló

Belo Bottló (* 18. január 1905 Banská Bystrica - † 18. január 1964 Budapešť) bol historik, archivár.
Jeho otec Jozef Bottló, jeho matka Cecília rod. Otrubiová 
Životopis.
Študoval na gymnáziu v Banskej Bystrici a v Bratislave, teológiu v Zirci a históriu a archívnictvo na univerzite v Budapešti, 1932 PhDr. 1930-33 lektor maďarčiny na VŠ obchodnej vo Varšave a knihovník tamojšieho Maď. inštitútu, od 1933 pracovník Maď. krajinského archívu v Budapešti. Viedol a usporiadal tzv. regnikolárny archív a vydal aj jeho sprievodcu, pomáhal slov. bádateľom. Vo vedeckej práci sa zaoberal poľ.-uh. vzťahmi v stredoveku, a najmä pomocnými vedami hist. Prispieval do odborných časopisov, 1944-1950 redigoval orgán Maď. heraldickej a genealogickej spoločnosti.

</doc>
<doc id="133212" url="https://sk.wikipedia.org/wiki?curid=133212" title="Ľudovít Bradáč">
Ľudovít Bradáč

Ľudovít Bradáč (* 10. máj 1953 Komárno) je slovenský sudca, bývalý predseda súdu.
Životopis.
Jeho otec bol Ludvík Bradáč a jeho matka Anna rod. Valachová. V rokoch 19681971 študoval na "Strednej všeobecnovzdelávacej škole" v Trenčíne, 19721977 na Právnickej fakulte Univerzity Komenského v Bratislave. V rokoch 19771979 pôsobil na Okresnom súde v Považskej Bystrici, od 1980 sudca na občiansko-právnom úseku, predseda senátu odvolacieho súdu, predseda krajského súdu v Banskej Bystrici. Podieľal sa na založení stavovskej organizácie sudcov: Združenia sudcov Slovenska. V tejto organizácii je čestným predsedom. Je autorom odborných a všeobecných filozofických článkov v odborných časopisoch, v tlači aj elektronických médiách, prednášal na školách a rôznych odborných seminároch a konferenciách, autor projektov a štúdií na súdne systémy.
V apríli 2021 ho vláda Eduarda Hegera menovala do funkcie člena Súdnej Rady SR. V novembri 2023 ho štvrtá Ficova vláda z funkcie odvolala.
Ocenenia.
V roku 2004 mu prezident Ivan Gašparovič prepožičal štátne vyznamenanie Rad Ľudovíta Štúra III. triedy.

</doc>
<doc id="133213" url="https://sk.wikipedia.org/wiki?curid=133213" title="Martin Miloš Braxatoris">
Martin Miloš Braxatoris

Martin Metod Braxatoris (* 2. máj 1863 Banská Bystrica-Radvaň - † 26. august 1934 Senica) bol slovenský evanjelický kňaz, básnik, redaktor, prekladateľ. Pseudonym: Gnom, Martin Sládkovič, Ondrejovič, Strýčko Martin. Je písaný ako Martin Miloš Braxatoris, no jeho pravé stredné meno je Metod.
Jeho otec bol známy slovenský básnik Andrej Braxatoris-Sládkovič (autor: Marína a Detvan a ďalších diel) a syn známy slovenský libretista, textár a spoluzakladateľ slovenskej operety Pavol Braxatoris (autor operiet napr. Modrá ruža, Pod cudzou vlajkou...).
Životopis.
Syn Andreja Sládkoviča a Antónie rod. Sekovičovej. Študoval na gymnáziu v Banskej Bystrici, na evanjelickom lýceu a od 1882 teológiu v Bratislave, Rostocku a na univerzite v Lipsku. V roku 1887 bol vysvätený za kňaza. Ako kňaz pôsobil v Nadlaku, Liptovskom Mikuláši, Brezovej. Ako básnik tvoril pod vplyvom Hviezdoslavovej poézie, výrazne sa prezentoval ako autor detskej literatúry a redaktor mesačníka Noviny malých. Venoval sa aj prekladateľskej činnosti. Prekladal z ruskej, nemeckej a maďarskej literatúry.
Tvorba.
V oblasti literatúry pre deti a mládež bola významná jeho redaktorská činnosť v mesačníku Noviny malých. Tvorba bola ovplyvnená dobovými názormi na prioritu výchovného aspektu v literatúre pre deti. Spolu s Jánom Detrichom preložil Dobrodružstva Toma Sawyera M. Twaina.

</doc>
<doc id="133214" url="https://sk.wikipedia.org/wiki?curid=133214" title="Ondrej Braxatoris">
Ondrej Braxatoris

Ondrej Braxatoris (* 1. december 1782 Hronsek – † 14. november 1845 Krupina) bol publicista, pedagóg.
Jeho syn Andrej Braxatoris-Sládkovič.
Životopis.
Narodil sa v rodine Jána Braxatorisa a jeho manželky Márie. Bol otcom básnika Andreja Sládkoviča. Základné vzdelanie získal u strýka Ondreja Braxatorisa, kazateľa v Hornej Mičinej. Študoval v Banskej Bystrici, v Banskej Štiavnici a v Miškolci. Od roku 1804 učiteľ a správca v Krupine, kde pôsobil až do smrti. Bol členom Učenej spoločnosti banského okolia, ktorej odovzdal viac svojich rukopisov. Autor historického diela Letopisové krupinští (1810), prvého tlačeného diela o meste Krupina.
Je otcom slovenských štúrovských básnikov Andreja Braxatorisa-Sládkoviča, Karola Braxatorisa, rytca a autora niekoľkých pohľadov na Sitno, Čabraď, Krupinu – Daniela Braxatorisa.

</doc>
<doc id="133215" url="https://sk.wikipedia.org/wiki?curid=133215" title="Anton Brček">
Anton Brček

Anton Brček (* 20. júl 1895, Ružomberok, Rakúsko-Uhorsko, dnes Slovensko - † 2. jún 1969, Bratislava, ČSSR, dnes Slovensko) bol slovenský prekladateľ umeleckej literatúry a notár.
Život.
Narodil sa v rodine Jozefa Brčeka a jeho manželky Zuzany rod. Jurčekovej. Študoval na piaristickom gymnáziu v Ružomberku a absolvoval notársky kurz v Banskej Bystrici. V rokoch 19181920 slúžil v hodnosti podporučíka v Československej brannej moci. Potom pôsobil ako notársky adjunkt v Krušovciach a následne ako notár v Nitre, Obide a v Krušovciach.
Prekladateľská tvorba.
Z francúzštiny do slovenčiny preložil niektoré veselohry Molièra, pričom dve z nich ("Juraj Dandin", "Nútená svadba") uviedlo v septembri 1924 Slovenské národné divadlo v Bratislave v réžii Janka Borodáča.

</doc>
<doc id="133216" url="https://sk.wikipedia.org/wiki?curid=133216" title="Samuel Brečka">
Samuel Brečka

Samuel Brečka (* 6. december 1943 Brezno) je slovenský publicista, komunikológ a mediálny odborník. Bol dekanom Fakulty masmédíí na Paneurópskej vysokej škole v Bratislave.
Vzdelanie.
V roku 1962 ukončil Strednú všeobecnovzdelávaciu školu v Brezne. V pohnutom roku 1968 promoval na Katedre novinárstva Filozofickej fakulty, Univerzita Komenského v Bratislave. V roku 1976 mu bol udelený titul PhDr. (doktor filozofie) za rigoróznu prácu Účinnosť propagandistického pôsobenia masových komunikačných prostriedkov (vydané v Bratislave, Obzor 1973, 171 s.). Brečkov výskum o propagande bol pritom prijatý s ohlasmi aj v zahraničí - napríklad v publikácii "Mass Communication Research: Major Issues and Future Directions od Waltera Phillipsa Davisona a Fredericka T.C. Yu (editorov, Praeger, 1974). V roku 2002 mu bol udelený titul PhD. po obhájení dizertačnej práce: Médiá na Slovensku po roku 1989´(FF UK, 2002). Od roku 2003 je docent, habilitoval s prácou Médiá v Slovenskej republike (Univerzita sv. Cyrila a Metoda, 2002, Trnava)
Kariéra.
Po absolvovaní katedry novinárstva na Univerzite Komenského pracoval 25 rokov v Novinárskom študijnom ústave. Publikoval viac než stovku štúdií a odborných článkov. Od roku 1993 do roku 1994 bol riaditeľom kancelárie Rady SR pre rozhlasové a televízne vysielanie. Potom bol štyri roky mediálnym konzultantom. od roku 1997 do roku 2000 pôsobil ako riaditeľ Novinárskeho študijného ústavu v Národnom centre mediálnej komunikácie. Akademicky pôsobil na Fakulta mesmediálnej komunikácie, Univerzity Cyrila a Metoda v Trnave a Katedre žurnalistiky Filozofickej fakulty, Univerzity Komenského. Od roku 1995 bol tiež tajomníkom Združenia vydavateľov periodickej tlače Slovenska.
V rokoch 1993 až 1996 pôsobil v Bler Study Group – IAMCR (International Association of Mass Communication Research. Je členom redakčnej rady vedeckého časopisu Otázky žurnalistiky a viacerých vysokoškolských vedeckých rád, je členom porôt odborných a profesionálnych novinárskych a mediálnych súťaží.
Veda a výskum.
Od roku 1991 sa zúčastnil na početných medzinárodných vedeckých podujatiach, seminároch a konferenciách v krajinách ako Rakúsko, Nemecko, Fínsko, Británia, Írsko, Taliansko či Francúzsko. V rokoch 1990-2000 bol zodpovedným riešiteľom alebo sa podieľal na riešení mnohých výskumných úloh o vzťah masových médií k politickému systému, politika, verejnosť a médiá, zmeny infraštruktúry médií na regionálnej a lokálnej úrovni v podmienkach nového územnosprávneho usporiadania Slovenska, vývoj mediálneho systému SR v dôsledku spoločenských, politických, ekonomických a technologických zmien na národnej a globálnej úrovni či o vplyve nových informačných technológií na vydávanie tlače a prácu novinárov v printových médiách.
Pôsobenie na Bratislavskej vysokej škole práva.
Samuel Brečka je spolu s Elenou Hradiskou a Andrejom Tušerom jedným z odborných spoluzakladateľov Fakulty masmédií, Bratislavská vysoká škola práva. Od roku 2007 je jej prvým dekanom.
Ústav pamäti národa.
Meno Samuel Brečka sa nachádza v registroch ŠtB Ústavu pamäti národa. Samuel Brečka je uvádzaný v kategóriách "preverovaná osoba", "kandidát tajnej spolupráce" a "agent". Posledná zmieňovaná kategória sa týka vedomých spolupracovníkov. Dátum narodenia (6. 12. 1943) sa zhoduje.

</doc>
<doc id="133217" url="https://sk.wikipedia.org/wiki?curid=133217" title="Ján Breuer">
Ján Breuer

Ján Breuer (* 28. september 1886, Brzotín† 21. marec 1950, Banská Bystrica) bol osvetový pracovník, pedagóg.
Jeho otec bol Ján Breuer, jeho matka bola Zuzana rod. Gömöriová.
Životopis.
Študoval v Dobšinej a na učiteľskom ústave v Spišskej Novej Vsi, kde 1904 maturoval. Roku 19041906 učiteľ v Brusníku, 19061909 v Hrlici, 19091937 v Hrachove. Od 1937 žil na odpočinku v Banskej Bystrici. Propagátor nových foriem hospodárenia ovocinárstva a včelárstva. V Hrachove založil a viedol ľudovú hospodársku školu. Od 1931 ústredný tajomník Slovenskej evanjelickej jednoty.

</doc>
<doc id="133218" url="https://sk.wikipedia.org/wiki?curid=133218" title="Ján Brewer">
Ján Brewer

Ján Brewer (Breuer) (* 1675, Levoča† 6. december 1744 Levoča) bol kníhtlačiar, lekár. Jeho otec bol kníhtlačiar Samuel Brewer (16451699) a matkou bola Žofia Sonntagová.
Životopis.
Študoval na lýceu v Levoči, od roku 1695 v Jene (neukončil). Kníhtlačiar a kníhviazač v Banskej Bystrici, (1689) kúpil od mesta tzv. Strelingerov dom v susedstve strážnej veže (smerom k Hornej ulici). V Banskej Bystrici žil pravdepodobne do 1715. Potom v Levoči popri medicíne prevzal rodinnú tlačiareň a doplnil ju modernými typmi. Vydal Belovu "Gramatica Latina" (1711). Od roku 1730 tlačil hlavne maďarské, nemecké a slovenské kalendáre. Vydal vyše 100 tlačí, z toho 30 v slovenčine. Autor nemeckej básne na smrť Augustína Lazara (Levoča roku 1693).

</doc>
<doc id="133219" url="https://sk.wikipedia.org/wiki?curid=133219" title="Štefan Atila Brezány">
Štefan Atila Brezány

Štefan Atila Brezány - staršie Brezányi (* 11. január 1909, Kláštor pod Znievom - † 10. máj 1992, Žilina) bol slovenský básnik. Pseudonym: Brezány Andrej. A.B.Novosad. Novosad-Postup.
Životopis.
Narodil sa v Kláštore pod Znievom, bol krstený ako Attila Ignác, neskôr od 30-tych rokov 20. storočia začal používať i rodové meno Štefan. Avšak po II. svetovej vojne už užíval výhradne meno Štefan Atila. Pochádzal zo starej, v tej dobe už schudobnelej, žilinskej šľachtickej rodiny zemanov - armalistov, ktorá pôsobila v Trenčianskej stolici, najmä však v meste Žilina a jeho okolí. Jeho otcom bol Štefan II. Brezány (1874-1928), rodák z Čadce, vedúci Uhorskej Kráľovskej Pošty v meste Salgótarján (Šalgov-Tarjany), neskôr zamestnanec Československej Pošty v Rimavskej Sobote, ktorý mal silné slovenské národné cítenie. Jeho matkou bola Antónia, rod. Mališková (1882-1909), dcéra kupca a olejkára Jozefa Mališku a Márie Haľamovej z Kláštora pod Znievom. Antónia zomrela krátko po pôrode na tuberkulózu. Skorá smrť matky a sporadický kontakt s otcom mali na život mladého Štefana Atilu spočiatku najväčší vplyv.
Mladosť.
Vyrastal a svoju mladosť prežil u starých rodičov (Štefana I. Brezányho a Júlie rod. Novosadovej) v Žiline. Po skončení Ľudovej školy v Žiline študoval na Štátnej reálke Jána Palárika v Žiline, kde aj zmaturoval. Už od stredoškolských čias sa začal aktívne venovať poézii. V roku 1926 spolužiaci Štefan Atila Brezány a Ján Kostra spolu so žilinskými vysokoškolákmi založili Literárnu družinu POSTUP. Okrem iného bol tiež veľmi blízkym priateľom Rudolfa Dilonga. Rudolf Dilong sa o mnoho rokov neskôr v osobnom venovaní vyznal, že Štefan Atila zostal z „postupistov“ jeho jediným priateľom. V rokoch 1929-1930 bol poslucháčom Prírodovedeckej fakulty Karlovej univerzity v Prahe, no štúdium v Čechách musel z finančných dôvodov prerušiť. Neskôr začal externe študovať na Právnickej fakulte Univerzity Komenského v Bratislave.
Prvé tvorivé obdobie.
Po skončení štúdii pôsobil ako redaktor denníka Slovenská krajina v Žiline a tiež pracoval ako zmluvný účtovník na Krajskom úrade v Bratislave 1930-1931. Počas jeho pôsobenia v Bratislave sa podieľal na založení literárneho združenia SMER spolu so začínajúcimi spisovateľmi ako Margita Figuli, František Hečko, Ján Letko a iní. Bol tiež spoluredaktorom Almanachu 3.literárnej generácie (1930), kde bolo zastúpených 30 mladých autorov z celého Slovenska. V rokoch 1931-1934 pôsobil Štefan Atila ako účtovník na Okresnom úrade v Prievidzi. Medzitým v Bratislave začiatkom roka 1932 uzavrel manželstvo so Žilinčankou Angelou Natáliou Hoos-Štrbovou a koncom roka sa im narodil prvý syn Ivan Štefan. Neskôr sa manželia presťahovali do Brezna, kde Štefan Atila pôsobil ako úradník v rokoch 1934-1939, pričom v roku 1935 sa im narodil druhý syn Dušan Jozef. Po Brezne pôsobil tiež v Banskej Bystrici (1939-1943) a do roku 1948 v Žiline, pričom v rokoch 1949-1954 bol vedúcim plánovacieho rozpočtového oddelenia na Krajskom Národnom Výbore v Žiline. V roku 1954 presunul svoje pôsobenie na milované Kysuce. Najskôr v Kysuckom Novom Meste pracoval ako vedúci finančného odboru Okresného Národného Výboru a súčasne bol poslancom obce Ochodnica. V tomto čase bol už chorý a začínal byť aj unavený.
Druhé tvorivé obdobie.
V rokoch 1960-1969 pracoval na Okresnom národnom výbore v Čadci, pričom počas tohto pôsobenia sa venoval výchove mladej generácie autorov a zapojil sa do osvetovej práce. Stal sa tiež spoluredaktorom literárnych zborníkov "Svitanie slova", bol spoluzakladateľom ochotníckej divadelnej súťaže "Palárikova Raková", literárnych súťaží "Jašíkova Turzovka" a "Jilemnického dni".
Kysucký kraj naňho pôsobil veľmi inšpiratívne najmä svojimi prírodnými krásami a po takmer 30-tich rokoch odmlky, zapríčinenej socialistickým režimom, začal publikovať verše. Dôkazom toho ako si zamiloval Kysuce je aj fakt, že im venoval veľkú časť básní a publicistickej činnosti. Tu vznikla aj bibliofília s názvom "Moje Kysuce" a Stanice slova (1969) a tiež prvý slovník kysuckých osobností "Dejatelia Kysúc v kultúre, umení a vede" (1971), ktorý bol kladne prijatý 26 recenziami v slovenských periodikách a ktorý je významným historiografickým prameňom i v súčasnosti. Rukopis prešiel tvrdou cenzúrou a viaceré osobnosti z neho boli vyškrtnuté, lebo kádrovo nevyhovovali vtedajšiemu socialistickému režimu. Našťastie sa rukopis zachoval a ako časť autorovej pozostalosti ho Angela Natália, manželka Štefana Atilu, venovala aj s viacerými rukopismi a osobnými materiálmi, fotografiami a korešpondenciou Kysuckej knižnici v Čadci.
Po odchode z Kysúc (1969) sa vrátil do Žiliny, kde ešte bol literárne činný a vyšli mu ďalšie básnické zbierky. Skladba "Maják" (1972), výber z poézie "Otvorené hate" (1973) a "Čistá obloha" (1974). Rodná obec Kláštor pod Znievom v roku 1974 poctila básnika čestným občianstvom a vydala básnickú zbierku "Rodisko". V roku 1975 vyšla publikácia "Žilina dejiny a prítomnosť", kde prispel štúdiou "Literárny odkaz Žiliny" a staťou o periodickej tlači "Periodická tlač v Žiline od konca 19. storočia dodnes". V roku 1978 zostavil kapitolu "Bytčianski dejatelia v kultúre a umení", ktorá vyšla v zborníku "Bytča 1378-1978".
Na sklonku života.
K jeho 75. narodeninám vydavateľstvo Slovenský spisovateľ vydalo výber z jeho básnickej tvorby z rokov 1932-1979 s názvom Biele cesty. Začiatkom roku 1989 bibliofilsky vydal preklady výberu svojich básní, preložených do češtiny, pod názvom Volání domova. Ako posledná vyšla vo vydavateľstve Slovenský spisovateľ básnická zbierka Jesenné slnko, kde sa Štefan Atila, ako autor, už prezentuje ako moderný básnik i keď nestráca kontakt so svojou predchádzajúcou tvorbou.
Zomrel po ťažkej chorobe 10. mája 1992 v Žiline, kde je aj pochovaný na Starom cintoríne.
Dielo.
Bol zakladateľom literárnej družiny Postup, v ktorej spočiatku tvoril súčasť najvýznamnejšieho jadra a bol tiež spoluredaktor rovnomenného časopisu Postup. Tiež bol spoluzakladateľom literárneho združenia Smer. V periodikách publikoval básne sociálneho ladenia a prírodnej lyriky. Výber z jeho tvorby sa stal dokonca súčasťou učebníc modernej Slovenskej literatúry. Napriek tomu sa na 30 rokov odmlčal, pre ťažkosti so socialistickým režimom.
V druhom tvorivom období po 30 rokoch sa prihlásil zbierkami a bibliofíliami intímnej lyriky s autobiografickými prvkami, v ktorých sa vyznáva z blízkeho vzťahu ku kysuckému kraju a jeho ľudu.

</doc>
<doc id="133220" url="https://sk.wikipedia.org/wiki?curid=133220" title="Ján Brežný">
Ján Brežný

Ján Brežný (* 27. marec 1871, Kysucké Nové Mesto, Uhorsko, Rakúsko-Uhorsko† 25. december 1939, Bratislava, Slovensko) bol slovenský verejný činiteľ, právnik.
Jeho otec Jozef Brežný, jeho matka Anna rod. Galvánková.
Životopis.
Študoval na gymnáziu v Žiline, Banskej Bystrici, Soprone, orientálne jazyky a teológiu na univerzite vo Viedni, právo v Budapešti, JUDr. Advokátsky koncipient, 1899 advokát, neskôr verejný notár v Žiline, 19211922 šarišský župan. Počas štúdií a krátkeho pôsobenia v Budapešti sa zúčastnil na práci Slov. kruhu, 1918 člen miestnej SNR v Žiline, 19191920 poslanec NZ, funkcionár Republikánskej strany poľnohospodárskeho a maloroľníckeho ľudu, člen správnych rád a akcionár úč. spol. Článkami prispieval do novín a časopisov.

</doc>
<doc id="133221" url="https://sk.wikipedia.org/wiki?curid=133221" title="Grigorij Pereľman">
Grigorij Pereľman



</doc>
<doc id="133222" url="https://sk.wikipedia.org/wiki?curid=133222" title="Peter Briška">
Peter Briška

Peter Briška (* 27. júl 1895, Stará Lehota – † 28. august 1939, Veľké Chlievany) bol slovenský rímskokatolícky kňaz, publicista a politik.
Pseudonym: Fulgur; P. Trenčan; profesor Slovák;
Jeho otec Marek Briška, jeho matka Alžbeta rod. Jamborová 
Životopis.
Pochádzal z početnej rodiny ako najstarší syn (jeho mladší brat bol národohospodár a vysokoškolský profesor Rudolf Briška). Teológiu študoval v Banskej Bystrici. Za kňaza bol vysvätený v roku 1918. Ako profesor náboženstva pôsobil na gymnáziu v Prievidzi, Od roku 1924 bol farárom v Lazanoch. V roku 1937 odišiel do nitrianskej diecézy a bol farárom vo Veľkých Chlievanoch pri Bánovciach nad Bebravou. Reprezentant čechoslovakistickej a a klerikálnej politiky Čs. strany lidovej, generálny tajomník jej slovenskej organizácie, 19251938 šéfredaktor je denníka Ľudová politika, 19261938 jej týždenníka Ľud. chýrnik, funkcionár Orla. Autor ideovo-politických príručiek, divadelnej hry, prekladal najmä náboženské práce. Roku 19201922 redaktor časopisu Náš kraj.

</doc>
<doc id="133223" url="https://sk.wikipedia.org/wiki?curid=133223" title="Karolína Brocková">
Karolína Brocková

Karolína Brocková (* 8. jún 1903, Revúca - † 23. september 1982, Banská Bystrica) bola slovenská pedagogička.
Jej otec Karol Brocko, jej matka Emília rod. Čechová 
Životopis.
Študovala na učiteľskom ústave v Lučenci a na UK v Bratislave. Od roku 1931 pôsobila v Banskej Bystrici, na Učiteľskom ústave, na Krajskom pedagogickom ústave, 1954-1973 vyučovala externe na Pedagogickej fakulte. Propagovala spojenie školy so životom a zaslúžila sa o uplatňovanie zásad jednotnej školy. Autorka metodických príručiek a učebnice slovenského jazyka pre základné školy. Pedagogické a literárne články uverejňovala v časopisoch Naša škola, Komenský, Živena a i. Účastníčka protifašistického odboja a SNP.

</doc>
<doc id="133224" url="https://sk.wikipedia.org/wiki?curid=133224" title="Miroslav Brooš">
Miroslav Brooš

Miroslav Brooš (* 30. november 1952, Poprad) je slovenský maliar a vysokoškolský pedagóg.
Životopis.
Študoval na SPŠ grafickej v Prahe (1968-1972), absolvoval štúdium na Akadémii výtvarných umení v Sofii (Bulharsko)(1975- 1980). Vystavoval na medzinárodných sympóziách, na autorských výstavách doma i v zahraničí. Jeho diela sú v zbierkach Ministerstva kultúry SR, Stredoslovenskej galérii v Banskej Bystrici, v Galérii P.M. Bohúňa v Liptovskom Mikuláši a i. a v súkromných zbierkach doma i v zahraničí.

</doc>
<doc id="133226" url="https://sk.wikipedia.org/wiki?curid=133226" title="Daniel Brossman">
Daniel Brossman

Daniel Brossman (* Slovensko) bol pedagóg.
Životopis.
Pôsobil ako učiteľ na evanjelickej dievčenskej škole v Banskej Bystrici (1824-1836).

</doc>
<doc id="133227" url="https://sk.wikipedia.org/wiki?curid=133227" title="Miroslav Brozman">
Miroslav Brozman

Miroslav Brozman (* 16. október 1920 Brezno – † 22. apríl 1993 Bratislava) bol lekár-patológ, vysokoškolský pedagóg.
Jeho otec Samuel Brozman, jeho matka Irena rod. Brečková.
Životopis.
Navštevoval ľudovú školu v Brezne (1927-1932), študoval na gymnáziu v Banskej Bystrici (1932-1937), na Lekárskej fak. UK v Bratislave (1940-1947), roku 1947 MUDr., 1959 doc., 1963 DrCSc., 1966 univ. prof. Absolvoval študijné cesty a pobyty v Taliansku, v býv. NDR a NSR. Sprvu odborný asistent, doc., od 1966 prof. a vedúci Katedry patologickej anatómie Lekárskej fak. UK, súčasne prednosta Ústavu patologickej anatómie, od 1988 vedúci Laboratória pre výskum histochémie a ultraštruktúrnej patológie Výskumného ústavu lekárskej bioniky v Bratislave. Zakladateľ a popredný predstaviteľ imunopatológie na Slov., kt. ovplyvnil vývoj čs. patológie a dosiahol uznanie aj v zahraničí. Zameriaval sa najmä na problematiku embólie plodovou vodou, hemokoagulácie a na otázky imunológie. Lokalizoval pomocou imunochem. metód hormóny v ľudskej adenohypofýze, zaoberal sa patológiou hepatocytu, sleziny, novými imunopatologickými metódami a i. V Ústave patolog. anatómie sa zameriaval na imunologické bazálne membrány, analýzy chorobných proc. pľúc, gastrointestinálneho traktu, obličiek, placenty a i. Popri vedeckej práci sa venoval aj pedagogickej činnosti. Autor a spoluautor publikácií, 
vysokošk. učebníc a skrípt, početných štúdií, kt. uverejňoval v domácich i zahraničných čsp. a zborníkoch. Roku 1944 účastník SNP. Člen a funkcionár viacerých spolkov a spoločností..

</doc>
<doc id="133228" url="https://sk.wikipedia.org/wiki?curid=133228" title="Ján Bruck">
Ján Bruck

Ján Bruck (* 1775, Horné Jaseno† 7. máj 1819, Žaškov) bol slovenský pedagóg, veršovník.
Jeho otec bol Ján Bruck, jeho matka Anna, rod. Koričanská, manželka Zuzana rod. Čaplovičová, jeho syn Leopold Bruck.
Životopis.
Študoval v Martine a v Banskej Bystrici. Rektor evanjelickej školy v Žaškove. V rokoch 17941800 zapisoval príležitostné básne, veršované mravoučné výstupy a dialógy, žartovné, satirické a iné verše. V zapisovaní básní pokračoval jeho syn Leopold (18191829).

</doc>
<doc id="133229" url="https://sk.wikipedia.org/wiki?curid=133229" title="Ján Brumovský">
Ján Brumovský

Ján Brumovský (* Slovensko) bol pedagóg, rímskokatolícky kňaz, jezuita.
Životopis.
Učil na jezuitskom kolégiu v Banskej Bystrici, absolvoval tu tretiu aprobáciu.

</doc>
<doc id="133230" url="https://sk.wikipedia.org/wiki?curid=133230" title="Terézia Brunšviková">
Terézia Brunšviková

Grófka Terézia Brunšviková z Krupej alebo staršie Brunswicková (; * 27. júl 1775, Bratislava – † 17. september 1861, Duka) bola uhorská šľachtičná, pedagogička a sociálna pracovníčka.
Životopis.
Narodila sa v rodine grófa Antona Brunšvika a jeho manželky Alžbety, rodenej barónky Wankel von Seeberg. Rodina udržiavala blízke kontakty so skladateľom Ludwigom van Beethovenom, ktorý sa viackrát zdržiaval v ich kaštieli v Dolnej Krupej a vyučoval Teréziu a jej súrodencov hru na klavír. V roku 1809 jej venoval Sonátu č. 24 Fis dur op. 78 pre klavír. Niektorými autormi bola považovaná za adresátku známeho Beethovenovho listu "„nesmrteľnej milenke“".
Pri svojom pobyte vo Švajčiarsku v roku 1808 sa v meste Yverdon stretla so švajčiarskym pedagógom Pestalozzim, ktorý ju výrazne ovplyvnil.
V roku 1828 v Budíne založila prvú materskú školu v Uhorsku s názvom (Anjelská záhrada). Jej pričinením vznikla 1829 prvá detská opatrovňa na území Slovenska v Banskej Bystrici a v roku 1830 dve materské školy v Bratislave (na Vydrici a na Valónskej ulici). Jej zásluhou vznikali detské opatrovne aj na iných miestach monarchie, zakladala a propagovala ženské dobročinné spolky. Založila prvú dievčenskú priemyselnú školu v Uhorsku a propagovala polytechnickú výchovu žien. Rozvinula zásady, obsah a metódy predškolskej výchovy škótskeho pedagóga Samuela Wilderspina. Vydávala výzvy, informačné letáky, plagáty a stanovy spolkov propagujúcich zakladanie materských škôl. V 20. storočí vyšli ďalšie práce čerpajúce z jej pozostalosti.
Terézia zomrela 21. septembra 1861. V literatúre sa uvádzajú rôzne miesta úmrtia, napr. Budín, Duka, Drážďany. V úmrtnom oznámení, ktoré vydali jej súrodenci, je uvedené ako miesto úmrtia obec Duka a miesto pochovania rodinná hrobka v meste Martonvásár.

</doc>
<doc id="133231" url="https://sk.wikipedia.org/wiki?curid=133231" title="Vojtech Bruoth">
Vojtech Bruoth

Vojtech Bruoth (* 2. január 1906, Dolná Lehota – † 9. apríl 1979, Bratislava) bol slovenský lekár – chirurg.
Jeho otec Samuel Bruoth, jeho matka Malvína rod. Mockovčáková 
Životopis.
Študoval na gymnáziu v Banskej Štiavnici a v Banskej Bystrici, 19231929 na Lekárskej fakulte KU v Prahe, 1929 MUDr., 1976 doc. Asistent očnej a chirurgickej kliniky UK, prednosta chirurgického odd. Onkologického ústavu v Bratislave, 19611974 prednosta chirurgického odd. OÚNZ v Trnave. V klinickej praxi sa venoval najmä chirurgii, štúdie a články z tejto oblasti uverejňoval v Bratislavských lekárskych listoch, Slov. lekárovi a v odborných zborníkoch, spoluautor zdravotnícko-osvetových príručiek. 
Účastník druhého odboja a SNP.

</doc>
<doc id="133233" url="https://sk.wikipedia.org/wiki?curid=133233" title="Augustín Brychta">
Augustín Brychta

JUDr. Augustín Brychta (* 29. september 1891 Rača - † 15. október 1962 Bratislava) bol slovenský právnik a notár.
Rodina.
Jeho otec Alexander Brychta, jeho matka Elena, rod. Šimončičová.
Životopis.
Gymnázium absolvoval v Bratislave, právo študoval v Bratislave a v Budapešti. Notár v Bernolákove, neskôr hlavný župný notár v Bratislave. Počas prvej svetovej vojny dôstojník justičnej služby generálneho štábu. 
V rokoch 1940 – 1941 župan Pohronskej župy v Banskej Bystrici, pracovník Ministerstva vnútra, od roku 1945 Povereníctva vnútra v Bratislave. Pri vzniku ČSR predseda miestnej SNR v Rači.

</doc>
<doc id="133234" url="https://sk.wikipedia.org/wiki?curid=133234" title="Eliáš Bubenka">
Eliáš Bubenka

Eliáš Bubenka (* 1683 Slovensko) je evanjelický kňaz, pedagóg, dramatik.
Jeho otec Eliáš Bubenka, jeho matka Katarína rod. Fröhlichová 
Životopis.
Študoval v Banskej Bystrici, Levoči, a v Kežmarku. Od roku 1703 správca školy v Nižnom Skálniku, v Hrachove, v Selciach, od 1706 evanjelický kňaz v Hrochoti a i. miestach, farár v Banskej Bystrici-Radvani (po roku 1706). Počas pôsobenia v Hrachove 
popularizoval prírodné vedy a nacvičoval šk. divadelné hry. Autor dvoch latinských divadelných hier.

</doc>
<doc id="133235" url="https://sk.wikipedia.org/wiki?curid=133235" title="Ján Bučko">
Ján Bučko

Prof. Ing. Ján Bučko DrSc. (* 2. jún 1931, Predajná) je slovenský vysokoškolský pedagóg.
Životopis.
Študoval na gymnáziu v Brezne (19431951). Neskôr na Fakulte chemickotechnologickej SVŠT v Bratislave (19521957), 1972 CSc., 1974 doc.
Po ukončení štúdia pôsobil ako asistent na Katedre chemickej technológie celulózy a papiera CHTF SVŠT v Bratislave (19571960) a v Smrečine v Banskej Bystrici ako vedúci závodu (19601964). Žije v Banskej Bystrici a od roku 1964 pôsobí na Technickej univerzite vo Zvolene. 1. júla 1985 vymenovaný za profesora. Roku 1986 DrSc.
Patrí medzi najlepších slovenských a českých expertov v oblasti chemického spracovania dreva (buničina, papier, hydrolýza a p.), aglomerických materiálov (výroba lisovaných a nelisovaných dosák), biotechnológie pri výrobe buničín a papiera. Vydal odborné monografie, vedecké a odborné štúdie v domácich a zahraničných periodikách (Holtztechnologie, Svensk Papperstidning, Swedish forest Product Research Laboratory). Autor zlepšovacích návrhov realizovaných v praxi a patentov, člen newyorskej akadémie vied.

</doc>
<doc id="133236" url="https://sk.wikipedia.org/wiki?curid=133236" title="Jozef Bučko">
Jozef Bučko

Jozef Bučko (* 3. marec 1907, Slatina nad Bebravou - † 6. máj 1945, Ebensee, Rakúsko) bol slovenský evanjelický kňaz, protifašistický bojovník.
Životopis.
Evanjelický kňaz, účastník protifašistického odboja v Martine, počas SNP duchovný v nemocničných zariadeniach. Po páde Martina pôsobil na Veliteľstve 1. čs. armády v Banskej Bystrici v duchovnej správe a vo vojenskej záložnej nemocnici. Po ústupe povstania bol 4. novembra 1944 zajatý jednotkou Sicherheitsdienst na ceste medzi Ľubietovou a Lučatínom, eskortovaný do Banskej Bystrice, neskôr transportovaný do koncentračného tábora Mauthausen a Ebensee, kde zomrel.

</doc>
<doc id="133237" url="https://sk.wikipedia.org/wiki?curid=133237" title="Michal Bučko">
Michal Bučko

Michal Bučko (* 15. júl 1931, Sačurov) je slovenský mikrobiológ.
Životopis.
V roku 19501954 absolvoval štúdium na VŠCHT v Prahe, 1967 CSc., 1987 DrSc. Pôsobil v Biotike Slovenská Ľupca (19551991), z toho (19621991) ako vedúci výskumu. Prednášal z oblasti biosyntézy antibiotík a aminokyselín na UK v Bratislave. Žije v Banskej Bystrici. Od roku 1992 vykonáva poradenskú činnosť v oblasti výskumu a výroby antibiotík. Je členom komisie pre udeľovanie vedeckých hodností z oblasti kvasnej chémie a technilógie. Je autorom a spoluautorom čs. a slovenských patentov a autorských osvedčení, vedeckých a odborných publikácií, odborných publikácií, odborných prednášok na medzinárodných a národných konferenciách, záverečných správ štátnych a odborových úloh, záverečných podnikových úloh.

</doc>
<doc id="133238" url="https://sk.wikipedia.org/wiki?curid=133238" title="Jozef Búda">
Jozef Búda

Jozef Búda (* 14. september 1898, Nemecká – † 23. jún 1994, Báč) bol slovenský cirkevný hodnostár, teológ, biblista, vysokoškolský pedagóg a rímskokatolícky kňaz.
Pseudonym: Jozef Chata
Životopis.
Študoval na gymnáziu v Banskej Bystrici (maturoval 1916), chórový kaplán v Banskej Bystrici (1925). Bol tiež farárom v Banskej Bystrici-Radvani. Vyučoval náboženstvo na gymnáziu v Banskej Bystrici (od 1930), suplujúci profesor Rimskokatolíckej vysokej školy bohosloveckej v Banskej Bystrici (od 1. september 1933), rektor kňazského seminára v Banskej Bystrici, profesor pastorálknej teológie (19451946) a profesor biblického štúdia, čestný kanonik Banskobystrickej kapituly (1973). Viedol Katolícku jednotu žien v Banskej Bystrici. Politicky prenasledovaný (50. roky). Autor publikácií Evanjelium starého Zákona I., II., prekladateľ Starého zákona. Publikoval v náboženských novinách, časopisoch a zborníkoch. Vymenovaný za pápežského preláta (1992).

</doc>
<doc id="133239" url="https://sk.wikipedia.org/wiki?curid=133239" title="Andrej Budai">
Andrej Budai

Andrej Budai alebo Andrej Buday (* 26. november 1859, Tajov - † 31. december 1907, Gyula) bol vlastivedný pracovník, úradník, publicista a amatérsky entomológ, hlavne koleopterológ.
Jeho otec František Budai, jeho matka Jozefína rod. Paulíniová.
Životopis.
Študoval na gymnáziu v Banskej Bystrici, na Baníckej a lesníckej akadémii v Banskej Štiavnici. Úradník v mediarskom podniku v Banskej Bystrici, od začiatku 90. rokov v kremnickej mincovni. V Banskej Bystrici spolupracoval pri rozširovaní slovenskej tlače. V slovenských novinách, časopisoch a kalendároch uverejňoval správy, články o ľudovej kultúre, najmä o folklóre. Do Černokňažníka prispieval (1892-1898) satirickými veršami, napísal nábožensky motivované divadelné hry, memoáre, z ktorých časť uverejnil. Zbieral ľudové povery, povesti, piesne.
Entomologické aktivity.
Pre našu, slovenskú entomológiu má z historického hľadiska význam hlavne jeho spolupráca s MUDr. Karolom Brančíkom, známym prírodovedcom Trenčianskej župy, ktorému svojimi zbermi prispel v roku 1906 do jeho doplnkov "Zoznamu Coleopter" (chrobákov) z tejto oblasti.

</doc>
<doc id="133240" url="https://sk.wikipedia.org/wiki?curid=133240" title="Jozef Budai">
Jozef Budai

Jozef Budai (* 19. február 1813, Hronec – † 5. január 1892, Ostrihom) bol náboženský spisovateľ a rímskokatolícky kňaz.
Jeho otec Juraj Budai, jeho matka Cecília rod. Andrédiová 
Životopis.
Študoval na gymnáziu v Banskej Bystrici a v Banskej Štiavnici, filozofiu a teológiu v Trnave, absolvoval 1836. Rokuk. kaplán na Myjave, v Dolnom Trhovišti, administrátor vo Veľkých Kostoľanoch, 1849 kurátor anabaptistov v Moravskom Jáne. Autor latinských príležitostných veršov k jubileám cirkevných hodnostárov.

</doc>
<doc id="133241" url="https://sk.wikipedia.org/wiki?curid=133241" title="Ivan Bujna">
Ivan Bujna

Ivan Bujna (* 26. júl 1881 Pukanec - † 23. júl 1949 Bratislava) bol náboženský spisovateľ, evanjelický kňaz.
Jeho otec Martin Bujna, jeho matka Ľudmila rod. Holéczyová 
Životopis.
Študoval na gymnáziu v Banskej Bystrici (1892-1894), v Banskej Štiavnici (1894-1900), na evanjelický teol. škole v Bratislave (1900-1904). Počas pastorácie sa venoval kult.-osvetovej práci medzi Slovákmi na Dolnej zemi, kde bol i seniorom. Autor regionálnych hist. prác kde pôsobil, pohrebných kázní. Po roku 1948 repatrioval do ČSR, žil v Šamoríne a Bratislave.

</doc>
<doc id="133242" url="https://sk.wikipedia.org/wiki?curid=133242" title="Martin Bujna">
Martin Bujna

Martin Bujna (pseudonym: Starší strýčko Martin; * 25. október 1845, Bohunice – † 22. júl 1923, Pukanec) bol evanjelický kňaz, náboženský spisovateľ a publicista.
Životopis.
Narodil sa v rodine Jána Bujnu a jeho manželky Márie rodenej Loischovej. Študoval na gymnáziu v Banskej Bystrici a v Banskej Štiavnici. Teológiu študoval vo Viedni a Bazileji. V rokoch 1870 – 1871 pôsobil ako evanjelický kaplán a administrátor, v rokoch 1871 – 1921 ako farár v Pukanci a od roku 1919 bol hontianskym seniorom. 
Počas štúdií v Banskej Štiavnici bol členom študentského spolku Slovenské kolo. Bol úspešným v boji proti pomaďarčeniu cirkevnej školy v Pukanci, keď z príspevkov občanov postavil novú budovu školy. Podporoval rozvoj slovenského národného školstva, organizoval zbierky na založenie sirotincov v Modre a v Liptovskom Mikuláši. 
V rámci nedeľnej školy a vzdelávacieho spolku sa venuje ľudovýchove.
Tvorba.
Už počas stredoškolských štúdií písal básne, ktoré uverejnil (pod menom Vlastimil) v študentskom časopise "Sitno", ktorého spoluredaktorom bol v rokoch 1865 – 1866. Neskôr sa venoval väčšinou cirkevným a spoločenským problémom. Je autorom práce o problémoch cirkevného školstva "Eben-Ezer" (1901) a príručky pre vysťahovalcov. Voľne interpretoval nábožensko-didaktické rozprávania. Prispieval do novín a časopisov Korouhev na Sionu, Svědectví víry, Cirkevné listy, Obzor, Orol, Tranovského evanjelický kalendár, Národné noviny a tiež do krajanských časopisov a kalendárov v USA. Písal aj básne a texty piesní k cirkevným slávnostiam. Dojmy z pobytu vo Švajčiarsku opísal v cestopisnej črte "Výlet na Švajčiarske Alpy", ktorú uverejnil časopis Orol v roku 1875.

</doc>
<doc id="133243" url="https://sk.wikipedia.org/wiki?curid=133243" title="Marta Buková">
Marta Buková

Marta Buková (rod. Uhrinová; * 19. február 1942, Banská Bystrica-Jakub† 8. február 1991, Banská Bystrica) bola slovenská múzejníčka.
Životopis.
Navštevovala základnú školu v Jakube, do roku 1959 študovala na Jedenásťročnej strednej škole (dnes Gymnázium Andreja Sládkoviča) v Banskej Bystrici, potom dejepis a slovenský jazyk na Filozofickej fakulte Univerzity Komenského v Bratislave (nedokončila). Lektorka, etnografka, 19861991 dokumentaristka Stredoslovenského múzea v Banskej Bystrici. Ako odborná múzejná pracovníčka sa zúčastnila na budovaní zbierkového fondu Stredoslovenského múzea, zamerala sa najmä na oblasti Horehronia, Podpoľania a okolia Banskej Bystrice, v ktorých podnikala aj terénne výskumy. Venovala sa spracovaniu zbierkových predmetov z oblasti etnografie, ňou vyhotovené katalogizačné karty boli podkladom pre edíciu špecializovaných súpisov zbierok "Fontes". Podieľala sa na príprave výstav narodopisného charakteru, z ktorých niektoré boli prezentované i v zahraničí.

</doc>
<doc id="133244" url="https://sk.wikipedia.org/wiki?curid=133244" title="Vojtech Bukovčan">
Vojtech Bukovčan

Ing. Vojtech Bukovčan (* 3. február 1891, Košice - † 4. marec 1977, Banská Bystrica) bol slovenský lesný inžinier.
Jeho otec bol Jozef Bukovčan, matka Žofia rod. Haitná a jeho syn Ivan Bukovčan.
Životopis.
Študoval na Vysokej škole baníckej a lesníckej v Banskej Štiavnici. Pôsobil na Lesnej správe v Banskej Bystrici a Starých Horách, 1945 - 1956 lesný inšpektor pre Horehronie. Priekopník protilavínovej ochrany na Slovensku. V knižných prácach sa zaoberal otázkami rekonštrukcie a obnovy lesa. Uplatňoval progresívne pestovateľské metódy.

</doc>
<doc id="133245" url="https://sk.wikipedia.org/wiki?curid=133245" title="Ján Bukový">
Ján Bukový

Ján Bukový (* 31. júl 1910, Banská Bystrica – † 14. marec 1990, Banská Bystrica) bol slovenský zubný lekár.
Životopis.
Študoval stomatológiu na Lekárskej fakulte Univerzity Komenského v Bratislave, potom asistent a odborný asistent na Stomatologickej klinike v Bratislave, lekár Československých štátnych kúpeľov v Číži. Školiteľ predatestačných stomatológov Inštitútu pre ďalšie vzdelávanie lekárov v Bratislave. Publikoval množstvo prác v odborných domácich i zahraničných časopisoch. Od roku 1943 stomatológ v Banskej Bystrici, prednosta Stomatologického oddelenia NsP KÚNZ v Banskej Bystrici (19561982), zároveň krajský stomatológ Stredoslovenského kraja. Držiteľ viacerých pamätných medailí.

</doc>
<doc id="133246" url="https://sk.wikipedia.org/wiki?curid=133246" title="Jaroslava Bukvajová">
Jaroslava Bukvajová

Jaroslava Bukvajová (* 17. november 1975, Banská Bystrica) je slovenská bežkyňa na lyžiach, ktorá pretekala v rokoch 1994 až 2004. Jej najlepším umiestnením vo Svetovom pohári bolo dvakrát deviate miesto, obe v roku 1998 v Rakúsku.
Bukvajová sa predstavila aj na troch zimných olympijských hrách, najlepšie desiate miesto na 15 km v Nagane v roku 1998. Jej najlepším umiestnením na FIS majstrovstvách sveta v severskom lyžovaní bolo trikrát 17. miesto.
Životopis.
V roku 19972000 absolvovala vysokoškolské štúdium v Banskej Bystrici. Od roku 1994 pôsobí ako športová inštruktorka ŠKP - Ministerstvo vnútra SR SŠŠR Štrbské Pleso, a je členkou Klubu olympionikov SR. V roku 19922001 sa zúčastňovala všetkých významných súťaží v behu na lyžiach (svetových pohárov, majstrovstiev sveta, zimných olympijských hier) a rôznych sústredení v Európe, Kanade, Severnej Amerike a Ázii. Je niekoľkonásobnou majsterkou Slovenska v behu na lyžiach v rokoch 19952001.

</doc>
<doc id="133247" url="https://sk.wikipedia.org/wiki?curid=133247" title="Alojz Bulla">
Alojz Bulla

Alojz Bulla (* 20. jún 1902, Ústie nad Oravou – † 8. máj 1978, Banská Bystrica) bol úradník a protifašistický bojovník.
Jeho otec Peter Bulla 
Životopis.
Študoval na gymnáziu v Trstenej, od 1916 obchodnícky učeň. Úradník Župného úradu, tajomník Okr. živnostenského spoločenstva, tajomník Rev. ONV, resp. ONV v Martine, 19491960 pracovník KNV v Banskej Bystrici. Účastník protifašistického 
odboja. Zúčastnil sa na vydávaní ilegálnej tlače, na príprave SNP v Turci a na zakladaní RNV. Ukrýval utečencov a partizánov.

</doc>
<doc id="133248" url="https://sk.wikipedia.org/wiki?curid=133248" title="Anton Pavel Bulla">
Anton Pavel Bulla

Anton Pavel Bulla (Anton Pavlovič) (* 29. január 1843, Ústie nad Oravou - † 5. september 1873, Dolný Kubín) bol folklorista, hudobník, hudobný kritik, úradník.
Životopis.
Jeho otec bol Jozef Bullaa matka Rozália rod. Skokanová. Študoval na gymnáziách v Levoči a v Banskej Bystrici, 1864 právo na Právnickej akadémii v Bratislave. Advokátsky koncipient, stoličný úradník a adjunkt slúžnovského úradu v Dolnom Kubíne. Publikoval kritické príspevky o tvorbe, činnosti a organizácii speváckych súborov. Zbieral a upravoval ľudové piesne. V Dolnom Kubíne 18711873 založil a viedol miešaný spevokol "Lýra". Autor veršov a dramatických pokusov.

</doc>
<doc id="133249" url="https://sk.wikipedia.org/wiki?curid=133249" title="Eduard Bulla">
Eduard Bulla

Eduard Bulla (* 2. november 1919 Prievidza - † marec 1945 Slovensko) bol úradník, divadelný ochotník.
Jeho otec Ján Bulla, jeho matka Berta rod. Kellermannová 
Životopis.
Študoval na gymnáziu v Martine. Pôsobil ako úradník kontrolného úradu, neskôr Slov. banky v Martine. Zúčastnil sa bojov SNP ako spojka a v Slobodnom slov. vysielači v Banskej Bystrici, po potlačení SNP ho zaistilo v Martine gestapo a odvlieklo do Nemecka, odkiaľ sa nevrátil. Ako ochotnícky herec a režisér pôsobil v Slov. spevokole v Martine a ako ochotník v Slov. komornom divadle v Martine.

</doc>
<doc id="133250" url="https://sk.wikipedia.org/wiki?curid=133250" title="František Bulla">
František Bulla

František Bulla (* 24. apríl 1817, Staré Hory – † 14. august 1900, Staré Hory) bol slovenský ľudový liečiteľ a rímskokatolícky kňaz.
Jeho otec František Bulla, jeho matka Katarína Bullová.
Životopis.
Študoval na gymnáziu v Banskej Bystrici, teológiu v Ostrihome. Pôsobil ako rokuk. kaplán v Predajnej, v Brezne, v Kremnici, 1877 titulárny kanonik. Zaoberal sa botanikou, najmä zberom liečivých rastlín, vybudoval bohatú knižnicu, prevažne s botanickou literatúrou. Podporoval národné kultúrne úsilia, zakladajúci člen Matice slovenskej a patronátneho gymnázia v Kláštore pod Znievom.

</doc>
<doc id="133251" url="https://sk.wikipedia.org/wiki?curid=133251" title="Igor Bulla">
Igor Bulla

Mgr. art.Igor Bulla (* 13. september 1965 Banská Bystrica) je slovenský dirigent.
Životopis.
V roku 1988 absolvoval Konzervatórium v Bratislave. V rokoch 19881993 študoval na Vysokej škole múzických umení (Ladislav Slovák).
Počas štúdia pracoval ako asistent dirigenta v Bratislavskom detskom zbore a mládežníckom zbore Echo. Spolupracoval tiež s orchestrom Slovenskej filharmónie, so Štátnou filharmóniou Košice, orchestrom Komornej opery. Od roku 1990 do roku 1993 bol asistentom dirigenta na Novej scéne. Príprava rockovej opery "Evanjelium o Márii" v hudobnom naštudovaní Ruda Geriho a réžii Jozefa Bednárika považuje za svoj prvý miľník.
Od roku 1993 pôsobí ako dirigent v Štátnej opere v Banskej Bystrici, od sezóny 2022/2023 je jej šéfdirigentom. Ako dirigent pôsobil aj na Zámockých hrách zvolenských a Bratislavských hudobných slávnostiach.

</doc>
<doc id="133252" url="https://sk.wikipedia.org/wiki?curid=133252" title="Ján Buľovský">
Ján Buľovský

Ján Buľovský (* Slovensko) bol fotograf.
Životopis.
Fotograf v Banskej Bystrici na Dolnej ulici.

</doc>
<doc id="133253" url="https://sk.wikipedia.org/wiki?curid=133253" title="Michal Buľovský">
Michal Buľovský

Michal Buľovský (Bulyovský, Bulyowsky) - "Bulyovszky de Dulicz et Gyulafalva" (* Belá-Dulice - † 1711 Durlach) bol básnik, husliar, pedagóg a polyhistor.
Životopis.
Študoval na latinskej škole v Kremnici a v Banskej Bystrici, od 1670 na univerzitách vo Wittenbergu, v Tübingene a Strasbourgu. Organista v Strasbourgu, prof. gymnázia a rektor, evanjelický školy v Durlachu, konrektor v Stuttgarte, prof. a rektor v Durlachu. Polyhistor a polyglot, venoval sa i štúdiu poézie, hudby a matematiky. Teoreticky a prakticky sa zaoberal najmä hudbou. Pri pokuse o zlepšenie temperatúry ladenia navrhol experimentálny klávesový nástroj organového typu s posunovateľnou klaviatúrou, preslávil sa vynálezom hud. nástroja vo forme spinetu.

</doc>
<doc id="133254" url="https://sk.wikipedia.org/wiki?curid=133254" title="Rudolf Bunček">
Rudolf Bunček

Rudolf Bunček (* 20. jún 1881, Jastrabá – † 24. september 1968, Choceň) bol slovenský sochár a maliar.
Životopis.
Študoval na gymnáziu v Ružomberku a v Prievidzi, 18961901 na Umeleckopriemyselnej škole v Budapešti medirytectvo, potom sochárstvo. Pracoval vo fajansovej dielni Zsolnayovcov v Pécsi, 1902 realizoval menšie sochárske štúdie v Jastrabej. Stredoškolský profesor kreslenia v Leviciach a v Krupine, potom školský inšpektor v Banskej Bystrici. Časť jeho maliarskych prác sa nachádza v Stredoslovenskom múzeu v Banskej Bystrici. Jeho práce majú realistické zameranie. Roku 1901 odmenený I. cenou za návrh na dekoratívnu výzdobu brány obytného domu.

</doc>
<doc id="133255" url="https://sk.wikipedia.org/wiki?curid=133255" title="Karol Bund">
Karol Bund

Karol Bund (* 4. jún 1869, Banská Bystrica - † 16. máj 1931, Budapešť, Maďarsko) bol slovenský lesný inžinier.
Jeho otec bol Emanuel Bund a matka Žofia Ingrubenová.
Životopis.
Roku 1890 absolvoval štúdium na lesníckom odbore Baníckej a lesníckej akadémie v Banskej Štiavnici. Od 1891 pôsobil na riaditeľstve štátnych lesov v Banskej Bystrici, 18951899 na Ministerstve pôdohospodárstva v Budapešti, ministerský radca, tajomník Krajinského lesníckeho spolku, 18991923 redaktor "Erdészeti Lapok", kde publikoval odborné články o zalesňovaní a o lesnom školstve. Vydal objemové tabuľky, publikácie o lesnom hospodárstve a o hospodárskej úprave lesov. Propagátor ochrany lesov, zaslúžil sa o štátny dozor nad všetkými lesmi.

</doc>
<doc id="133256" url="https://sk.wikipedia.org/wiki?curid=133256" title="Anton Buranovský">
Anton Buranovský

Anton Buranovský (* 8. september 1932, Richvald) je slovenský dirigent.
Životopis.
Roku 1957 absolvoval štúdium dirigovania na VŠMU v Bratislave. Ťažisko jeho činnosti bolo v opere DJGT v Banskej Bystrici, kde v rokoch 1964-1975 pôsobil ako šéfdirigent a začas aj umelecký šéf opery a kde naštudoval aj rad náročných titulov. Pohostinsky dirigoval na viacerých českých operných scénach aj v zahraničí. V Prešove a v Banskej Bystrici usporadúval symfonické koncerty.

</doc>
<doc id="133257" url="https://sk.wikipedia.org/wiki?curid=133257" title="Karol Burda">
Karol Burda

Karol Burda (* Slovensko) je lekárnik.
Životopis.
Lekárnik v Banskej Bystrici na Dolnej ulici, lekáreň známa pod menom Burdova lekáreň (po 1848), tiež Lekáreň sv. Kríža.

</doc>
<doc id="133258" url="https://sk.wikipedia.org/wiki?curid=133258" title="Hugo Burger">
Hugo Burger

Hugo Burger (* Slovensko) bol lekárnik.
Životopis.
Pôsobil v lekárni Lekárňa ku "Vykupiteľovi" (založená 1561) na Dolnej ulici v Banskej Bystrici.

</doc>
<doc id="133260" url="https://sk.wikipedia.org/wiki?curid=133260" title="Matej Burian">
Matej Burian

Matej Burian (* Kremnica† 1581 Slovensko) bol organista, organár.
Životopis.
V roku15651581 mestský organista v Kremnici. Staval a opravoval organy v Kremnici (1560), Banskej Štiavnici (1565, 1581), v Brezne (1573), vo Vacove (1574) a s ostrihomským prepoštom rokoval o oprave organa v Trnave, resp. stavbe pozitíva pre arcibiskupa (1574), ktorý však už nedokončil. Zaoberal sa aj stavbou iných hudobných nástrojov a mechanickou reprodukciou skladieb na klávesových nástrojoch.

</doc>
<doc id="133261" url="https://sk.wikipedia.org/wiki?curid=133261" title="Ján Büringer">
Ján Büringer

Ján Büringer, tiež Johannes, Biringer, Bühringer, Peringer, Pihringer, Biringerus (* Bratislava) bol pedagóg.
Životopis.
Od roku 1631 študoval na univerzite vo Wittenbergu. Roku 1640 - 1649 rektor v Kremnici, 1646-1648 konrektor latinskej školy v Banskej Bystrici, učiteľ v Prešove, 1651 notár v Modre, napokon konrektor evanjelického gymnázia v Bratislave. Podporovateľ nových metód vyučovanie. V Kremnici obhajoval Alstedtov vecný encyklopedizmus a Ratkeho zdôrazňovanie významu materinského jazyka pri vyučovaní latinčiny. Autor lat. veršov v zborníkoch a i.

</doc>
<doc id="133262" url="https://sk.wikipedia.org/wiki?curid=133262" title="Ján Burius">
Ján Burius

Ján Burius (* 20. máj 1667, Krupina – † 6. marec 1712, Banská Bystrica) bol evanjelický kňaz, náboženský spisovateľ.
Jeho otec Ján Burius (16361689) - nemecký farár v Krupine, jeho matka Juliana rod. Rotaridesová 
Životopis.
Študoval v Brzegu, vo Vroclave, v Berlíne, v Lipsku; magister. Od 1694 resp. 1696 alebo 1700 rektor evanjelický školy v Banskej Bystrici, 1702 vysvätený za kňaza. Jeden z prvých predstaviteľov pietizmu na Slovensku. Ovplyvnil svojich žiakov i spolupracovníkov J. Bohuša a M. Bela. Jeho dielo zostalo v rukopise.

</doc>
<doc id="133266" url="https://sk.wikipedia.org/wiki?curid=133266" title="Jozef Bušniak">
Jozef Bušniak

Jozef Bušniak (* 29. apríl 1923, Horná Lehota – † 23. október 1944, Slavošovce) bol slovenský pedagóg.
Životopis.
Učiteľský ústav v Banskej Štiavnici absolvoval v roku 1943. Učiteľ v Pružinej. Aktívny účastník SNP. Zahynul v boji proti fašitickým okupantom.

</doc>
<doc id="133267" url="https://sk.wikipedia.org/wiki?curid=133267" title="Eduard Bušniak">
Eduard Bušniak

Eduard Bušniak (* 30. jún 1895, Horná Lehota – † 11. marec 1981, Brezno) bol slovenský robotník.
Jeho otec Ján Bušniak (? – 1900), jeho matka Mária Bušniaková 
Životopis.
Eduard Bušniak navštevoval v rokoch 19011907 ľudovú školu v Hornej Lehote. V rokoch 19071933 bol strojný zámočník v Podbrezovských železiarňach, 19331948 v Piesku, 19481970 dielovedúci v Mostárni Brezno, 19571968 v Jednotnom roľníckom družstve v Brezne. Bol priekopník socialistického poľnohospodárstva na Horehroní a zakladateľ Federatívnej robotníckej telovýchovnej jednoty (FRTJ) v Hornej Lehote, počas Slovenského národného povstania člen Rev. NV v Brezne.

</doc>
<doc id="133268" url="https://sk.wikipedia.org/wiki?curid=133268" title="Ján Bušniak">
Ján Bušniak

Ján Bušniak (* 26. máj 1919, Horná Lehota – † 1. november 1988, Praha) bol ekonóm, diplomat, protifašistický bojovník.
Jeho otec Jozef Bušniak, jeho matka Mária rod. Mravcová 
Životopis.
V roku 19251930 navštevoval ľudovú školu v Hornej Lehote, 19301935 študoval na gymnáziu v Banskej Štiavnici, 19351938 na lýceu v Nines (Francúzsko), 19381939 na Vysoke škole ekonomickej v Prahe, 19401941 v Záhrebe, 19411942 vo Viedni, 1942 v Bratislave, kde v roku 1942 promoval za Ing. V roku 19411942 referent Najvyššieho úradu pre zásobovanie v Bratislave, 1943 väznený v Bratislave a v Ilave. Po vypuknutí SNP v roku 1944 zástupca Povereníctva výživy SNR v Banskej Bystrici, 19451947 vedúci slov. oddelenia Min. priemyslu v Prahe, 19471949 referent odd. pre priemysel, obchod a peňažníctvo ÚV KSS v Bratislave, 19491950 námestník min. priemyslu v Prahe, 19501951 povereník potravinárskeho priem., 19511957 obchodu v Bratislave, 19571960 veľvyslanec v Číne, 19601962 a 19671971 námestník ministra zahraničných vecí v Prahe, 19621967 čs. veľvyslanec v Taliansku, 19711979 vedúci odd. rozvojových krajín v Ústave medzinárodných vzťahov v Prahe. Predstaviteľ kom. odbojového hnutia a účastník SNP. Počas SNP zástupca povereníka SNP pre zásobovanie a osvetový dôstojník pri povstaleckej 1. čs. armáde na Slovensku. Po vojne organizátor prvej etapy industrializácie Slovenska (výstavba Oravskej priehrady, Bučiny Zvolen, cementárne v Banskej Bystrici, Mostáreň Brezno a i.). V roku 19581959 a 19631965 člen a 19671968 vedúci čs. delegácie na Valnom zhromaždení OSN. Publikačne činný, autor spomienkových čŕt z obdobia odboja a znárodňovacieho procesu, články publikoval v periodikách Rudé právo, Pravda, Nové slovo a i.

</doc>
<doc id="133269" url="https://sk.wikipedia.org/wiki?curid=133269" title="Bartolomej Busseus">
Bartolomej Busseus

Bartolomej Busseus (Busko) (* Iliašovce) bol slovenský evanjelický kňaz, pedagóg, veršovník.
Jeho otec bol Mikuláš Busseus, jeho matka Elena rod. Hoferová.
Životopis.
Študoval v Banskej Bystrici, od 1644 na univerzite vo Wittenbergu. Rektor školy v Španej Doline a Krupine, 1658 evanjelický kazateľ v Handlovej, po 1660 učiteľ v Španej Doline, napokon na evanjelickej fare v Hodruši. Ako študent bystrického gymnázia obhajoval roku 1642 tézy teologickej rozpravy. Prispel latinskými veršami do zborníkov na počesť levočského literáta Kristiána Seelmana (1661, 1665).

</doc>
<doc id="133270" url="https://sk.wikipedia.org/wiki?curid=133270" title="Juraj Byrtus">
Juraj Byrtus

Juraj Byrtus (* 7. január 1897, Mosty u Jablunkova – † 9. január 1962, Michalovce), bol český projektant a staviteľ, ktorý pôsobil na východnom Slovensku, kde staval sakrálne stavby.
Životopis.
Tiež nazývaný aj svedomitý architekt z Michaloviec, vlastne ani nebol architektom. Pochádzal zo Sliezska a narodil sa v obci Mosty u Jablunkova, 7. januára 1897. Tu sa vyučil za murára. 2. marca roku 1928 zložil majstrovské skúšky z oblasti staviteľstva s výborným výsledkom a hneď potom vstúpil do „Spoločenstva smíšených řemesel“. Z výučného listu s pečiatkou jablunkovského „Spoločenstva smíšených řemesel“ je čitateľné, že Juraj Byrtus mal aj kvalifikáciu tesára. Začal podnikať v stavebníctve, a aj keď to vo svojom odbore dotiahol na majstra, neustále a vytrvalo sa naďalej vzdelával a tiež podnikal v širšom rozsahu. 
Jeho prvým pôsobiskom bola Banská Bystrica, ale i tak ho to ťahalo ďalej na východ. 
A preto po krátkom pobyte odišiel do Michaloviec, kde sa natrvalo usadil. 
Ako stavebný podnikateľ, projektant a staviteľ v jednej osobe, projektoval a podľa vlastných projektov i realizoval svoje stavby. Taktiež staval podľa plánov iných architektov. Pôsobil na východnom Slovensku v regiónoch Zemplína a Šariša, ale jeho aktivity zasahujú až na Podkarpatskú Rus. Staval sakrálne stavby, kostoly a chrámy pre rímskokatolícku, gréckokatolícku ale aj reformovanú kresťanskú cirkev. Je autorom asi 15 stavieb, ktoré postavil v medzivojnovom a povojnovom období, konkrétne v 30. a 40. rokoch 20. storočia. Po znárodnení, v období po roku 1948, boli stavebné aktivity Juraja Byrtusa utlmené a nemohol už vykonávať stavebnú činnosť. Zamestnal sa v nákupnom poľnohospodárskom podniku v Prešove. Aj napriek tomu sa mu podarilo ešte realizovať niektoré stavby. Jeho poslednou bola stavba sila v Michalovciach, z roku 1962. 
Ako 65-ročný v Michalovciach i zomrel, 9. januára 1962, kde je aj pochovaný. Nešťastnou zhodou okolností sa nepodarilo nájsť, resp. nezachovalo vyobrazenie jeho tváre.
Charakteristika stavieb.
Popri funkcionalistických dielach bytových a občianskych stavieb, kde niektoré dosiahli i európsku úroveň, a ktoré sledovali najnovšie trendy, sakrálna tvorba, až na malé výnimky zaostávala. Bolo to spôsobené najmä situáciou po 1. svetovej vojne, kedy bolo mnoho kostolov poškodených a väčšina prostriedkov sa dávala na ich opravu než na výstavbu nových objektov. Nové kostoly boli stavané väčšinou v historizujúcich štýloch. 
Takáto bola aj tvorba Juraja Byrtusa, ale toto všeobecné zaradenie nemôžeme u neho uplatniť v plnej miere. Juraj Byrtus sa totiž zmiešavaním rôznych historických štýlov, rôznych tradícií na rôznych miestach, dopracoval k osobitému historizujucému slohu. 
Pri charakteristike jednotlivých stavieb nájdeme veľa spoločných znakov. Majú rovnaký rukopis, používajú výrazové prostriedky inšpirované secesiou, ale aj románskym a gotickým štýlom. Taktiež jeho tvorba inklinovala k východnej staroruskej a byzantskej inšpirácii. V spojení s tradíciami a začlenením do konkrétneho regiónu vytvárajú jeho stavby citlivý, nie dominujúci zásah do okolitej zástavby. Sú v kontexte s dedinským prostredím a prirodzene vstupujú do krajinného obrazu. 
Ďalšími spoločnými znakmi sú: jednoloďový priestor s polkruhovým (Čemerné, Malý Šariš, Hudcovce) alebo s polygonálnym ukončením presbytéria (Giraltovce, Lúčky pri Michalovciach a dnes asanovaný kostol vo Svidníku) a tiež s náznakom transeptu, čo sa prejavuje aj na fasáde; otvorená arkádová predsieň, hranatého (Lúčky pri Michalovciach, Hudcovce, Čemerné), zaobleného (Jabloň, Svidník) alebo polygonálneho tvaru (Malý Šariš). Výnimkou je kostol v Hlinnom, ktorý má uzavretú predsieň. Nad predsieňou sa týči vysoká štíhla a z pôdorysu predsunutá štvorcová veža s ihlanovým ukončením. Hlavným zdrojom presvetlenia interiéru sú štylizované gotizujúce združené okná, ktoré sú umietnené v náznaku transeptu. Často sú zvýraznené orámovaním z režného tehlového muriva alebo tiež plytkými pilastrami. Tomuto je tiež prispôsobená aj dvojfarebná fasáda. Nárožia a orámovanie sú akcentované červenou alebo okrovou farbou, čo znásobuje tiež dojem vertikality. 
Aj napriek mnohým prínosom a pozitívam nájdeme v sakrálnej tvorbe Juraja Byrtusa tiež negatíva. Týka sa to hlavne konštrukčného priestorového riešenia, ktoré neprinášajú žiadny vývojový posun. Namiesto nejakých progresívnych trendov v oblastí konštrukcií použil zaužívané a bežné riešenia ako napríklad železobetónové klenby, empory a veže.
Kostoly Juraja Byrtusa.
Stavby sa nachádzajú vo východoslovenských obciach v regióne Zemplína a Spiša. Niektoré stavby sú tiež zapísané v súpise pamiatok na Slovensku. Za kultúrne pamiatky sú v súčasnosti vyhlásené kostoly v Čiernom Poli, Hlinnom, Jabloni, Malom Šariši a Zemplínskej Teplici.
Jeden z prvých Byrtusových chrámov z roku 1934. Na základe tejto kvalitnej realizácie získal zákazku v Michalovciach, čo bol vtedy zaužívaný postup investora pri výbere staviteľa u stavieb miestneho alebo regionálneho významu.
Tento kostol Byrtus navrhol a je možné, že ho aj stavala jeho firma. Tak ako aj na realizáciii v Jastrabí pri Michalovciach sa tomto kostole prejavuje silná gotická inšpirácia v spojení so secesnými motívmi s pridaním byzantských a staroruských prvkov. Kostol sv. Anny postavili po zbúraní starej barokovej kaplnky. Secesná stavba s novogotickými prvkami. Má vysokú vežu postavenú nad otvorenou arkádou predsiene. Do novej betónovej ohrady je vsadený fragment portálu z pôvodnej barokovej kaplnky z roku 1754. Kostol bol počas vojny poškodený, no neskôr opravený.
K výstavbe tohto chrámu sa viažu počiatky tvorby Juraja Byrtusa, ktorý bol postavený podľa návrhu Vladimíra Sičinského a Byrtus tu vystupoval len ako staviteľ, i keď čiastočne upravil plány. Tiež naprojektoval zvonicu. Stavba mala rozhodujúci vplyv na jeho ďalšiu tvorbu. 
Základy začali kopať 2. júla 1934 a o 20 dní vykonali i posviacku základov. Posviacku chrámu vykonali 29. septembra 1935. V lete 1936 bola dokončená aj zvonica, kde boli umiestnené tri zvony (Sv. Duch, Mária a Jozef). Ikony vyhotovil známy maliar prof. Bokšaj z Užhorodu. Návrh ikonostasu, baldachýnu nad prestolom, kazateľnice, žertveníka a tetrapodu mal na starosti autor celého projektu Vladimír Sičinský. Interiér chrámu bol zariaďovaný postupne, na čo mala hlavný vplyv 2. svetová vojna a potom príchod komunistického režimu, ktoré nedovolili realizovať všetky pôvodné plány. Ikonostas bol dokončený až v roku 1944, ale maľba chrámu či drevené obloženia už neboli zrealizované.
Taktiež jednoloďová stavba, s náznakom transeptu. Veža postavená na otvorenej arkádovej predsieni s hrotitými oblúkmi na stĺpoch. Vnútorné zariadenie z čias stavby kostola.
Postavný v doznievajúcom secesnom chápaní gotizujúcich tvarov. Jednolodie má takmer štvorcovú loď. Na západnom priečelí pred vežou sa nachádza vstupná sieň s tromi gotizujúcimi bránami. Masív veže je členený úzkym pásom nad sebou usporiadaných malých okien a tiež zvukovou arkádou. Tento kostol je projekčným variantom kostola v Jabloni.
Tento chrám postavil Byrtus podľa projektu Ing. E. Egressyho z Užhorodu. Stavba je inšpirovaná architektonickými prvkami staroruského staviteľstva. Oproti iným Byrtusovým chrámom má tento trojloďovú dispozíciu, s krátkym transeptom. Nad krížením je veľké pole krížovej klenby, nad ostatnými priestormi sa nachádzajú valené klenby, ktoré v bočných lodiach dosadajú na piliere so štylizovanou palmetovou hlavicou. Bočné fasády sú členené slepou arkádou. Na priečelí sa nachádza veľký otvorený oblúk, ktorý je postavený na arkádovej pristavanej predsieni. Vežu obklopujú zo štyroch strán malé vykrojené štítové nadstavby, pripomínajúce kokošníky. Hlavnej veži konkurujú z frontálneho pohľadu dve menšie vežičky bočných lodí s cibuľovitým ukončením. Na chráme sa nachádza ešte jedna vežička, tiež s cibuľou, ktorá je umiestnená na krížení lodí. Hlavný oltár pochádza zo starého chrámu z roku 1718, ktorý pred rokom 1937 zbúrali.
Postavený podľa projektu J. Byrtusa, po vojne v roku 1947 opravený. Stavba ovplyvnená secesiou, gotikou a tiež modernou. Hmotové a dispozičné riešenie podobné ako u iných kostolov. Oltár Božského srdca je od Št. Švidroňa z Levoče z roku 1946.
Vonkajšia forma a tvaroslovie podobné ako u iných kostolov. Vnútorné zariadenie je pseudohistorické, z čias stavby. Na bočnom oltári obraz P. Márie od M. Nikschovej-Stickerovej z roku 1935, maľba na víťaznom oblúku od kostolného maliara V. Gábora. Stavba stála „blízko 300 000 korún krem naturálnej práce“. Kostol Byrtus situoval na na návrší uprostred obce, čiže je vnímateľný i z väčšej diaľky a aj napriek malým rozmerom (9,8x18,5m) sa stal miestnou dominantou. Zaujímavosťou je, že veriaci z Giraltoviec založili v roku 1939 stavebný výbor, ktorý sa zaoberal výstavbou kostola. 
Je projekčným variantom kostola v Hudcovciach. Výraz kostola, ako aj tvaroslovie a vnútorné riešenie totožné s inými kostolmi od Juraja Byrtusa.
Stavbu realizoval Juraj Byrtus podľa vlastných plánov na mieste staršieho kostola z roku 1684, ktorý museli kvôli vážnym statickým poruchám asanovať. Kostol staval za veľkých ťažkostí, počas druhej svetovej vojny. Náklad činil 600 000 Kčs. V roku 1991 pristavali okolo celého presbytéria polkruhovú sakristiu, ktorá však narušila vyváženú hmotovú skladbu objektu.
Secesná stavba s prvkami neogotiky. Má jednoloďový vnútroný priestor s polygonálnym presbytériom. Predstavaná veža má lomené zakončenie a zvukovú arkádu s lomenými otvormi. Bočné rizality so združenými lomenými oknami sú v exteriéri zdôraznené lomeným štítom.
Tiež postavený na mieste starého kostola z roku 1640, zničeného počas druhej svetovej vojny. Táto Byrtusova stavba nie je zapísaná ani v súpise pamiatok na Slovensku. Zvláštnosťou je, že na tejto stavbe sa firma Juraja Byrtusa nepodieľala, ale postavili ju miestni stavitelia a remeselníci.
Tak ako u iných kostolov nachádzame jednoloďový vnútorný priestor s polygonálnym uzáverom presbytéria, na bočných stranách veľké trojité okno, naznačujúce transept. Ihlanovite ukončená veža má zvukovú arkádu. Vnútorné zariadenie kostola je z čias výstavby.
I keď bol tento kostol vyhlásený za kultúrnu pamiatku, začiatkom 90. rokov 20. storočia ho asanovali. Hmotovo-priestorové riešenie, tvaroslovie a vnútorná organizácia priestoru bola totožná s ostatnými Byrtusovými kostolmi. 
Kostol po asanácii nahradili novostavbou, ktorej kontextuálnosť je diskutabilná.

</doc>
<doc id="133271" url="https://sk.wikipedia.org/wiki?curid=133271" title="Andrej Bystran">
Andrej Bystran

Andrej Bystran (* 13. august 1925 Henckovce – † 8. január 2006 Banská Bystrica) bol operný spevák (bas).
Životopis.
Spev študoval súkromne. Začínal ako divadelný ochotník. Roku1951 – 58 člen činohry a neskôr spevohry DJZ v Prešove, od 1959 sólista opery DJGT v B.Bystrici. Venoval sa aj koncertnej činnosti. 

</doc>
<doc id="133272" url="https://sk.wikipedia.org/wiki?curid=133272" title="Ernest Caban (lekár)">
Ernest Caban (lekár)

Ernest Caban (* 6. júl 1950 Banská Bystrica) je slovenský lekár, chirurg. Jeho otec Ernest Caban (1924 – 2000) bol lyžiar.
Životopis.
Absolvoval štúdium na LF UK v Martine. Od roku1974 pracuje ako lekár-chirug v NsP FDR v Banskej Bystrici. V roku 1992-1998 pôsobil ako lekár reprezentácie SR v ľahkej atletike. V súčasnosti je lekárom reprezentácie SR v biatlone, hokejistov HK Banská Bystrica a basketbalistiek AGM Banská Bystrica. Otec Ernest Caban (1924-2000), zakladateľ a predseda Bielej stopy SNP v Banskej Bystrici.

</doc>
<doc id="133274" url="https://sk.wikipedia.org/wiki?curid=133274" title="František Caban">
František Caban

František Caban (* 22. marec 1937 Selce – † 30. máj 1991 Bratislava) bol operný spevák (barytón).
Životopis.
R. 1964 absolvoval štúdium spevu na Konzervatóriu v Bratislave. V roku 19641975 sólista opery DJGT v Banskej Bystrici, z toho 19701971 účinkoval vo Frankfurte nad Mohanom a Bielefelde (Nemecko), 19751982 sólista opery Štátneho divadla 
v Brne, od 1983 opery SND v Bratislave. Venoval sa i koncertnej činnosti.

</doc>
<doc id="133275" url="https://sk.wikipedia.org/wiki?curid=133275" title="Matej Caban">
Matej Caban

Matej Caban (* 13. júl 1895 Banská Bystrica - † 4. august 1975 Prešov) bol hrebenár, ľudový umelec.
Životopis.
Základnú školu vychodil v B.Bystrici, 1908-12 učeĺ u hrebenára S.Banku v Radvani. Roku1914 sa usadil v Prešove ako výrobca hrebeĺov, 1919 získal živnostenský list. Orientoval sa na umelecké stvárnenie rohoviny. Od 1955 pracoval pre ÚĽUV v Bratislave, od 1960 majster ľud. umel. výroby. Venoval sa tvorbe úžitkových predmetov najmä však zoomorfných plastík vtákov.

</doc>
<doc id="133276" url="https://sk.wikipedia.org/wiki?curid=133276" title="Andrej Caban">
Andrej Caban

Andrej Caban (iné mená: Ondrej Caban, Ambrozius Caban; * 7. december 1813, Selce – † 2. máj 1860, Komjatice) bol národný buditeľ, osvetár, katolícky kňaz, národnokultúrny pracovník, mecén. Autor príspevkov, kázní, úvah, prózy, prekladov a učebníc. Bol prezývaný ako aj komjatický národný buditeľ. 
Hlásil sa ku bernolákovcom, no neskôr sa Caban usiloval o spojenie a jednotný postup bernolákovcov a štúrovcov. Caban svoje úsilie fokusoval na zvyšovanie hmotného zabezpečenia najširších vrstiev a ich vzdelanie. Kritizoval úžeru, alkoholizmus, lenivosť, mravný úpadok, pýchu a povýšenectvo. V obci Komjatice rozvíjal vzdelanosť (zdôrazňoval potrebu všeobecnej, bezplatnej vzdelanosti a sám dosiahol, že v tej dobe všetky deti z Komjatíc navštevovali školu), učil sadiť stromy, obrábať pôdu, chovať včely. 
Hovoril v ôsmich jazykoch: latinsky, maďarsky, nemecky, slovensky, rusky, slovinsky, francúzsky a poľsky. 
Životopis.
Cabanovou matkou bola Mária Mesíková a otec Martin Caban, ktorý študoval teológiu, ovládal latinčinu. Ondrej Caban sa narodil v stredoslovenskej dedine Selce 7. decembra 1813. Po krste dostal dve mená: Andreas Ambrosius.
Ľudové školy a gymnázium vychodil v Banskej Bystrici, Leviciach a v Ostrihome, teológiu, právo a filozofiu študoval v Trnave (1828). V roku 1834 dokončil štúdium. V tom čase sa venoval literárnej činnosti, písal básne.
V roku 1837 bol vysvätený za kňaza v Ostrihomskej katedrále. Za kaplána sa dostal v obci Komjatice, 2. mája 1844, kde v tej dobe nahradil Karola Kelzborna, ktorý odišiel do zboru kanoníkov do Trnavy. Ondrej Caban prichádza do obce, ktorá je v stave rozvratu, alkoholizmu a negramotnosti. Ondrej Caban bol už v tej dobe podozrivý ako "protištátny živel a pansláv", farnosť dostal iba preto, že o ňu nebol záujem (fárar z neďalekej Ivanky, kaplán Domu invalidov v Trnave, i Štefan Holčík z Nádaša tu odmietil slúžiť). Ondrej Caban v obci rozvíjal vzdelanosť, učil sadiť stromy, obrábať pôdu, chovať včely. Viera Vrabcová pripomína, že Ondrej Caban zdedil farnosť v zúfalom stave, kostoly boli v dezolátnom stave. Caban získal peniaze na opravy kostolov od, na ktorých sa sám podieľal. Opravil tak kostoly Sv. Petra a Pavla aj kostol sv. Alžbety a špitálsku kaplnku. Dal postaviť školu v Komjaticiach, dodával deťom učebnice a školské pomôcky. Škola mala vlastnú záhradu.
V roku 1848 bol na neho za podporu národnej emancipácie Slovákov vydaný zatykač a hrozila mu poprava. Utiecť sa mu podarilo v truhle na lúku. Utiekol do Rakúska, kde zastával miesto vojenského kaplána. Po revolúcii sa vrátil do Komjatíc, kde našiel faru zničenú. V poslednej etape života trpel na pľúcne ochorenia, v roku 1860 sa vzdal úradu farára. V testamente odkázal peniaze, nábytok a celý svoj majetok na dostavbu kostolov (v rodnej obci Selce), na štipendiá chudobným študentom a slúženie omší.
Pred smrťou napísal: "Už sa stala so mnou božská vôľa, ktorej žiaden človek neodolá. Zavolal mi hlas, a já tak naraz. Musel som vypustiť Ducha – svet opustiť... Nech sa žiaden tej smrti neľaká. Tento je obecný lós človeka... S Bohom všetci farníci zostaňte, S Bohom aj mne dávať neprestaňte. Hľa, ja duchovný, Váš pastier verný."
Caban zomrel na chorobu pľúc 2. mája 1860 vo veku 46 rokov.
Sociálny prínos.
Kňaz Marián Dragúň pripomína, že Caban si uvedomoval, že materiálnej biede predchádza duchovná bieda. Podľa Cabana ľudia bez vzdelania nedokážu správnym spôsobom naplniť svoje poslanie. V rámci pôsobenia v Komjaticiach sa usiloval o morálne aj materiálne povznesenie človeka. Kritizoval úžeru, alkoholizmus, lenivosť, mravný úpadok, pýchu a povýšenectvo. Caban bol živým aktérom spolkov striezlivosti (zúčastnil sa na zakladajúcom zhromaždení spolkov striezlivosti vo Veselom).
V Komjaticiach sa stal "ochrancom núdznych a chudobných", sám písal žiadosti na úrady, sám platil administratívne poplatky, kolky a zastupoval ich aj na súdoch. Caban svoje úsilie fokusoval na zvyšovanie hmotného zabezpečenia najširších vrstiev a ich vzdelanie. Sociálne motívy má aj Cabanova próza, ktorá kritizuje úžeru, alkoholizmus, hazard a nepoctivú akumuláciu majetku, ktorá vedie k strate mravnosti.
V článku "Vôlačo o charakteristických vadách našeho ľudu" a o jeho jediných proti nim prostriedkoch opisuje psychiku slovenskej chudoby, jej ľahkomyselnosť, lenivosť, neúctu voči vlasti. Caban tu zo sociálne skutočnosti dochádza k východisku v zlepšení sociálnej situácie prostredníctvom národného prebudenia v ľudových vrstvách, ktoré povedie k uvedomelému boju za sociálne a národné práva. Podľa Cabana sa môže národ hlásiť o svoje práva iba vtedy, ak ich pozná. A to je možné iba prostredníctvom vzdelanosti a s tým súvisiacej materiálnej základne.
Pedagogický prínos.
V spolku Tatrín bol členom výboru a komisií pre jazykovedný výskum a vydávanie učebníc. Sám dodával v Komjaticiach do školy učebnice, školské pomôcky, knihy, šlabikáre; sám opravoval poškodené učebnice, kreslil mapy, deťom dával písanky, atrament, abecedné tabuľky. Dosiahol, že v tej dobe všetky deti z Komjatíc navštevovali školu. Stretol sa aj so zakladateľom prvého potravinového družstva Samuelom Ormisom, ktorému dal peniaze na založenie Podsitnianskeho spolku na vydávanie lacných školských kníh. Zdôrazňoval dôležitosť štúdia dejín národa. Venoval sa ľudovýchove, zakladal a organizoval učebne. Zdôrazňoval potrebu všeobecnej, bezplatnej vzdelanosti. V roku 1847 preložil a publikoval v Budíne pedagogické dielo "Educator" (Prostonárodnó vichovosloví čili paedagogia populárna) Štefana Majera, kde sa autor venuje príkladom vyučovania a výchovy; výchove tela a výchove ducha. Pedagogický prínos mala aj Cabanova próza ("Prechádzka po slovenských počiatočných školách, Raňajšia rozprávka dvoch súsedkýň"), v ktorej mapoval vtedajší stav školstva.
Teologický prínos.
Caban pracoval na poli evanjelizácie, katechézy, farskej administratívy. Zdôrazňoval význam Cyrila a Metoda (stal sa členom spolku Dědictví svatého Cyrila a Metoda v Brne, na ich počesť napísal básne "Divný závet čili testament, Púť do Nitry a čudné tam videnie"). Založil Spolok svätého ruženca ako znak mariánskej úcty. Ako jediný Slovák sa stal členom spolku sv. Jána Nepomúckeho v Prahe. Caban pôsobil v Spolku svätého Vojtecha, podieľal sa spolu s Radlinským na návrhu stanov. Do spolku daroval Caban 100 zlatých.
Historiografia.
Caban je autorom histórie svojej farnosti pod názvom "Memorabilia Parochiae Komjáth sub Andrea Czaban ab anno Domini 1844 – Pamäti komjatickej farnosti z čias Ondreja Cabana od roku 1844".
Význam v národnom hnutí.
Zúčastňoval sa na významných národných podujatiach. Hlásil sa ku bernolákovcom, no neskôr sa Caban usiloval o spojenie a jednotný postup bernolákovcov a štúrovcov. Sám ako katolík (aj pre svoje stredoslovenský pôvod) prijal štúrovskú slovenčinu, teda stredoslovenské nárečie a ako vyslanec spolku Tatrín bojoval za práva národa v kráľovskej rade v Budíne.
Aj preto je na pamätnej tabuli stretnutia bernolákovcov a štúrovcov v Čachticiach (literárny spolok Tatrín, 10. august 1947) uvedený hneď na prvom mieste spolu s Hurbanom, Štúrom, Kalinčiakom, Hodžom a Franciscim. Bol súčasťou komisie, ktorá mala definitívne určiť pravopis spisovného slovenského jazyka a členom tzv. druhej jazykovej komisie.
Caban mal silné sociálne cítenie, no napriek tomu sa postavil na ochranu monarchie, predovšetkým ako reakciu na maďarizáciu a kalvinizáciu. 10. mája 1848 vystúpil v Nitre na ľudovom zhromaždení v Nitre proti maďarizácii. Postavil sa proti Kussutovi a bol označený za pansláva. Ako uvádza monografia Komjatíc: "Krátko potom ho čakalo na fare v Komjaticiach rozhodnutie o zatknutí a jeho výkonom bol poverený František Kamanhazy, ktorý údajne sám prostredníctvom Vietorisa, farára v Sobotišti, oznámil Cabanovi hroziace nebezpečenstvo a odporúčil mu, aby sa zdržiaval mimo komjatickej fary." V septembri 1848 vystupoval u františkánov v Nových Zámkoch za obhajobu slovenčiny ako úradného jazyka v nitrianskej stolici. 24. novembra bol predvolaný do Nitry, kde obhajoval svoju neviny pred nitrianskym županom. V roku 1849 prichádzali do Komjatíc cisárske, i maďarské vojská. Caban bol nútený ujsť pred maďarskými žandármi 20. apríla 1849. Po revolúcii sa opäť vrátil do Komjatíc, a opäť bojoval za slovenské národné práva a bol aktérom slovenských spolkov.
Caban sa stal významným rovnako pre svoj prínos rovnako pre katolíkov, ako aj protestantov. Po smrti obe strany uznali, že ide o veľkú stratu. Písali o ňom nekrológy ako o "hviezde prvej veľkosti," "najvernejšom synovi Matky Slávy," a "perle národy a ozdobe kňazstva a Cirkvi."
Literárny a umelecký prínos.
Napísal niekoľko básní a článkov, ktoré sa objavili v slovenských novinách "Priateľ školy a literatúry" a "Cyril a Metod".
Písal aj prozaickú tvorbu. Podľa Štefana Cifru sa v rámci prozaickej tvorby zaraďoval do radlinského moralizátorskej prózy, od literatúry vyžadoval aby mala aj morálny charakter a bojovala proti neduhom spoločnosti (úžera, alkoholizmus, odnárodňovanie). Prvá veľká Cabanova próza "Prechádzka po slovenských počiatočných školách" bola uverejnená v troch za sebou idúcich číslach časopisu "Cyril a Metod" a mapuje v nej úroveň vtedajšieho vzdelávania v obciach, ktoré pomenúva podľa charakteru: Nedbalice, Starovce, Pokročice, Mrzutice, Leňošice, Velebnice. V ďalšej próze, "Jako sä úžernosť pomstieva" opisuje žobráka, ktorý príde na faru a rozpráva svoje zážitky o úžerníckom otcovi a o tom ako prišiel o celý majetok. V tretej próze "Slovák! Varuj sä náruživého vkladania do lotérie", nadväzuje na predchádzajúcu poviedku. Opisuje osud obuvníka Imricha, ktorého výhra v lotérii zbavila mravného cítenia, odnaučila ho pracovať a navykla na prepych. Potom čo obuvník Imrich prostriedky minul, dal sa na krádeže a dostáva sa do žalára, kde pácha samovraždu.
K ďalším prózam patrí "Dialóg I. a Dialóg II"., humorno-poučné príspevky kde parodizuje pomaďarčovanie. K ďalším dielam patria "Raňajšia rozprávka dvoch súsedkýň, Nápis na hrobníku Jána Gotzmana, Parabola" (vydané po smrti). Ukážka z Cabanovho štýlu:
"Bol jeden ťažko nemocný, ktorý nevedel sám, žeby tak veľmi ťažko nemocný bol, o seba dosť mála, ba temer nič nedbal. Leš vedeli to dobre druhí, bo však to bolo na ňom vidieť, že je veľmi zle, bárs jeho nemoci aj sami pochopiť nemohli, lebo bola to podivná nemoc... Nikdy neležal, a hlavu hore nosiť predsa nevládal. Krivý nebol, a predsa na vlastných nohách chodiť nemohol. Odkuď i domnienky o jeho nemoci bývaly všelijaké a rozličné. Niektorí mysleli, že má závrat v hlave, druhí, že má hotec v nohách, iní zas hovorili, že má kŕče v žalúdku alebo v srdci, a zas ostatní tvrdili, že má suchoty a z toho sa všetci radovali. Lebo veru on pri všetkej svojej biede, takých priateľov nemal, ktorí by ho boli ľutovali alebo jemu uzdravenie priali..." (Parabola)
"T.: Žobrák! Čo si?/ Ť.: Prosím ponížene, chudobný žobrák./ T.: Hm! Ale či si Uhor, Nemec alebo Slovák?/ Ť.: A čo inšie ako Slovák?/ T.: No, keďbys´ bol inšie, dal byt ti groš, ale keď si Slovák, tu máš (len) pôlkrajciar./ Ť.: Pán Boh, zaplať; keď ale tak, už teda oni by to chceli, aby i každý žobrák bol len z Uhra lebo Nemca; no nech jim ta Pán Boh dá!"" (Dialog reagujúci satiricky na pomaďarčovanie)
Zbieral básne a povestí v nitrianskom nárečí, ktoré odoslal v roku 1859 Pavlovi Dobšinskému ("Sbierka Cabanova" uverejnené v "Prostonárodných povestiach;" poviedky "Popeluša," "Zázračný zámek," "Zlatý klúč," "Belzebub").
Povedali o ňom.
"Hviezdy, ktoré vidíme voľným okom mnohé zanikli, no ich svetlo môžeme stále vidieť. Tento obraz vesmíru môžeme aplikovať aj na ľudí, ktorí tu žili medzi nami, ale fyzicku už odišli z tohto sveta. Medzi takéto hviezdy patrí aj kňaz, publicista, osvetový pracovník, Ondrej Caban, ktorý prežil celý svoj kňazský život v Komjaticiach." Mons. prof. ThDr. Viliam Judák 
"Hľa, toto bol náš farár: kňaz múdry, pobožný, horlivý, pracovitý, panenskej čistoty, vrúcny milovník rodu svojho, hájiteľ utláčanej pravdy, obzvlášte jestli sa chudoby týkala, každému od srdca povedal a neznal sa žiadnemu podlizovať..." Gabriel Paulík, pohrebná reč
""Jako nedávno v Světozore" oznámil istý astronóm ruský, že jedna hviezda zmizla na obzore nebeskej, tak aj ja pospiecham sdeliť veľactenému Obecenstvu, že dňa 2-ho mája na obzore národnosti našej podobná zmizla hviezda prvej velikosti v osobe známeho patriarchy národa nášho, prevelebného farára v Komňaticiach Ondreja Cabana... Genius času zavrel oči jeho vyvedúc ducha jeho do krajov pokojnejších, do krajov blaženejších"" Juraj Holček, Nekrológ, Priateľ školy/Sokol
"Slovom čokoľvek znamenitejšieho behom týchto posledných rokov v našom národe zkrslo, na tom Zvečnelý vrelú účasť bral, všetko horlive napomáhal." Pavol Dobšinský o Cabanovi
"Postoj súdruhu môj so mnou trochu pri hrobe Syna! Zaplač vlasti milá nad ztratou nezhodjiteľnou... Nevstane však ale náš Caban; on zanechal sveta časnosť, Večonom už veselí Pána sa svojho nebi. Už svoj slávny život dokonal si v národe lône; V národe Tvá blažená žiť vždy pamiatka bude." J. Polanovič, U hrobu Ondreja Cabana
"Preto nežial srdce, vystav večný V sebe pomník Cabanovi. Tak i jeho život nekonečný, Krásny bude a vždy nový." Mikler, Truchlospev Cabanovi, Priateľ školy
Pocta.
Hodža uviedol Cabana v spise Der Slovak medzi uvedomelých Slovákov. Viliam Paulíny-Tóth venoval Cabanovi v Sokolove životopisný portrét, kde zaradil Cabana k štrnástim národovcom. 4. decembra 1927 bol obnovený Cabanov hrob. V roku 1967 – 1970 pôsobil v obci Komjatice recitačný krúžok Ondreja Cabana.
Po Ondrejovi Cabanovi je od roku 1999 pomenovaná základná škola Komjaticiach, na námestí, taktiež pomenovanom po Cabanovi, a pri kostole sú umiestnené Cabanove busty (pri Kostole sv. Alžebety a na Námestí Ondreja Cabana) a pamätné tabule (na fare a na dome č. 21 a rohu námestia). V obci Selce je umiestnený pamätník a tabuľa na rodnom dome Ondreja Cabana.
V obci Komjatice sa každoročne pripomína výročie Ondreja Cabana slávnostnou omšou, ktorej sa zúčastňujú detí zo ZŠ O. Cabana.
V roku 1970 sa konala pri príležitosti 110. výročia Cabanovej smrti spomienkova slávnosť.
Pri príležitosti 200. výročia narodenia Cabana zorganizovala obec Komjatice výročné podujatie. Akciu sprevádzal výstava výtvarných, literárnych prác žiakov a umelcov, predstavenie novej knihy a  taktiež vernisáž fotografií.

</doc>
<doc id="133277" url="https://sk.wikipedia.org/wiki?curid=133277" title="Mikuláš Čabiňák">
Mikuláš Čabiňák

Mikuláš Čabiňák (* 3. február 1940 Tichý Potok - † 30. júl 1973 Košice) bol sólistom opery Štátneho divadla v Košiciach)
Životopis.
Štúdium na Janáčkovej akadémii múzických umení (prof. Jiří Válek a Libuše Lessmanová) absolvoval úlohou Vodníka v Dvořákovej "Rusalke" v roku 1966. Už počas štúdií vystúpil na viacerých koncertoch i pohostinsky v opere v Banskej Bystrici a Olomouci. Od roku 1967 bol sólistom opery Štátneho divadla v Košiciach a po prvý raz sa predstavil ako Gremin v Čajkovského "Eugenovi Oneginovi". Jeho krásny mäkký bas našiel uplatnenie v postave Raimonda v" Lucii di Lammermoor", Malinu v "Tajomstve", Toma v "Maškarnom bále", Collina v "Bohéme" a v ďalších úlohách. Uznanie získal v charakterovej štúdii kupca Dikého z Janáčkovej "Káti Kabanovej" i v doštudovanom Kecalovi z "Predanej nevesty", ktorý bol jeho poslednou postavou. 
Odišiel nečakane, ako tridsaťročný, iba na prahu svojej sľubne sa vyvíjacúcej speváckej dráhy. 

</doc>
<doc id="133278" url="https://sk.wikipedia.org/wiki?curid=133278" title="Ján Miloslav Čajak">
Ján Miloslav Čajak

Ján Miloslav Čajak (* 29. máj 1881, Banská Bystrica† 19. november 1972, Banská Bystrica) bol slovenský kultúrno-osvetový pracovník.
Jeho manželka Anna Miloslava Čajaková (18881981) bola kultúrno-osvetová pracovníčka v Banskej Bystrici.
Životopis.
Krajanský pracovník v Spojených štátoch. Pracoval v Evanjelickej jednote, spevokole Lipa a v Slovenskej lige. Po návrate na Slovensko sa v roku 1919 usadil v Banskej Bystrici a zapájal sa do politiky Rázusovej Slovenskej národnej strany. S organizáciou Sokol boli manželia Čajakovci spoluvlastníkmi kina, po roku 1945 bol Ján Miloslav Čajak premietačom v kine Partizán.

</doc>
<doc id="133279" url="https://sk.wikipedia.org/wiki?curid=133279" title="Anna Miloslava Čajaková">
Anna Miloslava Čajaková

Anna Miloslava Čajaková (* 1. júl 1888, Martin† 16. august 1981, Banská Bystrica) bola slovenská kultúrna pracovníčka a spolková funkcionárka, predstaviteľka zahraničného prvého československého odboja.
Pôsobila ako krajanská pracovníčka v Chicagu v štáte Illinois v Spojených štátoch, kde spoluzaložila viaceré spolky a organizácie. Pracovala v Evanjelickej jednote, spevokole Lipa a v Slovenskej lige v Amerike. Organizovala rôzne zbierky a slávnosti. Publikovala vo viacerých krajanských časopisoch. Spolu s manželom Jánom Miloslavom Čajakom žili od roku 1919 v Banskej Bystrici. S organizáciou Sokol boli spoluvlastníkmi kina. V roku 1923 vítala v Banskej Bystrici prezidenta Tomáša Garriguea Masaryka. Od roku 1942 učila anglický jazyk na obchodnej akadémii, súkromne doučovala anglický jazyk aj v dôchodkovom veku.
Postupne s manželom adoptovali a vychovali 32 detí, pretože vlastné nemali. Život dožila v Banskej Bystrici u chovanice Márie Lauríkovej. Je pochovaná s manželom v Banskej Bystrici vedľa svojej učiteľky a priateľky Terézie Vansovej.

</doc>
<doc id="133280" url="https://sk.wikipedia.org/wiki?curid=133280" title="Karel Čajánek">
Karel Čajánek

Karel Čajánek (* 10. október 1894, Staré Hámry - † 12. apríl 1955, Bratislava) bol lesnícky odborník, drevársky odborník.
Jeho otec František Čajánek, jeho matka Jana rod. Drabinová.
Životopis.
Vyštudoval lesné inžinierstvo na Vysokej škole poľnohospodárskej vo Viedni, na ČVUT v Prahe a na Vysokej škole zemedělskej v Brne, 1921 Ing. Od 1921 pracovník Riaditeľstva štátnych lesov v Banskej Bystrici, neskôr obchodný referent Riaditeľstva štátnych lesov v Banskej Bystrici. Pracovník Povereníctva pôdohospodárstva - Ústredného riaditeľstva drevospracujúcich závodov štátnych lesov, Povereníctva lesov a drevárskeho priemyslu v Bratislave. Zaslúžil sa o racionalizáciu a modernizáciu piliarskej výroby a drevárskeho hospodárstva na Slovensku. Publikoval odborné články v časopisoch "Štátne lesy", "Poľana" a i.

</doc>
<doc id="133281" url="https://sk.wikipedia.org/wiki?curid=133281" title="Ivan Čajda">
Ivan Čajda

Ivan Čajda (* 9. apríl 1921, Martin – † 20. apríl 2000, Martin) bol spisovateľ pre deti a mládež.
Životopis.
Študoval na gymnáziu v Martine, kde roku 1939 maturoval, 19391946 na Prírodovedeckej fakulte UK v Bratislave. Od roku 1958 bol hygienikom Krajskej hygienickej stanice v Martine a v Banskej Bystrici. Ako autor literatúry pre deti a mládež popri časopiseckých článkoch vydal leporelo Letíme vesmírom. Potom sa zameral na literatúru faktu z oblasti popularizácie prírodných vied a ochrany prírody. 
Pochovaný je v Martine na Národnom cintoríne.

</doc>
<doc id="133282" url="https://sk.wikipedia.org/wiki?curid=133282" title="Ján Čajda">
Ján Čajda

Ján Čajda (* 27. január 1840 Veľké Rovné - † 14. október 1919 Kolárovice) bol včelár, ovocinár, pedagóg.
Jeho otec Jozef Čajda, jeho matka Karolína rod. Mužiková 
Životopis.
Ľudovú školu navštevoval vo Veľkom Rovnom, učiteľský ústav v Banskej Bystrici. Pôsobil ako učiteľ, neskôr notár v Kolároviciach. Propagátor moderného včelárstva, spoluzakladateľ Spolku slovenských včelárov. Autor praktickej príručky racionálneho včelárenia a odborných článkov. Člen Prírodovedného spolku župy Trenčianskej.

</doc>
<doc id="133283" url="https://sk.wikipedia.org/wiki?curid=133283" title="Juraj Čajda">
Juraj Čajda

Juraj Čajda (* 23. december 1844, Dlhé Pole† 19. február 1913, Martin) bol slovenský publicista, redaktor. Pseudonym: Dlhopoľský, Federov, Ďuro.
Životopis.
Narodil sa v učiteľskej rodine. Jeho otec bol František Čajda, jeho matka Anna rod. Podhradská. Študoval na gymnáziu v Nitre, v Ostrihome, v Banskej Bystrici (vylúčený za panslavizmus), maturoval v Bratislave. Právo študoval vo Viedni a Budapešti. Vychovávateľ od roku 1873, zodpovedný redaktor Slovenských novín, 18751907 Národných novín v Martine, 18791910 humoristického časopisu Černokňažník. Autor úvodníkov, článkov a úvah, najmä o vnútornej politike Rakúsko-Uhorska, satirických článkov a politických prejavov. Roku 1906 kandidoval do Uhorského parlamentu. Herec a režisér Slovenského spevokolu, spoluzakladateľ Atletického klubu v Martine, spoluorganizátor výstavby Národného domu.

</doc>
<doc id="133284" url="https://sk.wikipedia.org/wiki?curid=133284" title="Dušan Čajka">
Dušan Čajka

Dušan Čajka (* 9. júl 1897, Mošovce – † 4. september 1949, Bardejov) bol slovenský lekár.
Životopis.
Pochádzal zo známej národoveckej rodiny. Základné vzdelanie získal v Mošovciach, maturoval na gymnáziu v Banskej Bystrici, medicínu študoval v Budapešti a v Prahe. Lekár v Bardejove, riaditeľ-primár tamojšej nemocnice (1932). Jeden z vynikajúcich slov. lekárov-chirurgov a budovateľov slov. zdravotníctva svojich čias. Dozorca v bardejovskom evanjelickýa.v. cirkevnom zbore (od roku 1932).

</doc>
<doc id="133285" url="https://sk.wikipedia.org/wiki?curid=133285" title="Bohuslav Cambel">
Bohuslav Cambel

Bohuslav Cambel (* 29. október 1919, Slovenská Ľupča – † 9. jún 2006, Bratislava) bol slovenský geochemik a geológ. V rokoch 1966 až 1969 rektor Univerzity Komenského v Bratislave.
Životopis.
Narodil sa 29. októbra 1919 v Slovenskej Ľupči. V roku 1939 úspešne zmaturoval na gymnáziu v Banskej Bystrici. Následne pokračoval v štúdiu geológie na Prírodovedeckej fakulte Univerzity Komenského v Bratislave, kde neskôr aj pôsobil. V rokoch 1952 až 1953 pôsobil ako prodekan Fakulty geografických a geologických vied Slovenskej univerzity na neskôr ako prorektor Univerzity Komenského. V rokoch 19531958 pracoval ako vedúci katedry nerastných surovín a geochémie. V rokoch 1959 až 1961 pôsobil ako dekan Prírodovedeckej fakulty UK. Od 1. septembra 1966 do 31. augusta 1969 pôsobil ako rektor Univerzity Komenského. V roku 1969 sa stal vedúcim prvej katedry geochémie na Slovensku. Zaoberal sa tiež mineralógiou a ložiskovou geológiou. Študoval geochémiu bázických a granitoidných hornín a rudných minerálov domácich i svetových ložísk. Podieľal sa tiež na príprave základných geologických máp v mierke 1 : 200 000, list Wien-Bratislava. Vedecký kolektív pod jeho vedením na Slovensku významne rozvinul granitovú petrológiu. V roku 1998 ho Cambridgeská univerzita zaradila medzi 2000 najvýznamnejších osobností vedy 20. storočia.
Významné vedecké práce.
Medzi jeho významné monografické práce patria:
Okrem toho preložil:
Ocenenia.
Na jeho počesť Ústav vied o Zemi Slovenskej akadémie vied zriadil Medailu akademika Bohuslava Cambela.

</doc>
<doc id="133287" url="https://sk.wikipedia.org/wiki?curid=133287" title="Pavel Cancrini">
Pavel Cancrini

Pavel Cancrini (Kankrini) (* 16. január 1779, Nemecká Ľupča, dnes Partizánska Ľupča, Slovensko† 8. máj 1844, Dolný Kubín, Slovensko) bol slovenský evanjelický kňaz a ľudovýchovný pracovník.
Životopis.
Po štúdiách v Banskej Bystrici pôsobil od roku 1806 ako evanjelický farár v Partizánskej Ľupči, od roku 1807 ako farár a senior v Dolnom Kubíne. Bol tiež kultúrno-výchovným pracovníkom a podporovateľom slovenských študentov.
Tvorba.
Je autorom náboženskej literatúry a povesti "Krvavá noc na zámku Oravskom" (jej námet použil Ján Kalinčiak v próze "Orava") a tiež prekladateľ.

</doc>
<doc id="133288" url="https://sk.wikipedia.org/wiki?curid=133288" title="Ján Capko">
Ján Capko

Ján Capko (* 19. september 1846, Kláštor pod Znievom – † 18. august 1867, Kláštor pod Znievom) bol básnik. Pseudonym: Miloslav Zniovsky
Jeho otec Ján Capko, jeho matka Johana rod. Točková 
Životopis.
Od roku 1856 a 1862-1864 študoval na gymnáziu v Banskej Bystrici, 1864-1865 na právnickej akadémii v Bratislave. Vlastenecké a intímne básne uverejňoval v rôznych časopisoch. Jeho zbierka vyšla posmrtne zásluhou A. Trúchleho-Sytnianskeho.

</doc>
<doc id="133289" url="https://sk.wikipedia.org/wiki?curid=133289" title="Juraj Capkovič">
Juraj Capkovič

Juraj Capkovič (Zapkovič) (* Slovensko) je evanjelický kňaz.
Pseudonym: Liskovský
Životopis.
Kazateľ pre slov. evanjelický obec v Banskej Bystrici (1577-1588?).

</doc>
<doc id="133290" url="https://sk.wikipedia.org/wiki?curid=133290" title="Vavrinec Čaplovič">
Vavrinec Čaplovič

Vavrinec Čaplovič z Jasenovej (* 5. august 1778, Jasenová† 25. december 1853, Bratislava) bol uhorský stoličný úradník, zberateľ kníh a archivár.
Životopis.
Jeho otec Ladislav Čaplovič, jeho matka Mária rod. Bobrovnická. Pochádzal zo starého šľachtického rodu Čaplovič z Jasenovej – Csaplovics de Jeszenova. Základné vzdelanie získal vo Vyšnom Kubíne, Leštinách, Banskej Bystrici u rektora S. Sartoriusa a prof. Adama Lovicha a v Ožďanoch, maturoval na evanjelickom gymnáziu v Kežmarku (1798), úradník Oravskej stolice (17981810), neskôr v službách grófa Zičiho v Bratislave ako archivár. V službách rodiny Zičiovcov bol až do roku 1852. 
Známy podporovateľ a iniciátor vydavateľských a národných podujatí. Ako vášnivý zberateľ kníh vybudoval bohatú a vzácnu knižnicu, ktorá obsahuje okolo 50 000 zväzkov. Osobitný fond tvoria slovenské knihy od 18 storočia, kde sú uložené aj viaceré vzácne prvotlače a rukopisy. Knižnicu roku 1839 venoval Oravskej stolici. Čaplovičova knižnica je od roku 1954 v správe Matice slovenskej a je uložená v špeciálne postavenej budove v Dolnom Kubíne. O jeho živote a práci rozpráva aj dokumentárny film "Očarený knihou – Vavrinec Čaplovič" (cyklus "Historická panoráma", Slovenská televízia 2001, scenár Augustín Maťovčík a Peter Ďureje, réžia Fedor Bartko).

</doc>
<doc id="133291" url="https://sk.wikipedia.org/wiki?curid=133291" title="Andrej Capovský">
Andrej Capovský

Andrej Capovský (* 24. august 1740, Ústie nad Priehradou - † 1815?) bol slovenský lekár.
Životopis.
Na univerzite v Trnave absolvoval v roku 1777 štúdia medicíny. Pôsobil ako banský lekár v Banskej Štiavnici-Vindšachte, od 1781 úradný lekár v Nitre. Ako lekár krátko pôsobil v Banskej Bystrici (koniec 18. stor.). bol členom bernolákovského Slovenského učeného tovarišstva. Zaslúžil sa o založenie Pobočného stánku Tovarišstva v Banskej Bystrici. Autor dizertačnej práce o problémoch medicíny a zdravotníctva.

</doc>
<doc id="133292" url="https://sk.wikipedia.org/wiki?curid=133292" title="Benjamín Carbonarius">
Benjamín Carbonarius

Benjamín Carbonarius (Charbonarius) (* Liptovská Teplá – † 1662 Slovensko) bol evanjelický kňaz, rektor.
Životopis.
Pôsobil ako rektor v Nemeckej (dnes Partizánskej) Ľupči, neskôr evanjelický farár. Pôvodom z Banskej Bystrice. Autor príležitostných lat. veršov v zborníku "Vale Tranoscianum".

</doc>
<doc id="133294" url="https://sk.wikipedia.org/wiki?curid=133294" title="Peter Čársky">
Peter Čársky

Peter Čársky (* 29. máj 1942, Banská Bystrica) je slovenský chemik.
Životopis.
Od 1964 pracovník Ústavu fyzikálnej chémie a elektrochémie J. Heyrovského ČSAV v Prahe, zaoberá sa kvantovou chémiou. Autor či spoluautor napr. monografií Organic Quantum Chemistry Problems (s Roku Zahradníkom, 1973), Molekulové orbitaly v chemii (s Roku Zahradníkom a J. Pancířom, 1974) a Ab initio výpočty v chemii (s M. Urbanom, 1985).

</doc>
<doc id="133295" url="https://sk.wikipedia.org/wiki?curid=133295" title="Rudolf Čavojský">
Rudolf Čavojský

Rudolf Čavojský (* 13. december 1901, Čachtice – † 28. august 1983, Bratislava) bol slovenský odborársky funkcionár, redaktor a politik.
Životopis.
Jeho otec bol Ján Čavojský a matka Mária rod. Zvončeková. V I. svetovej vojne prišiel o otca a preto sa musel od mlada začal prebíjať vlastnými silami. Po skončení základnej školy sa zamestnal ako robotník. Popri práci si rozširoval vzdelanie. Od mladosti bol aktívnym vo viacerých katolíckych a ľudáckych spolkoch, najviac vo Všeodborovom združení kresťanských robotníkov slovenských. Už vo svojich 22 rokoch sa stal obvodným tajomníkom tejto odborovej organizácie v Banskej Bystrici. Po šiestich mesiacoch bol povolaný do Ružomberka, kde sa stal redaktorom Slovenského kresťanského socialistu. Zaslúžil sa o prenesenie sídla odborovej organizácie do Bratislavy, ako aj o významný nárast členstva. Postupne sa vypracoval do jej vedúcej pozície. Popri tom redigoval týždenník Slovenský robotník. V parlamentných voľbách v roku 1935 bol za HSĽS, resp. Autonomistický blok zvolený za poslanca Národného zhromaždenia. V snemovni zasadal v sociálnom výbore. Vo voľbách do Slovenského snemu v roku 1938 bol zvolený za jeho poslanca. Mandát si zachoval aj po vzniku Slovenského štátu v roku 1939 a pôsobil v sneme až do zániku jeho činnosti v roku 1945. V sneme predsedal jeho zdravotnému a sociálnemu výboru a zároveň bol podpredsedom národohospodárskeho výboru. Od roku 1940 odmietal nacistické metódy, po vypuknutí SNP poskytol cenné informácie predstaviteľom odboja.

</doc>
<doc id="133296" url="https://sk.wikipedia.org/wiki?curid=133296" title="Anton Cebecauer">
Anton Cebecauer

Anton Cebecauer (* 13. jún 1830, Kráľova Lehota-Svarín - † 10. marec 1910, Rudno nad Hronom) bol pedagóg, publicista.
Životopis.
Počas štúdií v Banskej Bystrici a Pešti zúčastňoval sa na organizovaní slov. teológov, 1855 vysvätený za kňaza. V roku 1862-1866 prof. banskobystrického gymnázia, 1867-1895 farár v Predajnej. Zostavil a vydal učebnice cirkevných dejín 
a náboženské príručky pre slov. školy, osvetovými článkami prispieval do časopisov Cyrill a Method (1870) a Obzor.

</doc>
<doc id="133298" url="https://sk.wikipedia.org/wiki?curid=133298" title="Samuel Čečetka">
Samuel Čečetka

Samuel Čečetka (Csecsetka) (* 9. august 1818 Banská Bystrica – † 22. október 1896 Banská Bystrica) bol evanjelický náboženský spisovateľ a pedagóg. Odborník na cirkevné právo.
Jeho otec Daniel Čečetka, jeho matka Mária rod. Lehocká 
Životopis.
Gymnázium absolvoval v Banskej Bystrici a v Miskolci, filozofický kurz v Banskej Štiavnici, teológiu v Bratislave, 1843 – 1844 študoval na univerzite v Jene. Po 1844 domáci učiteľ, od 1851 riaditeľ evanjelický lýcea v Banskej Štiavnici, od 1856 prof. a potom rektor evanjelický lýcea v Bratislave, prvý riaditeľ tamojšej evanjelický teologickej akadémie. Od 1896 žil v Banskej Bystrici. Špecialista v evanjelickom cirkevnom práve, z ktorého publikoval systematický prehľad na historickom základe. Dielo syntetizovalo a doplnilo predošlé práce i čiastkové monografie, zostáva základnou príručkou k dejinám protestantizmu na Slovensku.

</doc>
<doc id="133299" url="https://sk.wikipedia.org/wiki?curid=133299" title="Ľudovít Čech">
Ľudovít Čech

Ľudovít Čech (* 11. júl 1888, Revúca† 29. apríl 1946, Revúca) bol slovenský maliar a pedagóg.
Životopis.
Jeho otec bol Jozef Čech a matka Viktória rod. Viestová. Po maturite študoval kreslenie na VŠVU v Budapešti, neskôr na umeleckom smere u T. Zemplényiho. Bol učiteľom v Marcali pri Balatone, od roku 1914 vojakom rakúsko-uhorskej armády v Banskej Bystrici, popri službe maľoval. Po 1918 žil v Lučenci, potom v Revúcej.
Označuje sa ako prívrženec oneskoreného stredoeurópskeho impresionizmu (luminizmu). Venoval sa aj maľbe na hodváb, najmä s batikovou technikou. Roku 1920 člen Jednoty výtvarných umelcov Slovenska.

</doc>
<doc id="133301" url="https://sk.wikipedia.org/wiki?curid=133301" title="Kamil Cejpek">
Kamil Cejpek

Kamil Cejpek (* 19. apríl 1942, Martin) je slovenský vysokoškolský pedagóg a chemik.
Životopis.
Študoval na Chemickotechnologickej fakulte SVŠT v Bratislave. V roku 1976 CSc., v roku 1999 doc. Pôsobil v Potravin. kombináte Trebišov, v Pekárňach B.Bystrica, od roku 1992 na UMB B.Bystrica ako vysokoškolský pedagóg a od roku 2000 ako prorektor. Publikoval vedecké štúdie v domácich a zahran. zborníkoch, príspevky v odborných časopisoch.

</doc>
<doc id="133302" url="https://sk.wikipedia.org/wiki?curid=133302" title="Juliana Cejpeková">
Juliana Cejpeková

Juliana Cejpeková (* 15. jún 1942, Levice – † 9. október 2000, Banská Bystrica) bola slovenská vysokoškolská pedagogička.
Životopis.
Vysokoškolská profesorka na Katedre pedagogiky PF, neskôr na Katedre elementárnej predškolskej pedagogiky PF UMB v Banskej Bystrici. Odborníčka v oblasti teórie výchovy so zameraním na I. stupeň ZŠ, odborníčka, predškolskej pedagogiky. Autorka a spoluautorka vysokoškolských učebníc a odborných článkov.

</doc>
<doc id="133303" url="https://sk.wikipedia.org/wiki?curid=133303" title="Ignác Čelko">
Ignác Čelko

Ignác Čelko (predikát „Cselkó de Cselkólehota“; * 19. október 1814, Žilina) - † ?, Trenčín) bol slovenský lekár a vedec zemianskeho pôvodu.
Životopis.
Jeho otec bol Andrej Čelko a matka Zuzana rod. Remenáriková. Študoval na gymnáziu v Žiline, v Banskej Bystrici, v Bratislave, medicínu na univerzite v Pešti, 1839 MUDr. Pôsobil ako praktický lekár v Žiline a v Trenčíne. Jeden z prvých používateľov metódy demografickej štatistiky a geograficko-zdravotnej metódy na Slovensku, ktorú uplatnil vo svojej práci o Trenčianskej stolici ("Dissertatio" inaug. medica. Rudimenta physiographiae comitatus Trenchiniensis), pokúšal sa aj o antropologický výskum.

</doc>
<doc id="133304" url="https://sk.wikipedia.org/wiki?curid=133304" title="Štefan Čelko">
Štefan Čelko

Štefan Čelko - staršie "Cselkó de Cselkólehota" (* 3. september 1773 Kysucké Nové Mesto - † 30. november 1837 Bratislava) bol jazykovedec, publicista, a pedagóg zemianskeho pôvodu.
Životopis.
Pôsobil ako profesor gymnázia v Banskej Bystrici, vo Zvolene. V rokoch 1812-1837 bol profesorom maďarského jazyka a literatúry na Kráľovskej akadémii v Bratislave. Od roku 1835 prodekan filozofickej fakulty. Zostavil a vydal antológiu z diel maďarských spisovateľov. Roku 1805-1827 redigoval v Bratislave spoločenský časopis Ephemerides politico-statisticae Posoniensis.

</doc>
<doc id="133305" url="https://sk.wikipedia.org/wiki?curid=133305" title="Juraj Cember">
Juraj Cember

Juraj Cember (tiež Czember, Czimber) (* ? Banská Bystrica – † 1692, Smolník) bol slovenský evanjelický kňaz a náboženský spisovateľ.
Životopis.
V rokoch 1652 – 1654 študoval na univerzite vo Wittenbergu. Od roku 1654 bol rektorom v Prievidzi, od roku 1657 pôsobil ako evanjelický farár v Kameničanoch, od roku 1662 v Štiavnických Baniach, od roku 1667 v Hodruši, potom v Banskej Bystrici a od roku 1682 v Smolníku. Počas prenasledovania evanjelikov po odhalení Vešeléniho sprisahania uhorskej šľachty emigroval – od roku 1674 žil v Sliezsku (Brzeg, Wróclav a i.), po šopronskom sneme v roku 1682 sa vrátil do vlasti. 
Tvorba.
Písal najmä barokové náboženské dišputy a modlitby.

</doc>
<doc id="133306" url="https://sk.wikipedia.org/wiki?curid=133306" title="Samuel Černák">
Samuel Černák

Samuel Černák (Czernack, Csernák) (* 1. január 1619 Bobot† 1673 Banská Bystrica) bol slovenský evanjelický kňaz, náboženský spisovateľ, veršovník.
Jeho otec bol Daniel Černák a jeho matka Žofia rod. Apoliniová.
Životopis.
Pochádzal zo slobodníckej rodiny. V roku 16301634 študoval na gymnáziu v Bánovciach nad Bebravou, 16341640 v Banskej Bystrici, 16401643 na univerzite v Kráľovci. Roku 1644 konrektor gymnázia, 1645 slovenský evanjelický farár v Banskej Bystrici. Autor scholastickej dišputy o bytí a ďalšej proti bývalému banskobystrickému rektorovi, konvertitovi J. Kircherovi. Príležitostné verše uverejnil v prácach a zborníkoch iných autorov.

</doc>
<doc id="133307" url="https://sk.wikipedia.org/wiki?curid=133307" title="Ján Černej">
Ján Černej

Ján Černej (* 16. apríl 1747, Trenčín – † 31. december 1829, Sliač) bol slovenský lekár.
Jeho otec Mikuláš Černý, jeho matka Anna rod. Augustíniová 
Životopis.
Medicínu študoval na univerzite vo Viedni a v Trnave, 1776 MUDr. Praktický a vojenský lekár v Trenčíne, 18751811 fyzikus horných okr. Trančianskej župy, od roku 1811 hlavný župný lekár Zvolenskej župy. Lekár, lekárnik a veterinár v Banskej Bystrici.Venoval sa rozličným medicínsko-zdravotníckym otázkam, pôsobil aj ako epidemiológ, pôrodník, veterinár, vizitátor lekární. Člen bernolákovského Slov. učeného tovarišstva, spoluautor základov slov. zdravotníckej literatúry.

</doc>
<doc id="133308" url="https://sk.wikipedia.org/wiki?curid=133308" title="Andrej Černiansky">
Andrej Černiansky

Andrej Černiansky - Špánik "Csernyánszky alias Spanik" (* 12. október 1841 Rajec - † 1. február 1923 Martin) bol redaktor, publicista, úradník, šľachtického pôvodu.
Pseudonym: Monte Čerigo; Samuel Supavský; M.A. Španík
Životopis.
Študoval v seminári v Banskej Bystrici, teológiu vo Viedni (neukončil). Roku 1868-1869 redaktor Pešťbudínskych vedomostí v Pešti, od.r. 1870 úradník sporitelne v Martine. Organizátor kultúrneho života, 1871 spoluzakladateľ Slov. spevokolu 
v Martine, v kt. účinkoval aj ako herec. Básnické prvotiny uverejnil v zborníku banskobystrického seminára Jarnie kvety. V humoristickej tvorbe vynikol ako improvizátor a kritik spoločenských pomerov.

</doc>
<doc id="133309" url="https://sk.wikipedia.org/wiki?curid=133309" title="Karol Černík">
Karol Černík

Karol Černík (* 17. september 1928 Banská Bystrica† 15. jún 1991, Bratislava) bol slovenský herec.
Životopis.
1948-54 člen činohry ŠD v Košiciach, 1954-62 činohry NS a 1962-70 TR v Bratislave, 1970-75 v slobodnom povolaní, od 1975 vedúci kultúrneho klubu Tallinn v Bratislave. Hereckou školou prešiel na košickom javisku. V TR patril k protagon. súboru a účinkoval takmer vo všetkých programoch. Stvárnil aj viacero film. postáv, v televízii sa uplatňoval najmä v dabingu.

</doc>
<doc id="133310" url="https://sk.wikipedia.org/wiki?curid=133310" title="Ľudovít Černo">
Ľudovít Černo

Ľudovít Černo (* 11. január 1884, Komárno – † 19. apríl 1953, Bratislava) bol právnik, publicista.
Jeho otec Bohumil Černo, jeho matka Emília rod. Maťašovičová 
Životopis.
Po absolvovaní gymnázia študoval právo na univerzite v Budapešti, 1921 JUDr. na UK v Bratislave. Advokátsky koncipient, právnik, vedúci bezpečnostného odboru Krajinského súdy v Bratislave, prednosta slov. personálneho odd. predsedníctva ministerskej rady v Prahe, pracovník Ministerstva vnútra Slovenského štátu (19391944). Počas SNP prednosta Štátnej bezpečnosti na Povereníctve pre veci vnútorne v Banskej Bystrici (1944). Zajatý nacistami pri Pohronskom Bukovci (31. októbra 1944), väznený v Banskej Bystrici. Autor a spoluautor príručiek administratívnych predpisov, funkcionár národných a kultúrnych spolkov.

</doc>
<doc id="133311" url="https://sk.wikipedia.org/wiki?curid=133311" title="Peter Černo">
Peter Černo

Peter Černo (* 1. september 1919, Prusy – † 29. december 1981, Skalité) bol rímskokatolícky kňaz.
Životopis.
Teologické štúdiá absolvoval na teologickom učilišti v Banskej Bystrici, vysvätený za kňaza (18. marca 1934). Rokuk. kazateľ, náboženský publicista.

</doc>
<doc id="133312" url="https://sk.wikipedia.org/wiki?curid=133312" title="Emil Černý">
Emil Černý

Emil Černý (* 21. marec 1840 Banská Bystrica) je pedagóg, publicista.
Pseudonym: Emil Pohronský, Miloš Pohronský, Milko
Jeho otec Václav Černý, jeho matka Františka rod. Pauliková, jeho brat Karol Černý 
Životopis.
Ľudovú a strednú školu vychodil v Banskej Bystrici. Študoval na Filozofickej fak. viedenskej univerzity. V roku 1862-1867 prof. klasickej filológie a slovenčiny na gymnáziu v Banskej Bystrici, od 1868 žil v Rusku. Autor odborných prác z gréckej a latinskej gramatiky, stredoškolských učebníc gréckeho jazyka, slovníkov, cvičebníc a chrestomatií, zostavovateľ slov. čítanky pre nižšie gymnáziá. Udržiaval styky s významnými rus. slovanofilmi i so slov. dejateľmi. Venoval sa stenografii..

</doc>
<doc id="133313" url="https://sk.wikipedia.org/wiki?curid=133313" title="Karol Černý">
Karol Černý

Karol Černý (* 17. január 1837 Banská Bystrica - † 6. január 1909 Bratislava) bol pedagóg, publicista.
Jeho otec Václav Černý, jeho matka Františka rod. Pauliková, jeho brat Emil Černý.
Životopis.
Študoval na gymnáziách v Banskej Bystrici, v Banskej Štiavnici, v Bratislave, do 1855 v Sibiu, právo a klasickú filológiu na univerzite vo Viedni, 1861 zložil profesorské skúšky vo Viedni, 1866 v Budapešti. Od 1860 profesor gymnázia v Banskej Bystrici, vyučoval cudzie jazyky, dočasný riaditeľ gymnázia (1867). Od 1867 profesor vyššieho kat. gymnázia v Bratislave. Okrem štúdií z klasickej filológie vo výročných správach v Banskej Bystrici (1861) a v Bratislave (1870, 1883) publikoval state, články a recenzie v časopisoch. Autor učebníc lat. jazyka pre gymnáziá. Člen MS.

</doc>
<doc id="133314" url="https://sk.wikipedia.org/wiki?curid=133314" title="Tomáš Červeň">
Tomáš Červeň

Tomáš Červeň alebo Tomáš Červen (Cherven) (* 14. január 1793, Chyžné† 27. apríl 1876, Banská Bystrica) bol cirkevný hodnostár, národnokultúrny pracovník a mecén.
Životopis.
Ľudovú školu navštevoval v rodnej obci a v Trstenej, gymnázium v Bratislave a vo Vespréme, filozofiu v Rábe, teológiu absolvoval v Pešti a vo viedenskom Pázmáneu. Vysvätený 1816. Roku 1817-1821 vychovávateľ v rodine Kvassayovcov v Brodzanoch, potom biskupský tajomník a notár v Banskej Bystrici. Roku 1833 kanonik a riaditeľ biskupskej kancelárie, 1847 titulárny opát a gen. vikár, 1865 veľprepošt banskobystrickej kapituly. Aktívny člen budínskeho Spolku milovníkov reči literatúry slovenskej, staral sa o rozvoj banskobystrického gymnázia, kde začas pôsobil aj ako profesor. Zakladateľ a podporovateľ Spolku sv. Vojtecha, gymnázia v Kláštore pod Znievom a 1863-1874 pokladník Matice Slovenskej. Po jeho smrti 27. apríla v závete zanechal Matici slovenskej 60000 zlatých, ktoré však po jej zrušení maďarskou vládou v roku 1874 nedostala.
Krátky film o Tomášovi Červeňovi.
Pri príležitosti okrúhleho výročia narodenia pripravila Matica slovenská krátky film o Tomášovi Červeňovi na ktorom sa podieľala riaditeľka Krajanského múzea Matice slovenskej Dr. Zuzana Pavelcová, Dr. Milica Majeriková-Molitoris a RNDr. Ján Seman.
Monografia.
Spolok Slovákov v Poľsku vydal o Tomášovi Červeňovi monografiu, ktorú napísala Milica Molitoris.

</doc>
<doc id="133315" url="https://sk.wikipedia.org/wiki?curid=133315" title="Benjamín Pravoslav Červenák">
Benjamín Pravoslav Červenák

Benjamín Pravoslav Červenák (* 9. október 1816, Pliešovce – † 15. jún 1842, Bodony) bol spisovateľ a pedagóg.
Životopis.
Narodil sa v rodine miestneho učiteľa Ondreja Červenák a jeho manželky Zuzany rodenej Veselej. Študoval na gymnáziu v Banskej Bystrici, v Lučenci a 18361838 na Evanjelickom lýceu v Bratislave, 18391841 na univerzite v Halle. Roku 18381839 námestník J. Palkoviča. Spoluzakladateľ tajného spolku Vzájomnosť, prvý redaktor ilegálnych rkp. novín Vzájomné listy. Autor príležitostných veršov. Zredigoval Zprávu o Ústavu slovanském... , preložil, doplnil a prepracoval z nem. orig dielo o cirk. histórii. Za jeho najvýznamnejšie dielo je považované zrcadlo Slovenska. SBS: Zv.I. [neuvádza stredoškolské štúdiá v Banskej Bystrici ale v Banskej Štiavnici]; ES: [uvádza stredoškolské študiá v Banskej Bystrici].

</doc>
<doc id="133316" url="https://sk.wikipedia.org/wiki?curid=133316" title="Ondrej Červenák">
Ondrej Červenák

Ondrej Červenák (* 7. október 1823, Pliešovce – † 22. február 1887, Martin) bol hospodársky pracovník, osvetový pracovník.
Jeho otec Ondrej Červenák, jeho matka Zuzana rod. Veselá, jeho brat Benjanín Pravoslav Červenák 
Životopis.
Študoval na lýceu v Bratislave, od roku 1849 na banskej akadémii v Banskej Štiavnici, potom absolvoval študijné cesty po Belgicku a Anglicku so zameraním na hutníctvo. Banský úradník v Kremnici v Tajove, v 60. rokoch kontrolór medených hámrov v Banskej Bystrici, 18711887 úradník sporiteľne v Martine. Roku 1874 pokladník MS, keď aj krátko redigoval Nár. noviny. Presadzoval záujmy mladej buržoázie, vypracoval a vydal návrh na celkový železničný systém Uhorska, vybudovanie železiarskeho priemyslu, námornú dopravu Uhorska, reguláciu Dunaja, zavodňovacie systémy a i. Roku 1872 zakladateľ a autor stanov úverového spolku v Banskej Bystrici, člen Tatrína.

</doc>
<doc id="133317" url="https://sk.wikipedia.org/wiki?curid=133317" title="Jozef Cesnak">
Jozef Cesnak

Jozef Cesnak (* 6. február 1936, Bacúch – † 6. november 2021, Bratislava) bol slovenský maliar a ilustrátor.
Životopis.
Po maturite na Strednej škole umeleckého priemyslu v Bratislave (1956), absolvoval 1963 Vysokú školu výtvarných umení v Bratislave pod vedením Vincenta Hložníka. Venoval sa voľnej grafike a ilustrátorskej tvorbe. 

</doc>
<doc id="133318" url="https://sk.wikipedia.org/wiki?curid=133318" title="Július Cesnak">
Július Cesnak

Július Gustáv Cesnak (iný zápis: Česnak, ; * 26. marec 1863 Banská Bystrica - † 13. apríl 1933 Banská Bystrica) bol úradník a mešťanosta Banskej Bystrice, ktorý túto funkciu vykonával 30 rokov (18931923) a významne sa pričinil na rozvoji mesta.
Život.
Narodil sa 26. marca 1863 v Banskej Bystrici v evanjelickej rodine pekára Gustáva Cesnaka a Karolíny, rod. Korony. Študoval a zmaturoval na gymnáziu v Banskej Bystrici (1882). V rokoch 18831893 pôsobil ako mestský úradník. 19. mája 1893 ho jednomyseľne zvolili za mešťanostu. Počas obdobia výkonu tejto funkcie bol v Banskej Bystrici vybudovaný mestský vodovod, kanalizácia, pristúpilo sa k úprave ulíc, vytvoreniu parku a nábrežie Hronu (známe ako "Garampart"). V hospodárskej oblasti sa pričinil o reorganizáciu mestského lesného hospodárstva, postavenie mestskej hydroelektrárne a železničného prepojenia s Harmancom (dnes súčasť železničnej trate č. 170).
Taktiež pôsobil ako dočasný predseda (1895) a podpredseda (1897) Banskobystrickej historickej a archeologickej spoločnosti založenej na podporu a rozvoj mestského múzea a vybudovanie jeho prvej múzejnej expozície (1909). Zaslúžil sa o preloženie Štátnej odbornej školy kovorobnej z Gelnice do Banskej Bystrice. Počas prvej svetovej vojny zabezpečoval najmä zásobovanie obyvateľov potravinami, fungovanie zdravotníckej starostlivosti a pomoc chudobným občanom. Funkciu mešťanostu zastával do 28. decembra 1922, kedy za prítomnosti hlavného slúžneho Adolfa Pštrosa odstúpil a úrad odovzdal novozvolenému starostovi Kolomanovi Mikulovi, ktorý sa funkcie ujal 1. marca 1923. Zomrel 13. apríla 1933 v Banskej Bystrici a bol pochovaný na miestnom evanjelickom cintoríne.

</doc>
<doc id="133319" url="https://sk.wikipedia.org/wiki?curid=133319" title="Ján Chabada">
Ján Chabada

Ján Chabada (* 10. február 1915 Vígľaš – † 18. apríl 1970 Bratislava) bol slovenský evanjelický kňaz a generálny biskup, cirkevný hodnostár, účastník protifašistického odboja.
Jeho otec Ján Chabada, jeho matka Anna rod. Pohanková 
Životopis.
Študoval na gymnáziu vo Zvolene, v roku 1933-1937 na Slovenskej evanjelickej bohosloveckej fakulte v Bratislave. Kaplán v Bratislave (od 1937), farár v Slovenskej Ľupči (19401951). Odporca klérofašistického režimu, účastník ilegálneho protifašistického odboja, počas SNP podpredseda Okresného revolučného národného výboru (RNV) v Banskej Bystrici. Povereníctvo informácií ho v roku 1949 menovalo za správcu Tranoscia. Generálny tajomník cirkvi (1950), generálny biskup (24. apríla 1951-1970) a kolaborant s komunistickým režimom. Článkami a náboženskými úvahami prispieval do cirkevných časopisov a kalendárov.

</doc>
<doc id="133320" url="https://sk.wikipedia.org/wiki?curid=133320" title="Adam Chalupka">
Adam Chalupka

Adam Chalupka (* 28. október 1767, Nemecká Ľupča, dnes Partizánska Ľupča, Slovensko – † 5. júl 1840, Horná Lehota, Slovensko) bol slovenský evanjelický kňaz a náboženský spisovateľ; otec slovenských spisovateľov Jána Chalupku a Sama Chalupku.
Životopis.
Narodil sa v rodine Michala Chalupku a jeho manželky Evy, rodenej Kusej. V rokoch 1786 – 1789 chodil do škôl v Paludzi, v Kežmarku, v Miškovci, v Banskej Štiavnici a v Bratislave. Od roku 1789 pôsobil ako učiteľ v Hornej Mičinej a od roku 1792 ako evanjelický farár v Hornej Lehote. 
Tvorba.
Venoval sa náboženskej publicistike, časť jeho prác ostala v rukopise. 

</doc>
<doc id="133321" url="https://sk.wikipedia.org/wiki?curid=133321" title="Personal digital assistant">
Personal digital assistant



</doc>
<doc id="133322" url="https://sk.wikipedia.org/wiki?curid=133322" title="Milan Chalupka">
Milan Chalupka

Milan Chalupka (* 12. február 1929, Donovaly - † 19. február 1974 Bratislava) bol energetik.
Jeho otec Július Chalupka, jeho matka Štefánia rod. Hanesová.
Životopis.
Do 1948 študoval na gymnáziu v Banskej Bystrici, 1948-1953 na Elektrotechnickej fak. SVŠT v Bratislave, 1953 Ing., l964 CSc., 1966 doc. V roku 1952-1974 prednášal na katedre elektroenergetiky Elektrotechnickej fak. SVŠT, 1974 ved. pracovník Výskumného ústavu energetického v Bratislave. Priekopník výskumu elektrického svetla na Slovensku. Autor monografie o tejto téme, publikoval články v odbornej tlači, vysokoškolské skriptá a i. V roku 1968-1970 prodekan Elektrotechnickej fak. SVŠT.

</doc>
<doc id="133323" url="https://sk.wikipedia.org/wiki?curid=133323" title="Daniel Chladný-Hanoš">
Daniel Chladný-Hanoš

Daniel Chladný-Hanoš (* 14. apríl 1916 Staré Hory - † 29. marec 1979 Banská Bystrica, pochov. Staré Hory) bol dôstojník, protifašistický bojovník.
Životopis.
Jeho otec bol Jozef Chladný, jeho matka Júlia rod. Čillíková. Do roku 1936 študoval na gymnáziu v Banskej Bystrici, do roku 1939 na Vojenskej akadémii v Hraniciach. Dôstojník Slovenskej armády a Československej ľudovej armády na viacerých miestach Slovenska v roku 1956-1958 v Banskej Bystrici. Účastník protifašistického odboja a Slovenského národného povstania. 
1940 založil na Starých Horách odbojovú skupinu; od júla 1941 na východnom fronte, kde spolupracoval s Jánom Nálepkom. V roku 1942 odvelený na Slovensko, kde operoval s partizánskym odd. Bilej. Po ústupe SNP do hôr veliteľ 5. odd. v partizánskej brigáde Smrť fašizmu. Politicky prenasledovaný a väznený, roku 1963 právne rehabilitovaný. Skladník Stavoidustrie v Banskej Bystrici (1960-1972). Člen OV Slovenského zväzu protifašistických bojovníkov v Banskej Bystrici (od 1960).

</doc>
<doc id="133324" url="https://sk.wikipedia.org/wiki?curid=133324" title="Juraj Chladný">
Juraj Chladný

Juraj Chladný (Chladni, Chladenius) (* Špania Dolina – † 1692, Hauswald) bol slovenský evanjelický kňaz a náboženský spisovateľ.
Životopis.
Študoval na gymnáziu v Banskej Bystrici, od roku 1664 na univerzite vo Wittenbergu. Od roku 1666 pôsobil ako rektor na evanjelickej škole v Španej Doline, od roku 1667 bol evanjelickým farárom v Kremnických Baniach, v rokoch 1673 – 1680 žil vo Wrocławe a v Görlitzi, a od roku 1680 pôsobil ako farár v Hauswalde, kde aj zomrel.
Tvorba.
Z baníckeho prostredia Španej Doliny si na univerzitné štúdiá doniesol záujem o prírodné vedy, obhajoval dizertáciu o kovoch. Jeho cirkevná rozprava obsahuje aj stručné dejiny evanjelický cirkvi v Uhorsku, vydal i príležitostnú báseň.

</doc>
<doc id="133325" url="https://sk.wikipedia.org/wiki?curid=133325" title="Ignác Chladný">
Ignác Chladný

Ignác Chladný (* 30. jún 1907, Staré Hory – † 30. jún 1977, Sliač) bol slovenský rímskokatolícky kňaz, vysokoškolský pedagóg, publicista.
Životopis.
Študoval na gymnáziu v Banskej Bystrici. Špirituál v banskobystrickom seminári, kaplán na Starých Horách, správca farnosti v Brusne. Profesor na bohosloveckej fak. v Banskej Bystrici (od 1936), angažoval sa v Katolíckom tovarišskom spolku v Banskej Bystrici; zastával funkciu defensor vinculi, promotor iustitiae (od 1938) a funkciu diecézneho cenzora (od 1940). Pôsobil na biskupskom úrade v Banskej Bystrici (po 1951). Politicky prenasledovaný. Autor brožúry o pútnickom 
mieste na Starých Horách, pomocných skrípt a článkov v katolíckych periodikách.

</doc>
<doc id="133326" url="https://sk.wikipedia.org/wiki?curid=133326" title="Václav Chlumecký">
Václav Chlumecký

Václav František Chlumecký (* 30. december 1861, Skuteč – † 30. september 1944, Banská Štiavnica) bol český, slovenský a česko-slovenský spisovateľ a publicista. Používal pseudonymy "Ľuboslav", "Enšpenger", "Ján Ľuboslav", "N. Špenger".
Študoval na gymnáziu vo Viedni (nedokončil), v rokoch 1875 – 1879 sa vyučil za maliara skla a porcelánu. Sprvu robotník na viacerých miestach (napr. vo Viedni, Budapešti, Pésci, Brně, Třinci...), od 1920 redaktor v Banskej Bystrici, spoluzakladateľ a zodpovedný redaktor Hlasu ľudu v Banskej Bystrici (1920 – 1922), funkcionár robotníckeho a komunistického hnutia, člen KV KSČ v Banskej Bystrici (1922 – 1929). Priekopník slovenskej robotníckej tlače, patril do skupiny proletárskych spisovateľov. Účastník ilegálneho protifašistického hnutia. Autor satirického románu, niekoľkých vedeckofantastických prác, matematických rébusov a hlavolamov. Prispieval do robotníckych a proletárskych novín, napísal množstvo politických, ideových a osvetových článkov, správ, besedníc, fejtónov a i. Zostavil a vydal zborník robotníckych piesní. V roku 1920 – 1929 senátor NZ.
Život.
Narodil sa v českom mestečku ako jedno z piatich detí úradníka. Štúdiá na reálnom gymnáziu vo Viedni z finančných dôvodov neukončil, v rokoch 1875 – 1879 sa vyučil za maliara skla a porcelánu.
Skoré uvedomenie si finančných bariér priviedlo Chlumeckého k robotníckemu hnutiu. Do jeho ideí je zasvätený učiteľom Enšpengerom, ktorému sa neskôr odmenil tým, že používal jeho meno ako literárny pseudonym. Od začiatku deväťdesiatych rokov žil a pôsobí na území stredného Slovenska. Písal články, skúšal písať aj poéziu.
Dielo.
Vo februári a marci roku 1914 mu na pokračovanie v Robotníckych novinách vyšla prvá próza pod názvom "Janko Kosák v nebi". V tomto príbehu sa uvedomelý robotník pred búrkou utiahne do kostola. Tu ho spolu s farárom a sviečkovou babou omráči hrom. Cez Mesiac a Mars sa dostane do Pekla a potom do Neba. Všade porobí poriadky a v závere sa vráti do reality k svojej Aničke. Peklo, Nebo, Mesiac i Mars sú v tejto Chlumeckého próze kulisami grotesknej hyperbolicky ladenej alegórie na spoločenské pomery. Aj veľmi ďaleko, veľmi vysoko, všade je to o inštitúciách, peniazoch a vplyve, všade stojí človek sám proti mocným. Farbisté opisy Neba a Pekla prevzal Chlumecký z predstáv ľudového baroka, veľmi pravdepodobne z populárnych jarmočných hier či knižiek ľudového čítania. Pozadie však vyplňuje novými, modernejšími reáliami. Jeho text pritom, najmä vďaka hrdinovi, spĺňa atribúty príbehu. Janko Kosák reaguje, správa sa a koná s bezprostrednosťou vlastnou folklórnych hrdinov – pravda, zasa a opäť, jeho „rúcho“, vyjadrovanie, metódy i prostriedky sú iné – nové a modernejšie. Práve modernizáciou alegorická rozprávka presahuje smerom k utópii a kladie tak na Slovensku základy tohto vo svetovej fantastike veľmi obľúbeného žánra.
Utópiu štátu rovných, štátu bez peňazí, bezpochyby ovplyvnenú dobovými udalosťami (revolúcia boľševikov v Rusku), ponúka Chlumecký svojim čitateľom v krátkej poviedke pod názvom "Zprávy z planéty Marsa", ktorá vyšla v Robotníckych novinách začiatkom roku 1918.
Načrtnuté tendencie napokon autor rozvíja vo svojej najrozsiahlejšej próze – v románe "Profesor Šiltao", s podtitulom utopistický román. Text vychádzal na pokračovanie v Pravde chudoby v priebehu roku 1923, v roku 1924 vyšiel knižne. V knižke je prítomná silná satirická zložka, karikujúca dobové pomery. Pri zobrazovaní a rozprávaní o civilizácii návštevníkov z vesmíru – Sivuáncov – silnie v diele statická, náučná zložka, svet Sivu sa však stáva zrkadlom, v ktorom sa odrážajú a odrazom rozhýbavajú udalosti v našom svete. Chlumeckého román vznikol približne v tom istom čase ako Čapkova Továrna na absolutno, román fejtón, ktorý tiež pôvodne vychádzal na pokračovanie v Lidových novinách. Pre Čapka je motív fantastického ozvláštnenia odrazovým mostíkom pre hyperbolizované zobrazenie zmien vo svete, ktoré on sám vyvolal, podstata motívu a jeho fungovanie ho nezaujíma. Chlumecký naopak omnoho väčšiu pozornosť venuje východiskám – teda (prinajmenšom na ploche textu) známemu; Čapkov text nás zmätkom svojich mnohozáverov chce zneistiť, Chlumecký tým, že dôsledky príchodu mimozemšťanov na zem sníma a vníma jednoznačne bez akéhokoľvek vysvetľovania, výlučne cez prizmu udalostnú, uisťuje. Filozofia proletárskeho utopizmu už v tejto zárodočnej podobe v porovnaní s Čapkovým relativizmom ponúka omnoho menší priestor na diskusiu. Napokon, načo je diskusia, ak máme riešenie. Sivu a Zem v duchu proletárskeho internacionalizmu vytvárajú Zjednotené svety založené na spoločnej výrobe a spoločnom užívaní hodnôt.
Chlumecký v tvorbe utopických románov nepokračoval, v roku 1929 bol pre nesúhlas s novým prostalinsky orientovaným, autokratickým vedením vylúčený z KSČ. Z centra robotníckeho hnutia Banskej Bystrice sa presťahoval do ústrania v Lučenci, kde sa venoval svojim záľubám (prírodné vedy, matematika).

</doc>
<doc id="133327" url="https://sk.wikipedia.org/wiki?curid=133327" title="Viliam Chmel">
Viliam Chmel

Viliam Chmel (* 14. október 1917 Temešvár, Rumunsko - † 30. november 1961 Bratislava) bol slovenský maliar, grafik a ilustrátor.
Životopis.
Študoval na gymnáziu a obchodnej akadémii v Martine, od roku 1939 na Škole umeleckých remesiel v Bratislave, v rokoch 1940- 1941 na odd. kreslenia a maľovania Slovenskej vysokej školy technickej v Bratislave. Absolvoval študijné pobyty v rôznych krajinách Európy. Jeho výtvarné umenie objavil a podporil Jaroslav Vodrážka. Začínal prevažne umelecko-remeselníckou orientáciou, neskôr sa venoval aj voľnej kresbe a maľbe. Jeho dielo je hlavne v zbierkach Stredoslovenskej galérie v Banskej Bystrici a Slovenskej národnej galérie v Bratislave.
Je autorom dvoch poštovných známok z tzv. Partyzanskeho vydanie (1945).
Súbornú výstavu Chmelovych olejomalieb, gvašov, grafík a kresieb z rokov 1939-1940 usporiadali v roku 1978 v Banskej Bystrici. Viliam Chmel je autorom monografie o výtvarníkovi Jánovi Novákovi.
Na jeho počesť je pomenovaná ulica v Martine (Ulica V. Chmela).

</doc>
<doc id="133328" url="https://sk.wikipedia.org/wiki?curid=133328" title="Andrej Chmelko">
Andrej Chmelko

Andrej Chmelko (pseudonym Ach; * 19. november 1908, Hliník nad Hronom – † 25. august 1998, Banská Štiavnica) bol slovenský prozaik, dramatik a publicista.
Životopis.
V rokoch 1924 – 1928 študoval na Učiteľskom ústave v Banskej Bystrici. V rokoch 1930 – 1932 pôsobil ako riaditeľ štátnej školy v Horných Turovciach a v Novej Bani, v rokoch 1939 – 1941 bol profesorom na gymnáziu v Kremnici, v rokoch 1941 – 1943 pôsobil ako člen činohry SND v Bratislave, v rokoch 1943 – 1945 bol režisérom a hercom Slovenského divadla v Prešove, v rokoch 1945 – 1953 pôsobil ako šéf činohry a v rokoch 1953 – 1968 bol riaditeľom Štátneho divadla v Košiciach. 
Tvorba.
Prvé poviedky a novely publikoval časopisecky, knižne debutoval lyrizujúcim románom, ako dramatik sa prezentoval rozhlasovými hrami pre deti a mládež. Pre divadlo upravil a prepracoval hru Martina Kukučína "Bacúchovie dvor" (1948) a zdramatizoval Timravinu novelu "Hrdinovia" (1953). Vo svojom diele spracoval skúsenosti z oblasti divadelníctva, dejiny slovenského, maďarského, českého, ukrajinsko-rusínskeho divadla, vydal výber z teatrologických a popularizačných príspevkov a spomienok a je autorom memoárových kníh. Sporadicky sa venoval prekladateľskej činnosti z češtiny.

</doc>
<doc id="133329" url="https://sk.wikipedia.org/wiki?curid=133329" title="Ján Chorvát">
Ján Chorvát

Doc. PhDr. Ján Chorvát, PhD. (* 5. jún 1948, Krásna Hôrka) je slovenský jazykovedec a vysokoškolský pedagóg.
Životopis.
V roku 1968-1973 študoval nemčinu a angličtinu na Filozofickej fak. UK v Bratislave, roku 1983 PhDr. a obhájil vedeckú hodnosť kandidát vied, v roku 1987 sa habilitoval docentom pre nem. jazyk (doc.), v roku 1998 obhájil vedeckú hodnosť doktor filozofie (PhD). Absolvoval zahraničné študijné a pracovné pobyty vo viacerých európskych krajinách a USA (1977-1999). Sprvu pôsobil ako ekonóm a stredoškolský profesor, od roku 1975 prednáša na Fakulte ekonomiky a služieb VŠE, resp. Ekonom. fak. UMB v Banskej Bystrici a vykonával funkciu prorektora pre medzinárodné vzťahy UMB v Banskej Bystrici (1994-2000). Bol riešiteľom a spoluriešiteľom 5 rezortných a fakultných výskumných projektov a vedúcim 2 projektov VEGA. Pôsobí ako vedecký redaktor zborníka Acta Linguistica, je členom EUROPHRAS (od roku 1999) a 2 spoločných komisií doktorandského štúdia Na Filozofickej fak. UK v Bratislave. Spoluator vysokoškolských učebníc, prekladá do nem. a jazyka aj zo slov. do angl. a nem. Autor štúdií a odborných článkov v domácich aj zahraničných periodikách.

</doc>
<doc id="133330" url="https://sk.wikipedia.org/wiki?curid=133330" title="Jana Chorvátová">
Jana Chorvátová

Jana Chorvátová (rod. Garbiarová) (* 19. september 1954 Trstená) je poetka, spisovateľka, editorka, recitátorka. Vyrastala v obci Liesek.
Životopis.
V roku 19741978 absolvovala štúdium na PF v Banskej Bystrici, kombináciu slovenský jazyk-výtvarná výchova a v roku 19871989 špecifickú prípravu dievčat a pracovné vyučovanie. Pôsobila ako jazyková korektorka v Tlačiarňach SNP v Banskej Bystrici (19781980), ako samostatná odb. referentka Okresného osvetového strediska v Banskej Bystrici (19801983), potom učiteľka a vychovávateľka (19831993). Od roku 1993 sa venovala činnosti vo vydavateľstve Stella. Je stálou členkou literárneho klubu Litera 2 pri Literárnom a hudobnom múzeu Štátnej vedeckej knižnice v Banskej Bystrici, s ktorým spolupracuje. Svoje texty publikovala v regionálnych novinách, v slovenských a českých časopisoch. Samostatne sa predstavila v poeticko-hudobných pásmach, v Rádiu Regina, Rádiu Lumen a v Slovenskej televízii. Od roku 2002 je členkou Spolku slovenských spisovateľov.

</doc>
<doc id="133331" url="https://sk.wikipedia.org/wiki?curid=133331" title="Eva Chorvátová">
Eva Chorvátová

Eva Chorvátová (* 1. január 1941, Kotešová - † 12. september 1975, Žilina) bola spojová inžinierka a pedagogička.
Životopis.
Do roku 1958 študovala na Strednej ekonomickej škole v Žiline, 1960-1965 ekonomiku dopravy na VŠE v Prahe, 1965 Ing, 1975 Csc. Venovala sa výskumu technológie spracovania a ekonomickej efektívnosti technických zariadení pri spracovaní zásielok. V roku 1966-1968 vyučovala telekomunikačnú prevádzku a ekonomiku spojov na Strednej ekonomickej škole v Banskej Bystrici. Prednášala ekonomiku, organizáciu a plánovanie spojov, štatistiku spojov a účtovníctvo na VŠDS v Žiline.

</doc>
<doc id="133332" url="https://sk.wikipedia.org/wiki?curid=133332" title="Pavol Chovan">
Pavol Chovan

Pavol Chovan (* Slovensko) bol čižmár.
Životopis.
Čižmársky majster v Banskej Bystrici.

</doc>
<doc id="133333" url="https://sk.wikipedia.org/wiki?curid=133333" title="Michal Chrástek">
Michal Chrástek

Michal Chrástek (* 29. máj 1825, Nové Mesto nad Váhom – † 28. jún 1900, Žiar nad Hronom) bol slovenský literárny historik, bibliograf a redaktor.
Jeho otec Peter Chrástek, jeho matka Barbora rod Hanulčíková 
Životopis.
Študoval na gymnáziu v Trnave, Esztergome a 18431844 v Egri, 18441850 teológiu v Banskej Bystrici a vo Viedni. Rokuk kaplán v Handlovej, od 1851 protokolista biskupstva, prefekt seminára, prof. na gymnáziu, od 1854 prof. cir. dejín na seminári v Banskej Bystrici, 18631869 tajomník MS, od 1868 farár v Žiari nad Hronom. Zakladateľ slov. bibliogarfie. Ako študent spolupracoval s M. Rešetkom na Dejinách reči a literatúry slovenskej, kt. bola základom jeho ďalšej bibliografickej práce. Jeho knihopisy a bibliografické súpisy sú základom slov. retrospektívnej bibliografie. Na jeho Slovenský knihopis, obsahujúci súpis diel od 1600, nadviazal Ľ. V. Rizner. Autor biografických portrétov, hesiel v Riegrovom slovníku náučnom (spolu 291 hesiel). Vydal jeden z prvých spoločenských spevníčkov slov. folklórnej a umelej poézie a 1. zv. zborníka slov. ľudovej slovesnosti (s E. Černým). Prispieval do Štúrových Slov. národných novín a Orla tatranského, 18521854 a 1856 redaktor Cyrilla a Methoda. Aktívny najmä v memorandovom a matičnom období ako organizátor nár. podujatí, 18641866 redaktor Letopisu MS. Venoval sa aj pomológii, v závere života kazateľskej literatúre.

</doc>
<doc id="133334" url="https://sk.wikipedia.org/wiki?curid=133334" title="Andrej Chrenko">
Andrej Chrenko

Andrej Chrenko (* 18. september 1939, Banská Bystrica – † 20. august 1970, na ceste medzi Hriňovou a Kriváňom) bol slovenský redaktor.
Životopis.
Pôsobil ako redaktor v Banskej Bystrici, vedúci vydania Smer-magazín, víkendovej prílohy denníka Smer v Banskej Bystrici.

</doc>
<doc id="133335" url="https://sk.wikipedia.org/wiki?curid=133335" title="Jozef Pavol Christelli">
Jozef Pavol Christelli

Jozef Pavol Christelli (* 1783, Bratislava) bol zvonolejár.
Životopis.
Potomok bratislavskej zvonolejárskej a delolejárskej rodiny Jána Ernesta Christelliho. Do Banskej Bystrica sa dostal ženbou s vdovou po majstrovi → Františkovi Xaverovi Littmanovi.

</doc>
<doc id="133336" url="https://sk.wikipedia.org/wiki?curid=133336" title="Mária Anna Christelliová">
Mária Anna Christelliová

Mária Anna Christelliová (rod. Eichlerová) (* 16. február 1781 Banská Štiavnica - † 28. november 1841 Banská Bystrica) bola podnikateľka.
Jej manžel František Xaver Littmann , Jozef Pavol Christelli 
Životopis.
Majiteľka zvonolejárskej dielne. Vdova po banskobystrickom zvonolejárovi → Františkovi Xaverovi Littmannovi (vydala sa zaňho okolo roku 1801). Druhým jej manželom bol → Jozef Pavol Christelli (1814). Odliate zvony signovala vlastným menom, o čom svedčia zachované, alebo v arch. dokumentoch spomínané zvony v Rabči a i. je nápis FUSA PER ANNA CHRIS-TELLI.

</doc>
<doc id="133337" url="https://sk.wikipedia.org/wiki?curid=133337" title="Jozef Chromek">
Jozef Chromek

Jozef Chromek (* 20. február 1891, Domanín – † 28. november 1972, Banská Bystrica) bol dôstojník.
Jeho manželka Anna rod. Podhorová 
Životopis.
Pôvodne staviteľský kreslič vo firme Blecha, pracoval na rekonštrukcii cukrovarov v Šuranoch a Pohronskom Ruskove. Účastník bojov Rusku 19141918, v zajatí pracoval u mestského architekta v Tomsku. Vstúpil do,čs. légií, absolvoval polročnú technickú dôstojnícku školu na stanici Zima pri Irkutsku, bojoval na Jekaterinburskom a Permskom fronte. Vrátil sa do vlasti (1920), neskôr major čs. armády na Slovensku. Do Banskej Bystrice prišiel (1. marca 1921), tri roku tu pôsobil ako veliteľ pluku, veliteľ útvaru Zvolen-Banská Bystrica (19461948). Dlhoročný predseda OV Zväzu ovocinárov a záhradkárov v Banskej Bystrici. Venoval sa šľachtiteľstvu, vypestoval niekoľko nových druhov jabĺk (napr.Banskobystrické ).

</doc>
<doc id="133338" url="https://sk.wikipedia.org/wiki?curid=133338" title="Anna Chromeková">
Anna Chromeková

Anna Chromeková (rod. Podhorová) (* 28. september 1891, Hradec Králové – † 27. apríl 1978, Banská Bystrica) bola pedagogička.
Jej manžel Jozef Chromek 
Životopis.
Absolvovala štúdium dejepisu a zemepisu na Filozofickej fakulte Karlovej univerzity v Prahe. Do roku 1923 pôsobila v rodisku na mestskom dievčenskom lýceu. Zakladateľka miestneho dievčenského skautingu. Stredoškolská prof. Štátneho dievčenskeho reformného gymnázia v Banskej Bystrici (1. september 19231936/1937). V Banskej Bystrici pokračovala v skautskom hnutí.

</doc>
<doc id="133339" url="https://sk.wikipedia.org/wiki?curid=133339" title="Karol Chrpa">
Karol Chrpa

Karol Chrpa (* 16. november 1904, Praha – † 4. júl 1974, Košice) bol slovenský banský inžinier.
Životopis.
Narodil sa 16. novembra 1904 v Prahe ako syn Otakara Chrpa a Karolíny rod. Vnukovej. Študoval na reálke a na Vysokej škole banskej v Příbrame a stal sa inžinierom. Pôsobil ako banský špecialista v roku 19491952 riaditeľ Banských stavieb v Banskej Bystrici. Prednášal na Baníckej fakulte VŠT v Košiciach, neskôr vedúci Katedry hlbinného dobývania ložísk a výstavby baní. Od roku 1964 CSc. Pričinil sa o projektovanie a výstavbu banských závodov na Slovensku, najmä v oblasti banského vetrania, klimatizácie a v geometrike. Publikoval v odborných slovenských a českých časopisoch a zborníkoch. Autor vynálezu a technických zdokonalení.

</doc>
<doc id="133340" url="https://sk.wikipedia.org/wiki?curid=133340" title="Michal Chudovský">
Michal Chudovský

Michal Chudovský (* 3. máj 1804, Dolný Kubín – † ?) bol slovenský publicista.
Jeho otec Michal Chudý, jeho matka Mária rod. Škrabáková 
Životopis.
Študoval na gymnáziu v Lučenci, v Ožďanoch, na evanjelický lýceu v Banskej Štiavnici a v Bratislave, 18291931 na univerzite v Tübingene. Po ukončení lýcea vychovávateľ v Bratislave, 18311835 kaplán a administrátor v Krupine, 18351847 farár v Hrochoti, potom asi úradník v Banskej Bystrici. Písal poviedky a úvahy do Starého i Nového vlasteneckého kalendára a Slov. pozorníka, vydal aj politický veršovaný leták a príležitostné básne.

</doc>
<doc id="133341" url="https://sk.wikipedia.org/wiki?curid=133341" title="Martin Chudý (verejný činiteľ)">
Martin Chudý (verejný činiteľ)

Martin Chudý (* 18. december 1907 Babiná – † 25. apríl 1965 Bratislava) bol verejný činiteľ, pedagóg.
Jeho otec Ján Chudý, jeho matka Anna rod. Beňová 
Životopis.
Do roku 1927 študoval na Učiteľskom ústave v Turčianskych Tepliciach. Učiteľ na ľudových školách v Povrazníku, Očovej, Hriňovej a i., 19451948 predseda ONV, 1949 okr. knižničný inšpektor v Krupine, šk. inšpektor vo Zvolene, 19491954 pracovník knižničného odd. a metodik Krajskej poradne ĽUT v Banskej Bystrici, 1958 dramaturg ochotníckeho divadla Slov. domu ĽUT, 1959 učiteľ v Bratislave. V ilegálnom protifašistickom odboji spolupracoval s predstaviteľmi občianskeho i vojenského odboja. Od začiatku septembra 1944 predseda Okr. RNV v Krupine, zúčastnil sa na organizovaní politického a verejného života, na podpore armády a partizánov. Po ústupe SNP do hôr žil v ilegalite, po oslobodení funkcionár DS. Autor článkou v šk. a osvetových časopisoch. V roku 19451946 poslanec NZ, 19461948 SNR, člen výkonného výboru DS. Vyznamenaný pamätnými medailami.

</doc>
<doc id="133342" url="https://sk.wikipedia.org/wiki?curid=133342" title="Katarína Chuťková (1927 – 1945)">
Katarína Chuťková (1927 – 1945)

Katarína Chuťková (* 8. október 1927, Uhrovec† 21. marec 1945, Bánovce nad Bebravou, pochovaná v Uhrovci) bola slovenská robotníčka a protifašistická bojovníčka.
Životopis.
Jej otec sa volal Michal Chuťka, matka Katarína, rodená Šagátová. Pracovala ako robotníčka-maliarka ornamentov. Účastníčka protifašistického odboja a Slovenského národného povstania, ošetrovateľka 1. česko-slovenskej armády na Slovensku. Po vypuknutí povstania prešla ako ošetrovateľka s povstaleckou armádou do Banskej Bystrice (1944), neskôr príslušníčka partizánskeho zväzku "Ján Žižka". Pri plnení úloh začiatkom marca 1945 bola so sestrou Margitou fašistami zatknutá, po mučení zavraždená.

</doc>
<doc id="133343" url="https://sk.wikipedia.org/wiki?curid=133343" title="Vavrinec Čibi">
Vavrinec Čibi

Vavrinec Čibi (Csiby) (* 6. august 1849, Ditrău, Rumunsko - † 23. marec 1903 Banská Štiavnica) bol slovenský lesný inžinier a lesnícky odborník.
Životopis.
Študoval lesníctvo na banskoštiavnickej akadémii, absolvoval 1874. Praktikant lesnej taxácie na Riaditeľstve majetkov v Banskej Bystrici, od roku 1892 vedúci taxačného oddelenia na lesnom riaditeľstve v Banskej Bystrici, od 1895 vedúci Katedry lesnej ťažby a spracovania dreva na lesníckej akadémii v Banskej Štiavnici. Zlepšovateľ lesníckej techniky, autor odborných článkov.

</doc>
<doc id="133344" url="https://sk.wikipedia.org/wiki?curid=133344" title="Ján Cibuľa (športový funkcionár)">
Ján Cibuľa (športový funkcionár)

Ján Cibuľa (* ?, Banská Bystrica – † ?) bol slovenský športový funkcionár a poštár.
Životopis.
V máji 1945 bol Okresným národným výborom v Banskej Bystrici poverený prevzatím vedenia Juhoslovenskej futbalovej župy so sídlom vo Zvolene. Bol zakladateľom a prvým predsedom Stredoslovenskej futbalovej župy v Banskej Bystrici (1945február 1948). Zahynul pri výkone poštovej služby, keď ho zastrelil neznámy páchateľ.

</doc>
<doc id="133345" url="https://sk.wikipedia.org/wiki?curid=133345" title="Anna Cigánová">
Anna Cigánová

Prof. Anna Cigánová, tiež Hana Cigánová, rod. "Podobová" (* 21. august 1944, Martin) je slovenská bábkarská výtvarníčka, scénografka, kostýmová výtvarníčka, vysokoškolská profesorka.
Jej matkou bola kostýmová a bábkarská výtvarníčka Ľudmila Podobová, rod. Brozmanová.
Životopis.
V roku 1966 absolvovala štúdium bábkarskej scénografie na DAMU v Prahe. Sprvu pracovníčka Ústavu zdravotnej výchovy v Bratislave, neskôr 1976-1978 pôsobila v Krajskom bábkovom divadle v Banskej Bystrici, od 1978 v Štátnom bábkovom divadle v Bratislave. Do slovenského bábkarstva priniesla nebývalú výtvarno-dramatickú invenciu. V tvorbe bábok uplatňuje všetky klasické typy, od marionet cez javajky až po ručné bábky, pričom využíva celkom nové nápady a čerpá z tradície minulosti. Napätie medzi bábkou a živým hercom vyjadruje výtvarným vypointovaním bábok, alebo pri ich maximálnom zjednodušení zdôraznením odevu herca. Prekonala strnulý výraz bábok a tým zviditeľnila na scéne dušu postavy a poetiku inscenácie ("Udatný Idar", 1981; "Radúz a Mahuliena", 1982; "Gulliverove cesty", 1985 a i.). 
Pôsobí aj ako kostýmová výtvarníčka a výtvarníčka scény. Spolupracuje s divadlami v Košiciach, Banskej Bystrici, Žiline, Prahe, Plzni, Poznani, Belehrade a i. Spoluautorka (s T. Kovačevičovou) knihy "Urob si bábky" (1977). Zúčastňuje sa na scénografických výstavách. Je autorkou "Kuka", bábky, ktorá bola mnoho rokov symbolom nedeľného detského rozprávkového pásma na STV.
V roku 2005 bola menovaná za vysokoškolskú profesorku.

</doc>
<doc id="133347" url="https://sk.wikipedia.org/wiki?curid=133347" title="Nemecká Ľupča">
Nemecká Ľupča



</doc>
<doc id="133348" url="https://sk.wikipedia.org/wiki?curid=133348" title="Poslanecký sľub">
Poslanecký sľub

Poslanecký sľub je sľub, ktorý skladajú noví poslanci pri preberaní poslaneckého mandátu spravidla na prvej povolebnej schôdzi parlamentu (na Slovensku NR SR)
"Sľubujem na svoju česť a svedomie vernosť Slovenskej republike. Svoje povinnosti budem plniť v záujme jej občanov. Budem dodržiavať ústavu a ostatné zákony a pracovať tak, aby sa uvádzali do života."
Poslanecký sľub na Slovensku.
Piata hlava, prvý oddiel, čl. 75, bod 1., Ústavy SR

</doc>
<doc id="133349" url="https://sk.wikipedia.org/wiki?curid=133349" title="Egyptské hieroglyfy">
Egyptské hieroglyfy



</doc>
<doc id="133352" url="https://sk.wikipedia.org/wiki?curid=133352" title="Voľný mandát">
Voľný mandát

Voľný mandát alebo zriedkavejšie slobodný mandát je mandát (splnomocnenie voleného/delegovaného predstaviteľa), ktorý je neodvolateľný voličmi (resp. osobami, ktoré naňho delegovali) počas volebného obdobia 
Volený zástupca s voľným mandátom koná samostatne "podľa svojho svedomia a presvedčenia". To znamená, že nie je viazaný akýmikoľvek príkazmi, či už od voličov alebo straníckej centrály. 

</doc>
<doc id="133354" url="https://sk.wikipedia.org/wiki?curid=133354" title="Ústie nad Priehradou">
Ústie nad Priehradou

Ústie nad Priehradou je popri vlastnej Trstenej druhá časť mesta Trstená. 
Pôvodne to bola samostatná obec, ktorá vznikla roku 1953 zlúčením obcí Oravské Hámre, Osada a Ústie (nazývanej 1927-1946 Ústie nad Oravou). Roku 1975 bola táto obec pričlenená k Trstenej. 

</doc>
<doc id="133355" url="https://sk.wikipedia.org/wiki?curid=133355" title="Tarbagataj">
Tarbagataj

Tarbagataj je pohorie v juhovýchodnom Kazachstane, ktorého východná časť zasahuje na hranice s Čínou.
Pohorie má rovnobežkový smer. Je dlhe 300 km a široké 60 - 120 km. Najvyšší vrch je Tastau 2992 m.
Južné svahy pohoria sú strmšie, ako severné, sú tu výrazné stopy po štvrtohornom zaľadnení.
Najnižšie časti pohoria pokrýva polopúštne rastlinstvo, dreviny sa tu vyskytujú iba zriedka. Vo výškach okolo 2000 m sú horské lúky, najvyššie vrcholy sú trvalo pod snehom.

</doc>
<doc id="133356" url="https://sk.wikipedia.org/wiki?curid=133356" title="Tamarama">
Tamarama

Tamarama je úzka pláž a rovnomenná priľahlá štvrť v Sydney, 7 kilometrov od centra mesta, zo severu susediaca so známejšou a rozľahlejšou plážou Bondi a z juhu s plážou Bronte. Na pláži sídli jeden z najstarších klubov surferských záchranárov na svete, Tamarama Surf Life Saving Club, ktorý vznikol v roku 1906. Vzhľadom na hlbokú vodu, úzku pláž a východnú orientáciu je pláž považovaná za jednu z najnebezpečnejších na kúpanie v Austrálii. I slabé zdvihnutie vĺn na Tamarame môže zapríčiniť vznik prúdov s rýchlosťou 2 metre za sekundu.

</doc>
<doc id="133357" url="https://sk.wikipedia.org/wiki?curid=133357" title="Džungársky Alatau">
Džungársky Alatau

Džungársky Alatau (Alatau: po slovensky "Pestré vrchy") je pohorie v juhovýchodnom Kazachstane, ktoré hraničí s Čínou. Pohorie je dlhé , široké 50. Najvyšším vrchom je Besbakan .
Geografia.
Rozkladá sa severne od Ťanšanu, od ktorého ho oddeľuje Džungárska brána a dolina rieky Ili. Na severe zasahuje k jazeru Alakoľ. 
Rastlinstvo je prevažne polopúštne a stepné, v dolinách, na severných svahoch sa však vyskytujú aj lesy. Vo vyšších polohách sa nachádzajú horské lúky. Snežná čiara je vo výške 3 200. Zaľadnenie je pomerne veľké, rozloha ľadovcov je vyše . V Džungárskom Alatau sú ložiská olova, zinku a antimónu.

</doc>
<doc id="133361" url="https://sk.wikipedia.org/wiki?curid=133361" title="Všeobecná dohoda o clách a obchode">
Všeobecná dohoda o clách a obchode

Všeobecná dohoda o clách a obchode alebo GATT (angl. "General Agreement on Tariffs and Trade") je multilaterálna medzinárodná zmluva a do vzniku WTO aj medzinárodná (kvázi-)organizácia. 
Na konferencii v americkom Bretton-Wood bola v roku 1947 predstavená myšlienka vzniku nadnárodnej organizácie, ktorej úlohou mala byť usmerňovanie, liberalizácia a zjednodušenie obchodných vzťahov najmä ekonomicky vyspelých štátov. Vznik tejto organizácie mal napomôcť uzdraveniu globálnej ekonomiky po 2. svetovej vojne. 
Dňa 30. 10. 1947 zmluvu Všeobecná dohoda o clách a obchode schválilo 23 krajín (Austrália, Belgicko, Brazília, Barma, Kanada, Cejlón, Čile, Čína, Kuba, Francúzsko, India, Libanon, Luxembursko, Nový Zéland, Holandsko, Nórsko, Pakistan, Južná Rodézia, Juhoafrická únia, Sýria, Česko-Slovensko, Spojené kráľovstvo a USA), ktoré sa podieľali 80%-ami na objeme svetového obchodu. 
Za bezprostredný dôvod jej vzniku sa pokladá odmietnutie zodpovedných štátov schváliť Medzinárodnú obchodnú organizáciu ( - ITO). Z právneho hľadiska ide o dohodu, ale rozsahom a náplňou práce plnila až do vzniku Svetovej obchodnej organizácie úlohu medzinárodnej organizácie. GATT ako organizácia zanikla ustanovením Svetovej obchodnej organizácie v roku 1995. Všetky zakladateľské štáty GATT, vrátanie samostatného Slovenska, boli automaticky prijaté ako členovia WTO.
Pravidlá.
Základom štruktúry GATT boli pri jej vzniku 4 hlavné pravidlá, ktoré sú vo svojej podstate uplatňované dodnes. 
Prvé pravidlo GATT povoľuje členským krajinám použitie tarifných prostriedkov na ochranu domácich producentov za podmienky, že sú dlhodobo držané na nízkej úrovni a používané iba v opodstatnených prípadoch. Vzhľadom na skutočnosť, že hlavným cieľom GATT je liberalizácia svetového obchodu, kvantitatívne obmedzenia (napr. kvóty), sú okrem určitých prípadov zakázané. Zákazu netarifných bariér sa podrobnejšie venovalo Uruguajské kolo rokovaní.
Druhé pravidlo logicky nadväzuje na predchádzajúce pravidlo GATT. Zatiaľ čo prvé pravidlo upozorňuje na potrebu vyhýbania sa tzv. netarifným, alebo kvantitatívnym bariéram, druhé pravidlo sa venuje potrebe konštantne znižovať tarify v rámci členských štátov, čo by malo v ideálnom prípade vyústiť k ich úplnému a nenávratnému odstráneniu. 
Tretie pravidlo GATT upravuje všetky obchodné vzťahy medzi členskými krajinami tak aby nedochádzalo k diskriminácii žiadnej zo zúčastnených strán. Vo všetkých prípadoch (okrem špecificky vymedzených preferenčných regionálnych dohôd) sa postupuje podľa tzv. princípu najvyšších výhod, ktorý zaručuje rovnaké podmienky dovozu a vývozu pre všetky členské štáty.
Štvrté pravidlo GATT upravuje uvalenie daní, ciel a iných poplatkov na tovary dovážané z jednej členskej krajiny do druhej členskej krajiny. Podľa tohto pravidla musia byť všetky sadzby takých poplatkov zhodné, resp. veľmi podobné sadzbám uvaleným na domáce tovary a služby. 
Úlohy.
Hlavnou úlohou GATT bola liberalizácia svetového obchodu, čo okrem iného znamenalo zabráneniu zvyšovania ciel a colných preferencií. GATT taktiež zabezpečila postupné a podstatné znižovanie colných bariér.
Ciele.
GATT si definovala svoje ciele v preambule nasledovne: "Obchodné a ekonomické vzťahy podpisujúcich strán sa majú zamerať na zvýšenie životného štandardu, zabezpečenie plnej zamestnanosti a zaistenie rastúcej úrovne reálneho dôchodku a dopytu, zabezpečenie plného využitia svetových zdrojov a zvýšenia produkcie a výmeny tovarov".
Činnosť.
Základnou formou činnosti GATT boli obchodno-colné konferencie, ktorých rokovania prebiehali na základe reciprocity a vzájomných výhod. Od žiadnej zmluvnej strany sa nemohli žiadať jednostranné koncesie alebo koncesie, za ktoré sa neposkytla primeraná protihodnota. Od roku 1947 do roku 1993 sa konalo osem konferencií:

</doc>
<doc id="133363" url="https://sk.wikipedia.org/wiki?curid=133363" title="Smer (denník)">
Smer (denník)

Smer bol denník vychádzajúci v Banskej Bystrici, orgán Stredoslovenského Krajského výboru Komunistickej strany Slovenska. Zanikol r. 1997.

</doc>
<doc id="133366" url="https://sk.wikipedia.org/wiki?curid=133366" title="GATT">
GATT



</doc>
<doc id="133367" url="https://sk.wikipedia.org/wiki?curid=133367" title="Viazaný mandát">
Viazaný mandát



</doc>
<doc id="133368" url="https://sk.wikipedia.org/wiki?curid=133368" title="Slobodný mandát">
Slobodný mandát



</doc>
<doc id="133369" url="https://sk.wikipedia.org/wiki?curid=133369" title="Mangostan">
Mangostan



</doc>
<doc id="133370" url="https://sk.wikipedia.org/wiki?curid=133370" title="Mangostána">
Mangostána

Magostána môže byť:

</doc>
<doc id="133373" url="https://sk.wikipedia.org/wiki?curid=133373" title="Hrana (teória grafov)">
Hrana (teória grafov)

Hrana v teórii grafov je spojnica dvoch (v niektorých špeciálnych prípadoch aj viacerých) vrcholov grafu "G = (V, E)". Množinu hrán budeme v článkoch označovať formula_1 a jednotlivú hranu formula_2, z anglického edge. V slovenskej literatúre sa zvyknú tiež označovať formula_3 a formula_4. Hrany sa delia na neorientované a orientované. Neorientované hrany sú charakterizované neusporiadanou dvojicou vrcholov "{u, v}", orientované hrany sú popisované usporiadanou dvojicou vrcholov "(u, v)", kde "u" je začiatočný a "v" koncový vrchol. V oboch prípadoch patria "u" a "v" množine "V". Ak sa v množine "E" nachádza hrana "{u, v}" alebo "(u, v)", vrcholy "u" a "v" sa nazývajú susednými alebo priľahlými. Podobne dve hrany, ktoré majú spoločný vrchol sa nazývajú susedné. Ak je "u" jeden z vrcholov hrany "e", potom je vrchol "u" incidentný s hranou "e". V prípade, že platí "u = v", takáto hrana sa nazýva slučka.
Neorientovaná hrana sa zvyčajne kreslí ako úsečka medzi vrcholmi, zatiaľ čo orientovaná ako šípka smerujúca od začiatočného vrcholu po koncový. Keďže hrany v grafoch spájajú vrcholy, reprezentujú tak napríklad cesty v cestnej sieti, kabeláž v telefónnej sieti či možnosť prechodu z jedného stavu do iného, ak vrcholy predstavujú tieto stavy.

</doc>
<doc id="133374" url="https://sk.wikipedia.org/wiki?curid=133374" title="Kalkulačný stroj">
Kalkulačný stroj



</doc>
<doc id="133375" url="https://sk.wikipedia.org/wiki?curid=133375" title="Minikalkulačka">
Minikalkulačka



</doc>
<doc id="133376" url="https://sk.wikipedia.org/wiki?curid=133376" title="Dislokácia">
Dislokácia

Dislokácia môže byť:

</doc>
<doc id="133377" url="https://sk.wikipedia.org/wiki?curid=133377" title="Mac OS 9">
Mac OS 9

Mac OS 9 je operačný systém pre počítače Macintosh vydaný spoločnosťou Apple Computer (dnes Apple Inc.) 23. októbra 1999. Je to posledná verzia "klasického" Mac OS, ktorý bol nahradený dnes používaným Mac OS X. Apple pri vydaní systému tvrdilo, že má "viac ako 50 nových vlastností", ako napr. 128-bitové šifrovanie a vyhľadávací nástroj Sherlock 2.
Mac OS 9 mal kódové označenie Sonata a pôvodne Apple zamýšľalo vydať ho ako Mac OS 8.7. Hoci Mac OS 9 nemal mnohé vlastnosti dnešných operačných systémov ako preemptívny multitasking alebo ochranu pamäte, disponoval vlastnosťami ako automatická aktualizácia a mnohoužívateľskou podporou.
Posledné aktualizácie systému vydala spoločnosť Apple v roku 2001. Hoci sa Mac OS 9 ďalej nevyvíja a neaktualizuje, stále beží na mnohých počítačoch Apple Macintosh, na ktorých nie je možné, alebo je nepraktické, nainštalovať Mac OS X.
Mac OS 9 a Classic.
PowerPC verzia Mac OS X má zabudovanú vrstvu kompatibilnú s Mac OS 9 nazvanú Classic. Je to v podstate kompletná inštalácia systému Mac OS 9 pre aplikácie a hardvér, ktoré si vyžadujú tento operačný systém. Nové počítače Apple Macintosh na platforme procesorov Intel už Classic neobsahujú, je však možné aplikácie pre Mac OS 8 a Mac OS 9 spúšťať prostredníctvom softvérových riešení tretích strán.

</doc>
<doc id="133378" url="https://sk.wikipedia.org/wiki?curid=133378" title="Mandát (politika)">
Mandát (politika)

Mandát je (fiktívne) zmocnenie/príkaz daný osobe/orgánu voličmi, delegujúcimi osobami a podobne ohľadom obsahu jej/jeho funkcie, v prenesenom zmysle samotná táto funkcia. 
Poznáme viacero druhov mandátov, napríklad imperatívny mandát, voľný mandát , voľne-viazaný mandát a i.

</doc>
<doc id="133379" url="https://sk.wikipedia.org/wiki?curid=133379" title="Vrchol (teória grafov)">
Vrchol (teória grafov)

Vrchol alebo staršie uzol ako pojem teórie grafov znamená akýsi bod v grafe, ktorý obvykle znázorňuje uzol či sídlo. Všetky vrcholy grafu "G = (V, H)" sú zoskupené v množine "V".
Okolím vrcholu "u" nazývame graf (resp. digraf) "O(u)", ktorého množina vrcholov pozostáva z druhých koncov hrán incidentných s vrcholom "u" a samotného vrchola "u". Hranová množina okolia vrcholu pozostáva zo všetkých hrán incidentných s týmto vrcholom.
Ak je "G = (V, H)" digraf, potom doprednou hviezdou vrcholu "u je graf "F(u)", ktorý je podgrafom okolia "O(u)" obsahujúcim iba hrany, v ktorých je "u" začiatočným vrcholom a ich konečné vrcholy. Analogicky definícia spätnej hviezdy vrcholu "u znie, že je to graf "B(u)", ktorý je podgrafom okolia "O(u)", obsahujúcim iba hrany, v ktorých je "u" koncovým vrcholom a ich začiatočné vrcholy.
Stupeň vrchola "deg(u)" v grafe "G = (V, H)" je rovný počtu hrán incidentných s vrcholom "u". Vstupným (resp. výstupným) stupňom sa potom rozumie počet hrán, ktoré do vrchola v vstupujú (resp. z neho vychádzajú).
Vlastnosti.
formula_1
Dôkaz vety.
Budeme postupovať indukciou vzhľadom na číslo formula_2 (počet hrán). Ak formula_3, tak v formula_4 neexistuje hrana, preto všetky vrcholy sú izolované. V tomto prípade tvrdenie vety je zrejme pravdivé. Teraz predpokladajme, že tvrdenie je pravdivé pre všetky grafy, v ktorých formula_5. Zoberme ľubovolný graf formula_4 o formula_7 hranách. Vynechajme z formula_4 jednu hranu formula_9; dostaneme graf formula_10 o formula_11 hranách, ktorého súčet stupňov vrcholov je (podľa indukčného predpokladu) rovný formula_12. Ak však pridáme naspäť hranu formula_9, zväčší sa o jednotku stupeň vrchola formula_14 aj formula_15, teda celkový súčet vrcholov sa zväčší o 2 a bude sa rovnať formula_16. Tým je dôkaz ukončený.
Dôsledok vety.
Z uvedenej vety a jej dôkazu bezprostredne vyplýva, že v konečnom neorientovanom grafe je počet vrcholov nepárneho stupňa párne číslo. Špeciálny prípad tohto dôsledku je fakt, že neexistuje graf, ktorý by obsahoval jediný vrchol nepárneho stupňa). Dôkaz je založený na fakte, že súčet nepárneho počtu nepárnych čísel je nepárne číslo. 

</doc>
<doc id="133380" url="https://sk.wikipedia.org/wiki?curid=133380" title="Vrchol">
Vrchol

Vrchol môže byť:

</doc>
<doc id="133382" url="https://sk.wikipedia.org/wiki?curid=133382" title="Patilla Pata">
Patilla Pata

Patilla Pata je v súčasnosti neaktívny stratovulkán, nachádzajúci sa na západe Bolívie, blízko hraníc s Čile. Sopka sa dlho považovala za činnú v nedávnej dobe (približne pred 2 000 rokmi), no novšie výskumy preukázali , že je neaktívna už dlhší čas (v pleistocéne). Sopka je tvorená prevažne andezitmi, príp. bazaltovými lávovými prúdmi. Vrchol je zaľadnený.

</doc>
<doc id="133383" url="https://sk.wikipedia.org/wiki?curid=133383" title="Klauzula">
Klauzula

Klauzula môže byť:

</doc>
<doc id="133384" url="https://sk.wikipedia.org/wiki?curid=133384" title="Uzatváracia klauzula">
Uzatváracia klauzula



</doc>
<doc id="133385" url="https://sk.wikipedia.org/wiki?curid=133385" title="Nevado del Sajama">
Nevado del Sajama

Nevado del Sajama alebo Nevado Sajama je neaktívny stratovulkán, nachádzajúci sa v Bolívii, len 20 km východne od hraníc s Čile. S výškou 6 542 m je to zároveň najvyšší vrch Bolívie. Vulkán je tvorený prevažne andezitovými horninami a posiaty je početnými lávovými dómami andezitového, dacitového, až ryolitového zloženia. Od výšky 5 600 m je pokrytý trvalým ľadom.

</doc>
<doc id="133386" url="https://sk.wikipedia.org/wiki?curid=133386" title="Nevado Sajama">
Nevado Sajama



</doc>
<doc id="133387" url="https://sk.wikipedia.org/wiki?curid=133387" title="Tachizmus">
Tachizmus



</doc>
<doc id="133388" url="https://sk.wikipedia.org/wiki?curid=133388" title="Henge">
Henge

Henge je typ pravekého rituálneho kruhového monumentu (kruhovej plochy) vyskytujúcej sa len v Británii. Bol obklopený priekopou a valom, mal jeden, dva, ojedinele štyri protiľahlé vchody, vo vnútri boli megalitické stavby alebo hroby alebo kultové jamy a podobne. Niekedy ide o megalitické stavby podobné kromlechu. 
Obzvlášť pozoruhodná je pamiatka pri malej lokalite Stonehenge v južnom Anglicku. Uprostred bol oltár obklopený dookola kolmými kameňmi, ktoré prikrývali hrubé kamenné preklady. Tieto vytvárali plot chrániaci posvätný obvod, ale zároveň akoby sa zúčastňovali na obradoch, zdá sa, akoby tancovali kolo, ako ľudia držiaci sa za ruky, a vykonávali posvätný obrad, ktorý zrejme súvisel s uctievaním slnka. Slnko, ktoré za dni rovnodennosti preniklo kamenným plotom a ožiarilo oltár, bolo symbolom plodnosti a zrodu nového roka. Architektonické chápanie hengu určuje jeho symbolický význam, ktorý je vyjadrený jedinečne jednoduchou stavebnou formou.

</doc>
<doc id="133399" url="https://sk.wikipedia.org/wiki?curid=133399" title="Jan Nowak-Jeziorański">
Jan Nowak-Jeziorański

Zdzisław Antoni "Jan Nowak" Jeziorański (* 2. október 1914, Berlín – † 20. január 2005, Varšava), bol poľský novinár.
V roku 1939 ho ako poľského dôstojníka zajali Nemci. Zo zajatia utiekol do Armii Krajowej, kde pôsobil ako spojka medzi poľskou exilovou vládou v Londýne a poľským odbojom. V roku 1944 sa zúčastnil Varšavského povstania, počas ktorého pracoval v rádiu "Blesk".
Po roku 1945 odišiel do emigrácie (Londýn), po založení rádia Slobodná Európa sa stal riaditeľom poľskej sekcie. 
Od roku 1976 žil Jeziorański v USA, kde pôsobil ako poradca J. Cartera a Ronalda Reagana.

</doc>
<doc id="133415" url="https://sk.wikipedia.org/wiki?curid=133415" title="Trecia sila">
Trecia sila



</doc>
<doc id="133417" url="https://sk.wikipedia.org/wiki?curid=133417" title="Distén">
Distén



</doc>
<doc id="133419" url="https://sk.wikipedia.org/wiki?curid=133419" title="Čajakovo">
Čajakovo



</doc>
<doc id="133420" url="https://sk.wikipedia.org/wiki?curid=133420" title="Vozokany nad Hronom">
Vozokany nad Hronom



</doc>
<doc id="133421" url="https://sk.wikipedia.org/wiki?curid=133421" title="Popol">
Popol

Popol sú sypké, nezhorené zvyšky horľavých tuhých látok (paliva), hlavne dreva, uhlia, rašeliny, prípadne produktov z nich vyrobených (napr. brikety, drť, piliny, mletý uhoľný prach), alebo sypké pozostatky po požiari. Popolček je jemný popol rozptyľujúci sa ako spaľovací odpad do ovzdušia.
Chemické zloženie popola závisí jednak na pôvodnom horľavom materiáli, jednak na teplote, ktorá bola v priebehu horenia dosiahnutá, ďalej na množstve kyslíka, ktorý horenie podporoval. Pri nízkých teplotách alebo pri nedostatku kyslíka obsahuje popol značné množstvo pôvodného nespáleného materiálu, ktorý môže byť teplotou horenia viac či menej premenený, napr. pri horení dreva sa môže jeho časť premeniť až na amorfný uhlík (karbonizovať), ktorý zostane v popole a ďalej nezhorí.
Tuhé palivá obsahujú hlavne uhlík a jeho zlúčeniny s vodíkom, kyslíkom a dusíkom, v menšej miere tiež sírne zlúčeniny. Väčšina týchto prchavých prvkov sa v procese horenia mení na plyn a nie sú preto (s výnimkou kyslíka) v popole príliš zastúpené. Voda, ktorá je obvyklou súčásťou palív, spolu s prchavými organickými látkami, sa vyparí. Iné prímesi, označované obvykle za minerálne, zostávajú nezmenené pokiaľ sú tepelne stabilné alebo sa menia na málo prchavé či úplne neprchavé oxidy, ktoré tvoria chemický základ popola. Oxidy alkalických kovov (predovšetkým sodíka a draslíka, teda oxid sodný a oxid draselný) a kovov alkalických zemín (hlavne vápnika, oxid vápenatý) vďaka svojej vysokej bázicite viažu predovšetkým oxid uhličitý, vznikajúci spaľovaním uhlíka, vo forme uhličitanov; v menšej miere sa môžu zlučovať i s oxidom siričitým na síričitany. Preto hlavne drevný popol vzhľadom na relatívne vysoký obsah draslíka v drevnej hmote obsahuje značné množstvo uhličitanu draselného (potaše), ktorý sa v minulosti z drevného popola vyrábal. Dodnes je popol z dreva považovaný za dobré draselné hnojivo. Naproti tomu popol z uhlia obsahuje značný podiel sedimentárnych hornín a v dôsledku toho i pomerne vysoké množstvo tažkých kovov (včítane rádioaktívnych, ako je tórium a urán); preto nie je vhodný ako hnojivo hlavne pre zeleninu a ovocie, pretože by tažkými kovmi mohli byť zamorené vypestované produkty.
Hlavný podiel popola minerálnych palív tvorí predovšetkým oxid kremičitý a kremičitany, ďalej potom zlúčeniny hliníka, vápnika, horčíka a železa.
Pri veľmi intenzívnom horení, kedy teplota presiahne bod topenia značnej časti chemických zložiek popola, dochádza k spekaniu pôvodne sypkého pozostatku horenia a ten sa tak mení na škváru.

</doc>
<doc id="133423" url="https://sk.wikipedia.org/wiki?curid=133423" title="Working Title Films">
Working Title Films

Working Title Films je britská filmová firma, so sídlom v Londýne, v Anglicku.

</doc>
<doc id="133424" url="https://sk.wikipedia.org/wiki?curid=133424" title="Klastava">
Klastava

Klastava (staršie "Klasitawa"; po maďarsky od roku 1892 "Kalászi") je časť obce Baďan, do roku 1971 samostatná obec.
Leží 20 km južne od mesta Banská Štiavnica v Štiavnických vrchoch.
Dejiny.
Prvá zmienka o obci je z roku 1285, kedy bola obec známa pod názvom "Chasyta". Patrila k majetkom Hontianskej rodiny Pazmáňovcov, neskôr bola pričleňovaná k majetkom rodín Gerhardovcov, Semberiovcov (Sembery), Barošovcov (Boross) a Luka.
Usadlosti v okolí obce.
Počuvadliansky mlyn je zničená usadlost asi 6km od obce kde sa nachádzala budova mlyna na Klastavskom potoku. Usadlosť bola zničená pri akcii protipartiznánskej skupiny Edelweiss. Dnes je to registrované pamätné miesto obetí Druhej svetovej vojny.

</doc>
<doc id="133426" url="https://sk.wikipedia.org/wiki?curid=133426" title="Korgalžyn (jazero)">
Korgalžyn (jazero)

Korgalžyn (kaz. Қорғалжын - Korgalžyn, rus. Кургальджин - Kurgaľdžin) je jazero v Akmolskej oblasti v centrálnej časti Kazachstanu. 
Má rozlohu , priemernú hĺbku (max. ). Leží v nadmorskej výške . Dĺžka pobrežia je . Severné a východné pobrežie je strmé. Na severnej strane dosahuje výšku 4 až . Západné a južné je mierne zarastené rákosím. Na jazere sa nachádza približne 40 ostrovov. Vyskytujú sa aj plavajúce ostrovy.
Zdroj vody je snehový. Do jazera ústi (jazerom preteká) rieka Nura a na jar, keď je množstvo vody najväčšie, rieka Nura z Korgalžynu odteká do jazera Tengiz. Slanosť vody nie je rovnaká v rôznych častiach. Blízko ústia Nury je voda sladká, v ostatných častiach mierne slaná.
Jazero je bohaté na ryby. Na plávajúcich ostrovoch sa usadzujú hlučné kolónie vtákov. Hniezdia tu potápky a kačice. Jazero je súčasťou Korgalžynskej rezervácie, ktorá má rozlohu . Tá bola vytvorená na ochranu hniezdísk Plameniakov ružových.

</doc>
<doc id="133430" url="https://sk.wikipedia.org/wiki?curid=133430" title="Batšeba">
Batšeba

Batšeba (iné názvy: Betsabe, Bat-Šeba, zriedkavo: Bat-šúa, Batšua, Betsabé; hebr. "בת שבע" "Bat-ševac") je biblická postava, dcéra Eliáma, manželka Hetejca (Chetitu) Uriáša, neskôr jedna z manželiek kráľa Dávida. Podľa Druhej knihy Samuelovej ju Dávid zviedol, aby s ním spala. Keď otehotnela, Dávid nechal rafinovaným spôsobom zomrieť jej manžela Uriáša, aby zahladil stopy svojho činu. Po zásahu proroka Nátana ho však usvedčili. Dieťa narodené zo smilstva nakoniec zomrelo, avšak Šalamún, jeden zo synov, ktorého Batšeba Dávidovi porodila, sa stal kráľom. O jeho nástupníctvo sa Batšeba spoločne s prorokom Nátanom osobne pričinila. 
Batšeba sa ako Dávidova manželka a matka jeho syna Nátana dostala aj do rodokmeňa Ježiša Krista, kde je jednou zo štyroch žien, ktoré sa tam spomínajú (Batšeba sa tam však neuvádza podľa mena, len ako „Uriášova žena“). Ďalšími ženami sú Tamar, Rachab a Rút. Sú charakteristické tým, že buď nepochádzali z izraelského ľudu (Rachab, Rút) alebo boli poškvrnené smilstvom (Rachab, Tamar, Batšeba). 
Batšeba porodila Dávidovi ešte ďalších synov: Samua (Simaa, Šima), Sobab (Šobáb), Nátan.

</doc>
<doc id="133434" url="https://sk.wikipedia.org/wiki?curid=133434" title="Uriáš">
Uriáš

 Uriáš alebo Urijá (hebr. אוריה "ʾÚrijjá"; po česky "Urijáš/Úrijáš") sa v Starom zákone vyskytuje niekoľkokrát. Ide o tieto postavy: 

</doc>
<doc id="133437" url="https://sk.wikipedia.org/wiki?curid=133437" title="Eliam">
Eliam

Eliam alebo Elíam alebo Ellíám alebo Amiel bol otec biblickej postavy Betsabe manželky kráľa Dávida a starý otec kráľa Šalamúna (podľa Druhej knihy Samuelovej).

</doc>
<doc id="133440" url="https://sk.wikipedia.org/wiki?curid=133440" title="InterAsterisk eXchange">
InterAsterisk eXchange

InterAsterisk eXchange (IAX alebo IAX2) je komunikačný protokol systému Asterisk v open source PBX serveroch spoločnosti Digium.
Bol navrhnutý k vytvoreniu VoIP spojení medzi Asterisk servermi, medzi servermi a klientmi sa používa IAX protocol.
IAX je nahrádzaný novou verziou IAX2. Je to druhá verzia protokolu IAX. 
Základné vlastnosti.
IAX2 je veľmi robustný a plne škálovateľný jednoduchý protokol. Môže byť použitý s rôznymi kodekmi a v rôznom počte streamov. Tento protokol môže byť používaný na prenos akéhokoľvek typu dát. Tieto vlastnosti môžu byť užitočné v budúcich videotelefónoch.
Protokol IAX2 používa iba jeden UDP dátový tok, zvyčajne cez port 4569, ku komunikácii medzi koncovými bodmi, na signalizáciu a dáta. Hlasová služba je prenášaná v tom istom dátovom toku. Táto vlastnosť umožnuje protokolu IAX2 ľahšie vytvoriť spojenie cez firewall a pracovať aj za NATom (Network address translation). Toto je rozdiel medzi protokolom IAX2 a protokolom SIP, ktorý používa rôzne toky dát (signalizácia a dáta idú rozdielnym "streamom") RTP "stream" k doručeniu informácie.
Protokol IAX2 podporuje "trunking", multiplexovanie kanálov cez jednu linku. Trunking znamená, že dáta z viacerých volaní užívateľov sú zlúčené do jedného súboru paketov, t. j. že jeden IP datagram môže doručiť informáciu viacerým volajúcim uživateľom. Takto sa efektívne redukuje IP prenos bez zvyšovania latencie. Je to veľká výhoda pre tých užívateľov VoIP, ktorí majú IP hlavičky väčšie ako sa používa pri prenose.
Štruktúra IAX.
IAX2 protokol alebo Inter-Asterisk Exchange protokol bol navrhnutý Markom Spencerom pre Asterisk VoIP signalizáciu. Protokol nastavuje vnútorné relácie ("sessions"), a tieto relácie môžu používať akýkoľvek kodek na prenos hlasovej prevádzky. Pomocou Inter-Asterisk Exchange protokolu môžeme podstatne viac kontrolovať a prenášať toky medií cez IP siete. IAX je extrémne flexibilný a môže sa používať s ktorýmkoľvek typom streamovaného média vrátane videa, avšak tento protokol je hlavne navrhnutý na riadenie IP hlasových volaní. Návrh protokolu IAX je založený na terajších viacerých riadiacich a prenosových štandardoch vrátane Session Initiation Protocol-u (SIP, s ktorým je veľmi podobný), Media Gateway Control Protocol-u (MGCP) a Real-time Transfer Protocol-u (RTP).
Využitie IAX.
Hlavným cieľom vytvorenia IAX bolo minimalizovať potrebnú šírku prenosového pásma použitú na prenos médií s kontrolou riadenia prenosu, individuálnych hlasových volaní a poskytnúť veľmi dobrú podporu NAT (Network Address Translation). Ďalším cieľom je ľahšie používanie cez firewally. 
Základná štruktúra protokolu IAX je multiplexovanie signalizácie a viacnásobných tokov médií cez jeden UDP (User Datagram Protocol) tok medzi dvoma počítačmi. IAX je binárny protokol, navrhnutý k redukcii využívaného prenosového pásma, obzvlášť k hlasovým tokom. 
Je omnoho výhodnejšie spravovať jeden UDP tok ak sú užívatelia za firewallom.

</doc>
<doc id="133443" url="https://sk.wikipedia.org/wiki?curid=133443" title="Amfiboly">
Amfiboly



</doc>
<doc id="133444" url="https://sk.wikipedia.org/wiki?curid=133444" title="Turmalín">
Turmalín



</doc>
<doc id="133451" url="https://sk.wikipedia.org/wiki?curid=133451" title="Hudobník">
Hudobník

Hudobník je človek venujúci svoj život hudbe, či už ako inštrumentalista, skladateľ alebo textár. Ďalšími profesiami patriacimi k tomuto "odvetviu" sú napríklad choreografi, dirigenti alebo tanečníci. Aj keď väčšinou sa tak hovorí profesionálnym hudobníkom, môžeme tak nazvať aj človeka, ktorý sa hudbe venuje len vo svojom voľnom čase. Spolu s touto profesiou prichádza aj sláva, no tá väčšinou nie je meradlom kvality hudobníka.

</doc>
<doc id="133461" url="https://sk.wikipedia.org/wiki?curid=133461" title="Meganium">
Meganium

Meganium je rastlinný pokémon, postavička so známej série počítačových hier. 
Charakteristika.
Pochádza z 2. generácie. Vyvíja sa z Bayleefa na úrovni 32. Jeho číslo je 154. Objavuje sa v hrách Gold, Silver a Crystal na Game Boy Color, ale aj v hre Emerald, keď hráč získa informácie o viac ako 200 pokémonoch. 
Je rastlinný pokémon ("herb)". Má telo zelenej farby, na krku červené lupene. 
Jeho typické útoky sú Slnečný lúč () a Listová britva (), no má aj viacero iných útokov. 
Schopnosť : Overgrow, (slovensky Rozbujnenie) - keď bude mať pokémon životy pod štvrtinu, zvýši silu rastlinných útokov o polovicu. 

</doc>
<doc id="133463" url="https://sk.wikipedia.org/wiki?curid=133463" title="Mária Cikkerová">
Mária Cikkerová

Mária Cikkerová, rod. Psotková (* 20. marec 1892, Banská Bystrica - † 28. máj 1963, Banská Bystrica) bola slovenská hudobná pedagogička.
Životopis.
Bola žiačkou súkromnej učiteľky Márie Lengerovej v Banskej Bystrici (8 rokov). V Banskej Bystrici uzavrela manželstvo s pedagógom Františkom Cikkerom (16. júla 1910). Matka významného slovenského hudobného skladateľa Jána Cikkera. Súkromná učiteľka hry na klavíri a hudobnej teórie v Banskej Bystrici.

</doc>
<doc id="133464" url="https://sk.wikipedia.org/wiki?curid=133464" title="Róbert Cilchert">
Róbert Cilchert

Róbert Cilchert (Czilchert) (* 14. marec 1809, Dunajská Lužná – † 4. február 1884, Hamuliakovo) bol poľnohospodársky odborník, lekár a publicista.
Životopis.
Narodil sa v Mischdorfe, dnes Dunajská Lužná (časť Nové Košariská), dňa 14. marca 1809 rodičom Andreasovi Czilchertovi a Susane rod. Lübeck. Otec pochádzal z Uhrovca a matka z Pezinka. Stredoškolské štúdia absolvoval v Banskej Bystrici a v Miskolci, filozofiu študoval v Banskej Štiavnici a v Bratislave. Medicínu absolvoval v rokoch 18261832 na Lekárskej fakulte vo Viedni.
Pôsobil ako praktický lekár v Budapešti. V roku 1839 založil hospodársku školu v Rechnitzi (Rakúsko), kde vyučoval liečenie zvierat. Špecializoval sa na chov jemnovlných oviec, najmä kmeňový. Poľnohospodárske články uverejňoval v maďarských a v nemeckých poľnohospodárskych časopisoch; lekárske články v periodikách a v publikáciách uhorských lekárov a prírodovedcov. Bol členom Francúzskej akadémie a zahraničných vedeckých spoločností, od roku 1847 člen výboru a od 1861 podpredseda Hospodárskeho spolku Bratislavskej stolice. Od päťdesiatych rokov 19. storočia žil na kúpenom veľkostatku v Hamuliakove, ktoré volali aj Mekkou chovu oviec. V Hamuliakove postavil poschodový košiar pre ovce a v šesťdesiatych rokoch aj kaštieľ (dnes už nestojaci). Evanjelické matriky narodených a zomrelých v Šamoríne nás uvádzajú do nových skutočností, ktoré potvrdzujú celkom iné miesto narodenia i úmrtia ako uvádzali doterajšie zdroje. Ako 74 ročný sa na svojom majetku v Hamuliakove 4. februára 1884 rozhodol ukončiť svoj život. Pochovaný bol 9. februára 1884 v Bratislave na evanjelickom cintoríne pri Kozej bráne. Hrobové miesto mal v sektore č.VI. hrob č.56, žiaľ v 70. rokoch 20. storočia bol hrob zrušený.

</doc>
<doc id="133465" url="https://sk.wikipedia.org/wiki?curid=133465" title="Koloman Čillík">
Koloman Čillík

Koloman Čillík (* 9. marec 1925, Zvolen – † 30. december 1990, Banská Bystrica) bol režisér a dramaturg.
Životopis.
Pôsobil ako režisér a dramaturg. V roku 19651987 režisér Opery DJGT v Banskej Bystrici, umelecký šéf (od roku1979). Režisér Divadelného súboru A. Sládkoviča v Banskej Bystrici (ako dôchodca). Režíroval opery, operety, spevohry, hudobné komédie, činohry.

</doc>
<doc id="133466" url="https://sk.wikipedia.org/wiki?curid=133466" title="Matej Cimerman">
Matej Cimerman

Matej Cimerman (* 3. marec 1909, Banská Bystrica-Podlavice – † 7. december 1983, Banská Bystrica-Podlavice) bol slovenský športovec – lyžiar.
Životopis.
Pôvodne tesár, neskôr chatár na Suchom Vrchu pri Banskej Bystrici (25 rokov). V 2. polovici 30. rokov 20. storočia bol priekopníkom lyžovania v Banskej Bystrici. Venoval sa najmä bežeckému lyžovaniu, pretekár za SKI-klub, KSTL, KČST Banská Bystrica a KSTL Harmanec. Ůčastník 10. majstrovstiev ČSR v lyžovaní (1934) a 13. majstrovstiev ČSR v behu na lyžiach (1937) v Banskej Bystrici, účastník 2. lyžiarskych Majstrovstiev SR (1941) vo Vysokých Tatrách za KČST Banská Bystrica a iných súťaží.

</doc>
<doc id="133467" url="https://sk.wikipedia.org/wiki?curid=133467" title="Július Činčár">
Július Činčár

Július Činčár (* 14. november 1919, Michalovce – † 10. september 1979, Prešov, pochovaný v Michalovciach) bol slovenský geológ a vysokoškolský pedagóg.
Životopis.
Študoval prírodné vedy na univerzite v Bratislave, roku 1960 doc., 1970 RNDr. a Csc., 1971 mimoriadny prof. Profesor mineralógie a petrografie. Externý pracovník Geologického ústavu Dionýza Štúra v Bratislave. Spracoval banské geologické mapovanie Slovenského rudohoria. Autor povrchovej geologickej mapy listu Banská Bystrica. Spracovával tiež výskumy akcesorických minerálov východoslovenských neovulkanitov. Autor a spoluautor celoštátnej učebnice o mineralógie a petrografie, odborných článkov v domácich a zahraničných časopisoch.

</doc>
<doc id="133468" url="https://sk.wikipedia.org/wiki?curid=133468" title="Ján Čipka (advokát)">
Ján Čipka (advokát)

Ján Čipka (* 8. december 1823, Brezno† 29. január 1902, Brezno) bol slovenský advokát, verejný činiteľ a podnikateľ.
Životopis.
Jeho otec bol Ján Čipka (17841850), matka Zuzana rod. Piscatorisová a jeho manželka bola Ema rod. Chalupková. Študoval v Miskolci, na evanjelickom lýceu v Kežmarku a v Levoči, právo na Kolégiu v Prešove, do 1846 techniku vo Viedni.
Advokát, podnikateľ a statkár v Brezne, 1849 podslúžny. Založil Nástrojársky hámor v Brezne a v Topoľčanoch a na Gemeri vlastnil oceľové kovospracujúce dielne, obhospodaroval množstvo pôdy. Člen slovenských študentských spolkov, Tatrína, potom Stáleho národného výboru zvoleného v 1861 na Memorandovom zhromaždení v Martine, kde venoval 1000 zl. na pripravovanú Maticu slovenskú. Zakladajúci člen a člen prvého výboru Matice slovenskej, 1863 člen deputácie Matice slovenskej u cisára vedenej Štefanom Moyzesom. Podporovateľ slovenských národných podujatí, neskôr člen Slovenskej národnej strany, 1900 v tzv. banskobystrickom procese so slovenskými národovcami odsúdený na 2 mesiace väzenia. Jeho pričinením pôsobila v Brezne ustanovizeň Vzájomná pomocnica, ktorá pomáhala pospolitému ľudu Horehronia. Publikoval v Slovenských národných novinách a v Priateľovi ľudu.

</doc>
<doc id="133469" url="https://sk.wikipedia.org/wiki?curid=133469" title="Rudolf Cisarík">
Rudolf Cisarík

Rudolf Cisarík (* 6. jún 1912, Turzovka - † 25. september 1944, Čremošné) protifašistický bojovník, úradník.
Životopis.
Absolvoval jednoročný náukobeh v Čadci, pracovník okr. súdu v Užhorode, v Sobranciach, vo Vranove nad Topľou. Roku 1944 vstúpil do ilegálneho protifaštického odboja, po vypuknutí SNP príslušnik žandárskeho odd. v Nižnej Šebastovej, potom bojovej skupiny Veliteľstva čs. četníctva na Slovensku. Padol v boji pri Čremošnom. Pochovaný v Banskej Bystrici.

</doc>
<doc id="133470" url="https://sk.wikipedia.org/wiki?curid=133470" title="Polemic">
Polemic

Polemic je slovenská ska/reggae skupina, ktorá vznikla v roku 1988.

</doc>
<doc id="133471" url="https://sk.wikipedia.org/wiki?curid=133471" title="Vojtech Cmarko">
Vojtech Cmarko

Vojtech Cmarko (* 12. august 1914, Bojnice – † 19. máj 1990, Banská Bystrica) bol slovenský lekár, riaditeľ nemocnice, hygienik. Jeden zo zakladateľov hygienickej služby na Slovensku, venoval sa najmä problematike životného prostredia.
Životopis.
V rokoch 1927 až 1935 absolvoval štúdium na reálnom gymnáziu v Prievidzi. Po ukončení štúdia na Lekárskej fakulte Slovenskej univerzity v Bratislave v roku 1941 pracoval ako asistent na Ústave farmakológie LF SU v Bratislave. V rokoch 1942 až 1944 bol počas základnej prezenčnej služby na východnom fronte. Po vypuknutí SNP sa stal jeho účastníkom, pôsobil v bojovej skupine Muráň 4 a posádke Zvolen.
Po skončení vojny pracoval krátky čas ako sekundárny lekár v nemocnici v Banskej Bystrici a v rokoch 1945 až 1952 ako obvodný lekár v Lednických Rovniach. Od roku 1953 do roku 1959 bol závodným lekárom v Gumárňach Púchov, kde zároveň od roku 1955 zastával
funkciu okresného hygienika. V roku 1959 bol menovaný do funkcie krajského hygienika v Žiline. Po zlúčení krajov bol najskôr poverený, neskôr menovaný do funkcie krajského hygienika v Banskej Bystrici, ktorú vykonával od roku 1961 až do roku 1979, kedy odišiel do dôchodku.
Z pozície krajského hygienika venoval svoju pozornosť predovšetkým ochrane a tvorbe životného prostredia. Začal skúmať stav znečistenia životného prostredia aktuálnymi chemickými škodlivinami, ako fluór, arzén, antimón, pesticídy a ďalšie. Medzi prvými sa pokúsil v rozsiahlej štúdii prehodnotiť dopad znečisteného ovzdušia na zdravotný stav a chorobnosť detskej a dospelej populácie v okolí veľkej elektrárne. Výsledky publikoval v odbornej tlači. Rovnako aj svojich spolupracovníkov viedol k aktívnej činnosti vo výskume a v Slovenskej hygienickej spoločnosti.

</doc>
<doc id="133472" url="https://sk.wikipedia.org/wiki?curid=133472" title="Gregor Čmel">
Gregor Čmel

Gregor Čmel (* Slovensko) bol evanjelický kňaz.
Životopis.
Kazateľ slov. evanjelickej a. v. obce v Banskej Bystrici (1559-1560).

</doc>
<doc id="133473" url="https://sk.wikipedia.org/wiki?curid=133473" title="Alojz Čobej">
Alojz Čobej

Mgr. Alojz Čobej (* 7. október 1935, Stropkov† 27. február 2020, Bratislava) bol slovenský pedagóg, redaktor, dramatik, skladateľ, textár a organista.
Životopis.
Študoval na Filozofickej fakulte UK v Bratislave, v roku 1957 absolvoval štúdium na Vysokej škole pedagogickej v Prešove.
Pôvodne pôsobil ako stredoškolský pedagóg v Banskej Bystrici, od roku 1972 bol vedúcim literárno-dramatickej redakcie štúdia Československého rozhlasu v Banskej Bystrici, v rokoch 1990 – 2000 pôsobil ako odborný lektor latinského jazyka na Univerzite Mateja Bela v Banskej Bystrici. Pôsobil ako dramaturg a režisér v Rádiu Lumen. Žil v Tomášove .
V registračných protokoloch a operatívnych zväzkoch ŠtB je evidovaný ako agent a dôverník pod krycími menami Mistrík a Lojzo. Údajnú spoluprácu s komunistickou Štátnou bezpečnosťou začal podľa spisu v roku 1978 . 
V roku 2011 mu Rada KBS udelila "Cenu Andreja Radlinského".
Tvorba.
Debutoval hrou "Ja musím byť zbojník" na motívy ľudových jánošíkovských rozprávok, ďalšie jeho hry čerpajú námety zo súčasnosti, venoval sa aj historickej tematike. Je autorom rozhlasových dramatizácií prozaických a básnických predlôh domácich i zahraničných autorov. Napísal detské hry a libretá muzikálov ("Na zelenej lúke", 1974; "Vláčik do rozprávky", 1975; "Princezná je smutná", 1977; "Tajomstvo starej šperkovnice", 1981 a "Ako išlo vajce na vandrovku" i.). Je tiež textárom a skladateľom piesní pre deti, populárnych skladieb a zábavnej hudby. Je spoluautorom "Hymny Univerzity Mateja Bela". Hudbu skomponoval Igor Bázlik a text napísal Alojz Čobej. "Hymna Univerzity Mateja Bela" prvýkrát bola uvedená 10. júna 2003 počas inaugurácie rektora Univerzity Mateja Bela .

</doc>
<doc id="133474" url="https://sk.wikipedia.org/wiki?curid=133474" title="Ján Cyril Čobrda">
Ján Cyril Čobrda

Ján Cyril Čobrda (* 1. september 1895, Smrečany – † 2. máj 1955, Bratislava) bol protifašistický bojovník a dôstojník.
Životopis.
Od roku 1920 dôstojník čs. četníctva, 1939 žandárstva Slovenského štátu, po roku 1945 na dôchodku plk. ZNB. Po vypuknutí SNP zastával v Banskej Bystrici rozličné funkcie, od 12. októbra 1944 veliteľ poľného žandárstva 1. čs. armády na Slovensku Po ústupe SNP do hôr partizán.

</doc>
<doc id="133475" url="https://sk.wikipedia.org/wiki?curid=133475" title="Vladimír Pavol Čobrda">
Vladimír Pavol Čobrda



</doc>
<doc id="133476" url="https://sk.wikipedia.org/wiki?curid=133476" title="Jozef Cochius">
Jozef Cochius



</doc>
<doc id="133477" url="https://sk.wikipedia.org/wiki?curid=133477" title="Samuel Coryli">
Samuel Coryli

Samuel Coryli, tiež Lieskovský, Nitschmann (* Turčianske Jaseno-Horné Jaseno) bol slovenský spisovateľ, pedagóg.
Životopis.
Stredoškolské vzdelanie nadobudol v Banskej Bystrici, po roku 1692 študoval filozofiu a teológiu v Jene, magister filozofie, poeta laureatus. Od roku 1692 vychovávateľ v rodine Heinzelovej v Banskej Bystrici. Autor veršov, statí a rozpráv.

</doc>
<doc id="133478" url="https://sk.wikipedia.org/wiki?curid=133478" title="Adolf Cserey">
Adolf Cserey

Adolf Cserey, tiež Čerej, pôvodne Lóh (* 28. október 1851, Banská Bystrica – † 28. júl 1928, Budapešť) bol slovenský pedagóg, prírodovedec, botanik a entomológ. 
Životopis.
Študoval na gymnáziu v Banskej Bystrici a Egeri, prírodné vedy na univerzite v Budapešti, 1875 stredoškolský profesor, 1881 PhDr. Bol všestranne vzdelaný. Venoval sa botanike, ale i antropológii, paleontológii a pedagogike. Vyučoval zemepis aj chémiu. Jeho najvýznamnejšou prácou bol "Kľúč na určovanie rastlín", ktorý vyšiel vo viacerých vydaniach. Autor monografických prác a štúdií, stredoškoských učebníc, botanického slovníka, práce o výchove mládeže, populárnovedeckých článkov. Prispieval aj do odborných časopisov, novín a ročeniek škôl, na ktorých pôsobil. Zomrel roku 1928 v Budapešti.
Entomologické aktivity.
V entomológii sa venoval najmä chrobákom a motýľom. Počas pobytu v Banskej Štiavnici skúmal jej okolie, rastlinstvo, chrobáky aj motýle. Bol člen Banskoštiavnickej lekárskej prírodovedeckej spoločnosti a Zoologickej a botanickej spoločnosti vo Viedni.

</doc>
<doc id="133479" url="https://sk.wikipedia.org/wiki?curid=133479" title="Eduard Cserey">
Eduard Cserey



</doc>
<doc id="133480" url="https://sk.wikipedia.org/wiki?curid=133480" title="Ľudovít Viliam Čulík">
Ľudovít Viliam Čulík

Ľudovít Viliam Čulík (* 5. apríl 1848, Skalica – † 7. jún 1913, Stará Turá) bol slovenský evanjelický kňaz, kultúrny pracovník a pedagóg.
Životopis.
Študoval na gymnáziu v Bratislave, v Banskej Bystrici, Revúcej, kde 1869 maturoval, teológiu (18691871) vo Viedni, po 1874 v Rostocku. Evanjelický kaplán a farár v Starej Turej, nitriansky konsenior a senior. Kultúrny pracovník, ako stredoškolský profesor sa zaslúžil o rozvoj gymnázia v Revúcej, účastník slovenských národných kultúrnych podujatí, prispieval do slovenských novín a časopisov.

</doc>
<doc id="133481" url="https://sk.wikipedia.org/wiki?curid=133481" title="Júlia Čunderlíková">
Júlia Čunderlíková

Júlia Čunderlíková (* 10. august 1926, Staré Hory) je herečka.
Životopis.
V roku 1946-1949 členka ŠD v Prešove, 1949-1962 činohry ŠD v Košiciach, 1962-1971 Rozhl. hereckého súboru v Bratislave. Do Prešovského divadla nastúpila bez predchádzajúcej teoretickej či praktickej predprípravy v ochotníctve hneď po maturite na Obchodnej akadémii v Košiciach. Doménou jej charakterotvorného herectva boli postavy citovo bohatých, ušľachtilých hrdiniek.

</doc>
<doc id="133482" url="https://sk.wikipedia.org/wiki?curid=133482" title="Juraj Čunderlík">
Juraj Čunderlík

Juraj Čunderlík (* 18. máj 1907, Banská Bystrica-Kostiviarska - † 31. august 1967, Banská Bystrica-Kostiviarska) bol verejný činiteľ, úradník.
Životopis.
Po skončení základnej školy v rodisku a meštianskej školy v Banskej Bystrici sa vyučil za obchodného pomocníka. Od 1924 súdny, neskôr notársky úradník, potom v Nár. banke, po oslobodení vo viacerých podnikoch v Banskej Bystrici. Od roku 1936 člen a fukcionár agrárnej strany. Roku 1946-1948 člen SNR.

</doc>
<doc id="133483" url="https://sk.wikipedia.org/wiki?curid=133483" title="Ladislav Čunderlík">
Ladislav Čunderlík

Ladislav Čunderlík (* 26. marec 1906, Sihla – † 12. september 1979, Slovensko) bol slovenský pedagóg. Pseudonym: Detvan
Životopis.
Absolvent učiteľského ústavu v Banskej Bystrici. Od 1927 učiteľ, neskôr správca školy v Podkriváni, od 1934 v Lučenci. Zaoberal sa literárnou históriou, pedagogikou, folklórom, jazykovedou a pod. na regionálnej základni. 
Organizátor Speváckeho zboru slovenských učiteľov, účastník mnohých koncertov o ktorých písal v odbornej tlači. Redaktor Meštianskej školy, prílohy "Slovenského učiteľa". Autor zbierky básní obsahujúcej príležitostnú vlasteneckú lyriku ovplyvnenú tvorbou Martina Rázusa, ako aj intímnu a prírodnú lyriku, tvorca biografie A.E. Timku a scénickej zbierky na pomoc školským kultúrnym podujatiam. Prispieval odbornými článkami do viacerých slovenských periodík.

</doc>
<doc id="133484" url="https://sk.wikipedia.org/wiki?curid=133484" title="Marián Čunderlík">
Marián Čunderlík

Marián Čunderlík (* 31. január 1926, Motyčky – † 1. október 1983, Demänovská dolina) bol slovenský maliar, ilustrátor a grafik.
Životopis.
Detstvo.
Narodil sa v Motyčkách pri Banskej Bystrici. Pochádzal z učiteľskej rodiny Antona Čunderlíka. Žil s rodinou na Starých Horách do roku 1942 a potom v Šalkovej. Jeho rodičia boli v roku 1949 reaktivovaní do jednotriedky v Čeríne a až po otcovej smrti v roku 1951 sa matka Anna vrátila na Staré Hory.
Štúdium.
Po vychodení základnej školy roku 1937 začal študovať na Vojenskej reálke v Martine, po dvoch rokoch prešiel na Štátne gymnázium Andreja Sládkoviča, kde v roku 1946 zmaturoval.
Začal študovať na Pedagogickej fakulte Slovenskej univerzity v Bratislave, kam zo Slovenskej vysokej školy technickej prešlo Oddelenie kreslenia a maľovanie, ktoré viedol Ján Mudroch. V roku 1949 prešiel na Vysokú školu výtvarných umení, kde v prvom školskom roku 1949/1950 boli v jednotlivých oddeleniach zároveň otvorené viaceré ročníky. Marián Čunderlík bol prijatý do druhého ročníka oddelenia monumentálnej maľby, ktoré začal viesť Ľudovít Fulla. V tomto období ilustroval Prvú čítanku pre 1.ročník národných škôl od Juraja Brťka (Štátne nakladateľstvo Bratislava) a iné. V roku 1953 absolvoval VŠVU. Jeho diplomovou prácou bol rozmerný (6x4 m) návrh na fresku s témou "Partizáni na holi".
Tragický skon.
V roku 1972 bol vylúčený zo Zväzu slovenských výtvarných umelcov a na protest odišiel z Bratislavy do osady Tri studničky v Demänovskej doline, kde 1. októbra 1983 za tragických okolností zomrel (samovražda obesením).
Tvorba.
Marián Čunderlík je maliar s existenciálnou hĺbkou a umelec avantgardy
Začiatky tvorby.
Koniec päťdesiatych rokov bol pre slovenské výtvarné umenie prelomový; nastupujúca generácia vycítila prvé zmiernenie ideologického tlaku a ešte v období oficiálne protežovaného socialistického realizmu začala vo svojej tvorbe hľadať možnosti nového nadviazania pretrhnutej kontinuity vývinu domáceho výtvarného diania. Mladí umelci chceli svoju tvorbu začleniť do európskeho kontextu. Jednu z možností videli v nadviazaní na inšpiračné zdroje a tvaroslovie domácej medzivojnovej avantgardnej tradície, najmä na dielo Mikuláša Galandu, ktorého menom zaštítili svoju skupinu.
Raná tvorba Mariána Čunderlíka mala veľa spoločného s generačným smerovaním Skupiny Mikuláša Galandu, v ktorej sa angažoval. Charakterizovalo ju sumarizované geometricky štylizované tvary ohraničené jasnou líniou.
Na začiatku tvorby v rokoch 19561957 Marián Čunderlík rozvíjal motív portrétu ženskej figúry, či polfigúry, ktorú už naznačil v sérii Viol v rokoch štúdií na vysokej škole. Jednotlivé cykly nazýva Nevestami alebo Ždiarankami či Matkami (Nevesta, 1958, Čierna nevesta, 1958). Tieto cykly pred úplnou dekonštrukciou na abstraktné myslenie sa stanú „predobrazom“ budúcich autorových Architektonických a Archaických figúr.
Pôvodne sú inšpirované kubizmom Pabla Picassa a postupne dielom autorovho pedagóga Ľudovíta Fullu a to v kompozičnej skladbe a tiež farebnosti a celkového výrazu maľby jednoznačne ovplyvnenej „fullovským“ štýlom a tiež tvorbou Mikuláša Galandu.
Vznik Konfrontácií.
V roku 1958 mal prvú samostatnú výstavu v Galérii Cypriána Majerníka v Bratislave, ktorú vtedajšia cenzúra pre nevhodnosť po niekoľkých hodinách zatvorila. Táto udalosť však umelca neodradila od ďalšieho hľadania. Viac ako s prvou generačnou vlnou mladých autorov sa názorov stotožňoval s ďalšou, ktorá organizovala neverejné Konfrontácie v petržalskom ateliéri sochára Jozefa Jankoviča. Snahu tohto neformálneho zoskupenia považujú niektorí kritici výtvarného umenia, napríklad Tomáš Štraus, za ohlas vtedajšieho pražského výtvarného pohybu smerom k štrukturálnej nefigurácii, kým iní, napríklad Oskár Čepan, za pomerne autentickú reakciu na globálnu stredoeurópsku snahu začleniť umenie vtedajšieho sociálneho bloku do širšieho medzinárodného, ideologickými hranicami rozdeleného kontextu.
V rokoch 19581959 vznikli Architektonické figúry, ktoré predstavovali ženské alebo mužské postavy zobrazené ako vertikály s vystavanou architektúrou geometrických plôch. Akoby sa pomaly roztápal, či rozsypával pevný tvar zobrazených postáv na jednotlivé segmenty. Dôležitým účinkom sú aj farebné hodnoty malieb, v tomto prípade technikou gvašu. V rozsiahlom cykle Archaických figúr (19591961) už dochádza k úplnému roztaveniu tvarov na abstraktný obraz plný emócií, hravých neurčitých a nedopovedaných tvarov prekladaných farebnými akcentmi (Archaická figúra, 1961). V nich po prvýkrát Marián Čunderlík vo svojej tvorbe uplatnil postupy informelu v maľbe – odtlačky, zásahy do plochy, uplatnenie rôznych štruktúr a materiálov. A práve tieto diela sú spojené so začiatkom Konfrontácií na Slovensku, ktoré etablovali nepredmetné umenie v našom prostredí. Čunderlíka v období neverejných Konfrontácií (19611963) charakterizovali voľné cykly Kvadráty a Korpusy (1961), Zrkadlá (19611962) a Kože (1963). Vo všetkých štyroch cykloch tohto obdobia sa Marián Čunderlík venoval analyzovaniu nepredmetného umenia, jeho diela majú skôr meditatívne a lyrické hodnoty, než tlmočia existenciálne problémy (Orišková). Tie sú skôr prítomné v neskorších cykloch (Kože a Zrkadlá).
Za vrchol Čunderlíkovej tvorby je považovaný už spomínaný cyklus Zrkadlá, ktorý odkrýva tvárne úsilie, ako klbko zmyslových aj emotívnych významov, citlivosť voči prírodným stavom stekania, odtláčania, vrypovania, rozmývania, preškrabovania, sypania, zasychania, ako správa o procese ustalovania. Napr. dielo Biele zrkadlo (1962), v centre dramaticky pôsobiacej kompozície je umiestnená biela oválna plocha nepresných tvarov, zrkadlia sa v nej a vzájomne spolupôsobia odtlačky rôznych štruktúr a rytmy iných menších kruhovitých plôch. Výraznú reliéfnosť štruktúr a uplatnenie rôznorodých nájdených materiálov na ploche obrazu od piesku až po kovový odpad nájdeme už v niektorých dielach z cyklu Zrkadlá (Zrkadlo II., 1962) a tiež z viacerých diel s názvom Objekt (1964). Asambluje v nich nájdené objekty (elektrónky, kovové skrutky, vrchnáky od konzerv, obruče a pod.) svojím charakterom sa blížia k obrazu-reliéfu a objektu. Zjednocujúcim prvkom sa stáva monochrómny základ a farebnosť, autor siaha po šedých a strieborných tónoch, ktoré dokazujú fundamentálnu nereálnosť a až kozmickosť obrazových skladieb. Okrem objektov-obrazov, či tiež asamblážových objektov sa tento trend uplatnil aj v autorových kolážach, grafikách z roku 1965. Tento prechod od abstrakcie k vecnosti, možno charakterizovať aj ako autorov hold technickému pokroku zasahujúci aj do oblasti umenia a kultúry. Chladnosť a racionalita geometricky riešených Topografií (1967), slepotlačí z cyklov Variácií a Satelitov (19691970) sú v rozmedzí konkretizmu, ku ktorému sa Marián Čunderlík prihlásil a viackrát s týmto hnutím vystavoval (Grafická slepotlač II., 1970).
V rokoch 19611965 bol Čunderlík organizátor a účastník (najskôr neverejných a potom verejných) výstav skupiny Bratislavské konfrontácie, orientovanej na abstraktné výtvarné umenie. V druhej polovici 60-tych rokov sa Marián Čunderlík stal členom zoskupenia a účastníkom výstav Klubu konkrétistov zameraného na geometrickú a konštruktivistickú tvorbu. V rokoch 19721980 mal pozastavené členstvo v Zväze slovenských výtvarných umelcov, až na malé výnimky prestal umelecky tvoriť, realizoval len umelecké dotvorenie exteriérových a interiérových architektonických stavieb. V rokoch 19811983 začal opätovne tvoriť diela komorného charakteru.
Tvorba na sklonku života.
Tvorba na začiatku 70. rokov je už záverečnou a autor odchádza do ústrania a takmer prestáva systematicky tvoriť. Neskorší cyklus Kože (1963) je charakteristický absolútnym prechodom k problematike informelu, v ktorom je prvoradá matéria a forma sekundárnou hodnotou. V nich sa zrkadlia odtlačené nájdené predmety a rôzny materiál umožňujúci esteticky pôsobiť štruktúrami a rôznymi textúrami. V predchádzajúcich Čunderlíkových cykloch bola dôležitou dominantná časť – stred vo forme oválu, či iného kruhového vytvarovania, ktorý určoval dynamiku a rytmus kompozície (Kruhy V., 1967). V cykle sa centrála ruší a celá plocha obrazu je plnohodnotným a demokratickým polom. Čunderlíkova tvorba je síce zaradená medzi informel, avšak má odlišné vlastnosti ako jeho tradičná európska podoba. Jej vyznenie je na hraniciach chápania tohto názoru, kde estetické prevláda nad akčnosťou výtvarnej filozofie v umení 60. rokov 20. storočia. Dielo Mariána Čunderlíka bolo však predčasne uzavreté smrťou. Komplexnejšiemu spracovaniu jeho súborného diela a zároveň k rozsiahlejšiemu prezentovaniu tvorby došlo takmer až po dvadsiatich rokoch po Čunderlíkovom tragickom odchode zo života (1983).
Diela.
Marián Čunderlík v prvej fáze svojej tvorby využíval najmä techniku maľby olejom, neskôr tempery, kvalitatívne ojedinelý bol v technike monotypie a neskôr vytváral komorné objekty kombinovanou technikou.
Grafiky (výber).
Od roku 1949 sa ako študent VŠVÚ venoval grafickým realizáciám, a to plagátom, ilustráciám a grafickej úprave kníh. Po absolvovaní VŠVÚ sa venoval úžitkovej grafike a začal vystavovať so Spolkom slovenských umelcov. Od roku 1957 organizačne aj výstavne spolupracoval na akciách mladej generácie a spolu s E. Špitzom sa zaslúžil o založenie Galérie C. Majerníka v Bratislave.
12. "Kryštál z Istanbulu" A3 (autor: Marián Čunderlík)
14. "Kým sa skončí táto noc" A1 (autor: Marián Čunderlík)
20. "Prípad Barnabáš Kos" A1 (autor: Marián Čunderlík)
21. "Senzi mama" A1 (autor: Marián Čunderlík)
27. "Tvár v okne" A3 (autor: Marián Čunderlík)
33. "Zmluva s diablom" A1 (autor: Marián Čunderlík)
Výstavy.
Počas svojho života mal Marián Čunderlík niekoľko samostatných výstav, svojimi dielami sa zúčastňoval na všetkých významnejších kolektívnych výstavách doma i v zahraničí. Po smrti mu súbornú výstavu zorganizovali Slovenská národná galéria (1992) a Štátna galéria v Banskej Bystrici (2000).
Zbierky.
Zastúpenie v štátnych zbierkach (výber).
Diela Mariána Čunderlíka sú zastúpené vo všetkých významnejších slovenských verejných galériách.

</doc>
<doc id="133485" url="https://sk.wikipedia.org/wiki?curid=133485" title="Alexander Čunderlík">
Alexander Čunderlík

Alexander Čunderlík ( do 30. rokov 20 storočia používal tvar Csunderlik) (* 18. október 1878, Motyčky – † 21. október 1947, Banská Bystrica) bol rakúsko-uhorský a československý dôstojník, neskôr slovenský generál.
Životopis.
Narodil sa 18. októbra 1878 v obci Motyčky neďaleko Banskej Bystrice otcovi Vincentovi a matke Anne. Vyrastal v slovensko-nemeckom jazykovom prostredí. V roku 1885 začal navštevovať slovenskú ľudovú školu v Motyčkách a od roku 1889 pokračoval na reálnom gymnáziu s vyučovacím jazykom maďarským v Kremnici, kde štúdium ukončil v roku 1894. Podal si prihlášku na kadetskú školu do Budapešti, ktorú úspešne absolvoval 18. augusta 1898. Následne nastúpil k pešiemu pluku č. 2 ako veliteľ čaty. Pluk bol v tom čase dislokovaný pri meste Pljevlja v Čiernej Hore. 1. októbra 1899 bol prevelený do mesta Sibiu v Sedmohradsku k pešej brigáde č. 32 a 1. novembra 1999 povýšený na poručíka. 1. októbra 1902 bol prevelený do Brašova k divíznemu delostreleckému pluku č 34. 1 novembra 1906 bol povýšený na nadporučíka. 8. februára 1909 bol opäť prevelený k 13. pluku poľných húfnic s veliteľstvom v Záhrebe. Pôsobil v posádke v Dubrovníku a od 12. apríla 1912 v Hercegu Novom. 1 mája 1913 bol povýšený na kapitána. 
V dôsledku rakúsko-maďarského vyrovnania sa popri spoločnej armáde začalo aj budovanie jednotiek vlastibrany v oboch častiach monarchie. V Uhorsku sa nazývala "Honvédség" a od roku 1912 mali byť vytvárané aj honvédske delostrelecké jednotky. Tieto zmeny sa dotkli aj kpt. Čunderlíka, ktorý bol 2. novembra 1913 premiestnený k 6. honvédskemu delostreleckému oddielu v Lugoji a 4. apríla 1914 k 2. honvédskemu poľnému delostreleckému pluku vo Vršaci.
Prvá svetová vojna.
Do bojov prvej svetovej vojny sa zapojil až po 6. marci 1916, keď bola jeho jednotka prevelená na východný front. Zastával funkciu veliteľa poľnej kanónovej delostreleckej batérie, neskôr veliteľa plukového oddielu II/51. V tom čase došlo aj k premenovaniu jeho jednotky na 51. honvédsky poľný delostrelecký pluk. Po zmene strán Rumunska v konflikte bola jeho jednotka stiahnutá z frontu a 23. augusta 1913 prevelená do Sedmohradska, aby bola nasadená proti rumunskej armáde. Nasadenie trvalo do konca roku 1916, do porážky Rumunska. Počas zimných bojov v dôsledku zimy a nedostatočného zabezpečeného ubytovania došlo k poškodeniu Čunderlíkovho zdravia. Od januára 1917 sa jeho jednotka znova vrátila na ruský front, ale už 1. februára 1917 bol odslaný do nemocničného ošetrenia v Temešvári, kde pobudol až do 16. júla 1917, následne sa opäť ujal svojho veliteľského postu v oddieli II/51. Po uzavretí Brest-litovského mieru bola jeho jednotka 21. apríla 1918 presunutá na taliansky front. Tu vykonával súbežne aj funkciu zástupcu veliteľa pluku. Od 20. septembra 1918 do 20. novembra 1918 trávil čas opäť v nemocnici v Budapešti a v domácom ošetrení. Počas liečenia sa 8. októbra oženil s Emíliou Máriou Gemeinhardtovou a 1. novembra bol povýšený do hodnosti majora.
Medzivojnové obdobie.
Po vzniku Československa si major Čunderlík podal 22. januára 1919 prihlášku do československej armády, kam ho po absolvovaní previerok prijali 29. apríla 1919. Vojenskú službu nastúpil až 30. júna 1916 v Bratislave ako veliteľ 1. oddielu československého ľahkého delostreleckého pluku č 9. Pluk bol od 17. novembra 1919 premiestnený do Žiliny. Medzi 27. marcom a 26. májom 1922 absolvoval taktický kurz pre štábnych dôstojníkov v Metz vo Francúzsku. 21. júla 1923 bol povýšený na podplukovníka a 6. októbra 1923 prebral velenie 9. delostreleckého pluku.Na jeseň 1927 a jar 1928 absolvoval dva kurzy pre veliteľov vyšších vojenských telies. 21. februára 1929 bol povýšený na plukovníka. 3. marca 1932 si podla žiadosť o preloženie do výslužby, ktorá bola akceptovaná. 
Zostal bývať v Žiline až do roku 1936, keď sa presťahoval aj s manželkou do Banskej Bystrice. Tam 18. októbra 1937 jeho manželka zomrela. Ich manželstvo bolo bezdetné. V novembri 1938 dostal plukovník Čunderlík ponuku od Karola Sidora na funkciu náčelníka vojenského štábu Hlinkovej gardy, ktorú prijal. V tejto súvislosti bol reaktivovaný. Jeho zástupcom bol plukovník Anton Pulanich. Po vyhlásení Slovenského štátu rezignoval na funkciu v Hlinkovej garde a dal sa k dispozícii vznikajúcej slovenskej armáde. Od 1. mája 1939 zastával funkciu veliteľa Vyššieho veliteľstva 2 v Banskej Bystrici a 17. mája 1939 bol povýšený na generála II. triedy.
Druhá svetová vojna.
V ťažení proti Poľsku bol najskôr od 1. septembra 1939 vymenovaný za veliteľa zápolia, ale už 5. septembra za veliteľa 2. divízie v Bardejove. Jeho jednotka však do bojov zásadne nezasiahla. Z poľa sa vrátil 6. októbra 1939 a znova ujal funkcie na Vyššom veliteľstve. Za ťaženie mu bol udelený Železný kríž II. triedy. Od 11. októbra 1939 zastával funkcie inšpektora slovenskej brannej moci, generálneho sekretára obrany štátu a zástupcu hlavného vojenského veliteľa. 19. novembra 1940 bol vymenovaný za veliteľa pozemného vojska. V čase neprítomnosti ministra národnej obrany generála Čatloša preberal niektoré jeho právomoci. 1. januára 1942 dosiahol najvyššiu hodnosť - generála I. triedy. Do konca júla 1942 zostal v Banskej Bystrici a od 1. augusta 1942 pôsobil v Bratislave ako inšpektor generálneho štábu slovenskej brannej moci. 31. decembra 1942, kvôli zhoršenému zdravotnému stavu opäť požiadal o preradenie do výslužby ku ktorému došlo 2. apríla 1943. Následne bol ešte niekoľkokrát krátkodobo povolaný do služby 31. augusta 1943 a 17. februára 1944. Definitívne preradený do výslužby bol až 5. októbra 1944.
Povojnové obdobie.
Po zániku samostatného Slovenska si generál Čunderlík niekoľkokrát podla prihlášku do československej armády, opakovane ale bola odmietaná. Až 15. októbra 1947 komisia rozhodla o jeho prijatí a priznaní zaopatrovacích platov. Generál však o niekoľko dní 21. októbra 1947 zomrel vo veku 69 rokov, bez toho, aby sa o konečnom rozhodnutí dozvedel.

</doc>
<doc id="133486" url="https://sk.wikipedia.org/wiki?curid=133486" title="František Čuřík">
František Čuřík

František Čuřík (* 23. jún 1876, Praha – † 7. jún 1944, Příbram) bol český matematik a pedagóg.
Vysokoškolský profesor matematiky a deskriptívnej geometrie, riaditeľ Strednej priemyselnej školy spojovej techniky v Banskej Bystrici (august - november 1919).

</doc>
<doc id="133487" url="https://sk.wikipedia.org/wiki?curid=133487" title="Utka">
Utka

Utka (* Slovensko) bol slovenský maliar a kresliar.
Životopis.
Pochádza z Liptova. Maliar, amatér, 1811-1812 spolužiak Jána Kollára na gymnáziu v Banskej Bystrici, s ním namaľoval diplom venovaný A. Kubínimu v Lučenci-Vidinej, podporovateľovi gumnázia. Neskôr pôsobil ako notár a učiteľ v Mýtnej.

</doc>
<doc id="133488" url="https://sk.wikipedia.org/wiki?curid=133488" title="Anton Cyprich">
Anton Cyprich

Anton Cyprich, tiež Ciprich (* 5. január 1907, Svrčinovec – † 17. máj 1984, Chicago) bol slovenský dôstojník a pedagóg.
Životopis.
Narodil sa v rodine Juraja Cypricha a jeho manželky Anny rod. Kondekovej. Dôstojník slovenskej armády, do roku 1939 učiteľ. Počas Slovenského štátu (19391945) pracovník Veliteľstva pozemného vojska v Banskej Bystrici, počas SNP prednosta 4. materiálového odd. Veliteľstva 1. čs. armády na Slovensku, od decembra 1944 veliteľ 4. partizánskeho pluku, od februára 1945 4. partizánskej brigády, po oslobodení plk. ČSA, 1948 emigroval. 

</doc>
<doc id="133489" url="https://sk.wikipedia.org/wiki?curid=133489" title="Ján Czeizel">
Ján Czeizel

Ján Czeizel (Czeiczel, pôvodne Zeisel) (* 15. jún 1873, Nitrianske Pravno - † 5. júl 1941, Szeget) bol literárny historik, pedagóg.
Životopis.
Narodil sa v rodine Ignáca Zeisela a jeho manzelky Rosiny rodenej Weber. Študoval na gymnáziu v Banskej Bystrici a na univerzite v Budapešti. Od roku 1889 pedagóg v Debrecíne, Levoči, Segedíne. Autor literárnovedných a literárnohistorických štúdií v odborných časopisoch a výročných správach gymnázií, kde učil. Autor päťzväzkovej monografie o Františkovi Kazincim (spisovateľ a právnik), knižne vyšiel iba 1. zväzok, za ktorý dostal cenu MAV.

</doc>
<doc id="133490" url="https://sk.wikipedia.org/wiki?curid=133490" title="Alexander Cziczka">
Alexander Cziczka

Alexander Cziczka (* 7. február 1848, Banská Štiavnica - † 1. október 1928, Levice) bol hudobník, pedagóg.
Životopis.
Študoval na učiteľskej preparandii v Banskej Bystrici, organovú a dirigentskú školu absolvoval okolo roku 1869 v Regensburgu (Nemecko). Do roku 1918 učiteľ - regenschori a organizátor hudobného života v Banskej Štiavnici. Dirigoval spevokol tamojšej Banskej a lesníckej akadémie, malý symfonický orchester, pestoval komornú hudbu. Zostavil nenotovaný cirkevný spevník, ako prílohu vydal jeho nápevy.

</doc>
<doc id="133491" url="https://sk.wikipedia.org/wiki?curid=133491" title="Angela Cziczková">
Angela Cziczková

Angela Cziczková (* 28. apríl 1888, Banská Štiavnica – † 15. február 1973, Levice) bola slovenská hudobná pedagogička, hudobná skladateľka.
Životopis.
Základy hudobného vzdelania získala u otca. Študovala na hudobnom ústave a na konzervatóriu v Budapešti. Učiteľka hudby, riaditeľka súkromnej hudobnej školy, neskôr súkromná učiteľka hudby v Leviciach, 1939-1940 v Banskej Bystrici, Novej Bani. Popri pedagogickej činnosti sa venovala komponovaniu, najmä tvorbe pedagogickej literatúry. Vytvorila kratšie klavírne skladby, väčšina jej diela ostala v rukopisoch. Členka Zväzu slovenských skladateľov.

</doc>
<doc id="133492" url="https://sk.wikipedia.org/wiki?curid=133492" title="Ignác Radlinský">
Ignác Radlinský

Ignác Radlinský (* 11. júl 1845, Dolný Kubín† 16. máj 1924, Prvá ČSR) bol slovenský advokát. Pseudonym: Zlatoslav.
Životopis.
Jeho otec bol Ján Radlinský a matka Mária rod. Sabinovská. Maturoval na slovenskom gymnáziu v Banskej Bystrici, právo študoval vo Viedni a v Budapešti, v roku 1871 vykonal advokátske skúšky. Od roku 1867 notár Oravskej župy, od roku 1871 advokát v Dolnom Kubíne. Podporoval zakladanie slovenských peňažných ústavov, organizoval finančné zbierky na Maticu slovenskú, podporil vydanie "Spevov slovenských". Od roku 1871 zástupca Dolného Kubína v župnom výbore, 1918 predseda Národnej rady Oravskej župy. Autor drobných správ v slovenskej tlači.

</doc>
<doc id="133493" url="https://sk.wikipedia.org/wiki?curid=133493" title="Jozef Danielak">
Jozef Danielak

Jozef Danielak (pseudonym: "Roku Miklošicov"; * 15. november 1856, Námestovo – † 5. december 1883, Námestovo) bol slovenský rímskokatolícky kňaz, filológ a publicista.
Životopis.
Jeho otec bol Jozef Danielak a matka Anna Miklušičáková. Študoval na gymnáziu v Kláštore pod Znievom a v Ostrihome, teológiu v Egeri a v Banskej Bystrici, vysvätený 1881. Rokuk. kaplán v Sučanoch, v Tužine a v Nitrianskom Pravne. Príslušník národnej uvedomelej generácie odchovanej prvými slovenskými gymnáziami. Autor politických a jazykovedných článkov, štúdií, publikoval najmä Národných novinách.

</doc>
<doc id="133494" url="https://sk.wikipedia.org/wiki?curid=133494" title="Vojtech Gejza Danielovič">
Vojtech Gejza Danielovič

Vojtech Gejza Danielovič (* 14. júl 1904, Prešov – † 1. september 1955, Praha) bol dôstojník, generálmajor.
Životopis.
Študoval na gymnáziu a učiteľskom ústave v Prešove, na vojen. akadémii v Hraniciach na Morave, v Míloviciach, v Prahe. Príslušník čs. a slov. armády, po oslobodení generál ČSĽA. Po rozbití republiky sa zapojil do protifašistického boja. Pred vypuknutím povstania prednosta intendančného Veliteľstva pozemného vojska v Banskej Bystrici. Počas SNP prednosta intendančnej správy Veliteľstva 1. čs. armády na Slovensku (1944). Po ústupe Povstania do hôr príslušník partizánskeho hnutia. V 50. rokoch zatknutý a po vykonštruovanom obvinení roku 1952 nespravodlivo odsúdený na 12 rokov väzenia. Ako väzeň pracoval v Jáchymovských baniach. Po smrti v roku 1955 bol pochovaný v hromadnom hrobe na cintoríne v pražských Ďábliciach. V roku 1965 Najvyšší súd rozsudok zrušil, avšak až v októbri 1991 bol plne rehabilitovaný v hodnosti generálmajor in memoriam.

</doc>
<doc id="133496" url="https://sk.wikipedia.org/wiki?curid=133496" title="Michal Daňo">
Michal Daňo

Michal Daňo (* 30. apríl 1920, Banská Bystrica – † 4. september 1988, tamže) bol slovenský lyžiar. Jeho brat bol Jozef Daňo a sestra Mária Daňová-Sobotová.
Životopis.
Michal Daňo absolvoval meštiansku a Živnostenskú školu pokračovaciu pri Štátnej odbornej škole v Banskej Bystrici (1938 – 1939). Bol priekopník lyžovania v Banskej Bystrici. Zúčastnil sa domácich i zahraničných súťaží, neskôr pracoval ako náčelník Horskej služby v Roháčoch. Pretekal v zjazdových disciplínach i v skokoch za Klub slovenských turistov a lyžiarov Banská Bystrica (40. roky 20. storočia). Bol účastníkom 1. – 4. majstrovstiev Slovenského štátu v lyžovaní v Banskej Bystrici a vo Vysokých Tatrách (1939, 1940, 1942, 1943), takisto sa zúčastnil neoficiálnych MS v zjazdovom lyžovaní v Cortine d'Ampezzo (1941) a iných súťaží.

</doc>
<doc id="133497" url="https://sk.wikipedia.org/wiki?curid=133497" title="Mária Daňová-Sobotová">
Mária Daňová-Sobotová

Mária Daňová-Sobotová (* 11. máj 1913, Banská Bystrica† 23. marec 1988, Banská Bystrica) bola slovenská lyžiarka.
Životopis.
Absolvovala Štátnu obchodnú školu koedukačnú (19271928), náukobeh pri Štátnej meštianskej škole zmiešanej (19281929) a Verejnú odbornú školu pre ženské povolania v Banskej Bystrici (19301932).
Pretekárka v zjazdových disciplínach (30. a 40. roky 20. storočia), majsterka Slovenského štátu v slalome a v alpskej kombinácii (1943 a 1944), účastníčka domácich i zahraničných súťaží. Inštruktorka lyžovania. Pretekárka za SKI-klub, neskôr KSTL Banská Bystrica v zjazde, slalome i v alpskej kombinácii. Účastníčka 10. majstrovstiev ČSR v lyžovaní v Banskej Bystrici (1934), zaradená do širšej nominácie v príprave na Zimné olympijské hry v Garmisch-Partenkirchene (1936). Účastníčka 4. a 5. majstrovstiev Slovenského štátu vo Vysokých Tatrách (1943, 1944) a iných súťaží. Pracovníčka Krajského bábkového divadla v Banskej Bystrici.

</doc>
<doc id="133498" url="https://sk.wikipedia.org/wiki?curid=133498" title="Ján Darola">
Ján Darola

Ján Darola (* 10. apríl 1928, Komárno – † 21. február 2000, Trenčín) bol prírodovedec, zoológ a ochranca prírody.
Životopis.
Prvý profesionálny pracovník-zoológ na Slovensku. Podieľal sa na mnohých celoslovenských výskumoch, výsledky publikoval v odbornej tlači. Autor publikácie Ochrana živočíšstva v Stredoslovenskom kraji. Pracovník Krajskej pamiatkovej starostlivosti a ochrany prírody v Banskej Bystrici (19631988); člen muzeálnej rady a ďalších poradných orgánov Stredoslovenského múzea v Banskej Bystrici, výskumník a darca prírodovedných zbierok. Predseda Stredoslovenskej odbočky Slovenskej zoologickej spoločnosti v Banskej Bystrici (od 1975); podieľal sa na výskume okolia Banskej Bystrice.

</doc>
<doc id="133500" url="https://sk.wikipedia.org/wiki?curid=133500" title="Štefan Darvaš">
Štefan Darvaš

Štefan Darvaš (* 13. marec 1903, Hrádok – † 2. jún 1984, Košice) bol slovenský lekár a protifašistický bojovník.
Životopis.
Účastník protifašistického odboja, počas SNP náčelník zdravotníckej správy 1. čs. armády na Slovensku. Do protifašistického odboja a SNP zapojený v ilegálnej vojenskej skupine Jána Goliana v Banskej Bystrici (19401944). Nemeckými bezpečnostnými orgánmi zaistený v Banskej Bystrici (3. novembra 1944), väznený, prepustený (17. decembra 1944).

</doc>
<doc id="133501" url="https://sk.wikipedia.org/wiki?curid=133501" title="Ján Ďateľ">
Ján Ďateľ

Ján Ďateľ (* 24. október 1847, Liptovský Michal – † 6. september 1928, Žiar nad Hronom) bol slovenský rímskokatolícky kňaz, náboženský spisovateľ.
Životopis.
Študoval na gymnáziu v Levoči, teológiu na diecezálnom seminári v Banskej Bystrici (18881892). Rokuk. kaplán na viacerých miestach, rokuk. kňaz v Hornej Mičinej, dekan od roku 1907 vo Zvolenskej Slatine. Literárne debutoval roku 1869 v Pamätníku sv. Cyrila článkom o Cyrilovi a Metodovi. Prispieval do náboženských novín a časopisov. Autor basnickej zbierky, v kt. zhrnul výber nab., vlastenec., príležitostných i humoristických veršov. Napísal cestopis z púte do Lúrd. Upravil Janečkov Spevník cirkevný. Roku 1924 pápežský komorník.

</doc>
<doc id="133502" url="https://sk.wikipedia.org/wiki?curid=133502" title="Štefan Dávid">
Štefan Dávid

Štefan Dávid deTúrócz–Szent–Péter (* 11. júl 1838, Dolný Kubín – † 10. február 1928, Budapešť, Maďarsko) bol slovenský filológ a pedagóg pochádzajúci zo zemianskej rodiny.
Životopis.
Roku 1857 ukončil gymnázium v Banskej Bystrici, v roku 18571861 študoval klasickú filológiu na univerzite vo Viedni. Pôsobil na gymnáziu v Bratislave, neskôr na gymnáziu v Budapešti. 
Publikoval články a recenzie gréckej a latinskej klasickej literatúry a jazyka v odborných maďarských časopisoch. Autor latinských gramatík, cvičebníc, čítaniek, latinsko-maďarského a nemecko-maďarského slovníka. Pre školské potreby preložil a vydal s komentármi viaceré Cicerónove reči a i. Venoval sa aj hudbe.

</doc>
<doc id="133503" url="https://sk.wikipedia.org/wiki?curid=133503" title="Anton Daxner">
Anton Daxner

Anton Daxner (* 3. november 1911, Brezno† 12. august 1977, Krompachy) bol slovenský holič a divadelný ochotník.
Životopis.
Do školy chodil v Brezne-Bujakove, za holiča sa vyučil v Slovenskej Ľupči. Po príchode do Brezna roku 1931, kde si zriadil holičskú živnosť, venoval sa ochotníckej činnosti ako herec Divadelného odboru pri MO MS, po 1948 Divadelného súboru J. Chalupku Brezno. Hrával najmä v komediálnom žánri. Sporadicky sa venoval aj réžii.

</doc>
<doc id="133504" url="https://sk.wikipedia.org/wiki?curid=133504" title="Daniel Daxner">
Daniel Daxner

Daniel Daxner (* Slovensko) bol drevársky majster.
Životopis.
Prvý predok rodiny Daxnerovcov z Brezna. Zamestnanec Banskej komory v Banskej Bystrici, z jej služieb odišiel (1647), slúžil 65 rokov.

</doc>
<doc id="133505" url="https://sk.wikipedia.org/wiki?curid=133505" title="Igor Daxner">
Igor Daxner

Igor Daxner ("de Tótzabar"; * 26. september 1893, Tisovec – † 18. apríl 1960, Bratislava) bol slovenský právnik, sudca a protifašistický bojovník zemianskeho pôvodu.
Životopis.
Ľudovú školu navštevoval v Tisovci, do roku 1929 študoval na Právnickej fakulte Univerzity Komenského v Bratislave, JUDr. Pracovník hlavného súdu v Bratislave, generálnej prokuratúry v Brne, vrchný radca Najvyššieho súdu v Brne, Bratislave a v Prahe. Počas 1. svetovej vojny sa dostal do ruského zajatia. Pridal sa k česko-slovenským legionárom, kde pôsobil ako komisár. Účastník protifašistického odboja a SNP. Počas SNP príslušník 1. česko-slovenskej armády na Slovensku, do októbra 1944 v hodnosti major vedúci politickopropagačného oddelenia jej Veliteľstva v Banskej Bystrici. Zodpovedný za vydávanie armádneho denníka "Bojovník". Po prechode SNP do hôr spravodajský dôstojník, od apríla 1945 príslušník 1. česko-slovenského armádneho zboru v ZSSR. Po oslobodení ako predseda retribučného Národného súdu viedol 19461947 proces proti exponentom Slovenského štátu. Je zodpovedný za desiatky vynesených trestov smrti a stovky odsúdených na dlhé roky v komunistických žalároch. Igor Daxner sa zastrelil služobnou zbraňou na 13. výročie popravy Jozefa Tisa.

</doc>
<doc id="133506" url="https://sk.wikipedia.org/wiki?curid=133506" title="Vladimír Daxner">
Vladimír Daxner

Vladimír Daxner de Tótzabar (* 10. august 1888, Tisovec – † 27. marec 1971, Žilina) bol slovenský dôstojník a právnik zemianskeho pôvodu.
Životopis.
V roku 1898 absolvoval prípravnú triedu na ruskom gymnázium v Kyjeve, 18991903 študoval ma rumunskom gymnáziu v Brašove, 19031907 na srbskom gymnáziu v Novom Sade, 19071913 na Právnickej fakulte v Budapešti. Cez prvú svetovú vojnu pôsobil ako dôstojník rakusko-uhorskej armáde. Roku 1915 sa dostal do ruského zajatia. Spolupracoval pri vytváraní česko-slovenských légii v Rusku. V medzivojnovom období pôsobil ako pracovník Zemského vojenského veliteľstva v Bratislave, vládny komisár, verejný a štátny notár v Rimavskej Sobote. Po okupácii južného Slovenska Maďarskými vojskami po roku 1939 pôsobil v Tisovci. Účastník SNP a moskovských rokovaní o zložení novej vlády (1945). Počas SNP pracovník veliteľstva 1. čs. armády na Slovensku v Banskej Bystrici. Pôsobil vo funkcii druhého zástupcu hlavný veliteľa a vedúceho osobného oddelenia Hlavného štábu partizánskych oddielov na Slovensku (19. september 1944). Po oslobodení dôstojník ČSĽA, pplk., neskôr št. notár v Rimavskej Sobote. 

</doc>
<doc id="133507" url="https://sk.wikipedia.org/wiki?curid=133507" title="Alžbeta Daxnerová">
Alžbeta Daxnerová

Alžbeta Daxnerová (Inés) (rod. Del Missierová) (* 30. máj 1914, Brezno† 25. júl 1986, Brezno) bola slovenská kultúrna pracovníčka, divadelná ochotníčka a hospodárka.
Životopis.
Absolvovala kurz pre pokročilých zo slovenčiny, zemepisu, občianskej náuky a hudobnú školu v Brezne. Pracovala ako predavačka, neskôr pokladníčka a účtovníčka v rozličných podnikoch v Brezne. Členka spevokolu Svornosť, Divadelného združenia a miestneho odboru Matice slovenskej, zakladajúca členka a režisérka Divadelného súboru J. Chalupku v Brezne. Prednáškami o slovenských kultúrnych dejateľoch, večermi ľudových piesní a detských maškarných plesov sa aktívne zúčastňovala kultúrneho a spoločenského života v Brezne. Členka Živeny.

</doc>
<doc id="133508" url="https://sk.wikipedia.org/wiki?curid=133508" title="Ján Dechet">
Ján Dechet

Ján Dechet (* 28. jún 1908, Radošina – † 10. jún 1968, Bratislava) bol slovenský rímskokatolícky kňaz, v rokoch 19501968 štátnou mocou dosadený správca Biskupstva Banská Bystrica.
Životopis.
Študoval na gymnáziu v Nitre, roku 1934 absolvoval teológiu v Olomouci. V roku 1934 bol vysvätený a inkardinovaný do trnavskej apoštolskej administratúry. Ako kaplán pôsobil na viacerých miestach. V rokoch 19371939 bol prefektom kňazského seminára v Bratislave. Odtiaľ bol preložený za farára a dekana v Senohrade, Bzovíku a Ivanke pri Dunaji.
Po prevzatí moci komunistami vo februári 1948 sa stal členom Akčného výboru Slovenského národného frontu v Ivanke pri Dunaji a neskôr predsedom Diecézneho mierového výboru katolíckeho duchovenstva. V roku 1949 spoluzakladal tzv. Katolícku akciu, ktorú vtedajší biskupi tvrdo odsúdili pastierskym listom ako rozkolnícku. Keď sa po smrti biskupa Andreja Škrábika uvoľnil biskupský stolec v Banskej Bystrici, štát neuznal právoplatne zvoleného kapitulného vikára Daniela Briedoňa, donútil ho k abdikácii a 13. februára 1950 Slovenský úrad pre veci cirkevné vymenoval za administrátora diecézy Jána Decheta. Diecézu spravoval z hospodárskej stránky, duchovnú stránku riadil nitriansky biskup Eduard Nécsey. Vzhľadom na to, že neboli dodržané predpisy kánonického práva, 18. februára 1950 Svätá Stolica Jána Decheta exkomunikovala, "„pretože sa opovážil prijať od laickej vrchnosti úrad správcu uprázdnenej Banskobystrickej diecézy“". Exkomunikáciu sňal trnavský apoštolský administrátor Ambróz Lazík na základe mimoriadnych fakúlt, ktoré dostal od Svätej stolice začiatkom roka 1950. Podmienkou sňatia exkomunikácie bolo Dechetovo odstúpenie z funkcie administrátora. To sa však nikdy neuskutočnilo.
V roku 1955 ho komunistický režim vyznamenal vysokým štátnym vyznamenaním – Radom republiky.
Ján Dechet zomrel v roku 1968 v Bratislave.

</doc>
<doc id="133510" url="https://sk.wikipedia.org/wiki?curid=133510" title="František Xaver Demeter">
František Xaver Demeter

František Xaver Demeter (* 19. jún 1740, Banská Bystrica - † 1789, Banská Bystrica) bol pedagóg.
Životopis.
V roku 1755 vstúpil do rádu jezuitov; po ukončení filozofie v Košiciach a teológie v Trnave 1771-1773 nem. kazateľ v Bane (Rumunsko) po zrušení rádu od 1773 učiteľ v Trnave, 1781-1786 inšpektor ľud. škôl banskobystrického dištriktu, neskôr opát, kanonik a dôverník banskobystrického biskupa → F. Berchtolda. Vydal oslavnú reč a prehľad baníctva vo forme otázok a odpovedí podľa prednášok F. Seeberga a medernej učebnice baníctva K. T. Delliusa.

</doc>
<doc id="133511" url="https://sk.wikipedia.org/wiki?curid=133511" title="Valent Demeter">
Valent Demeter

Valent Demeter (* 2. február 1900, Mojín – † 6. máj 1975, Rimavská Sobota) bol robotník, funkcionár KSČ.
Životopis.
Pochádzal z rodiny poľnohospodárskeho robotníka. Funkcionár miestnych, okr. a oblastných orgánov KSČ, organizátor triednych bojov, za rev. činnosť perzekvovaný a väznený. Počas príprav a priebehu SNP zabezpečoval vojen. spravodajstvo v pohraničí. V roku 19481950 tajomník Krajského výboru Csemadoku v Banskej Bystrici.

</doc>
<doc id="133512" url="https://sk.wikipedia.org/wiki?curid=133512" title="Ján Demian">
Ján Demian

Ján Demian (* 1714, Poniky – † 4. apríl 1770, Banská Štiavnica) bol slovenský evanjelický kňaz a náboženský spisovateľ.
Životopis.
Študoval v B.Bystrici, Kežmarku, Soprone, od roku1738 na univerzite vo Wittenbergu a Lipsku. Vychovávateľ v Radvani, 1745 evanjelický farár v Malých Zlievciach, 1746 v Ostrej Lúke, 1749 v B.Štiavnici. Autor príležitostnej kázne na počesť Jozefa II., v rkp zanechal dejiny evanjelický cirkvi v B. Štiavnici.

</doc>
<doc id="133513" url="https://sk.wikipedia.org/wiki?curid=133513" title="Juraj Demicher">
Juraj Demicher

Juraj Demicher (* 8. január 1650, Banská Bystrica) bol organár.
Životopis.
Od 1665 učeň u organára Jána Vesta v Banskej Bystrici. Od 1683 organár v Banskej Bystrici, 1684 tamojší mešťan. Autor 3 zachovaných pozitívov v rímskokatolíckom kostole v Mokrej Lúke, v Bartošovej Lehôtke a v rímskokatolíckom kostole v Liptovskej Sielnici, v 1973 v súvislosti s výstavbou vodného diela Liptovská Mara organ prenesený do kostolíka Všechsvätých v Ludrovej.

</doc>
<doc id="133514" url="https://sk.wikipedia.org/wiki?curid=133514" title="Karol Demuth">
Karol Demuth

Karol Demuth (* 6. február 1937, Dolná Lehota) je slovenský fotograf.
Životopis.
R. 1955 skončil štúdium na Priemyselnej škole elektrotechnickej a spojovej v Banskej Bystrici. Fotografii sa venuje od roku 1965 a jeho hlavným zameraním sú motívy krajiny. Od 70. rokov sa zúčastňuje na prehliadkach amatérskej fotografie. Získal ceny a uznania. Od 1976 spolupracuje s vydavateľstvami kalendárov a s vydavat. Opus Bratislava. Podieľal sa tak na vydaní mnohých publikácií, pričom bol aj spoluautorom knihy Nízke Tatry (Martin 1986) a bedekru Banská Bystrica a okolie. 

</doc>
<doc id="133515" url="https://sk.wikipedia.org/wiki?curid=133515" title="Gustáv Dérer">
Gustáv Dérer

Gustáv Dérer (* 22. apríl 1845, Háj† 18. november 1924, Černovcy) bol slovenský pedagóg, evanjelický kňaz a osvetový pracovník. Pseudonym: Turčan, Jarný, Kalina, Vzdialený, Zbyhoň.
Jeho otec otec Juraj Dérer a matka Terézia rod. Grujová.
Životopis.
Základné školy navštevoval v Háji a v Kremnici, gymnázium v Banskej Bystrici. Teológiu študoval v Prešove a Baseli. Roku 1872 zložil prof. skúšku z matematiky a fyziky v Bratislave. Od roku 1869 prof. slovenského gymnázia v Martine, neskôr jeho riaditeľ, 18721873 riaditeľ nedeľnej učňovskej školy. Po zrušení gymnázia pôsobil ako katechéta, potom evanjelický farár v Černovciach. Publikoval niekoľko beletristických prác v časopise "Orol", básne a články v knihách a v kalendároch.

</doc>
<doc id="133516" url="https://sk.wikipedia.org/wiki?curid=133516" title="Michal Dérer">
Michal Dérer

Michal Dérer (* 18. január 1847, Háj† 22. október 1915, Budapešť) bol slovenský hutnícky inžinier, pedagóg.
Jeho otec bol Juraj Dérer a matka Terázia rod. Grujová.
Životopis.
Študoval na Banskej a lesníckej akadémii v Banskej Štiavnici. Od 1871 banský praktikant v Podbrezovej, od 1872 prednášal na katedre hutníctva Banskej a lesníckej akadémii v Banskej Štiavnici, od 1882 pôsobil v Podbrezovej, v Hronci, v Ľubietovej, neskôr v Budapešti (1898). Autor príručiek metrológie a chémie, početných článkov v odborných časopisoch. Člen banskoštiavnickej pobočky Uhorskej geologickej spoločnosti, Banskoštiavnickej lekárskej a prírodovedeckej spoločnosti a Krajinskej baníckej a hutníckej spoločnosti. Roku 1898 banský radca, 1903 hlavný banský radca.

</doc>
<doc id="133517" url="https://sk.wikipedia.org/wiki?curid=133517" title="Ján Dernschwam">
Ján Dernschwam

Ján Dernschwam (* 23. marec 1494, Most – † 1567, Častá) bol banský odborník.
Jeho otec bol Marek Dernschwam, matka Magdalána Dernschwamová.
Životopis.
Pochádzal zo šľachtickej rodiny z Mostu v severných Čechách. Od roku 1507 študoval na univerzite vo Viedni, od roku 1509 v Lipsku na filozofickej fakulte, 1510 bakalár. Roku 1513 navštívil Taliansko a Rím. V roku 15141517 sekretár Hieronyma Balba, bratislavského prepošta. V roku 15201549 v službách Turzovsko-fuggerovskej spoločnosti, zaslúžil sa o rozvoj tamojšieho mediarskeho podniku. Dernschwam ovládal tajomstvo afinácie zlata (hutnícke oddeľovanie a čistenie drahých kovov), o ktoré mala veľký záujem Viedenská komora. Od roku 1529 do 1545 žil prevažne v Banskej Bystrici v dome na rýnku, odtiaľ podnikal svoje obchodné a študijné cesty, ktoré viedli celým Uhorskom, Sedmohradskom, po Balkáne, ba až do Ázie, do Ankary. V roku 1538 kúpil v Častej na námestí statok, kde mal umiestnené vlastné zbierky. Vtedy sa tu aj oženil.
Humanistický vzdelanec, vlastník bohatej knižnice, z ktorej sa zachoval ním zhotovený katalóg (1552). Svoje knihy a rukopisy opatril vkusným exlibrisom: v erbe zdvihnutá tlapa gryfova, v klenote sa motív opakuje. Dolu má nápis "Joannes Dernschwamm de Hradiczín". V roku 15201530 zozbieral latinské nápisy v Uhorsku a Sedmohradsku, o. i. aj rímsky nápis z trenčianskej skaly. V rukopise zanechal viac spisov. Pri skúmaní dejín Slovenska i Uhorska, najmä dejín baníctva v Banskej Bystrici a mincovníctva v Kremnici, je osobitne cenný jeho memoriál "Beschreibung des Mitteren Hauses..." (1563). V roku 1553 sa na vlastné náklady pripojil k cisárskemu vyslanectvu, ktoré viedol Anton Vrančič, do Carihradu na dvor sultána Sulejmana I. V roku 1556 sa vrátil na Slovensko s bohatým materiálom. Priniesol so sebou grécke, latinske a arabské rukopisy, vykopávky, mince, sošky, koberce, koreniny, zbrane, rôzne semená a rastliny. Bol to Dernschwam, ktorý podľa tradície udomácnil u nás orgován. Podľa historika Dr. Ovídia Fausta, všetky zbierky umiestnil do svojej kúrie v Častej, ktorú ( O.Faust ) stotožnil s existujúcou kúriou Keliovcov na námestí obce.
V Častej žil do svojej smrti, pochovaný bol v miestnom kostole, kde bol jeho náhrobok zachovaný do roku 1939. Jeho telesné pozostatky sú pravdepodobne uložené v neprístupnej krypte v presbytériu kostola. Písomné dielo, ktoré po sebe zachoval, je cenným pramenným príspevkom nielen pre epigrafiku a zemepis, národopis, ale aj pre dejiny Slovenska.
Dielo.
Vybrané zachovalé Dernschwamove práce:
Jeho knižnica, zbierka prvotlačí a rukopisov, bola po Sambucovej, hodnotená ako druhá najvýznamnejšia v období humanizmu na Slovensku. Katalóg knižnice vyhotovil sám Dernschwam v roku 1552 a dodnes sa nachádza s celou knižnicou vo viedenskej Nationalbibiothek (sign. Cod. 12652) pod číslom 6742 až 7739.

</doc>
<doc id="133518" url="https://sk.wikipedia.org/wiki?curid=133518" title="Samuel Dianiška">
Samuel Dianiška

Samuel Dianiška (* 26. august 1934, Banská Bystrica-Radvaň) je slovenský výskumný pracovník.
Životopis.
Študoval na gymnáziu v Banskej Bystrici, v roku 1953-1958 absolvoval štúdium na SVŠT v Bratislave, 1982 CSc. 
Pôsobil v Leteckých opravovniach a v Tesle Banská Bystrica, od 1976 pracuje vo Výskumnom ústave spojov v Banskej Bystrici. Realizoval pilotné projekty káblovej televízie a progresívne systémy telekomunikačnej techniky. Je autorom odborných publikácií a autorom a spoluautorom 4 patentov. Odborne publikuje a prednáša.

</doc>
<doc id="133519" url="https://sk.wikipedia.org/wiki?curid=133519" title="Alexander Dianiška">
Alexander Dianiška

Alexander Dianiška (* 21. marec 1867, Banská Bystrica – † 9. november 1923, Wilkes Barre, Pensylvánia, USA) bol slovenský rímskokatolícky kňaz, náboženský spisovateľ a prekladateľ.
Životopis.
Ľudovú a strednú školu navštevoval v Banskej Bystrici (maturoval roku 1885). Teológiu študoval v Ostrihome a v Banskej Bystrici (za kňaza vysvätený 5. júla 1889). Autor článkov a náboženských úvah v slovenských periodikách v USA. Do slovenčiny preložil Goffinovo dielo "Postila", vyšlo aj na Slovensku.

</doc>
<doc id="133520" url="https://sk.wikipedia.org/wiki?curid=133520" title="Mária Dianišková">
Mária Dianišková

Mária Dianišková (* 10. február 1912, Tisovec – † 11. september 1995, Tisovec) bola sociálna pracovníčka.
Životopis.
Najstaršia zo siedmich detí v železničiarskej rodine. Po ukončení základnej a meštianskej školy žiačka tzv. rodinnej školy Brezne. Počas SNP zdravotná sestra v tisovskej poľnej nemocnici. Jedna z opatrovateliek spisovateľky Terézie Vansovej.

</doc>
<doc id="133521" url="https://sk.wikipedia.org/wiki?curid=133521" title="Vojtech Didi">
Vojtech Didi

Vojtech Didi (* 4. december 1940, Trenčín) je slovenský hudobný skladateľ a dirigent.
Životopis.
Vojtech Didi patrí k významným slovenským skladateľským osobnostiam. Narodil sa 4. decembra 1940 v Trenčíne, kde prežil aj mladosť a kde študoval  hru na akordeóne a klavíri. Väčšiu časť života prežil na Kysuciach.  Miestna príroda a ľudová kultúra ovplyvnili jeho neskoršiu tvorbu. Je profesorom kompozície na Akadémii umení v Banskej Bystrici. Jeho skladby poznajú a boli uvádzané v mnohých štátoch: Česko, Rakúsko, Maďarsko, Poľsko, Bulharsko, Slovinsko, Chorvátsko, Francúzsko, Švajčiarsko, Rusko, Čína, Litva, Španielsko a Taliansko.
Dielo.
Ťažisko práce Vojtecha Didiho spočíva v jeho skladateľskej tvorbe. Zložil dve opery: „"Matka Niobé" (hudobno-dramatický príbeh z antiky)“ a „"Na brehu priezračnej rieky" (hudobno-dramatická balada na motívy rovnomennej novely Rudolfa Jašíka)“ ; koncertnú omšu pre soprán, miešaný  zbor, organ a orchester "Missa Novisoliensis";  dielo "Kvintensencia" pre veľký symfonický orchester; "Zeme dar", kantátu pre detský hlas, barytón a symfonický orchester; "Hommage á Banská Bystrica", slávnostnú skladbu pre veľký orchester a mnoho ďalších. Z jeho skladieb bolo vydaných 17 CD, 9 DVD a 1 USB nosič. Skomponoval 68 skladieb.
Na požiadanie skomponoval povinnú skladbu „"Canzonetta"“ pre medzinárodnú súťaž cimbalistov „Eurotalent 2000“ v Banskej Bystrici a skladbu pre akordeón „"Concertino"“ pre Medzinárodnú akordeónovú súťaž v Poprade v roku 2003. Skladba „"Inspirazione"“ odznela v hlavnom galaprograme na ISCM World Music Days v Ljubljane (Slovinsko) v roku 2003. 
Skladba "„Fare musica per contrabasso et pianoforte“" vznikla na objednávku medzinárodnej kontrabasovej súťaže Karla Ditters von Dittersdorfa ako povinná kompozícia pre rok 2013. Skladbu venoval koncertnému majstrovi Jánovi Krigovskému. Pri jej komponovaní mu ožila  spomienka na jeho starého otca Václava (Vinca), ktorý bol ľudový muzikant a celý život hral na kontrabas.
"Skladba „Musica rurale“ composizone per piano et archi v"znikla pre The European festival of Music academiens vo Varšave v roku 2013. Podmienkou bolo využitie národných folklórnych prvkov. V skladbe autor uplatňoval konštantné modálne terény. Pôdorysom skladby sú tri slovenské ľudové piesne. Skladba získala 2. cenu.
Skladba "Zrodenie" pre soprán a orchester vznikla v roku 2013 na podnet prof. Márie Tomanovej. Inšpiračným zdrojom bola zbierka básní "Oblúky a priamky" od Kataríny Starekovej, konkrétne tri básne "Lúka" , "Píšťalka" a "Zrodenie", kde skladateľ umelecky umocňuje ich myšlienky a dotvára ich.
Skladba "Canzone eterna" per soprano, recitazone, coro, misto e orchestra vznikla v roku 2014 na podnet doc. Paľa Tužinského v rámci projektu "Clemens". Inšpiračným zdrojom bola mariánska antifóna z 11. storočia "Salve Regina", báseň od Kataríny Starekovej "V žene nebo ukryté je" a modlitba "Ave Maria".

</doc>
<doc id="133522" url="https://sk.wikipedia.org/wiki?curid=133522" title="Michal Dietrich">
Michal Dietrich

Michal Dietrich (Ditrich) (* Slovensko) bol baník, vodca baníckeho povstania.
Životopis.
Jeden z vodcov baníckeho povstania v Banskej Bystrici (15251526), väznený v Meziříčí.

</doc>
<doc id="133523" url="https://sk.wikipedia.org/wiki?curid=133523" title="Miloslav Dillinger">
Miloslav Dillinger

Miloslav Dillinger (* 16. december 1902, Čáslav – † 27. september 1976, Bratislava) bol vysokoškolský pedagóg a chemik.
Životopis.
Študoval na gymnáziu v Čáslavi, roku 19221928 na Prírodovedeckej fak. KU v Prahe. Roku 1929 RNDr., 1947 mimoriadny, 1966 univerzitný profesor. Pôsobil ako profesor gymnázií, v roku 19301945 v Banskej Bystrici. V roku 19471950 prof. Pedagogickej, 19501974 Prírodovedeckej fak. UK v Bratislave, 19501952 dekan Prírodoveckej fak. UK. Počas štúdií sa venoval možnostiam využitia polarografie v chemickej analýze, neskôr aj problémom jadrovej chémie. Autor a spoluautor monografických prác, štúdií v domácich i zahraničných odborných časopisoch, vysokoškolských a stredoškolských učebníc, ktoré i prekladal z češtiny a ruštiny. Účastník protifašistického odboja a SNP, pracovník redakcie časopisu Bojovník. Populizátor prírodných vied, člen redakčných rád časopisov.

</doc>
<doc id="133524" url="https://sk.wikipedia.org/wiki?curid=133524" title="Karol Dillnberger">
Karol Dillnberger

Karol Dillnberger (* 13. december 1800, Banská Bystrica† 31. júl 1879) bol pedagóg.
Životopis.
V rokoch 1824 až 1858 pôsobil ako rektor evanjelického gymnázia v Banskej Bystrici.

</doc>
<doc id="133525" url="https://sk.wikipedia.org/wiki?curid=133525" title="Emil Pavol Dilnberger">
Emil Pavol Dilnberger

Emil Pavol Dilnberger (* 28. december 1832, Banská Bystrica - † 31. marec 1882, Banská Bystrica) bol lekár.
Životopis.
Narodil sa v rodine Karola Dilnbergera a jeho manželky Zuzany rodenej Kochovej. Študoval na gymnáziu v B. Bystrici a B. Štiavnici, medicínu na univerzite vo Viedni, 1858 MUDr. Nemocničný a vojenský lekár vo Viedni, 1861 mestský, 1868 hlavný župný, 1872 súdny lekár v B. Bystrici. Autor príručiek z terapie a farmakológie preložených i do maďarčiny. Svetský funkcionár evanjelickej cirkvi, predseda správy banskobystrickej sporiteľne.

</doc>
<doc id="133526" url="https://sk.wikipedia.org/wiki?curid=133526" title="Ferdinand Divald">
Ferdinand Divald

Ferdinand Divald (* 19. október 1787, Štiavnické Bane – † 1845, Uhorsko, Rakúske cisárstvo) bol slovenský lesný inžinier.
Životopis.
Jeho otec bol Ján Jakub Divald a matka Terézia. Okolo roku 1810 študoval na Lesníckej akadémii v Banskej Štiavnici. Od roku 1837 pôsobil v Banskej Bystrici ako lesmajster kráľovskej komory, nástupca Jozefa Dekreta Matejovie. Odborné články a štúdie o lesnom hospodárstve, o výskyte rôznych druhov drevín a o lesných porastoch uverejnil v zborníku uhorských lekárov a prírodovedcov.

</doc>
<doc id="133527" url="https://sk.wikipedia.org/wiki?curid=133527" title="Kornel Divald">
Kornel Divald

Kornel Divald (* 21. máj 1872, Prešov - † 24. marec 1921, Budapešť) bol uhorský spisovateľ, historik umenia a fotograf.
Pseudonym: Tarczai György, Cornelius.
Životopis.
Kornel Divald sa narodil 21. mája 1872 v Prešove, kde bol 9. júna pokrstený. Rodina Divaldovcov patrila k najslávnejším rodinám fotografov v Uhorsku, Kornel bol jej najmladším členom. V rodine získal základy z histórie aj vzťah k umeniu. Otec Karol Divald (1830 – 1897) bol fotograf, vydavateľ, svetlotlačiar a lekárnik. Fotografoval Tatry, Pieniny, jaskyne a dnešné východné Slovensko. Vlastnil jednu z prvých svetlotlačiarní v Uhorsku, so sídlom v Prešove. Oženil sa s dcérou prešovského mešťana Ľudovíta Steinhübela, Barborou Steinhübelovou. Manželia mali spolu štyroch synov: Karola ml., Ľudovíta, Adolfa a nami spomínaného Kornela
Po maturite v Prešove študoval na Lekárskej, potom na Filozofickej fakulte (dejiny umenia) univerzity v Budapešti. Pôsobil na Hlavnom pamiatkovom úrade, potom ako inšpektor múzeí a knižníc, neskoršie ako kustód a napokon riaditeľ Národného múzea v Budapešti. Od roku 1911 člen korešpondent Maďarskej Akadémie Vied. 
Scenárista a realizátor prvej muzeálnej expozície Mestského múzea v Banskej Bystrici
Kornel Divald zohral významnú úlohu pri zakladaní a formovaní budúceho Mestského múzea v Banskej Bystrici. Vytvorením prvej múzejnej expozície bol na návrh Viliama Fraknoia (1843 – 1924), rímskokatolíckeho kňaza, veľkovaradínskeho kanonika, biskupa arbeského a uhorského historika, poverený Kornel Divald, pričom mu bol určený termín 15. september 1909. Divald sa stal scenáristom a aj realizátorom prvej muzeálnej expozície. S prácou začal 1. júna 1909, opísal viac ako dva a pol tisíc predmetov, teda všetky, ktoré sa v tom čase v múzeu nachádzali. Mineralogické a numizmatické predmety popísal Dr. Samuel Bothár. Prvá muzeálna expozícia v Matejovom dome bola slávnostne otvorená 17. októbra 1909.
Expozíciu tematicky rozčlenil Kornel Divald na štyri poschodia:
Kornel Divald bol aj autorom prvého sprievodcu po Banskobystrickom múzeu: "A Beszterczebányai múzeum kalauza", vydaného v roku 1909. Vytvoril 1. katalogizačný systém, kde každý predmet opísal na katalogizačnom lístku v maďarskom jazyku. Väčšina lístkov sa zachovala v múzeu dodnes a pre výskum vývoja zbierok je neoceniteľným historickým prameňom. 
Divald hodnotí progres Mestského múzea nasledovne": „Neuplynuli ani štyri roky od veľkolepého otvorenia múzea v slobodnom kráľovskom a banskom meste Banská Bystrica situovanom v mestskom hrade, v novoupravenom objekte tzv. Matejovom dome a môžeme potvrdiť, že radosť a nadšenie predstaviteľov, občanov mesta a Zvolenskej župy, ktorého boli svedkami prítomní členovia Štátneho inšpektorátu múzeí a knižníc nebolo prázdne nadšenie alebo akási zdvorilosť, ale vážny a úprimný úmysel, ktorého stálosť ku múzeu je v nebývalom náraste zbierok z nevysychajúceho prameňa. Múzeum bolo sprístupnené verejnosti 17. októbra 1909. Počet zbierok vzrástol v roku 1910 o 278, v roku 1911 o 381 a v roku 1912 o 620 kusov. Do otvorenia múzea mestský archív viedol súpis zbierok, v ktorom, okrem mineralogickej a zvlášť ošetrovanej numizmatickej zbierky Dr. Bothára, bola spracovaná evidencia 2711 ks predmetov. Za tri roky múzeum získalo 1270 zbierok, čo je temer polovica toho, čo vlastnilo pri otvorení, ktoré získavalo od roku 1889 pred znovuzriadením. Tomuto nárastu môže múzeum čiastočne ďakovať účinnej podpore inšpektorátu, ktorý okrem ročnej dotácie odkúpil zbierky od miestnych zberateľov a obchodníkov...“" 
Agilný pamiatkar, historik výtvarného umenia, autor próz zväčša s historicko-umeleckou tematikou. Autor knižných prác, článkov v odborných časopisoch o uhorskom stredoveku, o dejinách renesančnej architektúry na Slovensku, dejín umeleckých remesiel a umeleckého priemyslu, najmä keramiky, zlatníctva a textilu.
V rokoch 1900 až 1919, chodiac po župách Spiš (1903-1906), Šariš (1903-1905), Hont (1909-1910), Tekov (1909-1910), Liptov (1907), Orava (1907), Zvolen (1908), Turiec (1912), Trenčín (1912), Gemer (1913) a znovu Šariš (1915-1918), systematicky spracovával a na fotografiách zaznamenával historické stavby a ich interiéry, oltáre, liturgické predmety a textílie, ale aj ľud v krojoch; mnohé z nich prvýkrát, niektoré jedinýkrát. Svoje spomienky z týchto ciest opísal v knihe "Felvidéki séták", ktorá vyšla roku 1925, ale jeho rukopisné záznamy a fotografie, rozšírené o publikované články, vyšli tlačou až roku 1999 pod názvom "A „szentek fuvarosa“. Divald Kornél felső-magyarországi topográfiája és fényképei, 1900 – 1919" (Povozník svätých. Topografia a fotografie Kornela Divalda z Horného Uhorska, 1909 – 1919).
V roku 1931 vyšla vo vydavateľstve Oxford University Press London jeho kniha "Old Hungarian Art", ktorá sa venuje výtvarnej kultúre na území Uhorska od prehistorických čias do 19. storočia.

</doc>
<doc id="133528" url="https://sk.wikipedia.org/wiki?curid=133528" title="Antislovakizmus">
Antislovakizmus

Antislovakizmus je neologizmus vyskytujúci sa v nacionalisticky orientovanej slovenskej tlači, ktorý označuje nepriateľstvo alebo predpojatosť voči Slovákom ako národu a/alebo voči Slovensku ako krajine a štátu.
V Slovenskom národnom korpuse sa vyskytuje v interview so spisovateľom Ladislavom Ťažkým v knihe básnika Pavla Janíka "Rozhovory". Ekonóm a bývalý politik Ladislav Lysák (HZDS-RSS) v článku v časopise "Kultúra" voči odporu k odkazu Slovenskej republiky rokov 19391945 uviedol: "„...nenávistný antislovakizmus po druhej svetovej vojne surovo likvidoval dosiahnuté výsledky aj mnohých tvorcov týchto medzinárodne uznávaných výsledkov.“"
Vo svojom prejave pri oslavách 320. výročia narodenia Juraja Jánošíka tento výraz použil vtedajší predseda vlády Slovenskej republiky Robert Fico (SMER-SD):
"„Vážené dámy a páni, skláňam sa pred tým, aká je v nás, Slovenkách a Slovákoch, ohromujúca sila, že sme založili vlastný nezávislý štát napriek všetkým nástrahám v uhorskom mnohonárodnostnom štáte a napriek pasci výdatne živeného antislovakizmu. Dodnes je v niektorých slovenských historikoch antislovakizmus zabitý ako skrytý bacil. Preto im a novinárskym duchovným bezdomovcom prekáža slobodná diskusia o novej terminológii, o starých Slovákoch aj o tom, že Svätopluk bol v Európe uznávaným kráľom.“"

</doc>
<doc id="133529" url="https://sk.wikipedia.org/wiki?curid=133529" title="Milan Dlhý">
Milan Dlhý

Milan Dlhý (* 24. júl 1891, Bánovce nad Bebravou – † 16. november 1961, Bratislava) bol slovenský dramatik a rímskokatolícky kňaz.
Životopis.
Po skončení teol. štúdií roku 1915 vysvätený za kňaza. Pôsobil v Čiernom Balogu, Hornej Lehote a na iných miestach Slovenska. Národnouvedomelý kat. kňaz, neskôr stúpenec čes.-slov. spolupráce. Spriatelil sa s → J.G. Tajovským, s ktorým udržiaval korešpondenčný styk. Neúspešne sa pokúšal o dramatickú tvorbu s hist. témami z čias začiatkov kresťanstva. Hry nedosiahli nijaký úspech. Napísal aj informačnú brožúru o → S. Chalupkovi.

</doc>
<doc id="133530" url="https://sk.wikipedia.org/wiki?curid=133530" title="Jozef Dlugopolský">
Jozef Dlugopolský

Jozef Dlugopolský (* 11. august 1890, Turčiansky Peter – † 14. máj 1956, Kláštor pod Znievom) bol slovenský rímskokatolícky kňaz, publicista a ľudovýchovný pracovník.
Životopis.
Teológiu študoval v Banskej Bystrici, roku 1913 vysvätený za kňaza. Rokuk. kaplán v Čiernom Balogu a i., neskôr profesor na dievčenskom gymnáziu a Št. učiteľskom ústave v Banskej Bystrici. Autor článko nábožensko-filozofického, pedagogického a osvetovo-výchovného zamerania. V časopise kultúra sformuloval požiadavku na vytvorenie slov. hudobného časopisu a nastolil otázku slovenskej hudobnej bibliografie.

</doc>
<doc id="133531" url="https://sk.wikipedia.org/wiki?curid=133531" title="Svetozár Dluholucký">
Svetozár Dluholucký

Svetozár Dluholucký (* 9. november 1940, Martin) je lekár-pediater. Pseudonym: Svetozár Traveň, Jánoš Banoš
Životopis.
V roku 1958-1964 absolvoval štúdium na Lekárskej fakulte UK v Bratislave, 1967 ukončil I. st. a 1970 II. st. atestácie z odboru pediatrie, 1990 CSc., doc. 1997 prof. Absolvoval pracovné pobyty v Nemecku (1991, 1993). Pôsobil na Lekárskej fakulte. Bol dekanom Fakulty zdravotníctva Slovenskej zdravotníckej univerzity v Bratislave so sídlom v Banskej Bystrici. 
UK v Martine (1964-1966) a na Lekárskej fakulte UK v Bratislave (1967-1968). Od roku 1991 pracuje na Detskej klinike IVZ v Banskej Bystrici a od roku 1993 na Fakulte ošetrovateľstva a sociálnej práce Trnavskej univerzity. Pôsobil ako krajský odborník Stredoslovenského kraja pre pediatriu Ministerstva zdravotníctva SSR (1974-1990). Jeho nástup znamenal mimoriadne dynamický rozvoj zdravotníckej starostlivosti o dieťa v kraji. Sledovaním moderných trendov odboru, originálnymi riešeniami klinických, organizačných i technologických problémov pozdvihol detské oddelenie vtedajšieho KÚNZ, dnes detskú kliniku, na špičkovú úroveň. Od roku 1998 je členom komisie pre eradikáciu poliomyelitíty Ministerstva zdravotníctva SR. Je funkcionárom a členom odborných spoločností doma i v zahraničí. Ako spoluautor prispel do zahraničnej publikácie, je spoluautorom odborných publikácií, učebníc a vysokoškolských skrípt, je autorom 2 priemyselných vzorov a 10 realizovaných zlepšovacích návrhov. Ako autor a spoluautor publikoval odborné štúdie v slovenských a zahraničných odborných časopisoch, odprednášal vyše 200 prednášok. Je autorom 18-dielneho televízneho seriálu Matka a dieťa (STV, 1994) a autorom fejtónov (pod pseudonymom) uverejňovaných v regionálnom denníku Smer.

</doc>
<doc id="133533" url="https://sk.wikipedia.org/wiki?curid=133533" title="Mikuláš Doboš">
Mikuláš Doboš

Mikuláš Doboš (* 23. marec 1949, Košice) je operný spevák (bas).
Životopis.
V roku 1974 absolvoval štúdium spevu na JAMU v Brne. V sezóne 1974-1975 sólista-elév opery SND v Bratislave, od roku 1975 sólista opery DJGT v Banskej Bystrici, kde za prvých 9 sezón svojho umeleckého pôsobenia vytvoril okolo 50 rozmanitých postáv v operách i operetách. Venuje sa i koncertnej činnosti, najmä interpretácií staršej i súčasnej piesňovej tvorby slovenských skladateľov.

</doc>
<doc id="133534" url="https://sk.wikipedia.org/wiki?curid=133534" title="Dobretak">
Dobretak

J Dobretak (* Slovensko) bol kamenár.
Životopis.
Kamenársky majster činný v Banskej Bystrici (1660), pripisuje sa mu prestavba neskororenesančného portálu na dome č. 16 na Námestí (tzv. Benického dom), spoločne s → Cl. Püsttnerom.

</doc>
<doc id="133535" url="https://sk.wikipedia.org/wiki?curid=133535" title="Dušan Dobrík">
Dušan Dobrík

Dušan Dobrík (* 5. október 1934, Selce – † 19. august 1986, Nováky) bol slovenský pedagóg, dirigent, kultúrny pracovník.
Životopis.
Pôsobil ako učiteľ na ZDŠ v Banskej Bystrici. Študoval popri zamestnaní slovenský jazyk a dejepis na PF v Banskej Bystrici (1967). Riaditeľ Literárneho a hudobného múzea v Banskej Bystrici (19731980); riaditeľ Divadla Jozefa Gregora Tajovského v Banskej Bystrici (19801986); dirigent speváckeho zboru Hron v Banskej Bystrici s bohatou koncertnou činnosťou na domácich i zahraničných pódiách (19671986).

</doc>
<doc id="133536" url="https://sk.wikipedia.org/wiki?curid=133536" title="Pavol Dobrík">
Pavol Dobrík

Pavol Dobrík (* 7. júl 1953, Banská Bystrica - † 30. december 2000, Banská Bystrica) bol sochár.
Životopis.
Základné a stredoškolské vzdelanie získal v Banskej Bystrici. Študoval na VŠVU v Bratislave u prof K. Veselého. Autor voľných plastík, monumentálnej tvorby, reštaurátor. Žil a tvoril v Banskej Bystrici.

</doc>
<doc id="133537" url="https://sk.wikipedia.org/wiki?curid=133537" title="Ľudovít Dobrík">
Ľudovít Dobrík

Ľudovít Dobrík (* 25. august 1910, Hronec – † 8. marec 1977, Bratislava) bol robotník, funkcionár KSČ.
Životopis.
Pochádzal z robotníckej rodiny. Vyučil sa za zámočníka. Robotník v železiarňach, v roku 19481950 predseda ONV v Brezne, pracovník ÚV KSS a Kontrolnej a revíznej komisie KSS (19501971). Člen a funkcionár Komunistického zväzu mládeže Československa, Červených odborov, KSČ. Organizátor politických, kult. a telovýchovných podujatí, bojov za soc. a politické práva pracujúcich. Spoluorganizátor protifašistického odboja a SNP v Podbrezovej a okolí, podpredseda RNV v Hronci. Po ústupe SNP príslušník partizánskeho oddielu.

</doc>
<doc id="133538" url="https://sk.wikipedia.org/wiki?curid=133538" title="Andrej Dobrota">
Andrej Dobrota

Andrej Dobrota (* 16. marec 1905, Banská Bystrica – † 1. január 1987, Bratislava) bol spisovateľ. Pseudonym: A. D. Pršanský, Ajda, Andrej Hladký, Ivan Hájničan, Vladimír E. Dobrota 
Životopis.
Po vyučení za typografa pracoval roku1921–1925 v Banskej Bystrici, Martine, Nitre a v Bratislave, od 1926 bol spravodajcom denníka Slov. národ v Banskej Bystrici, 1939–1945 redaktor denníka Slovák, 1945–1948 novín Čas, od 1953 pracovník redakcie Roľníckych novín v Bratislave. V literárnom dianí sa prezentoval v polovici 20. rokov prózami kukučínovského typu. V nasledujúcich prózach zachytil tienisté i tragikomické stránky sociálnych vzťahov na dedine. V memoárovej knihe "Legenda o človeku a vojne" (1941) stvárnil vojnovú tematiku. Po vojne vydal knihy pre deti a mládež.

</doc>
<doc id="133539" url="https://sk.wikipedia.org/wiki?curid=133539" title="Ján Dobrota">
Ján Dobrota

Ján Dobrota (* 8. október 1909, Banská Bystrica-Radvaň - † 10. december 1991, Banská Bystrica) bol hrebenár.
Životopis.
Posledný hrebenársky majster v Banskej Bystrici-Radvani. Vyučil sa u radvanského hrebenára Jesenského a u svojho otca, živnostenský list získal (1931). Vyrábal hrebene pre výrobné družstvo v Dobrej Nive, neskôr zamestnanec Stavoindustrie v Banskej Bystrice.

</doc>
<doc id="133540" url="https://sk.wikipedia.org/wiki?curid=133540" title="Daniel Dobrota">
Daniel Dobrota

Daniel Dobrota (* 12. máj 1956, Banská Bystrica) je podnikateľ, manažér.
Životopis.
V roku 1971-1975 študoval na gymnáziu v Banskej Bystrici, 1980 ukončil štúdium na Prírodovedeckej fak. UK v Bratislave, 1983 RNDr. V roku 1980-1983 pôsobil ako samostatný vývojový pracovník vo Výskumnom ústave výpočtovej techniky v Žiline, 
1983-1990 ved. výpočtového strediska VDI Rozkvet v Ban. Bystrici. Od roku 1990 spoluzakladateľ, predseda predstavenstva a generálny riaditeľ firmy SOFTIP. Je členom Hosp. klubu NEF Bratislava, preds. Banskobystrického regionálneho Hosp. klubu NEF, člen správnej rady City Univerzity v Bratislave, predseda dozornej rady CUB Consulting, a.s. v Bratislave, člen Rotary clubu v Banskej Bystrici, člen Správnej rady UMB v Banskej Bystrici. Autor článkov z oblasti podnikania, manažmentu a informatiky v rôznych časopisoch a novinách. V rámci svojich osobných záľub trojnásobne zdolal Mont Blanc a ďalšie alpské vrcholy.

</doc>
<doc id="133541" url="https://sk.wikipedia.org/wiki?curid=133541" title="Ján Emanuel Dobrucký">
Ján Emanuel Dobrucký

Ján Emanuel Dobrucký (* 15. január 1854, Mošovce – † 19. február 1921, Hoyerswerda, Nemecko) bol slovenský evanjelický kňaz, spisovateľ, národný buditeľ. Pseudonym: Bohoľubský, Dušan.
Životopis.
Gymnaziálne štúdiá absolvoval v Martine, v Revúcej, teológiu študoval vo Viedni, do roku 1878 v Lipsku. Pomocník na otcovej fare v Mošovciach, neskôr v Banskej Bystrici, potom opäť v Mošovciach, od roku 1880 v Starej Turej, v roku 1881 odišiel do Hornej Lužice, od roku 1883 arcidiakon v Hoyerswerde. Lužickosrbský národný buditeľ, publikoval básne, vydal povesti v lužickej srbčine a v nemčine, národopisný príspevok o salašníctve uverejnil v časopise Lužica. Dramatické pokusy ostali v štádiu rukopisu.

</doc>
<doc id="133542" url="https://sk.wikipedia.org/wiki?curid=133542" title="Eugen Dodek">
Eugen Dodek

Eugen Dodek (* 22. február 1892, Nová Baňa† 16. október 1961, Nová Baňa) bol slovenský maliar.
Jeho otec bol Karol Dodek a matka Gabriela rod. Flešková.
Životopis.
Študoval na gymnáziu v Banskej Bystrici a v Ostrihome, na VŠVU v Budapešti a na umeleckopriemyselnej škole v Prahe. Po štúdiách profesor kreslenia v Leviciach. Tematicky čerpal najmä z južného Pohronia. Člen Spolku slovenských umelcov.

</doc>
<doc id="133543" url="https://sk.wikipedia.org/wiki?curid=133543" title="Ernest von Dohnány">
Ernest von Dohnány

Ernest von Dohnány (staršie: "Ernest von Dohnányi") z Dohnian alebo Ernő (von) Dohnányi či Ernst von Dohnányi z Dohnian (po nemecky: "Ernst von Dohnányi"; po maďarsky "Dohnányi Ernő"; latinsko-maďarská podoba prídomku: "de Dohnány"; * 27. júl 1877, Pressburg † 9. február 1960, New York) bol maďarský (uhorský) hudobný skladateľ, dirigent, klavirista.
Životopis.
Pochádzal z hudobníckej rodiny, prvé hodiny hudby získal od svojho otca Dohnányi Frigies (1843-1909) ktorý bol Profesorom matematiky a amatérsky violončelista. Ernst bol už v mladosti veľmi nadaný skladateľ a klavirista. Vyštudoval Gymnásium v Pressburgu (maď.Poszony, dnes Bratislava), svoje hudobné nadanie rozvíjal ako sedemnásťročný na Franz-Liszt Akadémii v Budapesti 1894 kde bol prijatý do klavírnej triedy Istvána Thomána a do kompozičnej triedy Hans von Koesslers, v tom čase spolu s ním triedu navštevoval aj Béla Bartók.1895 sa zoznámil aj s Johannessom Brahmsom ktorý chválil jeho kvintet c-mol. Po ukončení študia 1897 slávil veľké úspechy ako skladateľ a klavirista po celej Európe. Od roku 1905 vyučoval na Hochschule fur Musik v Berlíne, kde v roku 1908 bol udelený titul Prof. 1915 sa vrátil späť do Uhorska a od 1916 vyučoval na Lisztovej Akadémii Budapest. V roku 1918 bol menovaný Prezidentom Hudobnej spoločnosti Philharmonického Orchestra Budapest až do roku 1944. 1919 bol nútený Horthyho režimom položiť učenie na Akadémii. 1920 na základe svojich kontaktov veľa koncertoval aj pomocou priateľov v Amerike. 1928 mohol znovu vyučovať na Hudobnej Akadémii v Budapesti, a šesť rokov neskôr sa stáva jej riaditeľom, o tento post sa usiloval už aj predtým 1918/19. Po nastúpení nacistov musel 1941 zložiť funkciu riaditeľa, 1943 zakladá Symfonický Orchester Budapest, dnes Budapest Symphony Orchestra. Dokázal presadiť aby židovskí muzikanti nemuseli opustiť orchester, čo sa mu podarilo udržať až do Novembra 1944. 1945 ho vláda označila za vojnového zločinca, 1948 emigroval do Argentíny.1949 odchádza do USA, kde pôsobí ako Profesor na Florida State University v Tallahasse, od 1953 znovu koncertuje a ostáva aktívny až do svojej smrti. V roku 1930 obdržal česté ocenenie Mathias Corvinus. Bol jeden z významných klaviristov prvej polovice 20.storočia. Hrával klasicko-romantickú literatúru, často Beethovenove Sonáty, ale tiež aj vtedajšiu modernu, napr.Belu Bartoka. Je autor vyše 50 diel, Symfónií, tri opery, kantáty, Stabat Mater, piesní, zborov, koncertov - klavírnych, husľových, pre violončelo a tiež pre harfu, vokálnych diel, komornej hudby- kvartetá, sonáty, sextety, skladieb pre sólový klavír, v ktorých sa pridržiaval klasických noriem s neskoromantickými , novoromantickými znakm, modernými experimentami v zvuku, harmónii. V hudobnom štýle ho ovplyvnil Brahms, Reger, Richard Strauss. Ako dirigent a klavirista propagoval modernú, novú hudbu Bartóka a Kodályho. Koncertoval po celej Európe a v USA, 1922 aj v Banskej Bystrici. Žil a pôsobil v Európe - v Budapešti, v Berlíne, v Rakúsku, v Argentíne a USA.

</doc>
<doc id="133544" url="https://sk.wikipedia.org/wiki?curid=133544" title="Fridrich Dohnány">
Fridrich Dohnány

Fridrich Dohnány z Dohnian (staršie: "Fridrich Dohnányi"; latinsko-maďarská podoba prídomku: "de Dohnány"; * 13. jún 1843, Sobotište† 10. november 1909, Bratislava) bol slovenský pedagóg, prírodovedec a stenograf.
Životopis.
Študoval na gymnáziu v Bratislave, matematiku a fyziku na univerzite vo Viedni. Roku 1868 profesor gymnázia v Kremnici, roku 1969 v Banskej Bystrici, 18731905 v Bratislave. Významný pedagóg matematiky a fyziky, venoval sa prevažne elektrine, zriadil prvé školské röntgenologické laboratórium v Uhorsku. Účinkoval aj v stenografii, vydával príručky. od roku 1888 v Bratislave stenografický mesačník "Panstenographia". Venoval sa aj hudbe, vynikajúco hral na čele, roku 1874 v Bratislave koncertoval s Franzom Lisztom, prvý učiteľ svojho syna Ernesta, zúčastnil sa na vydaní náboženského spevníka pre mládež.

</doc>
<doc id="133545" url="https://sk.wikipedia.org/wiki?curid=133545" title="Alfréd Doležal">
Alfréd Doležal

Alfréd Doležal, tiež Doleschall (* 24. júl 1864, Banská Bystrica, Slovensko – † 21. február 1931, Budapešť, Maďarsko) bol slovenský právnik; vnuk Michala Dionýza Doležala, syn Eduarda Alexandra Doležala.
Životopis.
Narodil sa v rodine Eduarda Alexandra Doležala a jeho manželky Irmy Raabeovej. Študoval na gymnáziu v Banskej Bystrici a Budapešti, a neskôr tu pokračoval i v štúdiach práv na univerzite. Pôsobil v súdnictve v Budapešti, v rokoch 1891 - 1892 a 1895 - 1901 bol pracovníkom Ministerstva pravosúdia, v roku 1907 riadnym profesorom trestného a procesného práva na budapeštianskej univerzite, v rokoch 1920 - 1928 suploval i prednášky z medzinárodného práva. Zaoberal sa otázkami trestného a procesného práva proti deťom a mladistvým.

</doc>
<doc id="133546" url="https://sk.wikipedia.org/wiki?curid=133546" title="Michal Dionýz Doležal">
Michal Dionýz Doležal

Michal Dionýz Doležal (* 10. január 1783, Banská Bystrica – † 6. október 1846, Modra) bol slovenský evanjelický kňaz a cirkevný historik; otec Karola Ľudovíta Doležala a Eduarda Alexandra Doležala, nevlastný otec Viliama Pauliny-Tótha.
Životopis.
Narodil sa v rodine Samuela Doležala a jeho manželky Zuzany Sinovicovej. Študoval na evanjelický školách v Banskej Bystrici, Banskej Štiavnici, Bratislave, a v rokoch 1805 - 1807 na univerzite vo Wittenbergu. V rokoch 1807 - 1811 bol kaplánom na Myjave, v rokoch 1811 - 1829 pôsobil ako farár v Novom Meste nad Váhom a od roku 1829 v Modre. 
Tvorba.
Je autorom práce o počiatkoch evanjelickej cirkvi v Uhorsku, stručných dejín evanjelickej cirkevnej obci v Modre a príležitostných kázní. Prácu o uhorských cirkevných dejinách vydal anonymne.

</doc>
<doc id="133547" url="https://sk.wikipedia.org/wiki?curid=133547" title="Eduard Alexander Doležal">
Eduard Alexander Doležal

Eduard Alexander Doležal (tiež Doleschall) (* 26. november 1830, Modra, Slovensko – † 15. február 1893, Budapešť, Maďarsko) bol slovenský evanjelický kňaz a náboženský spisovateľ; syn Michala Dionýza Doležala, brat Ľudovíta Karola Doležala a nevlastný brat slovenského spisovateľa Viliama Pauliny-Tótha; otec Alfréda Doležala.
Životopis.
Narodil sa v rodine Michala Dionýza Doležala a jeho manželky zemianskeho pôvodu Jany, rodenej Lačnej (Lacsny de Folkusfalva). Študoval na gymnáziu v Modre, evanjelickom lýceu v Bratislave a na univerzite vo Viedni. V roku 1855 sa stal profesorom na lýceu v Banskej Štiavnici, od roku 1858 pôsobil ako evanjelický farár, v roku 1865 sa stal zvolenským seniorom v Banskej Bystrici a od roku 1875 pôsobil ako farár nemeckej obce v Budapešti. 
Tvorba.
Je autorom príležitostných kázní, náboženských prác, prispieval tiež do náboženských ročeniek a časopisov. Bol predsedom Lutherovej spoločnosti v Budapešti.

</doc>
<doc id="133548" url="https://sk.wikipedia.org/wiki?curid=133548" title="Karol Dolinský">
Karol Dolinský

Karol Dolinský (kr.m Félix, Dolniak, Jánošák) (* 3. september 1911, Dolné Hámre, teraz súčasť Hodruša-Hámre - † 21. júl 1969, Nová Baňa) bol robotník, funkcionár KSČ.
Životopis.
Pôvodne baník v Kremnici a v Banskej Štiavnici. Tajomník oblastného výboru KSS v Banskej Bystrici (1945-1947). Na zjednocovacom zjazde KSS a sociálnej demokracie (17. september 1944) v Banskej Bystrici člen ÚV KSS a povstaleckej SNR. Po oslobodení tajomník KSS v Košiciach. Nositeľ Radu práce a ďalších vyznamenaní.

</doc>
<doc id="133549" url="https://sk.wikipedia.org/wiki?curid=133549" title="Vladimír Donáth">
Vladimír Donáth

Doc. MUDr. Vladimír Donáth, CSc. (* 13. máj 1949, Bratislava) je slovenský lekár-neurológ.
Životopis.
V rokoch 1967-1973 absolvoval štúdium na Lekárskej fakulte UK v Bratislave. Od roku 1973 pôsobí v Nemocnici s poliklinikou F.D. Roosevelta v Banskej Bystrici (predtým KÚNZ), kde v súčasnosti pôsobí ako prednosta Neurologickej kliniky. V roku 1991 obhájil vedeckú hodnosť CSc. Absolvoval študijný pobyt v epileptologickom centre v Nemecku (1995). Prednáša neurofyziológiu na UMB v Banskej Bystrici. 
Od roku 1997 je prezidentom Slovenskej ligy proti epilepsii. Do roku 1999 bol viceprezidentom Slovenskej neurofyziologickej spoločnosti. Je členom výboru Slovenskej neurologickej spoločnosti a členom zahraničných prestížnych spoločností: vedeckého panelu EFNS (European Federation of Neurological Societies), Royal Society of Medicine, International Headache Society (IHS), International Brain Research Organization (IBRO), European Federation of Neurological Societies, kde pôsobí ako člen panelu pre Epilepsiu, New York Academy of Sciences a European Academy for Epilepsy.
Je spoluautorom odbornej monografie "Epilepsia. Praktická príručka diagnostiky a liečby." (Bratislava, 2000). Je autorom publikácie "Žiak s epilepsiou a vyučovací proces" (Banská Bystrica, 2005), ktorá je určená hlavne učiteľom.

</doc>
<doc id="133550" url="https://sk.wikipedia.org/wiki?curid=133550" title="Donč (krajinský hodnostár)">
Donč (krajinský hodnostár)

Donč (hist. Donch, maďarsky Dancs-mester alebo Domokos) (* okolo roku 1278, pravdepodobne Liptov – † 1345, Komárno) bol uhorský šľachtic, diplomat v službách kráľa Karola I. Róberta, zvolenský veľžupan, neskôr komárňanský župan.
Životopis.
Od roku 1317 župan Zvolenskej stolice, do ktorej vtedy patril aj Liptov, Turiec a Orava, od roku 1337 aj Komárňanskej stolice. Podporoval rozvoj baníctva a rozširovanie mestských výsad a udeľovanie nových.
V roku 1318 pomohol Ružomberku získať mestské výsady. K tým, v roku 1340 kráľ Karol Róbert z Anjou doplnil mestu Ružomberok výsadu slobodného královského mesta.
V roku 1312 bol účastníkom bitky pri Rozhanovciach na strane kráľa Karola Róberta proti Omodejovcom a Matúšovi Čákovi. Vyviazol s ťažkými zraneniami a za zásluhy dostal od kráľa úrad zvolenského veľžupana (Zvolen predtým ovládal M. Čák.). Na strane kráľa stál aj v bojoch o Vyšehrad (1316) a v roku 1317 v bojoch o hrad "Adrián" (maď. Adorján v blízkosti mestečka Livada, v Rumunsku v blízkosti súčasných maďarských a ukrajinských hraníc) a v bojoch o Komárno. 
Po smrti M. Čáka (1321) do roku 1327 nadobudol obrovský majetok a tituly a stal sa dôverným poradcom kráľa. V roku 1323 v sprievode kráľa Karola Róberta navštívil pápežský dvor pápeža Jána XXII. v Avignone, kde sa zoznámil s gotickou architektúrou stal sa jej podporovateľom a šíriteľom. Zaslúžil sa aj o prestavbu kostola v Banskej Bystrici v gotickom slohu.
Zastával aj úrad liptovského, zemplínskeho a komárňanského župana. Majiteľ hradov a panstiev vo Zvolene, Likave, Slovenskej Ľupči, Dobrej Nive a v Orave. Výmenou jeho dedičného majetku v Orave dostal od kráľa Karola Róberta hrady Čakovec a Štrigova v Chorvátsku, ktoré následne v roku 1334 vymenil za hrad a panstvo Komárno. V roku 1330 bol členom súdneho tribunálu, ktorý nariadil potrestať rod Feliciána Zacha až do tretieho pokolenia za účasť na nevydarenom atentáte na kráľa.
Donč v kultúre.
Jeho život inšpiroval Ladislava Nádaši-Jégého k napísaniu poviedky "Magister rytier Donč" (r. 1926) a Jozefa Cígera-Hronského k napísaniu románu Sokoliar Tomáš (r. 1932).
Donč, staviteľ hradov.
Magister Donč bol veľkým staviteľom hradov na Strednom Slovensku. Mnoho hradov postavil ale aj prestaval a opravil, medzi nimi aj Sklabinský hrad, Hrad Liptovský Hrádok, Hrad Dobrá Niva, a mnohé ďalšie. Zvolenský Pustý Hrad, na ktorom sa narodil, dal prestavať a viac opevniť.

</doc>
<doc id="133551" url="https://sk.wikipedia.org/wiki?curid=133551" title="Jaroslav Doroš">
Jaroslav Doroš

Jaroslav Doroš (* 11. apríl 1894, Borynci – † 6. marec 1971, Bratislava) bol vodohospodár.
Životopis.
Študoval na Vysokej škole technickej v Ľvove a na ČVUT v Prahe, roku 1926 Ing. Pôsobil v Prahe, v Žiline,v Trenčíne, v Bratislave. V roku 19261932 pracovník v Štátnej vodohospodárskej správe v Banskej Bystrici. Správca vodného toku Hron a jeho prítokov, neskôr Váhu, Kysuce a Belej. Od roku 1948 spolupracoval pri projektovej realizácii úpravy rokov Hornádu a Nitry.

</doc>
<doc id="133552" url="https://sk.wikipedia.org/wiki?curid=133552" title="Tomáš Doršic">
Tomáš Doršic

Tomáš Doršic (Dorothicius, Doroticius, Dorotič) (* Ružomberok - † 21. apríl 1629, Žaškov) bol evanjelický kňaz, pedagóg.
Jeho syn Tomáš Doršič
Životopis.
Pred roku 1584 študoval v Banskej Bystrici. Roku 1584-1589 učiteľ v Ružomberku, neskôr správca školy v Mošovciach a v Ružomberku, 1585-1598 diakon a 15988-1612 evanjelický farár tamže, 1612-1621 farár v Žaškove. Autor rkp. denníka, dôležitého prameňa k regionálnym dejinám stredného a sev. Slov. v 16.-17. stor.

</doc>
<doc id="133553" url="https://sk.wikipedia.org/wiki?curid=133553" title="Ján Došek (básnik)">
Ján Došek (básnik)

Ján Došek (* 5. august 1908, Smolinské – † 27. marec 1978, Nitra) bol slovenský úradník a básnik.
Životopis.
Študoval na gymnáziu v Skalici a v Trnave. Učiteľ v Smolinskom, úradník nakladateľstva Academia v Bratislave, nakladateľstva Slovenskej ligy a i. podnikov, pracovník Slovenskej knihy v Nitre. V roku19541955 riaditeľ Banskobystrických pekární. Prvé sociálne motivované básne publikoval v Slovenských smeroch, Eláne, Kultúrnom živote a i.

</doc>
<doc id="133554" url="https://sk.wikipedia.org/wiki?curid=133554" title="František Dostalík">
František Dostalík

František Dostalík (Fraňo) (* 27. február 1896, Málinec - † 14. október 1944, Bratislava) bol hudobný skladateľ, pedagóg.
Životopis.
Študoval na učiteľskom ústave, 1919-1921 na konzervatóriu v Brne skladbu a dirigovanie (aj u L. Janáčka). Od roku 1914 učiteľ v Prievidzi, súčasne organista a dirigent spevokolu, organista v Sebedraží, v Martine, regenschori v Banskej Bystrici, profesor hudby a spevu na Učiteľskom ústave v Spišskej Kapitule, na mestskej hudobnej škole a na učiteľskom ústave v Bratislave. Venoval sa komornej hudbe, zbieral ľudové piesne, činný aj publicisticky. Vydal všeobecnú náuku o hudbe pre učiteľské ústavy v maďarčine, autor článkov o folkloristike a štvrťtónovej hudbe. Propagátor diela B. Bartóka a A. Hábu. Niektoré jeho zbor. skladby vyšli v Zbierke slovenských mužských zborov M. Ruppeldta, ostatné v rukopisoch.

</doc>
<doc id="133555" url="https://sk.wikipedia.org/wiki?curid=133555" title="Štěpán Doubek">
Štěpán Doubek

Štěpán Doubek (* 15. september 1872, Dobronice u Bechyně – † 7. december 1920, Banská Bystrica) bol hudobný skladateľ, hudobný pedagóg.
Životopis.
R. 1890 maturoval na gymnáziu v Tábore, kde pôsobil ako učiteľ a od roku1896 ako organista v miestnom hlavný kostole, 1898-1899 učiteľ spevu na gymnáziu, zbormajster speváckeho spolku Hlahol. Od 1919 profesor spevu a hudby na Učiteľskom ústave v Banskej Bystrici. Autor symfonických, tanečných a zábavných skladieb.

</doc>
<doc id="133556" url="https://sk.wikipedia.org/wiki?curid=133556" title="Miloslav Douša">
Miloslav Douša

Miloslav Douša (* 25. september 1920, Srbca, dnes časť Okřínku – † 25. september 1944, Čremošné) bol žandár, protifašistický bojovník.
Životopis.
Počas SNP pridelený k Veliteľstvu čs. četníctva v Turčianskych Tepliciach, účastník bojov pri Kľačne, Jasenovom a Čremošnom, kde padol v boji. In memoriam povýšený do hodnosti práporčíka (1945).

</doc>
<doc id="133558" url="https://sk.wikipedia.org/wiki?curid=133558" title="Gašpar Drahoň">
Gašpar Drahoň

Gašpar Drahoň (Drahon, Draihon, trhan, Casparus) (* Slovensko) je medikováč.
Životopis.
Medikováč v Banskej Bystrici, učil sa u otca (od 6. júla 1772, spomínaný do roku 1820). Prijatý za majstra v Banskej Bystrici (12. októbra 1787). Meštianske právo získal v Banskej Bystrici (18. júna 1790).

</doc>
<doc id="133559" url="https://sk.wikipedia.org/wiki?curid=133559" title="Matúš Drahoň">
Matúš Drahoň

Matúš) Drahoň (Drahon, Mathias) (* Slovensko) bol medikováč.
Jeho syn Gašpar Drahoň 
Životopis.
Medikováč v Banskej Bystrici. Meštianske právo v Banskej Bystrici získal (26. september 1749, spomínaný do roku 1782).

</doc>
<doc id="133560" url="https://sk.wikipedia.org/wiki?curid=133560" title="Tomáš Drahoň">
Tomáš Drahoň

Tomáš Drahoň (* Slovensko) bol zvonolejár.
Životopis.
Zvonolejárske znalosti získal u otčima → Františka Zechentera v Banskej Bystrici. Za mešťana Banskej Bystrice bol prijatý (17. decembra 1751). Známe sú iba tri zvony, ktoré prelial zo starších korpusov (1752, 1801 a 1804).

</doc>
<doc id="133563" url="https://sk.wikipedia.org/wiki?curid=133563" title="Eduard Drexler">
Eduard Drexler

Eduard Drexler (* 28. august 1909, Budapešť† 14. júl 1975, Nitrianske Pravno) bol slovenský robotník, funkcionár KSČ.
Životopis.
Pochádzal z robotníckej rodiny. Murársky a kamenársky robotník viacerých stavebných firiem. Organizátor triednych bojov a štrajkového hnutia na hornej Nitre. Účastník SNP a protifašistického odboja. Počas SNP vykonával strážnu službu pri ochrane sekretariátu ÚV KSS a Hlavného štábu partizánskych oddielov v Banskej Bystrici.

</doc>
<doc id="133564" url="https://sk.wikipedia.org/wiki?curid=133564" title="Dušan Driensky">
Dušan Driensky

Prof. Ing. Dušan Driensky, CSc. (* 7. marec 1928, Banská Bystrica, Slovensko – † 2013) bol slovenský vysokoškolský pedagóg.
Životopis.
Štúdium strojného inžinierstva na Strojníckej fakulte SVŠT v Bratislave absolvoval v roku 1954. V roku 1973 absolvoval Fakultu spoločenských vied v Prahe. V tom istom roku obhájil titul CSc. na Filozofickej fakulte UK v Bratislave. V roku 1976 získal hodnosť docenta tak isto na Filozoficke fakulte UK a v roku 1987 hodnosť profesora na Univerzite Komeského v Bratislave. V roku 1997 mu bol udelený titul Eur. Ing. na "Féderation Européen d´ Association Nationales d´ Ingénieurs Paris" (FEANI) a Ing. Paed. IGIP na "Internationale Gesellschaft für Ingenieurpädagogik Klagenfurt" (IGIP)"."
Pôsobil ako vysokoškolský pedagóg na "Katedre inžinierskej pedagogiky a psychológie" (v rokoch 1983 - 1994 ako jej vedúci). Katedra vznikla 1. januára 1962 na Slovenskej technickej univerzite, pričom jej názov bol niekoľkokrát zmenený. Od roku 1990 bola súčasťou Materiálovotechnologickej fakulte STU v Trnave.
Vo vedeckej práci sa zaoberal najmä teóriou vyučovania technických odborných predmetov, didaktickou technikou a inžinierskej pedagogikou. Bol aj autorom a spoluautorom viacerých monografií, stredoškolských učebníc, vysokoškolských skrípt. Bol vedúcim projektov, zodpovedným riešiteľom aj riešiteľom mnohých výskumných úloh.

</doc>
<doc id="133565" url="https://sk.wikipedia.org/wiki?curid=133565" title="Ľudovít Droba">
Ľudovít Droba

Ľudovít Droba (* 21. september 1896, Banská Bystrica - † ?) bol slovenský lesný inžinier.
Hospodár a hlavný pestovateľ na podnikovom Riaditeľstve Štátnych lesov v Banskej Bystrici (1951-1958). Lesný správca na Starých Horách a v Ondreji. Venoval sa zalesňovaniu vo vysokohorských polohách a ochrane prírody. Prekladal z talianskej odbornej literatúry.

</doc>
<doc id="133566" url="https://sk.wikipedia.org/wiki?curid=133566" title="Ján Drobba">
Ján Drobba

Ján Drobba (* Slovensko) bol slovenský pedagóg.
Životopis.
Kantor a učiteľ slovenskej časti dievčenskej evanjelickej školy v Banskej Bystrici (1818-1827).

</doc>
<doc id="133567" url="https://sk.wikipedia.org/wiki?curid=133567" title="Ľubomír Dropčo">
Ľubomír Dropčo

Ľubomír Dropčo (* 5. jún 1928, Mýto pod Ďumbierom – † 22. september 1981, Bratislava) bol slovenský vysokoškolský pedagóg, športový funkcionár a tréner.
Jeho manželka Viera Dropčová
Životopis.
Stredoškolský profesor na SVŠ v Banskej Bystrici; odborný asistent na Katedre telesnej výchovy PF v Banskej Bystrici. Iniciátor založenia prvej Internátnej športovej školy na Slovensku v Banskej Bystrici (1. september 1978), zástupca riaditeľa pre športovú výchovu, organizátor atletiky v Banskej Bystrici, zakladateľ a prvý predseda TJ Slávia PF Banská Bystrica. Vychoval viacero reprezentantiek Slov. i ČSSR v ľahkej atletike. Na jeho počesť sa koná Dropčov memoriál v Banskej Bystrici. Nositeľ titulu Vzorný učiteľ a Vzorný tréner

</doc>
<doc id="133568" url="https://sk.wikipedia.org/wiki?curid=133568" title="Věra Dropčová">
Věra Dropčová

Věra Dropčová (* 3. február 1935, Nedvědice – † 29. december 1992, Banská Bystrica) bola vysokoškolská pedagogička.
Jej manželom bol Ľubomír Dropčo.
Životopis.
Bola učiteľkou na ZŠ v Nedvědiciach, v Sokolniciach a v Chrliciach v Čechách. Odborná asistentka športovej gymnastiky a tanca na Katedre telesnej výchovy PF v Banskej Bystrici, neskôr PF UMB (od 1962). Autorka odborných článkov o rytmickej gymnastike v zborníkoch a pedagogických časopisoch, spoluautorka učebnice Didaktika rytmickej gymnastiky...

</doc>
<doc id="133569" url="https://sk.wikipedia.org/wiki?curid=133569" title="Samuel Droppa">
Samuel Droppa

Samuel Droppa (* Banská Bystrica) bol slovenský pedagóg.
Životopis.
Učiteľ na chlapčenskej evanjelickej elementárnej škole v Banskej Bystrici (1836-1856).

</doc>
<doc id="133570" url="https://sk.wikipedia.org/wiki?curid=133570" title="Lukáš Drozd">
Lukáš Drozd

Lukáš Drozd (* 22. apríl 1910, Hradec, dnes časť Prievidze† ?) bol slovenský pedagóg a rímskokatolícky kaplán. Šíriteľ astronomickej osvety na Slovensku, pôsobil na gymnáziu v Banskej Bystrici.
Životopis.
Kaplán na Starých Horách, v Brezne a v Hronci. Venoval sa astronómii. Od roku 1953 žil a pracoval v Banskej Bystrici. Pedagóg Štátneho gymnázia Andreja Sládkoviča v Banskej Bystrici. Založil a viedol pri škole astronomický krúžok, ktorý zanikol po jeho prepustení zo školstva (1950). V Banskej Bystrici viedol skupinu pozorovateľov a meteorológov (od 1946). Po odchode zo školy sa z Banskej Bystrice presťahoval do Liptovského Mikuláša a vzdal sa kňažstva. Pochovaný je na cintoríne vo Valči.

</doc>
<doc id="133571" url="https://sk.wikipedia.org/wiki?curid=133571" title="Viera Dubačová">
Viera Dubačová

Mgr. Art. Viera Dubačová (* 19. júl 1962, Ivanka pri Nitre) je slovenská bábkoherečka, režisérka, manažérka kultúry, aktivistka, regionálna politička. V rokoch 20162020 bola poslankyňa Národnej rady Slovenskej republiky, zvolená na kandidátnej listine strany OĽANO, neskôr sa stala členkou predsedníctva strany SPOLU.
Považuje sa za konzervatívnu katolíčku, a bojuje za ľudské práva.
Životopis.
Narodila sa a vyrastala v Ivanke pri Nitre.
Vyštudovala réžiu na VŠMU v Bratislave. Od 1981 pôsobila v Bábkovom divadle v Banskej Bystrici ako bábkoherečka.
v čase Novembra 1989 pracovala ako herečka v Bábkovom divadle na rázcestí, ale chcela sa venovať réžii. Po Gorbačovej perestrojke chcela urobiť divadelný projekt s dôchodcami bez domova. Prostredníctvom hercov z ústavov sociálnej spravodlivosti chcela meniť spoločnosť.
Od roku 1989 rozvíjala netradičné kultúrne aktivity v Banskej Bystrici ako hepeningy a živé betlehemy. Významným krokom bol aj Prvý bezbariérový deň pre deti. Je zakladateľkou a režisérkou Divadla z Pasáže, v ktorom hrajú ľudia s mentálnym postihnutím, a je aj riaditeľkou "Medzinárodného divadelného festivalu Arteterapia". Režírovala v Žiline, Nitre, Bratislave, Košiciach a v Banskej Bystrici. V Bábkovom divadle v Žiline hry a happeningy s problematickou mládežou, s ľuďmi s psychickými poruchami.
Od roku 2009 bola riaditeľkou občianskeho združenia "Re-Culture" a "Divadla Ivana Palúcha" v Banskej Bystrici. V roku 2010 organizovala v Banskej Bystrici a v Prahe festival "Akcen"t organizovaný v spolupráci s pražským divadlom "Archa". V tom istom roku bola slovenskou ambasádorkou Európskeho roka boja proti chudobe a sociálnemu vylúčeniu. Stála pri založení viacerých neziskových organizácií ako "Záhrada – centrum nezávislej kultúry", Chránené bývanie Dom n.o., Agentúra podporovaného zamestnávania n.o., Šukar Dživipen n.o. Je tiež zakladateľkou organizácie Animus Apertus, ktorá je zameraná na tvorbu divadelných inscenácií s aktuálnymi témami, organizovanie rôznych kultúrnych komunitných a vzdelávacích akcií, predstavení, workshopov, kolokvií a festivalov. Pôsobí ako členka Siete pre nezávislú kultúru ANTÉNA a z tejto pozície je aj v Rade vlády pre kultúru. Získala Krištáľové krídlo za filantropiu v roku 2012.
V roku 2015 šla pomáhať migrantom na Balkán.
Politické pôsobenie.
Komunálna politická činnosť.
Po trinástich rokoch provizórneho fungovania Divadla z pasáže bola unavená a chcela sa pozrieť do tváre poslancom čo bránili vo raste divadla. Po oslovení Vladimírom Pirošíkom, Pavlom Katreniakom a inými, že zakladajú Banskobystrickú alternatívu sa pridala do politiky.
V komunálnych voľbých v roku 2006 bola zvolená ako nezávislá kandidátka s 1 597 ako prvá v poradí za mestskú poslankyňu v 1. banskobystrickom obvode. V komunálnych voľbých v roku 2010 bola zvolená s 1 305 hlasmi ako druhá v poradí za poslankyňu v 1. obvode. V nasledujúcich voľbách získala 1 939 hlasov, v rámci mesta sa umiestnila na 6. mieste a ako nezávislá kandidátka bola zvolená za mestskú poslankyňu.
Aktuálne je tretie volebné obdobie nezávislou poslankyňou Mestského zastupiteľstva v Banskej Bystrici, kde je členkou klubu Banskobystrická alternatíva. Vystupuje ako antikorupčná aktivistka a v tejto pozícii verejne podporila protest Gorila a stála pri Občianskej výzve 2012. Je zástankyňou modernej občianskej spoločnosti.
Bojuje proti extrémizmu a je jednou zo zakladateliek banskobystrickej iniciatívy "Nie v našom meste".
Celoštátna politická činnosť.
V roku 2014 bola ako nezávislá osobnosť nominovaná na kandidátku strany Obyčajní ľudia a nezávislé osobnosti pre voľby do Európskeho parlamentu. Kandidovala na 2. mieste kandidátky. So ziskom 7 671 prednostných hlasov sa umiestnila na 4. mieste v rámci strany. Do Europarlamentu nebola zvolená.
Prijala, rovnako ako nezávislá kandidátka, aj miesto číslo 3 na kandidátke hnutia OĽaNO – NOVA do volieb do Národnej Rady Slovenskej republiky v roku 2016. Do parlamentu šla s cieľom pomôcť regiónu. Podľa jej názoru to už nešlo regionálnou činnosťou. Vo voľbách získala 13 682 prednostných hlasov a z 12. miesta bola zvolená za poslankyňu. Na prvej parlamentnej schôdzi si na oblečenie pripla žltú hviezdu. Urobila tak spolu s kolegom Ondrejom Dostálom.
Vo februári 2017 z poslaneckého kľubu OĽaNO-NOVA odišla spolu s kolegom Otom Žarnayom. Obaja vidia lepší priestor na svoju ďalšiu prácu mimo hnutia. Dôvodom boli aj blížiace sa župné voľby. Dubačová oznámila zámer kandidovať za poslankyňu v Banskobystrickom kraji, vo voľbách predsedu kraja podporila kandidatúru Jána Luntera. Jej strana ju v tejto snahe nepodporovala. Vo voľbách získala v 1. obvode 9 543 hlasov a ako tretia v poradí bola zvolená za krajskú poslankyňu za tento obvod. Vo voľbách sa stala najúspešnejšou ženou kraja. V nasledujúcich komunálnych voľbách už kandidovať nechce, záujmy mesta bude hájiť v krajskom parlamente.
Strana SPOLU.
Spolu s ďalšími doteraz nezávislými poslancami sa v apríli 2017 spojila do novej strany. Stranu zakladajú Miroslav Beblavý, Jozef Mihál, Katarína Macháčková, Zuzana Zimenová, Simona Petrík a Oto Žarnay. Iniciátori strany zároveň zverejnili svoju výzvu Vráťme Slovensko ľuďom.
Na ustanovujúcom sneme strany, ktorý sa konal 14. apríla 2018 v Poprade bola Dubačová zvolená za členku predsedníctva strany. V rámci strany sa venuje najmä témam rozvoja vidieka a regionálnej politike. Iniciovala vznik mobilnej poslaneckej kancelárie a jej výsledkom bol vznik materiálu "Desatoro pre vidiek".
V parlamentných voľbách vo februári 2020 kandidovala na 13. mieste kandidátky koalície PS/SPOLU. Vo voľbách získal 7 220 hlasov, po zohľadnení preferenčných hlasov sa umiestnila na 18. mieste kandidátky. Kvôli výsledku koalície sa do parlamentu nedostala.

</doc>
<doc id="133572" url="https://sk.wikipedia.org/wiki?curid=133572" title="Ján Dubíny">
Ján Dubíny

ThDr. Ján Dubíny (* 14. február 1927, Brezno – † 23. júl 2008, Zvolen) bol slovenský evanjelický kňaz.
Životopis.
V rokoch 19331938 navštevoval Ľudovú školu v Brezne, v rokoch 19381946 študoval na Reálnom gymnáziu v Brezne. V rokoch 19461950 absolvoval štúdium na Slovenskej evanjelickej bohosloveckej fakulte Univerzity Komenského v Bratislave, v roku 1950 bol v Brezne vysvätený za evanjelického kňaza, 1968 promovaný na Doktora teológie (ThDr.).
Pôsobil ako kaplán v Slovenskej Ľupči (19501951) a v Košiciach (19511952), ako farár v Banskej Boci (19521957) (cirkevné zbory Vyšná, Nižná Boca a Malužiná). Od roku 1957 pôsobil v Banskej Bystrici ako farár. Vykonával funkcie konseniora (19631971) a seniora Zvolenského seniorátu (19711994). V rokoch 19761990 bol členom Generálneho presbyterstva ECAV (Evanjelická cirkev na Slovensku), od roku 1995 bol členom Synody ECAV. Až do roku 1998 bol aktívnym členom Slovenskej mierovej rady. Od roku 1997 bol členom Helsinského výboru na Slovensku, predsedom Výboru na ochranu prostredia pre život pri ECAV na Slovensku (ako člen Európskej siete) a podpredsedom Miestneho odboru Matice slovenskej v Banskej Bystrici. Prispieval do cirkevných časopisov, bol členom redakčnej rady časopisu "Evanjelický posol", aktívne vystupoval v Slovenskej televízii a v Slovenskom rozhlase (Ranné zamyslenie, náboženské úvahy).

</doc>
<doc id="133573" url="https://sk.wikipedia.org/wiki?curid=133573" title="Martin Dubovský">
Martin Dubovský

Martin Dubovský, uvádzaný aj ako "Dubovski, Dubowsky" (* ?, Žilina – † 1. august 1722, Levoča) bol slovenský pedagóg a dramatik.
Životopis.
Študoval vo Vroclave a vo Wittenbergu. Pedagóg v Prešove (1683), v Brezne (1685), v Strážkach, v Krupine (asi 16901704), v Banskej Štiavnici a v Levoči. Písal latinské príležitostné verše, ktoré vydával doma aj v zahraničí. Zaslúžil sa o rozvoj školstva. V Brezne usporadúval predstavenia školských hier. Autor drámy "Joas a Deo in regen Juda servatus", Levoča roku 1683.

</doc>
<doc id="133575" url="https://sk.wikipedia.org/wiki?curid=133575" title="Róbert Dúbravec">
Róbert Dúbravec

Róbert Dúbravec (* 19. január 1924, Ružomberok - † 8. november 1976, Bratislava) bol maliar, grafik, ilustrátor, výtvarný pedagóg.
Životopis.
Študoval na gymnáziu v Ružomberku, roku 1943-1947 na oddelení kreslenia a maľovania SVŠT, roku 1947-1948 na Prírodovedeckej a Pedagogickej fakulte v Bratislave. Prednášal na VŠVU v Bratislave. Vysokoškolský pedagóg PF v Banskej Bystrici (1968), vedúci Katedry výtvarnej výchovy PF (1970). Predseda Krajskej organizácie ZSVU v Banskej Bystrici (1957-1960). Autor monunentálno-dekoratívnych výzdob architektúr. Ako monumentalista sa usiloval o jednoduchosť a dekoratívny účinok. Jeho ilustrátorská práca prebiehala v technike čiernobieleho, alebo kolorovaného drevorezu, neskôr linorezu . Ilustroval viaceré rozprávky, napríklad Pastierik a zbojníci od Antona Habovštiaka, Triptychy a tetraptychy sa stali častou formou v jeho umeleckej tvorbe. V oblasti monumentálno-dekoratívnej realizácie je autorom jednofarebnej vitráže v Národnom dome v Banskej Bystrici (1956) a kovaných mreží v zasadačke SÚPSOP-u v Banskej Bystrici (1962). Vystavoval doma i v zahraničí. Samostatná výstava v Banskej Bystrici (1974). Zaslúžilý umelec, nositeľ 
viacerých vyznamenaní.

</doc>
<doc id="133576" url="https://sk.wikipedia.org/wiki?curid=133576" title="Pavol Dúbravský">
Pavol Dúbravský

Pavol Dúbravský (* 2. november 1908, Zvolen – † 1. november 1974, Zvolen) bol herec, kultúrny pracovník a úradník.
Životopis.
Meštiansku školu navštevoval vo Zvolene, roku 19241926 učiteľský ústav v Banskej Bystrici (nedokončil). V roku 19331934 študoval 2 semestre Hudobnej a dramatickej akadémie v Bratislave, roku 19641965 navštevoval osvetový kurz pri Strednej knihovníckej škole tamže. Úradník finančného riaditeľstva a Slovenskej poisťovne vo Zvolene. Člen kočujúceho Slovenského divadla E. Wagnerovej, činohry SND, činohry Divadla Jozefa Gregora Tajovského. Vedúci Domu kultúry vo Zvolene, pracovník vydavateľstva "Journal" v Bratislave. Autor básnickej zbierky "Bôľ" a knihy noviel "Čo lepší chlapi... a iné humoresky". Prispieval do športovej tlače. Zanechal rukopis divadelných hier.

</doc>
<doc id="133577" url="https://sk.wikipedia.org/wiki?curid=133577" title="Karol Dúbravský">
Karol Dúbravský

Karol Dúbravský (* 5. február 1913, Železná Breznica – † 14. september 1995, Banská Bystrica) bol slovenský sochár, výtvarný pedagóg a rezbár.
Životopis.
Rezbársku školu absolvoval v Banskej Štiavnici, po roku 1945 študoval na AVU a na VŠUP v Prahe. Autor komornej i monumentálno-dekoratívnej tvorby, pomníkov i pamätníkov na Strednom Slovensku. Inšpiroval sa ľudovým rezbárstvom. Externe pôsobil na Pedagogickej fakulte v Banskej Bystrici (1961). Autor sochy vojaka pod Urpínom v Banskej Bystrici. Vystavoval doma i zahraničí, v Banskej Bystrici (1959, 1960, 1966, 1973, 1978). Nositeľ viacerých ocenení a vyznamenaní.

</doc>
<doc id="133578" url="https://sk.wikipedia.org/wiki?curid=133578" title="Ján Duchaj">
Ján Duchaj

Ján Duchaj (* 12. marec 1869, Blatnica - † 2. apríl 1954, Blatnica) bol slovenský statkár a politik.
Životopis.
Študoval na gymnáziách v Přerove a v Banskej Bystrici. Pôsobil v Kežmarku, potom hospodáril na rodinnom majetku v Blatnici. Príslušník Slovenskej národnej strany, Republikánskej strany poľnohospodárskeho a maloroľníckeho ľudu. Roku 1918 člen SNR, signatátor martinskej Deklarácie slovenského národa. Funkcionár hospodárskych spolkov a organizácií agrárnej strany, člen redakčnej rady Hospodárskeho obzoru. Roku 1919-1920 poslanec Národného zhromaždenia a podpredseda Klubu slovenských poslancov, 1920-1925 senátor NZ.

</doc>
<doc id="133579" url="https://sk.wikipedia.org/wiki?curid=133579" title="Ján Duchoň">
Ján Duchoň

Ján Duchoň (* 24. jún 1596, Kvačany alebo 1. jún 1596, Mošovce† 1637, Banská Bystrica) bol slovenský pedagóg, spisovateľ a filozof.
Životopis.
Vzdelával sa u otca, v Banskej Bystrici, v Banskej Štiavnici, u evanjelického farára a rektora v Liptovskom Jáne a Ľubici, 1622 študoval na univerzite vo Wittenbergu, potom v Rostocku a Dánsku, magister. Krátko učiteľ a vychovávateľ v Markušovciach, 1626 v Nemeckej Ľupči, 1626 konrektor, 1627 rektor evanjelický mestskej školy v Banskej Bystrici. 
V pedagogickom pôsobení v duchu reformačného humanizmu upevňoval a rozvíjal princípy klasického cirkevného rétorizmu a protestantského aristotelizmu. Popri teoretickej činnosti venoval sa aj praktickej, zavádzaním vecne encyklopedických učebníc Jána Amosa Komenského.
Vo filozofickom kurze sa zameral okrem tradičných filozofických disciplín aj na poznatky reálnych vied vychádzjúcich z potrieb mestskej civilizácie. Pozdvihol úroveň banskobystrickej školy, k jeho žiakom okrem iného patril filozof M. Rakšáni a spisovateľ Štefan Pilárik. Autor filozoficko-teologických dišpút, panegyrickej básne venovanej šľachtickému rodu Mariášiovcov, básne na počesť prešovského evanjelického farára M. Madarása (zachovaná v Rezikovej Gymnaziológii). Tlačou vyšli aj jednotlivé programy verejných rečníckych cvičení a akadémií na banskobystrickom gymnáziu.

</doc>
<doc id="133580" url="https://sk.wikipedia.org/wiki?curid=133580" title="Ondrej Ďumbala">
Ondrej Ďumbala

Ondrej Ďumbala (* 25. november 1912, Hybe – † 28. marec 1945, Mauthausen) bol pilot Slovenských vzdušných zbraní, dôstojník a protifašistický bojovník.
Životopis.
Absolvoval Vyššiu priemyselnú školu strojnícku v Košiciach, potom Vojenskú leteckú akadémiu v Hraniciach na Morave. Letec-stíhač pri útvaroch v Piešťanoch a v Kuchyni, veliteľ 13. letky v bojoch proti ZSSR na východnom fronte, pred vypuknutím SNP mjr., veliteľ leteckej školy v Banskej Bystrici. Príslušník protifašistického odboja v armáde, počas SNP veliteľ letectva 1. čs. armády na Slov. Pri plnení úloh ho zatklo Gestapo, zahynul v Mauthausene.

</doc>
<doc id="133581" url="https://sk.wikipedia.org/wiki?curid=133581" title="Vavrinec Dunajský">
Vavrinec Dunajský

Vavrinec Dunajský (Dunaiszky) (* 15. júl 1784, Ľubietová – † 15. február 1833, Budapešť) bol sochár.
Životopis.
Zakladateľ známej sochárskej rodiny. Prvé vedomosti získal u otca, od 1800 v rezbárskej dielni → M. Bargera v Banskej Bystrici. Roku 1804 študoval na výtvarnej akadémii vo Viedni, súčasne navštevoval súkromnú Exnerovu kresliarsku školu. Od roku 1809 žil v Pešti, kde mal väčšiu dielňu, v ktorej vytvoril sochárske kompozície, najmä sakrálne, dekoratívne a náhrobníkové práce, kríže, kazateľnice, oltáre a i., umiestnené hlavne v Pešti, ale aj v slovenských mestách (Banská Bystrica, Nitra, Bratislava a i.). Vyšiel z domácej rezbárskej tradície a po štúdiách akceptoval klasicistické princípy tvorby oživené neskorobarokovými reminiscenciami.

</doc>
<doc id="133582" url="https://sk.wikipedia.org/wiki?curid=133582" title="Ignác Jurčák">
Ignác Jurčák

Ignác Jurčák (Gyurcsák, Ďurčák) (* 29. máj 1742, Zubrzyca Górna† 26. september 1799, Banská Bystrica) bol slovenský rímskokatolícky kňaz, veršovník.
Životopis.
Pochádzal z oravskej roľníckej rodiny. Roku 1762 vstúpil v Trenčíne do jezuitského rádu. Filozofiu a teológiu študoval na univerzite v Trnave, kde začas pôsobil ako profesor rétoriky. Po rozpustení rádu pravdepodobne duchovný v Banskobystrickej diecéze. Autor oslavnej básne na prvého banskobystrického biskupa Františka Berchtolda.

</doc>
<doc id="133583" url="https://sk.wikipedia.org/wiki?curid=133583" title="Imrich Ďurica">
Imrich Ďurica

Imrich Ďurica (* 7. október 1915, Detva – † 12. september 1992, Dunajská Lužná) bol rímskokatolícky kňaz, kanonik, historik, pedagóg a publicista.
Životopis.
Správca kapitulského kostola v Banskej Bystrici (1969-jar 1990); Riaditeľ Biskupského úradu v Banskej Bystrici (1990). Prednášal na novozriadenom diecéznom seminári v Badíne. Prekladal z franc.,nem.,maď., literatúry, lat. teologické texty a písomnosti. Politicky prenasledovaný.

</doc>
<doc id="133584" url="https://sk.wikipedia.org/wiki?curid=133584" title="Ivan Ďurička">
Ivan Ďurička

Ivan Ďurička (* 22. jún 1922, Martin† 1944) bol slovenský kníhkupec a divadelný ochotník.
Životopis.
Vyučil sa za kníhkupca a v papierníctve. V roku 19401944 bol súčasne aj tajomník Slov. spevokolu a Slov. komorného divadla v Martine. Účastník SNP ako hlásateľ Slobodného slov. vysielača v Banskej Bystrici (1944). Po potlačení SNP ho v Martine zatklo Gestapo. Zahynul pravdepodobne pri bombardovaní väzenského transportu a Oranienburgu.

</doc>
<doc id="133585" url="https://sk.wikipedia.org/wiki?curid=133585" title="Irena Ďurišová">
Irena Ďurišová

Irena Ďurišová, rod. Cavarová (* 26. marec 1918, Pitvaroš, Rakúsko-Uhorsko – † 11. december 1999, Bratislava, Slovensko) bola slovenská komunistická funkcionárka a politička.
Životopis.
Študovala na gymnáziu, zúčastnila sa protifašistického odboja. Po roku 1945 sa venovala funkcionárskej práci v aparáte Komunistickej strany. V rokoch 1949 – 1951 bola predsedníčka KV KSS v Banskej Bystrici, potom v Bratislave. V roku 1955 absolvovala Vysokú stranícku školu v Slapoch. Pôsobila aj v Rimavskom Brezove a v Rimavskej Sobote. Bola podpredsedníčka Slovenskej národnej rady, členka Ústredného výboru Komunistickej strany Česko-Slovenska a poslankyňa Národného zhromaždenia. Pracovala v ženskom hnutí, bola aktívna pracovníčka zväzu žien. V roku 1970 bola z politických dôvodov odvolaná z funkcií.

</doc>
<doc id="133586" url="https://sk.wikipedia.org/wiki?curid=133586" title="Jozef Branislav Ďurjan">
Jozef Branislav Ďurjan

Jozef Branislav Ďurjan (* 4. marec 1849, Stránske† 26. január 1895, Stránske) bol slovenský pedagóg a osvetový pracovník.
Jeho otec Štefan Ďurjan a matka Judita Ďurjanová.
Životopis.
Študoval na gymnáziu v Žiline a v Banskej Bystrici (18641866), učiteľský diplom získal roku 1880. Od roku 1866 hospodáril na rodinnom majetku, 18741891 učiteľ v Stránskom, po roku 1891 pracovník kníhtlačiarne K. Salvu v Ružomberku. Iniciátor regionálnych osvetových podujatí, dopisovateľ "Národných novín", podporovateľ Matice Slovenskej. Článkami osvetového a folklórneho charakteru prispieval do rôznych časopisov, novín a kalendárov. Samostatne vydal zbierky príležitostnej lyriky a životopis Cyrila Gabriela Zaymusa.

</doc>
<doc id="133587" url="https://sk.wikipedia.org/wiki?curid=133587" title="Anton Duša">
Anton Duša

Anton Duša (* 18. jún 1933, Banská Bystrica – † 6. júl 2016) bol slovenský výtvarník a bábkarský technológ.
Životopis.
V roku 1951 absolvoval štúdium na Priemyselnej škole strojníckej v Banskej Bystrici. Od roku 1951 pôsobí v Banskej Bystrici ako propagačný výtvarník, 19801983 technológ a vedúci výroby Bábkového divadla v Košiciach, od 1983 v Krajskom bábkovom divadle v Banskej Bystrici. Súčasne spolupracoval s ochotníckym Divadelným súborom A. Sládkoviča, pre ktorý navrhol viacero scénických výprav. V profesionálnych bábkových divadlách bol organizátorom výroby scénografie a technológie riešenia prototypu pohybového mechanizmu bábok, pri realizácii scény uprednostňoval účelovosť, mobilnosť a skladnosť. Od roku 1970 spolupracoval s ČST Bratislava a Košice pri realizácii televíznych bábkových inscenácií a večerníčkov (bábky a rekvizity).
Anton Duša často realizuje bábky podľa návrhov svojej manželky Jany Pogorielovej-Dušovej.

</doc>
<doc id="133588" url="https://sk.wikipedia.org/wiki?curid=133588" title="Jaroslav Dušek (novinár)">
Jaroslav Dušek (novinár)

Jaroslav Dušek, značky: -jd-, -šek- (* 4. apríl 1924, Nové Zámky – † 17. júl 1985, Bratislava) bol slovenský novinár.
Redaktor denníka Smer v Banskej Bystrici. Autor tisícok správ, článkov a reportáží.

</doc>
<doc id="133589" url="https://sk.wikipedia.org/wiki?curid=133589" title="Soňa Dušová">
Soňa Dušová

Soňa Dušová (rod. Moravčíková) (* 16. jún 1935, Banská Bystrica - † 27. november 1993, Banská Bystrica) bola bábkoherečka.
Životopis.
Od roku 1960 zakladajúca členka Krajského bábkového divadla v Banskej Bystrici. V roku 1957-1960 účinkovala v ochotníckom Bábkárskom súbore pri Dome osvety v Banskej Bystrici. Od 1962 sporadicky spolupracovala ako animátorka v televíznych bábkových inscenáciách Československej televízie v Bratislave.

</doc>
<doc id="133590" url="https://sk.wikipedia.org/wiki?curid=133590" title="Jana Pogorielová-Dušová">
Jana Pogorielová-Dušová

Jana Pogorielová-Dušová (* 16. august 1938, Bratislava) je výtvarníčka a bábkarská scénografka.
Životopis.
Absolvovala štúdium na SUPŠ v Bratislave (r. 1957). V roku 1957-1959 viedla ochotnícky Bábkársky súbor pri Mestskom dome osvety v Košiciach, 1959-1976 spoluzakladateľka, výtvarníčka a šéfka výpravy Bábkového divadla v Košiciach, 1976-1979 výtvarníčka Bábkového divadla v Žiline, 1979-1983 výtvarníčka BD v Košiciach, od roku 1983 výtvarníčka Krajského bábkového divadla v Banskej Bystrici. Počas stredoškolského štúdia členka bábkárskeho súboru vedeného prof. Fikarim, v košickom ochotníckom bábkárskom súbore vo vlastnej výprave režijne naštudovala Tarachovského hru Na rozkaz šťuky (1958). Jej profesionálne začiatky sú charakteristické výtvarným uprednostňovaním bábky pred scénou, ktorá ešte netvorila významnú súčasť inscenácie. Bábky boli príznačné tvarovou jednoduchosťou, farebnou čistotou plochy a výraznou grafickou linkou. V roku 1959-1968 spolupracovala prevažne s externými režisérmi rôznych poetík, pričom inscenáciám udržiavala jednotný výtvarný štýl. Prítomnosť živého herca v kontexte s rôznymi druhmi bábok ju priviedla k funkčnému využitiu divadelných kostýmov a divadelných masiek (Princezná a klaun, 1969; Spiaca krásavica, 1975; Tigríček, 1977; Krása nevídaná, 1980 a i). Inšpirujúco na ňu pôsobili hry motivované slovenskými ľudovými rozprávkami, pri ktorých uplatnila široké folklórom inšpirované výrazové prostriedky. Svoj výtvarný rukopis vtlačila aj inscenáciám v Krajskom bábkovom divadle Banská Bystrica (Princezná Kukulienka, 1985; Diablov most, 1987; Pistáčik, 1988 a i.), stredajúc pri nich podnety z tradičného bábkového divadla a postupy z modernej bábkárskej scénografie. Počas hosťovania v Bábkovom divadle v Nitre s režisérom Jánom Hižnayom sugestívne spojila klasické javajky s maskami. Významná je aj jej pedagogicko-výtvarná spolupráca s ochotníckymi súbormi. Od roku 1969 spolupracuje na bábkových seriálových večerníčkoch s Československou televíziou v Košiciach. Hosťovala aj v bábkových divadlách mimo Česko-Slovenska. Za svoju prácu získala viacero ocenení.
Často spolupracuje so svojim manželom, bábkarským technológom Antonom Dušom.
Externé odkazy.
[[Kategória:Slovenskí bábkarskí scénografi]]
[[Kategória:Slovenskí výtvarníci]]
[[Kategória:Osobnosti z Bratislavy]]

</doc>
<doc id="133591" url="https://sk.wikipedia.org/wiki?curid=133591" title="Anton Dvornický">
Anton Dvornický

Anton Dvornický (* ?, Brezno - † ?) bol maliar.
Životopis.
Pochádzal z Brezna, roku 1753 mešťan v Prešove. Roku 1766 namaľoval pre rokokový kostol v Chmiňanoch obraz sv. Michala archanjela na hlavný oltár (Východoslovenské múzeum, Košice) a Krista na kríži. Pravdepodobný autor obrazu sv. Jána Nepomuckého (Východoslovenské múzeum, Košice).

</doc>
<doc id="133592" url="https://sk.wikipedia.org/wiki?curid=133592" title="František Xaver Eder">
František Xaver Eder

František Xaver Eder () (* 1. september 1727, Banská Štiavnica – † 17. apríl 1773, Banská Bystrica) bol slovenský rímskokatolícky kňaz, cestovateľ a misionár.
Životopis.
Od roku 1743 člen jezuitského rádu v Trnave, kde študoval a absolvoval univerzitu. Od 1749 misionár v Južnej Amerike, 1769 kňaz v Banskej Bystrici. V Južnej Amerike pôsobil medzi Indiánmi kmeňa Moxo (v severnej Bolívii). Autor jednej z prvých prác vydaných v Európe o peruánskej provincii Moxo, v kt. zhrnul geografické, historické a etnografické poznatky, vypracoval jej mapu.

</doc>
<doc id="133593" url="https://sk.wikipedia.org/wiki?curid=133593" title="Pavol Egelský">
Pavol Egelský

Pavol Egelský (* 16. január 1755, Banská Bystrica - † 6. november 1824, Žilina) bol rímskokatolícky kňaz, kanonik.
Životopis.
Kat. farár a titulárny kanonik v Žiline. Bernolákovec, jeho kázne boli uverejnené v Pokladoch kazateľského rečníctva (1848-1851).

</doc>
<doc id="133594" url="https://sk.wikipedia.org/wiki?curid=133594" title="Ján Egry">
Ján Egry

Ján Egry, aj János Egry, (* 24. december 1824, Nádaš, dnešný Trstín– † 15. apríl 1908, Banská Bystrica) bol hudobný skladateľ, hudobný pedagóg a regenschori.
Životopis.
V hudbe sa vzdelával u otca. Kapitulský a mestský kapelník a učiteľ hudby a spevu v biskupskom seminári, na kráľovskom gymnáziu a na učiteľskom ústave v Banskej Bystrici, v roku 1861-1863 učil Jána Levoslava Bellu. Počas života biskupa Štefana Moyzesa a v období kontaktov s Bellom sa jeho tvorba viazala k slovenskému hudobnému životu. Autor "Spevníka", ktorého najvýznamnejšou skladbou je "Requiem pre stredný hlas so sprievodom organa".
V duchovnej tvorbe nadviazal na klasicistickú chrámovú hudbu, ktorú rozvíjal a miestami spájal s novými romantickými motívmi. S J.L. Bellom najtalentovanejší a najškolenejší slovenský skladateľ v 2. polovici 19. storočia. Klasický tvorca slovenskej chrámovej hudby (zachovalo sa množstvo skladieb na latinské texty). Svetskú tvorbu, poplatnú hudobnému životu v Budapešti, zastupujú prevažne tanečno-salónne a pochodové skladby maďarského a nemeckého charakteru a rapsodického štýlu, komponované pre klavír.

</doc>
<doc id="133597" url="https://sk.wikipedia.org/wiki?curid=133597" title="Ján Bohumír Ertel">
Ján Bohumír Ertel

Ján Bohumír Ertel (Oertel) (* 14. september 1695, Kremnica – † 11. november 1757, Šopron) bol slovenský evanjelický kňaz, cirkevný historik.
Jeho otec Pavol Oertel, matka Dorota Oertelová.
Životopis.
Študoval v Kremnici, v Rimavskej Sobote, v Banskej Bystrici, 171620 vo Wittenbergu. Roku 172024 maďarský evanjelický farár v Ožďanoch, 17241737 evanjelický farár v Banskej Bystrici, 17371757 nemecký evanjelický farár v Šoprone. Autor latinských dišpút, maďarského katechizmu, latinského diela o vzťahu orientálnych a západných jazykov a latinského spisu o etiópskej teológii a náboženstve. Obohatil evanjelickú náboženskú poéziu pôvodnými a z nemčiny preloženými piesňami. Pôvodné piesne sa vyznačujú barokovým pátosom, naturalistickou expresívnosťou a emociálnymi obrazmi svetskej ľúbostnej poézie ("Emmanuel milý, kníže věřícich").

</doc>
<doc id="133598" url="https://sk.wikipedia.org/wiki?curid=133598" title="František Eštov">
František Eštov

František Eštov (* 28. marec 1893, Bodrogolaszi - † 19. máj 1972, Martin) bol robotník, funkcionár KSČ.
Životopis.
Vyučil sa za stolára. Robotník na Ukrajine, Maďarsku, Juhoslávii a na Slovensku, v roku 1921 - 1924 v Banskej Bystrici, odborný učiteľ Pedagogického unštitútu v Martine. Člen Sociálnodemokratickej strany Uhorska, za komunistickú činnosť počas 1. ČSR väznený. Organizátor ilegálneho protifašistického hnutia a SNP v Turci. Nositeľ viacerých vyznamenaní.

</doc>
<doc id="133599" url="https://sk.wikipedia.org/wiki?curid=133599" title="Juraj Fáber">
Juraj Fáber

Juraj Fáber (* 14. október 1974, Banská Bystrica) je slovenský tanečník, tréner športového tanca, choreograf.
Životopis.
V roku 1981-1989 navštevoval základnú školu a v roku 1989-1993 chodil na Stredné odb. učilište služieb v Banskej Bystrici. V roku 1997-1999 absolvoval kurz Slov. zväzu tanečného športu na FTVŠ UK v Bratislave a získal kvalifikáciu trénera taneč. športu III. triedy. Pôsobil spolu s J. Molnárovou (neskôr manželkou) ako tanečný pár v tanečnom klube Rozlet v Banskej Bystrici (1990-1992) a v Klube tanečného športu K-DANCE v Banskej Bystrici (1992-1999). Od roku 1999 pôsobí v LR COSMETIC DANCE TEAM v Banskej Bystrici, od roku 1993 trénuje v Klube tanečného športu K-DANCE v Banskej Bystrici a od roku 1999 je majiteľom Klubu tanečného športu EURODANCE vo Zvolene, kde aj trénuje. Venuje sa aj choreografii spoločenských tancov. V rámci tanečných súťaží absolvoval mnohé cesty do zahraničia, kde získal rôzne významné ocenenia (na Word Games 2001 v Akite (Japonsko) postúpili medzi 6 najlepších párov, čím dosiahli najväčší 
úspech slov. páru). 

</doc>
<doc id="133601" url="https://sk.wikipedia.org/wiki?curid=133601" title="Matej Faber">
Matej Faber

Matej Faber, S.J. (* 24. február 1587, Altomünster – † 26. apríl 1653, Trnava) bol náboženský spisovateľ, jezuita, rímskokatolícky kňaz.
Životopis.
Filozofiu študoval na univerzite v Dillingene, teológiu na nem. kolégiu v Ríme. Roku 1611 farár v Pitzlingu, roku 1619 vo Wemdingu, roku 1629 v Neumarkte, 1637 vstúpil do jezuitskej rehole a pôsobil prevažne v Trnave. V roku 1649 kazateľ v Banskej Bystrici. Autor viacerých náboženských prác. Vydal spis proti rektorovi banskobystrického evanjelického gymnázia Jánovi Gracovi (1649). Nositeľ jezuitskej rekatolizačnej ideológie.

</doc>
<doc id="133602" url="https://sk.wikipedia.org/wiki?curid=133602" title="Tomáš Faber">
Tomáš Faber

Tomáš Faber (* ?, Banská Bystrica - † 5. január 1591, Bardejov) bol slovenský pedagóg a spisovateľ.
Životopis.
Študoval vo Wittenbergu, učiteľ v Banskej Bystrici a v Bardejove, kde sa neskôr stal rektorom. Účastník polemík o Večeri Pánovej, v ktorej sa pridržiaval augsburgského vyznania. Spolu so seniorom M. Wagnerom a S. Škultetym zostavil polemický spis "Examen thesium" (1586), zameraný proti kalvinskému učeniu o Večeri Pánovej. Vo vyučovaní propagoval školskú drámu.

</doc>
<doc id="133603" url="https://sk.wikipedia.org/wiki?curid=133603" title="Janette Fáberová">
Janette Fáberová

Janette Fáberová (* 8. december 1973, Lučenec) je tanečnica, trénerka športového tanca a choreografka.
stav – rozvedená 
Životopis.
V roku 19881993 navštevovala Stredné odborné učilište služieb v Banskej Bystrici. Pôsobila spolu s J. Fáberom (neskôr manželom) ako tanečný pár v tanečnom klube Rozlet v Banskej Bystrici (19901992) a v Klube tanečného športu K-DANCE v Banskej Bystrici (19921999). Od roku 1999 pôsobí v LR COSMETIC DANCE TEAM v Banskej Bystrici, od roku 2007 je majiteľkou Klubu tanečného športu EURODANCE vo Zvolene, kde aj trénuje. Je učiteľkou tanca, venuje sa aj choreografii spoločenských tancou a tvorbe kostýmov. V rámci tanečných súťaží absolvovala mnohé cesty do zahraničia, kde dosiahla spolu s partnerom významné ocenenia. Od roku 2001 je zástupkyňou párov Slovenského tanečného športu.

</doc>
<doc id="133604" url="https://sk.wikipedia.org/wiki?curid=133604" title="Pavol Fabián">
Pavol Fabián

Pavol Fabián (* 26. október 1904, Nové Zámky – † 7. január 1975, Banská Bystrica) bol lekár – pediater.
Jeho manželka Hana Fabiánová 
Životopis.
Priekopník inovácií v pediatrii, šíriteľ zdravotníckej osvety v oblasti umelej výživy. Ako prvý na Slovensku rozpracoval problematiku alergie detí na kravské mlieko, zavádzal nové vyšetrovacie metódy, diagnostické a terapeutické postupy, riešil problém detskej úmrtnosti. Autor odborných monografií a článkov v lekárskych časopisoch. Prvý lekár – pediater v Banskej Bystrici (pred 2. svet. vojnou), prednosta Kliniky pre deti a dorast NsP KÚNZ v Banskej Bystrici (19511974), krajský odborník pre pediatriu. Ocenený Pamätnou medailou J.E. Purkyně na zhromaždení Čs. lekárskej spoločnosti J.E. Purkyně v Banskej Bystrici (1964).

</doc>
<doc id="133605" url="https://sk.wikipedia.org/wiki?curid=133605" title="Hana Fabiánová">
Hana Fabiánová

Hana Fabiánová (* 19. september 1911, Hradec Králové – † 27. január 1981, Banská Bystrica) bola lekárka-pediatrička.
Jej manžel MUDr. Pavol Fabián bol dlhoročným primárom detského oddelenia KÚNZ v Banskej Bystrici, nositeľ titulu Zaslúžilý lekár a ďalších ocenení. Zomrel v roku 1975. 
Životopis.
Od roku 1950 pôsobila ako detská lekárka v Banskej Bystrici, krajská lekárka a metodička pre starostlivosť o matku a dieťa NsP KÚNZ (detské odd.) v Banskej Bystrici (19511972). Zaslúžila sa o budovanie jaslí, materských škôl a detských domovov v Banskej Bystrici a v Stredoslovenskom kraji. Šíriteľka zdravotníckej osvety v oblasti pediatrie a starostlivosti o matku a dieťa. Spoluautorka knihy Pediatria pre prax, autorka článkov v odborných časopisoch. Zaslúžilá lekárka, nositeľka ďalších ocenení.

</doc>
<doc id="133606" url="https://sk.wikipedia.org/wiki?curid=133606" title="Pavol Fabri">
Pavol Fabri

Pavol Fabri (Fábri) (* Banská Bystrica) bol lekár, bibliofil.
Štúdium medicíny absolvoval na univerzite vo Wittenbergu. Autor prác o budínskej a bratislavskej akadémii a o knižniciach v Ostrihome a v Csákotornyi.

</doc>
<doc id="133607" url="https://sk.wikipedia.org/wiki?curid=133607" title="Tomáš Fabri">
Tomáš Fabri

Tomáš Fabri (Faber, Abdrucker) (* Banská Bystrica - † 5. január 1592, Bardejov) bol evanjelický kňaz, náboženský spisovateľ a pedagóg.
Životopis.
Študoval v Bardejove, od 1555 na univerzite vo Wittenbergu. V roku1558 kantor a lektor, 1560-1565 a od 1568 rektor mestskej školy v Bardejove, 1566-1567 v Banskej Štiavnici. 
Venoval sa problémom pedagogiky, nedostatočnú úroveň vzdelanosti mládeže videl aj v štúdiu literatúry iba zo stručných výťahov autorov, vo vyučovaní propagoval školskú drámu. Zúčastňoval sa na protikalvínskych literárnych polemikách.

</doc>
<doc id="133608" url="https://sk.wikipedia.org/wiki?curid=133608" title="Daniel Fabrici">
Daniel Fabrici

Daniel Fabrici (* Slovensko) bol pedagóg, kantor.
Životopis.
Kantor a učiteľ evanjelickej dievčenskej školy v Banskej Bystrici (do 1842).

</doc>
<doc id="133609" url="https://sk.wikipedia.org/wiki?curid=133609" title="Matej Fabrici">
Matej Fabrici

Matej Fabrici (* Banská Bystrica) bol maliar.
Životopis.
Maliar, pochádzajúci z Banskej Bystrice. Pôsobil v Banskej Štiavnici, prijatý za mešťana (1734).

</doc>
<doc id="133610" url="https://sk.wikipedia.org/wiki?curid=133610" title="Anna Fabriciusová">
Anna Fabriciusová

Anna Fabriciusová (* 21. február 1872, Brezno – † 29. júl 1960, Bratislava) bola slovenská funkcionárka ženského hnutia. 
Životopis.
Po vychodení ľud. školy v Brezne navštevovala kurzy pre rodinnú výchovu v Banskej Bystrici. Žila s rodičmi, po roku 1900 pôsobila v Pittsburgu, po 1918 v Bratislave a v Martine. V Pittsburgu pracovala v krajanských kultúrnych a soc. spolkoch, 19141918 v kancelárii Slovenskej ligy. Podporovala úsilie o vznik spoločného štátu Čechov a Slovákov. Po návrate do vlasti uplatnila poznatky a skúsenosti vo svojej ďalšej činnosti, najmä v Živene. V roku 19211924 pracovala v ústredí Živeny vo funkcii tajomníčky pre sociálnu činnosť a 19241931 vo funkcii podpredsedníčky, prispievala do tlačového orgánu Živena; v bratislavskom miestnom odbore pracovala ako podpredsedníčka (1922 - 1923), neskôr ako jeho členka.

</doc>
<doc id="133611" url="https://sk.wikipedia.org/wiki?curid=133611" title="Michal Fabriczyus">
Michal Fabriczyus

Michal Fabriczyus (* Banská Bystrica) bol zlatník, strieborník.
Životopis.
Zlatník a strieborník z Banskej Bystrice. Vo Viedni začal módu s galantérnymi výrobkami z perlete (1815 a neskôr).

</doc>
<doc id="133612" url="https://sk.wikipedia.org/wiki?curid=133612" title="František Fábry">
František Fábry

František Fábry (* 1911, Banská Bystrica, Slovensko – † 31. december 1975, Slovensko) bol slovenský komunistický politik.
Životopis.
Bol účastníkom protifašistického odboja, zúčastnil sa na príprave Slovenského národného povstania. Po prevzatí moci v Česko-Slovensku komunistami bol vedúci Večernej univerzity marxismu-leninismu pri Stredoslovenskom Krajskom výbore Komunistickej strany Slovenska v Banskej Bystrici.

</doc>
<doc id="133613" url="https://sk.wikipedia.org/wiki?curid=133613" title="Pavol Fábry">
Pavol Fábry

Pavol Fábry (* 8. február 1641, Ľubietová – † 5. február 1711, Ľubietová) bol organista, notár a richtár.
Životopis.
V roku 16621665 študoval v Banskej Bystrici. Od 1673 organista, 1682 podnotár, 1686 notár, 1695 richtár v Ľubietovej. 

</doc>
<doc id="133614" url="https://sk.wikipedia.org/wiki?curid=133614" title="Viliam Fábry">
Viliam Fábry

Viliam Fábry (* Slovensko) je stavebný inžinier, projektant, staviteľ.
Životopis.
Projektant a staviteľ melioračných a regulačných prác, vodných, cestných, mostných a železobetónových stavieb. Odborník a poradca v záležitostiach vodoprávnych. Pôsobil v Banskej Bystrici na Hornej ulici.

</doc>
<doc id="133615" url="https://sk.wikipedia.org/wiki?curid=133615" title="Blanka Fábryová">
Blanka Fábryová

Blanka Fábryová (rod. Maliaková) (* 27. marec 1893, Ilok - † 25. júl 1964, Bojnice) bola publicistka, prekladateľka. Pseudonym: Berta Malá, Miriana, Mirjana, Sestra, Južná, Blanka Malinská
Životopis.
V roku 1908-1909 študovala v Prahe a v Zittau, 1909 v Záhrebe, 1911 v Trenčíne, 1912 v Balassagyarmate, 1913 v Martine, Blatnici a Dačovom Lome, 1917-1918 vychodila úradnícky kurz v Záhrebe. Roku 1914 pracovníčka detskej opatrovne, 1918 úradníčka v Bogatiči, po roku 1919 bývala v Banskej Bystrici, Prievidzi a v Bojniciach. Spočiatku pomocná redaktorka časopisu Domácnosť a škola, prekladala články a prózy zo srbochorvátčiny, do srbochorvátčiny preložila dielo Ľudmily Podjavorinskej. Neskôr prešla k memoárovej a fejtonistickej publicistike, k informatívnym článkom o oslobodzovacích akciách južných Slovanov v 1. svetovej vojne, o výšivkách, krojoch, ženskom hnutí. Cenné sú jej state o Martinovi Kukučínovi a Elene Maróthy-Šoltésovej. V románe "Hlas krvi" sa pokúsila o obraz života na poprevratovom Slovensku. Organizátorka ochotníckeho divadla v Banskej Bystrici, v roku 1919-1920 jednateľka Živeny v Banskej Bystrici a zakladateľka jej odborov v Slatine, Ľubietovej a v Slovenskej Ľupči.

</doc>
<doc id="133616" url="https://sk.wikipedia.org/wiki?curid=133616" title="František Fackenberg">
František Fackenberg

František Fackenberg (* 20. jún 1904, Viedeň – † 2. apríl 1972, Bojnice) bol architekt.
Životopis.
V roku 1930 absolvoval VUT v Brne. Projektant stavebnej spoločnosti, pracovník firmy Baťa, po roku 1945 Krajského strediska pamiatkovej starostlivosti a ochrany prírody v Banskej Bystrici. Významne sa pričinil o zmapovanie historickej architektúry Stredoslovenského kraja, reštaurovanie Bojnického zámku a i. Autor koncepcie Zoologickej záhrady v Bratislave.

</doc>
<doc id="133617" url="https://sk.wikipedia.org/wiki?curid=133617" title="Matej Faith">
Matej Faith

Matej Faith (* 23. február 1857, Ordzovany) bol slovenský jazykovedec a pedagóg.
Životopis.
Študoval na gymnáziu v Levoči, filozofiu na univerzite v Budapešti, 1880 vykonal profesorsku skúšku. Profesor gymnázia v Budapešti, od 1886 v Banskej Bystrici. Autor estetických, literárnych a jazykových štúdií. 

</doc>
<doc id="133618" url="https://sk.wikipedia.org/wiki?curid=133618" title="Dušan Fajnor">
Dušan Fajnor

Dušan Fajnor (* 20. november 1876, Senica – † 9. apríl 1933, Bratislava, pochovaný v Modre) bol slovenský evanjelický kňaz a biskup, náboženský spisovateľ. Používal pseudonym: "Spectator".
Životopis.
Študoval na gymnáziu v Banskej Bystrici, v Uherskom Hradišti, v Soprone, v Szarvasi, právo a klasickú filológiu na univerzite v Budapešti, teológiu na evanjelickom kolégiu v Prešove a na univerzite v Rostocku. Roku 1902 vysvätený za kňaza, 1932 dr.h.c. univerzity v Kaunase. Roku 1902 evanjelický kaplán, 1904 farár v Čáčove, 1928 v Modre, 1922 nitriansky senior, 1928 biskup západného dištriktu a generálny biskup Slovenskej evanjelickej cirkvi augsurského vyznania. Pred 1918 sa zúčastnil na obranných bojoch slovenských evanjelikov proti násilnej maďarizácii, po vzniku Česko-Slovenska spolutvorca ústavy a jeden z popredných predstaviteľov evanjelickej cirkvi na Slovensku. Prispieval do novín a časopisov (Stráž na Sione a Evanjelický kazateľ, ktorý kratší čas i redigoval, Cirkevné listy, Národné noviny, Slovenské pohľady a iné). 

</doc>
<doc id="133619" url="https://sk.wikipedia.org/wiki?curid=133619" title="Roman Fašang">
Roman Fašang

Roman Fašang (* 15. jún 1894, Brezno – † 5. január 1971, Bratislava) bol robotník, funkcionár KSČ.
Životopis.
Po skončení základnej školy sa vyučil za zlievača, v roku 19481949 študoval na Ústrednej straníckej škole KSČ v Prahe. Člen a funkcionár KSČ, organizátor triednych bojov na Horehroní. Účastník protifašistického odboja, počas SNP predseda MO KSS a člen Rev. ONV v Brezne. Po oslobodení popredný verejný činiteľ v okr. Brezno. Nositeľ viacerých vyznamenaní.

</doc>
<doc id="133620" url="https://sk.wikipedia.org/wiki?curid=133620" title="František Fašing">
František Fašing

František Fašing, SJ ( * 12. august 1686, Trnava, Uhorsko – † 6. apríl 1747, Gyöngyös, Uhorsko) bol uhorský rímskokatolícky náboženský spisovateľ a historik, autor kompilačných prác o dejinách Sedmohradska.
Životopis.
V roku 1702 (podľa Sbs 1707) vstúpil do jezuitskej rehole. Univerzitné štúdiá absolvoval v Trnave (Universitas Tyrnaviensis) a v Košiciach (Universitas Cassoviensis). Stal sa doktorom filozofie a v roku 1712 bol profesorom poézie na Trnavskej univerzite. Neskôr pôsobil ako profesor matematiky na Košickej univerzite, profesor filozofie a teológie na jezuitskej akadémii v Kluži (od 1725), predstavený rehoľného domu v Satmári, riaditeľ konviktu v Rábi a v Košiciach, spirituál v Jágeri i ako misionár na rozličných miestach.

</doc>
<doc id="133621" url="https://sk.wikipedia.org/wiki?curid=133621" title="Dušan Faško">
Dušan Faško

Dušan Faško (* 18. marec 1922, Brezno – † 3. júl 1998, Banská Bystrica) bol slovenský právnik, športovec a športový funkcionár.
Životopis.
Tréner ľadového hokeja, športový fukcionár. Hráč ľadového hokeja za kluby v Brezne, v Kežmarku v Poprade, VŠ Bratislava, Slovan Bratislava. člen druhej generácie reprezentácie slovenska. Člen všetkých zložiek slov. a čs. zväzu ľadového hokeja. Hokejový hráč, tréner (19561967) a športový funkcionár ČH, neskôr TJ Iskra Smrečina Banská Bystrica. Zaslúžil sa o vybudovanie zimných štadiónov v Banskej Bystrici. Právnik n.p. Smrečina Banská Bystrica. V staršom veku sa venoval orientačnému behu. Predseda dištriktuálneho súdu ZD, generálny žalobca (1944). Nositeľ viacerých vyznamenaní a ocenení. V roku 2008 ho uviedli do Siene slávy slovenského hokeja.

</doc>
<doc id="133622" url="https://sk.wikipedia.org/wiki?curid=133622" title="Jakub Faško">
Jakub Faško

Jakub Faško (Faschko, Faskó) (* Brezno) bol evanjelický kňaz, náboženský spisovateľ a pedagóg.
Životopis.
Študoval na nemeckých univerzitách (asi Wittenberg). Roku 1646 konrektor, 1648 rektor gymnázia v Banovciach nad Bebravou, 1654 evanjelický farár v Pezinku. Autor niekoľkých dišpút, kde obhajoval filozoficko-teologické názory nem. teológa J.K Dauhaunera a polemicky sa zameral proti synkretizmu. K jeho sobášu vyšla kniha gratulačných básní (Epos hymneum, Trenčín 1649).

</doc>
<doc id="133623" url="https://sk.wikipedia.org/wiki?curid=133623" title="Peter Faulpach">
Peter Faulpach

Peter Faulpach (Fulpauch) (* Slovensko) bol vodca baníckeho povstania, mešťan.
Životopis.
Bol jedným z vodcov baníckeho povstania v Banskej Bystrici (15251526). Majiteľ domu č. 31 (35), prvý za hodinovou vežou v Banskej Bystrici.

</doc>
<doc id="133624" url="https://sk.wikipedia.org/wiki?curid=133624" title="Botanik">
Botanik



</doc>
<doc id="133625" url="https://sk.wikipedia.org/wiki?curid=133625" title="Entomológ">
Entomológ

Entomológ je profesionálny alebo amatérsky prírodovedec – zoológ, ktorý sa zaoberá štúdiom hmyzu – entomológiou.
Pod tento pojem zahrňujeme osoby, ktoré sa na jednej strane zaoberajú výskumom, systematikou a 
zberom hmyzu, ale na druhej strane sem patria aj zamestnanci podnikov, firiem a inštitúcií, zaoberajúcich sa reguláciou hmyzu a prostriedkami na boj s nim. V širšom slova zmysle sú istou špeciálnou skupinou entomológov aj včelári. Podobne špeciálne postavenie v entomológii majú zamestnanci múzeí, ktorí tu pracujú ako kustódi. 
Entomológ sa zaoberá skúmaním morfológie, vývojových cyklov, bionómie, škodlivosti a iných vlastností hmyzu. Tiež sa zaoberá faunistikou a systematikou hmyzu. V rámci faunistických štúdií spracováva hmyz chránených území a iných významných oblastí a regiónov. Analyzuje populácie a spoločenstvá hmyzu a ich vzťahy k podmienkam prostredia, súvisiace s otázkami kvality životného prostredia, ochrany rastlín, človeka a zvierat. Skúma škodcov kultúrnych (poľnohospodársky významných) rastlín a lesných porastov, hmyzích škodcov v obývaných priestoroch, skladoch potravín, textílií, biologických zbierkach, v múzeách a pod. 
V kriminalistike a karanténnej službe vykonáva všetky druhy prác súvisiacich s posudzovaním hodnoty a významu živočíchov a materiálu živočíšneho pôvodu. Uplatnenie entomológov v praxi je na špeciálnych pracoviskách entomologického zamerania, ale tiež na pracoviskách zameraných na ochranu rastlín. Pracujú aj v orgánoch štátnej správy a na pracoviskách ochrany prírody a v organizáciách zaoberajúcich sa dezinfekciou, deratizáciou a dezinsekciou, v kriminalistike, v zoologických záhradách a v múzeách.

</doc>
<doc id="133626" url="https://sk.wikipedia.org/wiki?curid=133626" title="Ján Fedák (protifašistický bojovník)">
Ján Fedák (protifašistický bojovník)

Ján Fedák (* 11. júl 1912, Cejkov – † 30. november 1944, Dolná Lehota) bol slovenský dôstojník a protifašistický bojovník.
Životopis.
Študoval na reálnom gymnáziu v Michalovciach, do roku 1934 na škole záložných dôstojníkov v Levoči. Krátko učiteľ v Cejkove, od roku 1939 dôstojník z povolania na rozličných miestach, 1944 štábny kpt. a posádkový veliteľ v Levoči. Česko-slovenský vlastenec, antifašista, Vojenské ústredie SNR ho poverilo prípravou povstania v levočskej posádke. Pod jeho velením posádka sa pridala k SNP, od 1. september 1944 veliteľ 5. pešieho pluku 1. čs. armády na Slov. Po čiastočnom ústupe SNP do hôr príslušník 2. čs. partizánskej brigády, padol v boji s nacistickými okupantmi.
Ocenenie.
V bratislavskej Dúbravke je po ňom pomenovaná ulica.

</doc>
<doc id="133627" url="https://sk.wikipedia.org/wiki?curid=133627" title="Jozef Fedora">
Jozef Fedora

Jozef Fedora (* 8. marec 1910, Dolné Kočkovce – † 26. september 1975, Zvolen) maliar, grafik, výtvarný pedagóg.
Životopis.
Študoval na reálnom gymnáziu v Nynburgu, architektúru, pozemné staviteľstvo, kreslenie a deskriptívnu geometriu na ČVUT v Prahe. Od roku 1937 prof. gymnázia v Prievidzi, v Nitre, 1959 – 1965 prednášal Pedagogickom inštitúte v Martine, od 1965 v Banskej Bystrici. Účastník SNP, zatknutý gestapom, väznený v koncentračných táboroch Dachau, Buchenwald a i. Autor portrétov, figurálnych námetov, krajín a zátiší. Prispieval do kultúrnych, politických a satirických časopisov. Výstavy v Banskej Bystrici (1966, 1980), obrazom Tržnica sa pripojil k starým majstrom pohľadov na banskobystrickú tržnicu. Bol pochovaný v Prievidzi.
Externé odkazy.
[[Kategória:Narodenia v 1910]]
[[Kategória:Úmrtia v 1975]]
[[Kategória:Slovenskí maliari]]
[[Kategória:Slovenskí grafici]]
[[Kategória:Slovenskí spisovatelia]]
[[Kategória:Osobnosti SNP]]
[[Kategória:Osobnosti z Dolných Kočkoviec]]

</doc>
<doc id="133628" url="https://sk.wikipedia.org/wiki?curid=133628" title="Alojz Feja">
Alojz Feja

Alojz Feja de Nagy-Rákó (* 1801, Rakovo) bol lekár.
Životopis.
Príslušník turčianskeho zemianskeho rodu. Študoval na gymnáziu v Banskej Bystrici, medicínu na univerzite v Pešti, roku 1825 MUDr. Praktický lekár v Banskej Bystrici, zároveň lekár Zvolenskej župy, neskôr pôsobil ako lekár v Pešti. Autor dizertačnej práce o krvácaní.

</doc>
<doc id="133629" url="https://sk.wikipedia.org/wiki?curid=133629" title="Ján Fekete">
Ján Fekete

Ján Fekete (* 12. august 1945, Modrý Kameň) je slovenský spisovateľ pre mládež, básnik, publicista.
Životopis.
V roku 1959 – 1960 študoval na Jedenásťročnej strednej škole v Modrom Kameni, 1960 – 1963 na odbornom učilišti v Považskej Bystrici a v Detve, 1963 – 1965 vo Večernej škole pre pracujúcich vo Zvolene a v Banskej Bystrici, 1965 – 1969 slovenčinu a dejepis na Pedagogickej fakulte v Banskej Bystrici.
Pracoval v Podpolianskych strojárňach ako robotník a redaktor podnikových novín, neskôr redaktor Česko-slovenskej televízie a Česko-slovenského rozhlasu. Od roku 1990 pôsobil ako riaditeľ na Strednom odbornom učilišti v Modrom Kameni.
Po komunálnych voľbách v roku 1990 sa stal predsedom mestského zastupiteľstva v Modrom Kameni a v rokoch 1992 – 1993 vykonával funkciu zastupujúceho primátora mesta.
Po parlamentných voľbách roku 1992 sa stal poslancom Slovenskej národnej rady. Na Ministerstve kultúry SR sa pričinil o vznik Múzea babkárskych kultúr a hračiek na hrade Modrý Kameň.
V súčasnosti autor žije a tvorí v Modrom Kameni a naďalej pravidelne prispieva do regionálnej tlače.
V 90. rokoch bol pravidelným prispievateľom Slovenských národných novín, Slovenských pohľadov, Literárneho týždenníka Extra plus, denníka Slovenská republika.
Úspešným bol tiež jeho seriál "Dobrodružstvá s parlamentnou slovenčinou", ktorý v rokoch 1994 a 1998 vychádzal na pokračovanie. Jazykovedci autorovi udelili prívlastok „ambasádor spisovnej slovenčiny v parlamente“ a jeho príspevky boli témou viacerých diplomových prác.

</doc>
<doc id="133630" url="https://sk.wikipedia.org/wiki?curid=133630" title="Arpád Vojtech Felcán">
Arpád Vojtech Felcán

Arpád Vojtech Felcán (* 13. august 1900, Hlohovec – † 20. december 1944, Píla) bol slovenský pedagóg, partizán a funkcionár KSČ.
Životopis.
Vyštudoval na Učiteľskom ústave v Modre. Pôsobil Ako učiteľ pôsobil vo viacerých mestách na Slovensku (o.i. Svätý Jur). Ovplyvnil ho styk s revolučným robotníckym hnutím. Organizátor triednych bojov, kolportér a dopisovateľ straníckych novín. Účastník a organizátor SNP. Po ústupe SNP do hôr žil ilegálne v Banskej Bystrici a v Novej Bani, zatknutý gestapom, za neznámych okolností zavraždený.
Dielo.
Tlačou vyšli: 

</doc>
<doc id="133631" url="https://sk.wikipedia.org/wiki?curid=133631" title="Jozef Feldmann">
Jozef Feldmann

Jozef Feldmann (* 1747, Banská Bystrica - † 17. jún 1821, Sliezsko) bol pedagóg, hudobník, organista.
Životopis.
Pochádzal zo Sliezska. V roku 1773 bol Mestskou radou v Banskej Bystrici zvolený za učiteľa, Farský organista v Banskej Bystrici, zvolený Mestskou radou (18. júla 1777). Občanom mesta Banská Bystrica sa stal (15. novembra 1794). V roku 1806-1820 vyučoval na Katolíckom gymnáziu v Banskej Bystrici. Predstavený Bratskej bankovej pokladnice v Banskej Bystrici, pracoval aj pre Lesnícku komoru v Banskej Bystrici. Zachovalo sa viacero jeho autografov.

</doc>
<doc id="133632" url="https://sk.wikipedia.org/wiki?curid=133632" title="Pavol Felicides">
Pavol Felicides

Pavol Felicides (* 1650, Trenčín† február 1695, Banská Bystrica) bol evanjelický kňaz, veršovník, pedagóg.
Jeho otec bol Pavol Felicides (po 1620-1659).
Životopis.
Evanjelický farár v Píle, Súľove, Žiline, od 1690 alebo 1694 učiteľ v Banskej Bystrici. Autor náboženských, etických a politických epigramov.

</doc>
<doc id="133633" url="https://sk.wikipedia.org/wiki?curid=133633" title="Belo Felix">
Belo Felix

Prof. Belo Felix, PhD. (* 9. máj 1940, Divín) je slovenský hudobný skladateľ, vysokoškolský učiteľ.
Životopis.
V roku 1947-1953 navštevoval OŠ a v roku 1953-1958 Strednú pedagogickú školu v Lučenci. V roku 1958-1960 absolvoval štúdium na Vyššej pedagogickej škole v Bratislave, kombinácia hudobná výchova - slovenský jazyk. V roku 1998 sa habilitoval docentom (doc.) v odbore teória vyučovania predmetov všeobecnovzdelávacej a odbornej povahy. V roku 2004 bol menovaný za profesora. V roku 1960-1987 učiteľ vo Veľkej Lehote, v Hronskom Beňadiku, v Žiari nad Hronom a i. V roku 1987-1991 bol pracovníkom Mestského domu pionierov a mládeže v Banskej Bystrici a externe učil na Katedre hudobnej výchovy. Od roku 1991 pôsobí na Pedagogickej fakulte UMB v Banskej Bystrici, od roku 1999 vo funkcii vedúceho Katedry hudobnej výchovy. 
Venuje sa komponovaniu v oblasti populárnej hudby, najmä však tvorbe pre deti a pre spevácke zbory. V súčasnosti komponuje prevažne scénickú hudbu pre profesionálne i neprofesionálne divadlá a detské hudobné divadlo. V pedagogickej práci sa zaoberá elementárnou detskou hudobnou kreativitou, pracuje v lektorských zboroch celoštátnych prehliadok, vedie tvorivé dielne, pracuje so slovenskými deťmi z Maďarska i s mentálne postihnutými deťmi. Spoluorganizuje semináre a cyklické vzdelávanie pre učiteľov na lepšie zvládnutie novej koncepcie hudobnej výchovy. Je členom viacerých profesných zväzov a združení na Slovensku, od roku 1999 členom odbornej komisie pre hudobnú výchovu pri Štátnom pedagogickom ústave v Bratislave. Podieľal sa na vydaní skrípt, učebných textov, učebníc a metodických príručiek. Publikuje vedecké práce v zborníkoch, odborné články v zahraničných a domácich periodikách. Jeho hudobné diela boli prezentované v rámci verejných vystúpení, v médiách, divadlách a na koncertoch. 
Ocenenie.
Medaila Daniela Gabriela Licharda
za významnú mnohostrannú činnosť pre rozvoj detskej dramatickej tvorivosti a ochotníckeho divadla na Slovensku. Národné osvetové centrum Bratislava, 30. mája 2000 
Cena Rektora UMB v Banskej Bystrici v oblasti vedecko-pedagogickej a v oblasti umenia 24. mája 2001 
Strieborná medaila UMB v Banskej Bystrici za rozvoj, budovanie a garantovanie nosných študijných odborov a programov. 17. september 2007
Zlatá medaila UMB v Banskej Bystrici za významný rozvoj odboru Didaktika hudobnej výchovy, za celoživotnú organizátorskú, publikačnú a popularizačnú činnosť v oblasti hudobnej edukácie. 16. september 2010
Čestný občan mesta Lučenec - 2019
Literatúra.
Učebnice a metodiky

</doc>
<doc id="133634" url="https://sk.wikipedia.org/wiki?curid=133634" title="Mikuláš Feller">
Mikuláš Feller

Mikuláš Feller (* Košice - † 1553, Slovensko) bol notár.
Životopis.
Notár v Banskej Štiavnici (1530-1540). Vyslanec stredoslovenských banských miest na kráľovskom dvore (1550), arcibiskupský pizetár (1553). Notár v Banskej Bystrici (1541-1549).

</doc>
<doc id="133635" url="https://sk.wikipedia.org/wiki?curid=133635" title="Pavel Viliam Fendt">
Pavel Viliam Fendt

Pavel Viliam Fendt (* 7. apríl 1898, Znojmo – † 27. december 1982, Bratislava) bol slovenský lekárnik a verejný činiteľ.
Životopis.
Pracoval na viacerých miestach, od 30. rokov v Bratislave. Vedúci predstaviteľ ilegálnej organizácie Solidarita. Z vojenskej nemocnice v Bratislave ušiel do Banskej Bystrice (august 1944). Počas SNP viedol po MUDr. Danielovi Petelenovi Povereníctvo zdravotníctva v Banskej Bystrici.

</doc>
<doc id="133636" url="https://sk.wikipedia.org/wiki?curid=133636" title="Ján Adolf Ferienčík">
Ján Adolf Ferienčík

Ján Adolf Ferienčík (* 8. marec 1863, Zvolen - † 7. marec 1925, Cleveland) bol spisovateľ, redaktor. Pseudonym: Fr.Jančík, J.A.F.Hrubý, Alfa-Beta, Hrajnoha.
Životopis.
Študoval na evanjelický lýceu v Banskej Bystrici (do roku 1891). Učiteľ v Brezinách, od 1893 redaktor Slov. novín v Budapešti, 1894 emigroval do USA, redaktor viacerých krajanských periodík v USA, 1913 založil časopis Osveta v Clevelande, 1914 redaktor Nár. slov. denníka v Chicagu, 1916 Kruhu mládeže v Pittsburghu a i. Debutoval počas pôsobenia v Budapešti, kde písal poviedky, najmä nábožensky pointované morality a populárne romány, kt. uverejňoval knižne i časopisecky, divadelné hry (drámy i jednoaktovky, spolu 20 diel), zozbieral slov. nár. piesne, zostavoval kalendáre. V USA účinkoval najmä ako autor pôvodnej slov. detektívky a prekladateľ, o. i. z E. A. Poea do slovenčiny (poéma Havran). Publikoval popularizačné politické príručky a cyklus článkov Zo života amerického, kt. priniesli cenný materiál o slov. vysťahovalectve. Organizátor kult. a spoločenského života amer. Slovákov, tajomník MS v Amerike a viacerých spolkov a združení. Počas 1. svetovej vojny účinkoval v čs. zahraničnom odboji, v máji 1918 signatár Pittsburskej dohody, politicky sa orientoval na slov. autonomizmus.

</doc>
<doc id="133637" url="https://sk.wikipedia.org/wiki?curid=133637" title="Anna Ferienčíková">
Anna Ferienčíková

Anna Ferienčíková (rod. Zacharová) (* 25. máj 1908, Senica – † 12. november 1978, Bratislava) bola bibliografka, knihovníčka.
Životopis.
V roku 1919-1927 študovala na gymnáziu a od roku 1927 nemecký a slovenský jazyk na Filozofickej fakulte UK v Bratislave, absolvovala aj špeciálny kurz pre knihovníkov a roku 1940 Goetheho inštitút pri Deutche Akademie v Mníchove. V roku 1933-1935 učiteľka na Obchodnej akadémii v Banskej Bystrici, 1935-1949 na gymnáziu, 1950-1978 knihovníčka v Univerzitnej knižnici v Bratislave. Počas pôsobenia v knižnici sa zúčastňovala na spracovávaní bibliografie knižnej produkcie na Slovensku. Spracovala historický knižný fond Slovanského ústavu v Bratislave a pramene k literárnohistorickému výskumu na Slovensku. Knižne vydala aj Zoznam periodík dochádzajúcich do Univerzitnej knižnice v Bratislave (1965),

</doc>
<doc id="133638" url="https://sk.wikipedia.org/wiki?curid=133638" title="Mikuláš Štefan Ferienčík">
Mikuláš Štefan Ferienčík

Mikuláš Štefan Ferienčík (* 1. august 1825, Zvolen, Slovensko – † 3. marec 1881, Martin, Slovensko) bol slovenský úradník, novinár a spisovateľ. Pseudonym: Jančík, Mikuláš z Pohronia, Mladen.
Životopis.
Študoval na strednej škole v Jelšave a v Banskej Štiavnici, filozofiu a teológiu do roku 1846 na Evanjelickom lýceu v Levoči, od roku 1846 právo v Prešove. V roku 1856 zložil sudcovskú skúšku v Bratislave. Pôsobil na rôznych miestach a funkciách štátnej služby, okrem iných aj v Banskej Bystrici. Písal básne, romantické, ľúbostné poviedky, spoločenské novely, ľudovýchovnú prózu a divadelné hry. Bol prvý prekladateľ Gogoľovho Revízora. Zúčastnil sa revolúcie 1848 – 1849 ako dobrovoľnícky kapitán. Redigoval Pešťbudínske vedomosti, Národnie noviny, Národný hlásnik a Orol. V roku 1868 spoluzakladal Kníhtlačiarenský účastinársky spolok v Martine.

</doc>
<doc id="133639" url="https://sk.wikipedia.org/wiki?curid=133639" title="Mikuláš Ferjenčík (generál)">
Mikuláš Ferjenčík (generál)

Mikuláš Ferjenčík (* 5. december 1904, Polomka - † 4. marec 1988, Denver, Colorado, USA) bol veterinárny lekár, významný organizátor SNP, neskôr generál.
Životopis.
Študoval na gymnáziu v Rožňave, v roku 1928 absolvoval Vysokú školu veterinárnu v Brne. Pôsobil vo vojenskej veterinárnej službe. Protifašisticky orientovaný účastník odboja, blízky spolupracovník a zástupca Jána Goliana vo Vojenskom ústredí. 4. augusta 1944 odletel ako člen delegácie ilegálnej SNR za antifašistov v armáde, ktorej úlohou bolo informovať predstaviteľov ZSSR situácii na Slovensku. Po návrate na povstalecké územie pôsobil ako prednosta veterinárnej služby pri veliteľstve 1. čs. armády na Slovensku. Povereník SNR pre národnú obranu. Po februári 1948 emigroval do USA. Čechoslovakisticky a protikomunisticky orientovaný činiteľ, predseda Československej národnej rady v Amerike. V exile bojoval proti falšovaniu faktov o povstaní uskutočňovanom komunistami. Roku 1992 povýšený do hodnosti armádneho generála in memoriam.

</doc>
<doc id="133640" url="https://sk.wikipedia.org/wiki?curid=133640" title="Laurinc Fešüš">
Laurinc Fešüš

Laurinc Fešüš (* 15. marec 1895, Nemecká – † 9. január 1945, Slovensko) bol lekárnik.
Životopis.
Lekárnik v Banskej Bystrici-Radvani. Rasovo prenasledovaný, obeť fašistického teroru. Zaistený nemeckou bezpečnostnou službou v Banskej Bystrici (21. novembra 1944), väznený, upálený spoločne s rodinou vo vápenke v Nemeckej (9. januára 1945).

</doc>
<doc id="133641" url="https://sk.wikipedia.org/wiki?curid=133641" title="Milan Fiabáne">
Milan Fiabáne

Milan Fiabáne (* 21. máj 1931, Podbrezová) je dramaturg, herec, pedagóg.
Životopis.
R.1954 absolvoval štúdium divadelnej vedy na VŠMU v Bratislave. Roku1955-59 dramaturg, 1959-61 herec DPJ v Žiline, od 1961 pedagóg Vysokej školy dopravnej v Žiline. Po odchode z divadla herecky spolupracuje s filmom a televíziou, kde vytvoril množstvo epizódnych postáv.

</doc>
<doc id="133642" url="https://sk.wikipedia.org/wiki?curid=133642" title="Jakub Fiala">
Jakub Fiala

Jakub Fiala (* 2. február 1697, Rákoš - † 1. október 1733, Brezno) bol básnik, dramatik, pedagóg.
Životopis.
Roku 1715 vstúpil do piaristickej rehole. Prof. piaristických gymnázií v Prievidzi, v Nitre, v Pešti a v Szegede, krátko promagister noviciátu v Kecskeméte, prorektor rehoľného kolégia v Krupine, napokon rektor piaristickej rezidencie v Brezne. Znalec antickej mytológie, literárny teoretik a lat. básnik, autor skladby o Szegede (2 500 veršov), 1722 v Nitre uviedol so študentmi gymnázia dve lat. šk. drámy s hist. tematikou (Ján Korvín..., Moldavský vajda Štefan...).

</doc>
<doc id="133643" url="https://sk.wikipedia.org/wiki?curid=133643" title="Juraj Fidicinus">
Juraj Fidicinus

Juraj Fidicinus (Fidicini, Fidicinis) (* ?, Lopej - † 1687 Svätý Jur) bol slovenský pedagóg a náboženský spisovateľ.
Životopis.
Od roku 1668 študoval na univerzite v Lipsku a vo Wittenbergu. Učiteľ v Levoči, roku 1682 rektor evanjelickej školy v Svätom Jure. Pri prenasledovaní evanjelikov emigroval do Vroclavu a Weißenfelsu, kde sa živil prevažne hudbou. Do Uhorska sa vrátil počas Tököliho stavovského povstania.

</doc>
<doc id="133645" url="https://sk.wikipedia.org/wiki?curid=133645" title="Juraj Figuli">
Juraj Figuli

Juraj Figuli (* Slovensko) bol evanjelický kňaz.
Životopis.
Výpomocný kazateľ pre nem. a slov. obec a kňaz v Špitáli sv. Alžbety v Banskej Bystrici (1694, 1703-1704, 1708).

</doc>
<doc id="133646" url="https://sk.wikipedia.org/wiki?curid=133646" title="Viliam Figuš-Bystrý">
Viliam Figuš-Bystrý

Viliam Figuš-Bystrý, krstený Viliam Daniel Figusch (* 28. február 1875, Banská Bystrica – † 11. máj 1937, Banská Bystrica) bol hudobný skladateľ, hudobný pedagóg, klavirista, zbormajster a dirigent. Pseudonym: Ján Bystrý.
Životopis.
V rokoch 1885 – 1889 študoval Viliam Figuš-Bystrý na gymnáziu v Banskej Bystrici. Ďalej pokračoval v štúdiách na Učiteľskom ústave v Banskej Štiavnici (1889 – 1893). V roku 1914 absolvoval skúšku na Hudobnej akadémii v Budapešti.
Od roku 1893 učiteľ v Pilisi (Maďarsko), v rokoch 1893-1895 v Ostrej Lúke, v rokoch 1895 – 1902 vo Zvolenskej Slatine a v rokoch 1903 – 1906 v Padine (Juhoslávia), Od roku 1907 začal pôsobiť v Banskej Bystrici, kde sa v roku 1921 stal profesorom hudby na tamojšom Učiteľskom ústave a na Hudobnej škole vo Zvolene. 
Viliam Figuš-Bystrý bol reprezentantom novej vývinovej cesty slovenského hudobného umenia. Už počas štúdia v Banskej Štiavnici vystupoval na verejných koncertoch, hral na organe, dirigoval študentský spevácky zbor. Po maturite sa venoval salónnej hudobnej tvorbe, upravoval maďarské ľudové piesne pre spev a klavír, kurucké piesne a balady pre sóla a zbor so sprievodom klavíra. Na svojich učiteľských pôsobiskách zbieral slovenské ľudové piesne, ktoré upravoval a vydával ("Slovenské ľudové piesne z Veľkej Slatiny", "1000 slovenských ľudových piesní", "Púchovské piesne", "Zbojnícke piesne"). V Banskej Bystrici oživil hudobnú kultúru. Oživil činnosť spevokolu Evanjelického spolku, pôsobil ako dirigent, korepetítor, organizoval hudobné podujatí a komponoval. Pre komorné združenie upravoval diela skladateľov európskeho baroka, klasicizmu a romantizmu. V rokoch 1922 – 1924 pracoval na opere "Detvan", ktorej premiéra sa uskutočnila roku 1928 v Slovenskom národnom divadle v Bratislave.
Na začiatku 20 storočia rozvinul úsilie o vznik slovenskej národnej hudby. Ľudovú pieseň chápal ako zdroj špecifickosti národnej hudby. Popri komornej a zborovej tvorbe sa skladateľsky najviac realizoval v lyrickej piesni, zhudobnil texty slovenských básnikov. Popri invenčnej melodike uplatňoval aj novoromanticky orientovanú harmóniu, medzi jeho najlepšie diela patria cykly umelých piesní, zborové a klavírne skladby. Zakladajúci člen (1919), 1925 predseda Spolku slovenských umelcov.

</doc>
<doc id="133647" url="https://sk.wikipedia.org/wiki?curid=133647" title="Janko Filipča">
Janko Filipča

Janko Filipča (* 3. december 1893, Poniky – † 31. marec 1917, Banská Bystrica) bol slovenský básnik. Pseudonym: J.G.F.Ponický, Veporín
Životopis.
Študoval na gymnáziu a do 1913 na vyššej obchodnej škole v Banskej Bystrici. Roku 19131914 úradník Ľud. banky vo Zvolene. Organizátor slov. mládeže, spoluzakladateľ tajného spolku Mor ho!, iniciátor a spolupracovník štud. časopisu Púčky, kde publikoval básne napísane v duchu slov. romantizmu. Pre nár. činnosť pre maturitou vylúčený zo všetkých stedných škôl, banskobystrický trestný súd ho odsúdi na 4 mesiace väzenia a pokutu. Po vypuknutí 1. svetovej vojny sa dobrovoľne prihlásil do armády.

</doc>
<doc id="133648" url="https://sk.wikipedia.org/wiki?curid=133648" title="Pavol Filkor">
Pavol Filkor

Pavol Filkor (* 27. september 1904, Badín – † 23. december 1974, Banská Bystrica) bol robotník a funkcionár KSČ.
Životopis.
R. 1922 sa v Banskej Bystrici vyučil za obuvníka. V roku 19221926 obuvnícky robotník v Banskej Bystrici. Zakladateľ a funkcionár FRTJ v Banskej Bystrici-Sásovej, člen KSČ a organizátor triednych bojov, protifašistického odboja, účastník SNP, príslušník Nitrianskej partizánskej brigády. Pracovník KNV v Banskej Bystrici (19531973), Pedagogického inštitútu v Banskej Bystrici (19611964).

</doc>
<doc id="133649" url="https://sk.wikipedia.org/wiki?curid=133649" title="Mária Filkusová">
Mária Filkusová

Mária Filkusová (rod. Sásiková) (* 8. september 1927, Banská Bystrica† 11. jún 1996, Bratislava) bola slovenská lexikografka a prekladateľka.
Životopis.
V rokoch 19381946 študovala na gymnáziu v Brezne, 19461951 ruštinu a angličtinu na Filozofickej fakulte UK v Bratislave. Pracovala v oblasti rusko-slovenskej lexikológie a lexikografie. Spoluautorka "Veľkého slovensko-ruského slovníka 15" (19601970) a "Veľkého slovensko ruského slovníka 16" (19791995). Venovala sa aj otázkam jazykovej kultúry, spolupracovala na rozhlasovej relácii Jazyková poradňa. Z ruštiny prekladala prózu, odborné publikácie a články; štúdie publikovala v zborníkoch a časopisoch Kultúra slova, Ruštinár, Slavica Slovaca a i..

</doc>
<doc id="133650" url="https://sk.wikipedia.org/wiki?curid=133650" title="Emil Fillo">
Emil Fillo

Emil Fillo (* 7. apríl 1925, Banská Bystrica – † 1. september 1992, Bratislava) bol slovenský dramaturg, herec, dramatik.
Životopis.
Roku 1958 absolvoval štúdium divadelnej vedy na VŠMU v Bratislave. Od 1956 dramaturg Čs. rozhlasu v Bratislave. Externe začal spolupracovať s rozhlasom (1946). Napísal množstvo scénok pre deti i rozhlasových hier pre mládež, pôvodných, ale najmä podľa literárnych predlôh. Prelom v jeho dramatickej tvorbe bola rozprávková hra Čudná rozprávka (1980), v ktorej do centra rozprávkového príbehu zakomponoval konkrétnych hercov, čím autorsky obohatil tento špecifický žáner. Hlasové danosti uplatnil ako rozhlasový herec pri stvárňovaní detských a chlapčenských postáv v rozhlasových hrách. Autor hesiel do Encyklopédie dram. umení Slov.

</doc>
<doc id="133651" url="https://sk.wikipedia.org/wiki?curid=133651" title="Ján Filo (sochár)">
Ján Filo (sochár)

Ján Filo (* 3. apríl 1959, Zvolen) je sochár.
Životopis.
V roku 19741978 študoval na SUPŠ v Kremnici odbor umelecké kováčstvo, 19791985 absolvoval štúdium na VŠVU v Bratislave, odbor reštaurátorstvo výtvarných diel – sochárstvo. Pracoval ako reštaurátor v slobodnom povolaní (19851987) a v ŠRA-ORA v Banskej Bystrici (19871994). Od roku 1994 podniká v tomto odbore podľa osobitných predpisov, špecializuje sa na reštaurovanie drevených plastík, architektonických článkov a oltárnych architektúr; kamenných plastík; kovových plastík; a reštaurovanie historického nábytku. Medzi jeho najvýznamnejšie diela patrí reštaurovanie súsošia "Kristus na Olivovej hore" (farský Kostol Nanebovzatia Panny Márie v Banskej Bystrici) a Pamätníka M. R. Štefánika v Brezne. Podieľal sa aj na reštaurovanie fasád historických objektov v Banskej Bystrici. Vystavoval svoje dielo v Stredoslovenskom múzeu v Banskej Bustrici pod názvom "Dialógy so starými majstrami". Reprízy výstav sa uskutočnili vo viacerých slovenských mestách. Od roku 1994 je členom Obce reštaurátorov Slovenska a Komory reštaurátorov.

</doc>
<doc id="133652" url="https://sk.wikipedia.org/wiki?curid=133652" title="Ján Findra">
Ján Findra

Prof. PhDr. Ján Findra, DrSc. (* 25. marec 1934, Málinec† 6. máj 2019, Banská Bystrica) bol významný slovenský jazykovedec, vysokoškolský pedagóg, prvý rektor Univerzity Mateja Bela v Banskej Bystrici.
Životopis.
V období 1950-1953 navštevoval gymnázium v Lučenci, v rokoch 1953-1957 študoval slovenčinu a dejepis na Fakulte spoločenských vied Vysokej školy pedagogickej v Bratislave. V rokoch 1957-1961 pôsobil ako profesor na Pedagogickej škole v Lučenci, od roku 1961 pracoval ako vysokoškolský pedagóg na Pedagogickom inštitúte a neskôr Pedagogickej fakulte v Banskej Bystrici, kde bol od roku 1984 vedúcim Katedry slovenského jazyka a literatúry, od roku 1989 dekanom fakulty a od roku 1992 prvým rektorom novozriadenej Univerzity Mateja Bela. V rokoch 1993-1999 pôsobil ako vedúci Kancelárie prezidenta Slovenskej republiky v Bratislave, od roku 2000 bol profesorom Fakulty humanitných vied Univerzity Mateja Bela v Banskej Bystrici.
Popri špeciálnom jazykovednom bádaní sústredil sa aj na skúmanie štýlu umeleckej prózy, publikoval početné štúdie s literárnovednou a štylistickou problematikou v odborných periodikách a zborníkoch. Vo svojom diele sa venoval aj teoretickým, metodologickým a praktickým problémom umeleckého prednesu a rečníckeho prejavu. Ján Findra je autor a spolutvorca učebníc gramatiky a štylistiky.

</doc>
<doc id="133653" url="https://sk.wikipedia.org/wiki?curid=133653" title="Ferdinand Firbás">
Ferdinand Firbás

Ferdinand Firbás (* 25. jún 1863, Muráň – † 15. máj 1932, Szeged) bol uhorský pedagóg, zoológ a školský pracovník.
Životopis.
Prírodopis a zemepis študoval na univerzite v Budapešti. Roku 1887 asistent zoologického ústavu na univerzite, roku 1888 na vysokej škole technickej v Budapešti, roku 1890 pracovník šk. inšpektorátu v Banskej Bystrici od roku 1891 v Szegede. 
Článkami zo zoológie, najmä z entomológie, prispieval do Rovartani Lapok, Méheszeti Lapok a i.

</doc>
<doc id="133654" url="https://sk.wikipedia.org/wiki?curid=133654" title="Mikuláš Fischer">
Mikuláš Fischer

Mikuláš Fischer (* Banská Bystrica) bol maliar.
Životopis.
Maliar, pochádzal z Banskej Bystrice. Pôsobil v Bratislave, kde bol prijatý za mešťana (1733).

</doc>
<doc id="133655" url="https://sk.wikipedia.org/wiki?curid=133655" title="Jozef Fischhof">
Jozef Fischhof

Prof. Ing. Jozef Fischhof (* 1. február 1897, Trenčianske Teplice† 12. január 1973) bol strojný inžinier, konštruktér, stredoškolský a vysokoškolský pedagóg.
Život.
Narodil sa v rodine Anny Fischhofovej, rod. Trškovej a domovníka Jozefa Fischhofa st. Po vyštudovaní gymnázia v Trenčíne (19071911) a vyučení sa za zámočníka (19111913), absolvoval štúdium na Vyššej priemyselnej škole strojníckej v Košiciach (19131919), ako aj štúdium strojného inžinierstva na Vyššom učení technickom v Brne (19191923), kde získal inžiniersky titul (Ing.).
Následne v rokoch 19231925 pôsobil ako konštruktér plynových a naftových strojov v Škodových závodoch v Plzni. Pracoval na konštrukciách veľkých plynových motorov na gichtový plyn a vytvoril novší typ bezkompresorového naftového motora Škoda Diesel, typ E.
Jeho ďalším pôsobiskom boli Košice, kde pracoval najskôr ako učiteľ (19251939) a následne i ako riaditeľ (19391940) priemyselnej školy. Pôsobil aj v oblasti komunálnych služieb a ako vedeckovýskumný pracovník riešil problematiku konštrukcie proporciálnych Geigerov-Müllerových počítačov. Taktiež napísal učebnicu pre priemyselné školy "Tepelné stroje" (1926) a spoluautorsky sa podieľal na tvorbe príručky pre vodičské kurzy "Automobil" (1929).
V rokoch 19401945 prednášal strojné a elektrotechnické inžinierstvo na Slovenskej vysokej škole technickej v Bratislave (dnes Slovenská technická univerzita v Bratislave), pričom na škole pôsobil ako prednosta Ústavu stavby strojov, prorektor (19411943), dekan (19421943) a prodekan (19431945) jej Odboru strojného a elektrotechnického inžinierstva. Tu v roku 1940 získal vedecko-pedagogickú hodnosť profesora (prof.).
V rokoch 19451953 vyučoval na priemyselnej škole v Banskej Bystrici a v rokoch 19531955 prednášal na Katedre fyziky Pedagogickej fakulty Univerzity Pavla Jozefa Šafárika v Prešove (dnes Pedagogická fakulta Prešovskej univerzity v Prešove).
Osobný život.
V roku 1927 sa zosobášil s botaničkou a stredoškolskou pedagogičkou Antóniou Truskovou (* 1902† 1995, ⚭1927), ktorá si po sobáši zmenila priezvisko na Fischhofová, pričom v tom čase pracovala ako suplujúca profesorka na Československom štátnom reálnom gymnáziu v Košiciach (19261927) a ako členka košického prírodovedeckého klubu publikovala príspevky z oblasti botaniky v odborných časopisoch a zborníkoch. Spolu mali dve dcéry a syna.

</doc>
<doc id="133657" url="https://sk.wikipedia.org/wiki?curid=133657" title="Ján Fišer">
Ján Fišer

Ján Fišer, tiež "Fischer" (* 9. máj 1896, Hronec - † 23. december 1963, Bratislava) bol hudobný skladateľ, hudobný pedagóg, muzikológ. Pseudonym: J.F.Kvetoň
Životopis.
Narodil sa 8. mája 1896 v Hronci ako Joannes Fisser. V roku 1910-1914 študoval na Učiteľskom ústave v Deve (Rumunsko), 1920-1922 kompozíciu a dirigovanie na konzervatóriu v Prahe, do 1948 hudobnú vedu a estetiku na Filozofickej fak. UK v Bratislave, 1948 PhDr. Učiteľ v Čiernom Balogu (1915- 1917), v Terchovej, v Seredi, 1941-1950 referent hudobného oddelenia Ministerstva školstva a národnej osvety, 1950-1960 prof. hudobnej teórie na konzervatóriu v Bratislave. V Seredi viedol spevokol Zvon, 1947 spoluzakladateľ Ľudového spevokolu uč. Slov. v Žiline. Zúčastnil sa na založení Slov. filharmónie, zbieral slov. ľudové piesne. Recenziami a kritikami prispieval do viacerých periodík, redigoval hudobnú prílohu Slov. učiteľa. Angažoval sa za ucelené umelecké vzdelanie na nár. školách, každodennú hudobnú výchovu a zriaďovanie žiackych orchestrov. Venoval sa aj skladateľskej činnosti. Člen Zväzu slov. skladateľov, od 1954 predseda a podpredseda Slov. hudobného fondu.

</doc>
<doc id="133658" url="https://sk.wikipedia.org/wiki?curid=133658" title="Pavel Fiťma">
Pavel Fiťma

Pavel Fiťma (* 10. december 1907, Muráň – † 4. september 1944, Telgárt) bol pedagóg, protifašistický bojovník a účastník SNP.
Životopis.
V roku 19251929 študoval na Učiteľskom ústave v Lučenci a v Košiciach. V roku 19291944 učiteľ v Braväcove. Zúčastnil sa SNP ako poručík v zálohe. Padol v boji pri Telgárte.

</doc>
<doc id="133659" url="https://sk.wikipedia.org/wiki?curid=133659" title="Július Flache">
Július Flache

Július Flache (* 7. november 1892, Budapešť – † 18. september 1967, Banská Bystrica) bol uhorský maliar, po 1. svetovej vojne žijúci a tvoriaci na Slovensku.
Životopis.
Študoval na reálnom gymnáziu, súčasne na sochárskej škole K. Sződyho, od 1911 na AVU v Budapešti, neskôr vo Viedni. Absolvoval študijnú cestu v Mníchove. Maliar v Budapešti, 19141917 kreslič hlavný divízneho štábu rakúsko-uhorskej armády, od 1917 maliar v Banskej Bystrici. Jeho výtvarný prejav ovplyvnila secesia, po 1914 najmä západoeurópska moderna, cezannovská tradícia, expresionizmus i väzby na renesanciu. Venoval sa najmä portrétnej maľbe i žánrovým portrétom s horehronskými typmi (Vidiečanka, 1941; Nezamestnaný, 1932), v krajinárstve vedutám Banskej Bystrici a okolia. Historická maľba vyvrcholila trojrozmernými kompozíciami pre Národný dom v Banskej Bystrici, pri zátišiach si často vyberal horehronské motívy. Založil výtvarný spolok Jednota výtvarných umelcov Slov., 19201937 jeho správca. Jeho diela sú v SNG v Bratislave, v galériách v Liptovskom Mikuláši, v Banskej Bystrici a v Bojniciach, v Kremnici a v Banskej Štiavnici. V roku 1962 vystavoval v Banskej Bystrici.

</doc>
<doc id="133660" url="https://sk.wikipedia.org/wiki?curid=133660" title="Imrich Flassik">
Imrich Flassik

Imrich Flassik (* 12. júl 1924, Banská Bystrica – † 14. september 2013, Bratislava) bol slovenský politik a právnik.
Životopis.
V roku 1936-1944 študoval na gymnáziu v Banskej Bystrici, 1944-1948 na Právnickej fakulte UK a VŠE v Bratislave. V roku 1948- 1951 bol právnikom Oblastného riaditeľstva podniku Keramiky, 1952 pedagóg na Škole administratívnych pracovníčok, 1954- 1960 právnik Stavoprojektu, 1960-1967 pracovník na investícii SAV, 1967-1991 štátny arbiter Štátnej arbitráže SR, 1991- 1992 minister vlády ČSFR, 1992-1994 predseda obchod. senátu Najvyššieho súdu, od 1994 advokát Aliancie advokátov. Autor odborných článkov v Hospodárskych novinách, spoluautor publikácie Arbitrážne konanie. Podpredseda redakčnej rady Bulletinu slov. advokácie.

</doc>
<doc id="133661" url="https://sk.wikipedia.org/wiki?curid=133661" title="Jozef Fleischer">
Jozef Fleischer

Jozef Fleischer (* 22. jún 1829, Brezno – † 23. máj 1877, Budapešť) bol uhorský lekár – gynekológ.
Životopis.
Jeho otec bol Jozef Ján Fleischer a matka Rozália rod. Černáková. Študoval na gymnáziu v Brezne, v Miskolci, v Egeri, vo Váci a na Lekárskej fakulte v Pešti. Roku 1853 MUDr, 1867 doc. Asistent na klinikách v Pešti, vo Viedni, 1857 súkromný lekár, 1867 súkromný doc. na Lekárskej fakulte, 1869 primár ženského oddelenia nemocnice sv. Rocha v Pešti. Propagátor učenia objaviteľa asepsy Ignáca Semmelweisa. Autor príručiek pre pôrodné asistentky, článkov v odborných časopisoch. Člen Krajinskej zdravotníckej rady, funkcionár Spolku budapeštianskych lekárov.

</doc>
<doc id="133662" url="https://sk.wikipedia.org/wiki?curid=133662" title="Ján Fluk">
Ján Fluk

Ján Fluk (* 1803, Banská Bystrica) bol lekár.
Životopis.
Pôsobil ako praktický lekár. Autor dizertácie o účinkoch hadieho jedu (1827).

</doc>
<doc id="133663" url="https://sk.wikipedia.org/wiki?curid=133663" title="Atila Fodor">
Atila Fodor

Atila Fodor (* 1. december 1833, Poniky† 2. október 1910, Kremnica) bol slovenský banský inžinier.
Jeho otec bol Jozef Fodor a matka Alžbeta rod. Amonová.
Životopis.
Študoval na Baníckej a lesníckej akadémii v Banskej Štiavnici (18511855). Od 1855 praktikant v Štiavnických Baniach a vo Vyhniach, v Kremnici, v Costini (Rumunsko), v železiarni v Tauchene (Rakúsko), neskôr hutný majster v Kobyleckej Poľane (Rusko), železiarni v Tauchene a banský úradník v Rumunsku. Od roku 1872 zástupca prednostu banského úradu v Španej Doline, v Banskej Štiavnici a od 1884 prednosta banského úradu v Štiavnických Baniach, neskôr v Kremnici. Zaslúžil sa o rozvoj baníctva na strednom Slovensku, najmä o zavádzanie novej banskej techniky. Zberateľ minerálov, najmä zo Španej Doliny, ktorými zásoboval aj Gustáva Zechentera. Člen Krajinskej uhorskej baníckej a hutníckej spoločnosti, 1871 Uhorskej geologickej spoločnosti.

</doc>
<doc id="133665" url="https://sk.wikipedia.org/wiki?curid=133665" title="Ján Földeši">
Ján Földeši

Ján Földeši, tiež Földessi (* 24. jún 1698, Podolie – † ?) bol rímskokatolícky kňaz, jezuita, pedagóg, filozof.
Životopis.
V roku 1718 vstúpil v Trenčíne, kde študoval na gymnáziu, do jezuitskej rehole, filozofiu a teológiu študoval na univerzite v Trnave, kde získal doktorát z filozofie. Pôsobil ako slovenský kazateľ v Trnave, v Banskej Bystrici, v Košiciach a v Spišskom Podhradí, po roku 1736 bol profesorom filozofie a teológie na univerzite v Košiciach a v Trnave, neskôr profesorom na rehoľných gymnáziách. Od roku 1761 pôsobil ako kazateľ, vychovávateľ a knihovník v Levoči, tam pôsobil aj po rozpustení rehole v roku 1773.
Dielo.
Napísal niekoľko filozofických prác.

</doc>
<doc id="133666" url="https://sk.wikipedia.org/wiki?curid=133666" title="Michal Foltin">
Michal Foltin

Michal Foltin, uvádzaný aj ako Foltín (* 23. september 1905, Predajná – † 1. december 1969, Bratislava) bol slovenský pedagóg, publicista.
Životopis.
Ľudovú školu vychodil v Predajnej, meštianku v Banskej Bystrici, študoval na Učiteľskom ústave v Banskej Bystrici (1921- 1925), 1939 získal v Bratislave kvalifikáciu pre meštianske školy. Učiteľ v Šali, vo Váhovciach, 1931-1950 na učiteľskom ústave a Pedagogickom inštitúte, napokon odborný učiteľ v Bratislave. Venoval sa teórii a praxi elementárnych tr., zhotovoval pomôcky na nácvik čítania a písania. Publikoval v pedagogických časopisoch, od 1940 odborný redaktor Našej školy, 1948 Zorničky, spoluautor a prekladateľ učebníc pre základné školy, autor metodických príručiek a pedagogických čítaniek.

</doc>
<doc id="133667" url="https://sk.wikipedia.org/wiki?curid=133667" title="Juraj Foltinovič">
Juraj Foltinovič

Juraj Foltinovič (Foltinovits) (* Banská Bystrica - † 21. máj 1738, Slovensko) bol náboženský spisovateľ a pedagóg.
Životopis.
Roku 1726 vstúpil v Trnave, kde študoval na univerzite, do jezuitskej rehole. Profesor rehoľných škôl, autor veršovanej náboženskej práce.

</doc>
<doc id="133668" url="https://sk.wikipedia.org/wiki?curid=133668" title="Oskár Formánek">
Oskár Formánek

Oskár Formánek (* 7. september 1915, Lysá pod Makytou – † 21. júl 1991, Prešov) bol teológ, cirkevný historik, prekladateľ a jezuitský kňaz a tajný biskup skrytej cirkvi.
Životopis.
Študoval teológiu v Banskej Bystrici. Teologickými a spoločenskými úvahami prispieval do viacerých časopisov. Niekoľko prác mu vyšlo knižne, niektoré ostali v rukopisoch. Autor knihy Mariánska kongregácia v Žiline a v Banskej Bystrici. Politicky prenasledovaný.

</doc>
<doc id="133669" url="https://sk.wikipedia.org/wiki?curid=133669" title="Jozef Fornet">
Jozef Fornet

Jozef Fornet (* 7. november 1732, Horné Ozorovce – † 2. máj 1811, Štrba) bol slovenský evanjelický kňaz a náboženský spisovateľ.
Životopis.
Narodil sa vo francúzskej hugenotskej rodine manželom Jurajovi a Márii Alžbete Fornetovcom. Študoval v Kremnici, v Banskej Bystrici, v Gemeri, v Kežmarku, v Bratislave a od roku 1756 na univerzite v Jene. Pôsobil ako evanjelický farár vo Fancsale, od roku 1759 v Levoči a od roku 1784 v Štrbe. 
Tvorba.
Je autorom barokových, obranných, náboženských a filozofických spisov. Venoval sa aj národopisu.

</doc>
<doc id="133670" url="https://sk.wikipedia.org/wiki?curid=133670" title="Oľga Lauková">
Oľga Lauková

Oľga Lauková (* 17. november 1950, Nová Baňa) je kultúrna pracovníčka, knihovníčka.
Životopis.
V rokoch 1973-1978 absolvovala štúdium na Filozofickej fakulte UK v Bratislave, 1980 PhDr. Pôsobila ako vedúca odboru kultúry na ONV v Martine (1982-1987), ako vedúca odboru kultúry KNV v Banskej Bystrici (1987-1989), ako koordinátorka pre miestnu kultúru na Ministerstve kultúry SR (1990-1993) a vo funkcii námestníčky riaditeľa Slovenskej agentúry životného prostredia v Banskej Bystrici (1994-1998). Od roku 1999 do 2017 bola riaditeľkou Štátnej vedeckej knižnici v Banskej Bystrici. Pričinila sa o zapísanie lokality ľudovej architektúry Vlkolínec a Mestskej pamiatkovej rezervácie Banská Štiavnica do Zoznamu svetového kultúrneho dedičstva. Zaslúžila sa o vznik Turčianskej galérie v Martine a medzinárodných výtvarných súťaží "Zelená fantázia" a "Zelený svet". Je autorkou viacerých vzdelávacích projektov s environmentálnym zameraním. Venovala sa pedagogickej činnosti v odbore teória výchovy na Strednej pedagogickej škole v Turčianskych Tepliciach a v Domove mládeže v Banskej Bystrici. Publikovala články a recenzie v odbornej a dennej tlači, zamestnanci jej zostavili jubilejnú publikáciu "Knižnica v premenách času" (Banská Bystrica, roku 2001).

</doc>
<doc id="133671" url="https://sk.wikipedia.org/wiki?curid=133671" title="Štefan Frank">
Štefan Frank

Štefan Frank (* 10. december 1914, Gemerská Hôrka – † 25. apríl 1969, Bratislava-Rača) bol slovenský verejný činiteľ.
Životopis.
Študoval na Učiteľskom ústave v Lučenci, od roku 1951 na Ústrednej politickej škole KSČ v Prahe. Pôsobil ako učiteľ na ľudových školách na viacerých miestach Slovenska. Neskôr pracovník štátnej správy; predseda ONV v Šafárikove; v roku 19501957 tajomník a funkcionár KV KSS, 19571959 predseda KNV v Banskej Bystrici. V roku 19601969 pracovník povereníctva školstva a kultúry.

</doc>
<doc id="133675" url="https://sk.wikipedia.org/wiki?curid=133675" title="Božena Fresserová">
Božena Fresserová

Božena Fresserová (* 27. august 1948, Bratislava) je operná speváčka (soprán).
Životopis.
Roku 1969 absolvovala štúdium spevu na Konzervatóriu v Bratislave, 1969-70 študijný pobyt na konzervatóriu v Leningrade. Od 1970 sólistka opery DJGT v Banskej Bystrici (dnes Štátna opera). Hlasové danosti a vokálne školenie ju predurčili k interpretácii náročných koloratúrnych a lyrických sopránových úloh svetového repertoáru. Venuje sa aj koncertnej činnosti.

</doc>
<doc id="133676" url="https://sk.wikipedia.org/wiki?curid=133676" title="Ondrej Hieronym Frideli">
Ondrej Hieronym Frideli

Ondrej Hieronym Frideli (* 1725, Modra – † 27. september 1766, Hronsek) bol slovenský evanjelický kňaz, cirkevný hodnostár.
Životopis.
Študoval na gymnáziu v Modre a v Bratislave, 1747-49 na univerzite vo Wittenbergu. Od 1749 evanjelický farár v Hronseku, 1757, superintendent banského dištriktu. Často prenasledovaný katolíckou cirkvou i svetskou vrchnosťou. 

</doc>
<doc id="133677" url="https://sk.wikipedia.org/wiki?curid=133677" title="Alexander Fried">
Alexander Fried

Alexander Fried (* 6. jún 1892, Stará Bystrica – † 15. január 1945, pri Starých Horách) bol slovenský funkcionár KSČ, protifašistický bojovník a úradník.
Životopis.
Jeho otec bol Žigmund Fried a matka Sidónia rod. Schlesingerová. Po vychodení základnej a meštianskej školy študoval na Obchodnej akadémii v Banskej Bystrici. Úradník na rozličných miestach Slovenska. Člen oblastného ilegálneho vedenia a organizátor protifašistického odboja v Žiline. Počas SNP príslušník 2. čs. partizánskej brigády M. R. Štefánika, po ústupe povstania do hôr príslušník 1. čs. partizánskej brigády J. V. Stalina. Padol v boji s nacistickými okupantmi.

</doc>
<doc id="133678" url="https://sk.wikipedia.org/wiki?curid=133678" title="Eugen Fried">
Eugen Fried

Eugen (Jenő) Fried alebo Evžen Fried (* 13. marec 1900, Trnava – † 1944, Brusel) bol slovenský funkcionár KSČ a redaktor pôsobiaci v Maďarsku, Francúzsku a Belgicku.
Životopis.
Narodil sa do židovskej obchodníckej rodiny. Študoval v Banskej Bystrici. Stredná školu ukončil v roku 1917. Chemické inžinierstvo na Vysokej škole technickej v Budapešti neskončil pre rozpad Rakúsko-Uhorska v 1918. Pridal sa k bolševíkom - 21. marca 1919 moc prevzala v Maďarsku komunistická strana vedená Béla Kunom, ktorý ustanovil Maďarská republika rád s proletárskeho vládou vedenou ideológiou diktatúry proletariátu. Po porážke sa od júla 1919 skrýval na viacerých miestach Slovenska, kde pôsobil ako redaktor. 
Fried bol členom Komunistickej strany Československa od jej založenia v roku 1921. Stranou bol poslaný do Košíc, kde bol aktívny až do roku 1924, kedy nelegálne odcestoval do Moskvy, aby sa mohol zúčastniť V. kongresu Komunistickej internacionály (Kominterny). Po návrate bol odsúdený na 30 mesiacov do väzenia (1925 až 1927). V roku 1927 sa oženil s mladou slovenskou aktivistkou. Fried bol kultivovaný a sčítaný muž so širokým okruhom záujmov, ktorý hovoril niekoľkými jazykmi (maďarsky, česky, nemecky, francúzsky, jidiš, rusky a anglicky, čiastočne aj po taliansky, turecky a holandsky). Bol elegantný, dobre sa obliekal, bol zdvorilý, hovoril mierne a bol nemilosrdný.
Po prepustení z väzenia bol vyslaný do Liberca, pretože na Slovensku už bol príliš známy. Tu pôsobil ako redaktor denníka Vorwärts. Stal sa profesionálnym revolucionárom a obdivovateľom Stalina. Dmitrij Manuilskij, jeden zo Stalinových zástupcov v Kominterne, si Frieda všimol a zveroval mu stále zodpovednejšie úlohy. Od júna 1928 bol zodpovedný za očistu KSČ od predstaviteľov, ktorí neboli dostatočne poslušní Moskve. V decembri toho istého roku mal ako člen ÚV KSČ a politbyra za úlohu strane vnútiť vedenie lojálne Stalinovi. Svoju ženu opustil v roku 1929, keď ho Manuilskij povolal do Moskvy, aby pracoval v Kominterne. Tu bol v decembri obvinený z ľavicovej úchylky, ale bola mu zachovaná priazeň, keď napísal sebakritiku.
Na konci roka 1930 bol Fried Kominterny menovaný referentom zodpovedným za dohľad nad Komunistickou stranou Francúzska ("Parti communiste français", PCF). Pôsobil pod pseudonymom "Clément" a od roku 1931 až do roku 1942 hral v PCF vedúcu úlohu.
V roku 1932 sa stal otcom nemanželskej dcéry Máši (Márie), ktorú mal s Rumunkou Anou Paukerovou ktorá sa stala v roku 1947 ministerkou zahraničných vecí.
Druhá svetová vojna vypukla na začiatku septembra 1939. Výkonný výbor Komunistickej internacionály oznámil francúzskym a britským komunistickým stranám prostredníctvom Frieda, že nejde o vojnu medzi demokraciou a fašizmom, ale o vojnu medzi imperialistickými mocnosťami a "... hlavnou otázkou je boj proti kapitalizmu - zdroju všetkých vojen - proti režimu buržoáznej diktatúry vo všetkých formách, a to predovšetkým vo vašej vlastnej krajine ... ". 26. septembra 1939 francúzska vláda PCF zakázala. V nasledujúcich mesiacoch bolo uväznených 35 komunistických poslancov a tisíce komunistických aktivistov a viac ako tri tisícky komunistických bolo internovaných ako nežiaduci cudzinci. Fried sa usadil v Bruseli, kde vytvoril tajnú základňu Kominterny pre celú západnú Európu, prostredníctvom radiotelegrafu bol v kontakte s Moskvou a riadil tak i ilegálnu PCF.
Po tom, čo Nemecko napadlo Sovietsky zväz, Fried dostal šifrovanú správu, v ktorej bolo komunistom v západnej Európe povedané, aby "použili všetky spôsoby a prostriedky na to, aby ľud povstal a bojoval s okupantmi", vrátane demonštrácií, štrajkov a sabotáží. Hlavná sovietska spravodajská sieť, ktorá operovala po celej západnej Európe, bola Červená kapela. V decembri 1941 dal Dimitrov Friedovi pokyn kontaktovať vedúceho Červenej kapely, Leopolda Treppera. Stretnutie sa však neuskutočnila, pretože gestapo odhalilo rádiostanicu Červenej kapely v Bruseli. V júli 1942 došlo k ďalším zatknutiam a niekoľko agentov bolo prezradených. Evžen Fried bol zavraždený gestapom v Bruseli 17. augusta 1943 (niekedy je uvádzaný až rok 1944). Jeho pravá totožnosť však nebola v tej dobe známa.
Na jeho počesť bola pomenovaná ulica v bratislavskej Petržalke - dnešná Markova ulica.

</doc>
<doc id="133679" url="https://sk.wikipedia.org/wiki?curid=133679" title="Ignác Fried">
Ignác Fried

Ignác Fried (* Banská Bystrica - † 1951, Slovensko) bol obchodník.
Životopis.
Majiteľ železiarskeho obchodu v Banskej Bystrici na tzv. Hornom námestí (založený 1900).

</doc>
<doc id="133680" url="https://sk.wikipedia.org/wiki?curid=133680" title="Ján Friedrich">
Ján Friedrich

Ján Friedrich (* Slovensko) bol zvonolejár.
Životopis.
Zvonolejár v Banskej Bystrici (1717).

</doc>
<doc id="133681" url="https://sk.wikipedia.org/wiki?curid=133681" title="Balthasar Frišovic">
Balthasar Frišovic

Balthasar Frišovic, tiež Frisowitz, prímeno "Neosoliensis" (* Banská Bystrica) bol humanistický učenec, právnik.
Životopis.
Školy absolvoval v Banskej Bystrici. Právo študoval na univerzite vo Frankfurte nad Odrou a v Štrasburgu (1624-1626). Autor niekoľkých právnických dišpút a rečí, ktoré vyšli v Nemecku a vo Francúzsku (1624-1627).

</doc>
<doc id="133682" url="https://sk.wikipedia.org/wiki?curid=133682" title="Ján Frišovic">
Ján Frišovic

Ján Frišovic (Frisowic, Frieczovicz) (* 1552, Banská Štiavnica – † 28. marec 1620, Slovensko) bol podnikateľ a komorský hodnostár.
Životopis.
Funkcionár banskoštiavnickej banskej komory. V Banskej Bystrici mal (1610) v zálohe ornicu a záhrady v hodnote 200 zlotých.

</doc>
<doc id="133683" url="https://sk.wikipedia.org/wiki?curid=133683" title="Tomáš Fröhlich">
Tomáš Fröhlich

Tomáš Fröhlich (Frolich, Thomas) (Hilarius, Benz) (* Prešov - † 11. máj 1580, Banská Bystrica) bol evanjelický kňaz, náboženský spisovateľ.
Životopis.
V roku 1551-1552 študoval na univerzite vo Wittenbergu, 1552 vysvätený za kĺaza. Kazateľ v Banskej Bystrici, 1554-1560 v Hodruši 1570-1573, v Spišskej Novej Vsi, 1573-1577 v Košiciach, od 1577 špitálsky kňaz a rektor v Banskej Bystrici. Účastník náboženských polemík s katolíkmi a kalvínmi, ale aj vnútri evanjelický cirkvi. K jeho pohrebu vyšiel zborník pohrebných veršov (Epicedium im mortem T.F. ... Bardejov (1580).

</doc>
<doc id="133684" url="https://sk.wikipedia.org/wiki?curid=133684" title="Alica Frühwaldová">
Alica Frühwaldová

Alica Frühwaldová (rod. Belanová; * 11. december 1947, Banská Bystrica) je slovenská manažérka a pedagogička.
Životopis.
V roku 19541963 navštevovala ZDŠ a v roku 19631966 študovala na SVŠ v Banskej Bystrici. V roku 19661970 absolvovala štúdium na Pedagogickej fak. UK v Trnave, v roku 19761978 postgraduálne štúdium na Pedagogickej fak. v Banskej Bystrici a v roku 19791983 diaľkové štúdium na Filozofickej fak. UK v Bratislave. V roku 19761996 absolvovala študijné pobyty v Anglicku.
Pôsobila ako učiteľka na základných školách (19701978) a prof. anglického jazyka na gymnáziu v Banskej Bystrici (19791991). Od roku 1992 pôsobí ako manažérka Englisch Teaching Resource Centre The British Council v Banskej Bystrici. Od roku 1994 je členkou Správnej rady Nadácie Zdravé mesto Banská Bystrica a od roku 2000 je členkou Európskeho klubu v Banskej Bystrici.

</doc>
<doc id="133685" url="https://sk.wikipedia.org/wiki?curid=133685" title="Jozef Fuchs">
Jozef Fuchs

Jozef Fuchs (* 21. marec 1812, Kremnica – † 1868, Slovensko) bol maliar (umelec). Pseudonym: 21
Životopis.
Pracoval ako maliar-dekoratér kremnickej manufaktúry. Známy aj ako krajinár, tvorca dosiaľ neidentifikovaných komorných krajiniek. Jeho dielo je v zbierkach Stredoslovenského múzea v Banskej Bystrici.

</doc>
<doc id="133686" url="https://sk.wikipedia.org/wiki?curid=133686" title="Ľudovít Fuchs">
Ľudovít Fuchs

Ľudovít Fuchs (* 4. júl 1926, Zvolen† 4. jún 2015, Bratislava) bol slovenský básnik. Pseudonymy: Ľudovít Slatinský, Ľ. F. Kvetoslav.
Životopis.
Študoval na gymnáziu vo Zvolene a na učiteľskej akadémii v Banskej Bystrici. Pôsobil ako stredoškolský učiteľ, redaktor Stredoslovenského vydavateľstva, týždenníka "Stredoslovenský stavbár" a kultúrnej revue "Rozkvet" v Banskej Bystrici, redaktor časopisu "Bojovník", predseda Vydavateľského družstva Pramene v Bratislave (od 1988), od 1989 riaditeľ vydavateľstva Odkaz. Prvé básnické zbierky ovplyvnené Hviezdoslavovou a Kraskovou poéziou mal pripravené na vydanie počas stredoškolských štúdií, svoju intímnu lyriku rozvíjal aj v ďalších zbierkach, okrem toho vydal knižky veršov pre deti a mládež, napísal aj divadelnú hru, veršovanú komédiu a psychologickú štúdiu.
Zomrel 4. júna 2015 v Bratislave vo veku nedožitých 89 rokov.

</doc>
<doc id="133687" url="https://sk.wikipedia.org/wiki?curid=133687" title="Ján Fukas">
Ján Fukas

Ján Fukas (* 3. marec 1851, Liptovská Osada-Korytnica – † 5. máj 1923, Prešov-Solivar) bol slovenský pedagóg.
Životopis.
Gymnázium absolvoval v Banskej Bystrici a Egri. Autor štúdie Maďarizácia v zápiskoch Jána Fukasa, ktorá sa stala významným prameňom slovenskej pedagogiky na poznanie školských pomerov pred roku 1918.

</doc>
<doc id="133689" url="https://sk.wikipedia.org/wiki?curid=133689" title="Mikuláš Furdík">
Mikuláš Furdík

Mikuláš Furdík (* 31. máj 1905, Zvolen – † 29. apríl 1967, Bratislava) bol slovenský chemik a vysokoškolský pedagóg.
Životopis.
R. 19221923 študoval strojné inžinierstvo, roku 19231924 chemickú technológiu na ČVUT v Prahe, roku 19241928 na VUT v Brne, Roku 1928 Ing. 1955 mimoriadny, 1966 univ. prof. Počas štúdií v Prahe spolupracoval s davistami. Roku 1944 účastník SNP, člen Revolučného národného výboru vo Zvolene, 19441945 žil v ilegelite v Banskej Bystrici. Pôsobil ako chemik niekoľkých závodoch na Slovensku. Neskôr vysokoškolský profesor, na Prírodovedeckej fakulte UK v Bratislave založil Katedru organickej chémie a biochémie. Autor pôvodných prác, patentov, posudkov, správ a recenzií. Publikoval v odborných časopisoch a zborníkoch.

</doc>
<doc id="133691" url="https://sk.wikipedia.org/wiki?curid=133691" title="Viliam Furdík">
Viliam Furdík

Viliam Furdík (* 30. január 1890, Slovensko) je podnikateľ, továrnik.
Životopis.
Podnikateľ a továrnik v Banskej Bystrici. Počas SNP zaistený nemeckými bezpečnostnými orgánmi v Banskej Bystrici (28. decembra 1944), prepustený (30. decembra 1944).

</doc>
<doc id="133692" url="https://sk.wikipedia.org/wiki?curid=133692" title="Oto Fusán">
Oto Fusán

Oto Fusán (* 30. marec 1922, Dolná Turecká, dnes Staré Hory† 30. júl 2019, Bratislava) bol slovenský geológ a geofyzik.
Životopis.
V roku 1946 dokončil štúdium na Prírodovedeckej fakulte Univerzity Komenského. Od roku 1948 pracovník Geologického ústavu Dionýza Štúra v Bratislave. Pričom v rokoch 1969 - 1976 bol jeho riaditeľom. Napriek zložitému normalizačnému obdobiu nebol v priebehu tohto obdobia z ústavu prepustený z politických dôvodov ani jeden pracovník. Na začiatku kariéry sa venoval riešeniu aktuálnych inžiniersko-geologických problémov, najmä pri stavbách vodných nádrží (Oravská priehrada, Nosice, Nitrianske Rudno). Následne pracoval na regionálno-geologickom výskume (Slovenské rudohorie, Čierna hora). Bol editorom prehľadných geologických máp 1 : 200 000 (listy Vysoké Tatry a Rimavská Sobota).
Ako jeden z prvých vysoko postavených slovenských geológov presadzoval implementáciu geofyzikálneho výskumu do geológie. V neskoršom období sa podieľal na geofyzikálnom výskume hlbinnej stavby Západných Karpát. Spoluautor mnohých geologických máp Slovenska. Hlavný autor dosiaľ neprekonanej práce o predterciérnom podloží Západných Karpát na Slovensku.
Člen korešpondent ČSAV (1977). V rokoch 1973 - 1977 bol prezidentom Karpatsko-balkánskej geologickej asociácie. V rokoch 1978 - 1981 bol predsedom Slovenskej geologickej spoločnosti. Bol členom Slovenského zväzu protifašistických bojovníkov. V roku 1987 odišiel do dôchodku. Do geologického výskumu sa zapájal až do roku 1995.
Zomrel v Bratislave v lete roku 2019.
Najvýznamnejšie práce.
Medzi najvýznamnejšie práce O. Fusána patria tieto mapové a monografické diela:

</doc>
<doc id="133693" url="https://sk.wikipedia.org/wiki?curid=133693" title="Zína Futasová">
Zína Futasová

Zína Futasová (* 28. jún 1893, Brezno - † 1. september 1966, Podbrezová) bola pedagóg.
Životopis.
Základnú a meštiansku školu vychodila v Brezne. Absolvovala večerný učiteľský kurz slov. reči, pravopisu, literatúry a občianskej náuky poriadaný MO MS. Striedavo pôsobila na ľudovej a meštianskej škole v Brezne a v Šumiaci a v OSŠ v Brezne. Učiteľka, režisérka, funkcionárka spoločenských organizácií a organizátorka kultúrneho života v Brezne a na Horehroní. Pracovala v spoločenských a cirkevných organizáciách. Bola členkou Živeny, Červeného kríža, TJ Sokol a Ev. cirkevného zboru. Členkou MS sa stala v roku 1920 a po dobu 13 rokov bola jej tajomníčkou. Venovala sa aj ochotníckemu divadlu, mala nezastupiteľný podiel na tom, že MO MS v Brezne mal dôveru nielen v ústredí MS, ale aj v orgánoch mesta, Horehronia a župných úradoch. Patrila k popredným slovenským vlastenkám.

</doc>
<doc id="133694" url="https://sk.wikipedia.org/wiki?curid=133694" title="Anton Gabon">
Anton Gabon

Anton Gabon (* 16. január 1677, Špania Dolina - † 6. máj 1735, Győr) bol filozof.
Životopis.
Narodil sa v rodine Jána Gabona a jeho manželky Kataríny. V roku 1697 vstúpil do jezuitskej rehole. Študoval na univerzite vo Viedni a v Trnave, PhDr. Profesor filozofie v Egri, Győri, na univerzite v Trnave, rektor kolégia v Trnave, v Košiciach a v Győri. V práci "Exotická filozofia"... odmietol pokroky dosiahnuté vo filozofii a v prírodných vedách. Jej košické vydanie z 1767 obsahovalo i slovníček latinských, nemeckých, maďarských, a slovenských termínov.

</doc>
<doc id="133695" url="https://sk.wikipedia.org/wiki?curid=133695" title="Eduard Gábor">
Eduard Gábor

Eduard Gábor (* 18. jún 1933, Horné Strháre† 28. marec 1983, Banská Bystrica) bol slovenský muzikológ, pedagóg.
Jeho otec bol Ondrej Gábor a matka Irena rod. Weisová.
Životopis.
Študoval na gymnáziu v Banskej Štiavnici a v Lučenci, na pedagogickom gymnáziu v Lučenci, na Vysokej škole pedagogickej v Bratislave. Roku 1975 CSc., 1976 PhDr., 1981 doc. Učiteľ na základnej škole v Šahách, na Pedagogickej škole v Tisovci, na základnej škole v Lučenci, od 1959 prednášal na Pedagogickej fakulte v Banskej Bystrici, od 1966 vedúci Katedry hudobnej výchovy. Prednášal dejiny svetovej hudby, hudobné formy a výučbu hry na husliach, vo vedeckovýskumnej práci sa zameral na receptívnu hudobnú výchovu pomocou filmu, diafilmu a diafónu, o čom publikoval v odborných časopisoch. Umelecký vedúci vysokoškolského súboru Mladosť, člen Krajského symfonického orchestra a Komorného orchestra Katedry hudobnej výchovy Pedagogickej fakulty v Banskej Bystrici.

</doc>
<doc id="133696" url="https://sk.wikipedia.org/wiki?curid=133696" title="Gabriel Gabula">
Gabriel Gabula

Gabriel Gabula (* 28. September 1909, Nitra – † 9. júl 1996, Banská Bystrica) bol právnik, výtvarník (amatér), reštaurátor a záhradkár.
Životopis
V Banskej Bystrici žil od roku 1950. Právny zástupca n. p. Zdroj Banská Bystrica. Záhradkár, šľachtiteľ, vypestoval vlastnú odrodu jablka Gabored.

</doc>
<doc id="133697" url="https://sk.wikipedia.org/wiki?curid=133697" title="Gizela Gáfriková">
Gizela Gáfriková

Gizela Gáfriková (* 20. október 1945, Banská Bystrica – † 6. marec 2014) bola slovenská poetka a literárna historička. Jej manželom bol literárny historik Michal Gáfrik.
Životopis.
Študovala na Strednej všeobecnovzdelávacej škole v Banskej Bystrici, kde roku 1964 maturovala. V rokoch 19641969 študovala históriu a slovenčinu na Filozofickej fakulte UK v Bratislave. Roku 1969 nastúpila ako interná ašpirantka do Ústavu slovenskej literatúry Slovenskej akadémie vied v Bratislave, kde pracovala ako vedecká pracovníčka. Sústreďovala sa na výskum literatúry 17. – 18. storočia, ktorú sledovala v širšom dobovom jazykovom a kultúrnohistorickom kontexte. Osobitnú pozornosť venovala tvorbe Hugolína Gavloviča, žánrovým otázkam barokovej prózy, výskumu textových prameňov duchovnej piesne a i. Edične pripravila komentovanú antológiu slovenskej barokovej poézie a výber z Gavlovičovho diela. Od stredoškolských štúdií publikovala verše v Mladej tvorbe, neskôr aj v Slovenských pohľadoch. Roku 1974 vydala cenzúrou oklieštenú básnickú zbierku "Potichu". Prekladala z francúzštiny, latinčiny a poľského jazyka.
Zo Slovenskej akadémie odišla na dôchodok k 31. januáru 2014.

</doc>
<doc id="133698" url="https://sk.wikipedia.org/wiki?curid=133698" title="Euzéb Gágor">
Euzéb Gágor

Euzéb Gágor (* 1721, Banská Bystrica† 13. august 1782, Pruské) bol rímskokatolícky kňaz, exercitátor, františkán.
Životopis.
Rímskokatolícky kazateľ na Slovensku i na Morave. Autor pôstnych kázní a duchovných cvičení so zameraním na františkánsku spiritualitu, ktoré sa zachovali v rukopise.

</doc>
<doc id="133699" url="https://sk.wikipedia.org/wiki?curid=133699" title="Ján Gajdoš">
Ján Gajdoš

Ján Gajdoš (* 26. jún 1903, Maňa-Veľká Maňa - † 24. marec 1980, Banská Bystrica) bol hudobný skladateľ, zbormajster, organista.
Životopis.
V roku 1934-1938 študoval organ na Hudobnej a dramatickej akadémii v Bratislave. Od 1938 účinkoval v Banskej Bystrici, 1942 zakladateľ a riaditeľ Mestskej hudobnej školy, učiteľ na gymnáziu Andreja Sládkoviča. Roku 1940-1956 vedúci veľkého zboru a orchestra v Banskej Bystrici, zakladal najmä školské spevácke zbory, poriadal chrámové koncerty, upravoval ľudové piesne pre detské, ženské a miešané zbory, vydával metodické materiály pre hudobné školy. Autor cirkevných hudobných skladieb, učiteľ popredných hudobníkov (→ S. Stračina, I. Sokol a i.).

</doc>
<doc id="133700" url="https://sk.wikipedia.org/wiki?curid=133700" title="Vladimír Gajdoš">
Vladimír Gajdoš

Vladimír Gajdoš (* 30. november 1936, Bratislava – † 11. marec 2016, Banská Bystrica) bol slovenský vysokoškolský pedagóg.
Životopis.
V roku 19421951 navštevoval ľudovú a strednú školu v Banskej Bystrici, 19511956 študoval na Štátnom konzervatóriu v Bratislave, 19631966 absolvoval štúdium na Filozofickej fakulte UK v Bratislave, 1985 doc. Učil na hudobnej škole v Banskej Bystrici (19571967). Od roku 1967 pôsobil na Pedagogickej fak. v Banskej Bystrici (teraz Univerzita Mateja Bela v Banskej Bystrici), najskôr ako odborný asistent a doc. (19921999 ako vedúci katedry. Od roku 1991 vyučoval aj na Konzervatóriu J.L. Bellu v Banskej Bystrici. V roku 19631989 pôsobil ako šéfdirigent a umelecký vedúci Krajského symfonického orchestra v Banskej Bystrici, 19651986 umelecký vedúci a dirigent Štúdiového orchestra Československého rozhlasu v Banskej Bystrici. Od roku 1962 spracovával archívne notové pamiatky, spolupracoval so Zborom pre občianske záležitosti pri MsV v Banskej Bystrici. Je autorom a spoluautorom vysokoškolských učebníc, učebných textov a rôznych študijných pomôcok. Skomponoval symfonické, komorné, vokálne, inštrumentálne diela a scénickú hudbu pre väčšie množstvo hier vysielaných Čs. rozhlasom, upravoval ľudové piesne pre spev a štúdiový súbor pri Čs. rozhlase v Banskej Bystrici a je autorom inštrumentácií pre symfonický orchester. Bol členom ZSS – Slovenskej hudobnej únie.

</doc>
<doc id="133701" url="https://sk.wikipedia.org/wiki?curid=133701" title="Juraj Gajdoš">
Juraj Gajdoš

Juraj Gajdoš (* 24. marec 1903, Banská Bystrica - † 23. máj 1985, Banská Bystrica) bol funkcionár KSČ, hospodársky pracovník, protifašistický bojovník.
Životopis.
Predstaviteľ revolučného hnutia mládeže, člen telovýchovných hnutí a odborov. Dopisovateľ Pravdy chudoby, Proletárky a Pravdy. Účastník SNP a protifašistického odboja. Riaditeľ pobočky Štátnej banky československej (ŠBČS) v Banskej Bystrici (od júna 1951). Nositeľ viacerých štátnych vyznamenaní.

</doc>
<doc id="133702" url="https://sk.wikipedia.org/wiki?curid=133702" title="Ondrej Gajdoš">
Ondrej Gajdoš

Ondrej Gajdoš (* 4. október 1906, Veľká Lúka – † 23. august 1972, Bratislava) bol slovenský robotník a funkcionár KSČ.
Životopis.
V roku 19191923 sa učil za typografa v kníhtlačiarni → O. Žabku v Banskej Bystrici, absolvoval dvojročnú typografickú školu, 19491954 Krajskú politickú školu v Bratislave a odborno-politické kurzy. Tlačiarenský pracovník na rozličných miestach ČSR, 19311933 v Nemecku, Dánsku, Švédsku, Fínska a Poľsku. Riaditeľ tlačiarní SNP v Martine a Hlavnej správy polygrafie, námestník riaditeľa Polygrafických závodov, riaditeľ ich Vývojového závodu v Bratislave. Člen mládežníckych a telovýchovných organizácií. Vydával a rozširoval ilegálnu tlač. Počas SNP s vedúcimi činiteľmi KSS v Banskej Bystrici zabezpečoval dodávku ľahkých pechotných zbraní pre partizánov.

</doc>
<doc id="133703" url="https://sk.wikipedia.org/wiki?curid=133703" title="Ján Gál-Podďumbiersky">
Ján Gál-Podďumbiersky

Ján Gál-Podďumbiersky (* 14. február 1890, Podbrezová-Lopej - † 23. apríl 1964, Trnava) bol publicista. Pseudonym: Podďumbiersky, Čierťažan, Čierťažanský, Janko Aničkin, Janko Hugáň, Jano Maškara, Jaroslav Podďumbiersky, Jozef Macuľa
Životopis.
Rodičia mu umreli, kým bol ešte ako mladý. V roku 1914, keď vlastnil malý obchodík v Mýte, ho povolali do vojny, kde narukoval na ruský front. Čoskoro ho ale ranili, a liečil sa vo Viedni. Samouk, po roku 1918 absolvoval notársky náukobeh. Pastier, obuvník, obchodník, 1920-1921 podnotár v Dolnej Lehote, od 1921 notár v Domadiciach, v Santovke, v Brhlovciach a i., pracovník Spolku sv. Vojtecha, po 1945 notárky tajomník MNV v Trnave. Pred 1918 účastník slov. nár. hnutia, perzekvovaný maď. úradmi, 1918 člen miestnej SNR. Od 1909 publikoval články črty a životopisné príspevky v slov. i v krajanskej tlači v Rakúsku a v USA (Nár. noviny, Slov. denník, Katolícke nov.
, Tatranský orol a i.). Autor čŕt zo života slov. ľudu, vydaných ako 1. zv. jeho zobraných spisov. Životopisné príspevky o slov. dejateľoch vo verejnej správe sústredil v 2 zv. biografií. V knihe Z kalicha utrpenia spracoval zážitky z ilavského väzenia.
Externé odkazy.
http://digicontent.snk.sk/content/journals/Slovenske_ludove_noviny/1914/17A0722409_038.pdf 

</doc>
<doc id="133704" url="https://sk.wikipedia.org/wiki?curid=133704" title="Miroslav Galanda">
Miroslav Galanda

Miroslav Galanda (* 8. máj 1945, Martin) je slovenský lekár-neurochirurg.
Životopis.
Študoval na Lekárskej fakulte UK Bratislava v Martine (1963-1966), 1980 CSc., 1992 doc. 
Pôsobil na Lekárskej fakulte v Martine (1969-1970), na Neurologickej klinike v Bratislave, v Hradci Králové, v Prahe, od roku 1986 pôsobí v NsP F.D.R. v Banskej Bystrici, od roku 1999 ako prednosta Neurochirurgickej kliniky SPAM. V 70. a 80. rokoch významne prispel k zavedeniu elektrostimulačných stereotaktických metód v neurochirurgii, vypracoval metódy chronickej stimulácie v oblasti horného cerebelárneho pedunklu na ovplyvnenie hyperkinéz a spasticity pri DMO stereotaktickou metódou s prezentáciou na európskych a svetových neurochirurgických podujatiach. V roku 1986 založil a vybudoval prvé neurochirurgické pracovisko v stredoslovenskom regióne (od roku 1999 Neurochirurgické klinika SPAM) a podieľal sa na výchove nových neurochirurgov.&lt;br&gt;
Od roku 1999 vykonáva funkciu prezidenta Slovenskej neurochirurgickejm spoločnosti, je členom redakčnej rady časopisu "Česká a slovenská neurologie a neurochirurgie". Je spoluautorom odborných publikácií a vysokoškolskej učebnice, publikoval vedecké práce v domácich i zahraničných periodikách a monografiách. Je autorom realizovaného zlepšovacieho návrhu a patentu. Pôsobí ako krajský odborník pre neurochirurgiu.

</doc>
<doc id="133705" url="https://sk.wikipedia.org/wiki?curid=133705" title="Teofil Galba">
Teofil Galba

Teofil Galba (* 17. november 1911, Bíňovce – † 13. december 1978, Banská Bystrica) bol slovenský pedagóg, vojak a protifašistický bojovník.
Životopis.
Do roku 1934 študoval na Učiteľskom ústave v Spišskej Novej Vsi. Pôvodne učiteľ, neskôr dôstojník Slovenskej armády (19391945). Účastník protifašistického odboja v armáde, po vypuknutí SNP veliteľ 35. pešieho práporu Vápenec 4. taktickej skupiny Muráň, s kt. sa zúčastnil oslobodzovacích bojov o republiku. Po vojne pôsobil ako dôstojník ČSĽA (19451950). V roku 1950 ako pplk. preradený do zálohy, 19501975 pracovník Pozemných stavieb v Banskej Bystrici.

</doc>
<doc id="133706" url="https://sk.wikipedia.org/wiki?curid=133706" title="Ladislav Gálik">
Ladislav Gálik

Ladislav Gálik (* 6. august 1913, Timoradza – † 21. máj 2000, Banská Bystrica) bol slovenský neurológ.
Životopis.
Neuropsychiatrický konziliár pre južnú časť Stredoslovenského kraja v Banskej Bystrici (19481950). Zakladateľ a primár neurologického odd. NsP KÚNZ v Banskej Bystrici (19501979). Pod jeho vedením sa budovala ambulantná starostlivosť o neurologické ochorenia detského veku a priemyslová neurológia, zaviedli sa špeciálne metódy vyšetrovania EEG, EMG, a i . Organizovaním zjazdov a odbornou úrovňou nadobudlo odd. celoštátny význam. Publikoval v lekárskych časopisoch. Držiteľ medaily J.B. Gwotha, vyznamenania Zaslúžilý lekár a i.

</doc>
<doc id="133707" url="https://sk.wikipedia.org/wiki?curid=133707" title="Ľudovít Galka">
Ľudovít Galka

Ľudovít Gálka (* 1. december 1919, Nemescsó - † 30. máj 1979, Bratislava) bol slovenský redaktor a dramaturg.
Životopis.
Pôvodne typograf. Dramatizátor krátkych prozaických predlôh a upravovateľ divadelných hier, dramaturg Čs. rozhlasu v Bratislave (1950-1953). Redaktor denníka Práca v Banskej Bystrici (1954-1961); pracovník Stredoslovenských tlačiarní 
v Banskej Bystrici (1961-1965).

</doc>
<doc id="133708" url="https://sk.wikipedia.org/wiki?curid=133708" title="Ján Gallas">
Ján Gallas

Ján Gallas (Galasz) (* 12. október 1890, Hladovka† 18. marec 1970, Beckov) bol slovenský rímskokatolícky kňaz, misionár, pedagóg.
Životopis.
Teologické štúdium si doplnil v Banskej Bystrici. Redaktor časopisu "Apoštolát". Ľudový misionár, pedagóg, profesor homiletiky a katechetiky na Teologickom inštitúte sv. Alojza v Banskej Bystrici (1941). Správca katedrálneho Kostola sv. Františka Xaverského v Banskej Bystrici (1944).

</doc>
<doc id="133709" url="https://sk.wikipedia.org/wiki?curid=133709" title="Bohumil Gallo">
Bohumil Gallo

Bohumil Gallo (* 21. marec 1928, Martin) je fotograf.
Životopis.
Vyučil sa roku 1945 na učňovskej škole a v Horníkovom ateliéri v Martine, kde aj v roku 1946-1960 pracoval. Od 1970 bol reprodukčným fotografom vo vydavateľstve ČSTK Pressfoto v Banskej Bystrici. Venoval sa portrétnej, divadelnej a reklamnej fotografii, získal skúsenosť v reprodukcii výtvarných diel. Publikoval v divadelnej tlači, spolupracoval s vtedajšou Oblastnou galériou, dnešnou Stredoslovenskou galériou v Banskej Bystrici.

</doc>
<doc id="133710" url="https://sk.wikipedia.org/wiki?curid=133710" title="Igor Gallo">
Igor Gallo

Igor Gallo (* 13. apríl 1936, Ondrej nad Hronom (Brusno)† 23. jún 2019) bol slovenský spisovateľ, básnik, publicista a prozaik. Pseudonym: I. Sergej, I. Brezňan.
Životopis.
Absolvoval gymnázium v Brezne (maturoval roku 1954), potom v roku 19541959 študoval slovenčinu a ruštinu na Filozofickej fakulte Univerzity Komenského. Po štúdiách pôsobil stále v Bratislave: 19591962 literárny redaktor Československého rozhlasu, 19621963 redaktor v Slovenskej knihe, 19631967 v týždenníku "Kultúrny život", po jeho zastavení 19681995 redaktor v denníkoch "Ľud", neskôr "Čas" a "Nový Čas", od 1995 na invalidnom dôchodku. Venoval sa básnickej a prozaickej tvorbe, kritickej a recenznej publicistike. V periodikách publikoval stovky novinárskych glos, recenzií a úvah o literatúre, divadle i o výtvarnom umení, venoval sa aj prekladaniu ruskej, ukrajinskej, poľskej i nemeckej poézie.

</doc>
<doc id="133711" url="https://sk.wikipedia.org/wiki?curid=133711" title="Ján Gallo (atlét)">
Ján Gallo (atlét)

Ján Gallo (* 1. január 1911, Banská Bystrica † 1971, Slovensko) bol slovenský atlét, bežec na dlhé trate, maratónec. Bol prvým maratóncom z Banskej Bystrice.
31. októbra 1943 na Maratóne Matúša Čáka v Trenčíne obsadil 2. miesto časom 2:51:25.0. Zúčastnil sa niekoľkých Medzinárodných maratónov mieru v Košiciach.

</doc>
<doc id="133712" url="https://sk.wikipedia.org/wiki?curid=133712" title="Pavel Gallo">
Pavel Gallo

Pavel Gallo (* 20. január 1884, Liptovský Mikuláš – † 13. august 1964, Bratislava) bol slovenský pedagóg, kultúrny pracovník. Pseudonym: Jaloux, Pozorovateľ, Priateľ mládeže, Škôldozorca
Životopis.
Študoval na evanjelický gymnáziu v Banskej Bystrici (1897-1899), v Kežmarku, od 1899 na učiteľskom ústave v Prešove a v Soprone. Od 1903 učiteľ v Bačke Palanke, od 1906 v Liptovskom Mikuláši, od 1919 župný inšpektor v Prešove, 1929 škôldozorca v Lučenci a 1930 v Martine, 1939 v Novom Meste nad Váhom. Organizátor osvetovej a ochotníckej divadelnej činnosti. Roku 1908 -1918 účinkoval v ochotníckom spolku Tatran v Liptovskom Mikuláši ako herec, režisér, dirigent a riaditeľ. Ako župný inšpektor v Prešove a v Martine sa zaslúžil o budovanie slov. školstva, o výstavbu šk. budov i o rozvinutie osvetovej práce (zakladateľ spevokolov, knižníc). Editor, autor a spoluautor učebníc pre slovenské školy, redaktor časopisu Noviny pre slovenské deti, vydavateľ zborníka piesní k 50. výročiu spevokolu Tatran, tvorca spomienkovej črty o Hviezdoslavovi. V rukopisoch zanechal rozsiahle a dokumentačne cenné memoáre.

</doc>
<doc id="133715" url="https://sk.wikipedia.org/wiki?curid=133715" title="Ján Gálus">
Ján Gálus

Ján Gálus (* 16. december 1910, Hájniky – † 15. marec 1991, Brezová pod Bradlom) bol slovenský pedagóg a maliar.
Životopis.
Študoval na Učiteľskom ústave v Banskej Bystrici. Pôsobil ako okresný metodik výtvarnej výchovy v Senici. Stvárnil Brezovú a jej okolie rôznymi technikami (perokresba, akvarel, olejomaľba), účastník mnohých amatérskych výstav.

</doc>
<doc id="133716" url="https://sk.wikipedia.org/wiki?curid=133716" title="Samuel Galy">
Samuel Galy

Samuel Galy (* Slovensko) bol pernikár.
Životopis.
Pernikár v Banskej Bystrici.

</doc>
<doc id="133717" url="https://sk.wikipedia.org/wiki?curid=133717" title="D. Garanvölgy">
D. Garanvölgy

D. Garanvölgy bol slovenský lekár-hematológ.
Životopis.
Pôsobil ako primár hematologicko-transfuziologického oddelenia NsP KÚNZ v Banskej Bystrici v rokoch 1949 – 1951.

</doc>
<doc id="133718" url="https://sk.wikipedia.org/wiki?curid=133718" title="Anton Gargulák">
Anton Gargulák

Anton Gargulák (* 22. december 1896, Staré Hory† 7. október 1972, Banská Bystrica) bol slovenský hospodársky pracovník, protifašistický bojovník.
Životopis.
Jeho otec bol Anton Gargulák a matka Terézia rod. Zadubencová. Mal syna Ivana Garguláka.
Vychodil meštiansku školu v Banskej Bystrici, 19131915 študoval na učiteľskom ústave v Turčianskych Tepliciach. Hospodársky pracovník na rozličných miestach Slovenska, vedúci Reštaurácií a jedálni v Banskej Bystrici (19551957), vedúci odbytového strediska národného podniku Benzina v Banskej Bystrici (19581969). Účastník ilegálneho protifašistického odboja, spolupracovník vojenskej odbojovej organizácie Victoire, ktorá ukrývala v jeho dome zbrane. Počas Slovenského národného povstania tajomník Revolučného národného výboru, po jeho potlačení do hôr spolupracovník 1. česko-slovenskej partizánskej brigády.

</doc>
<doc id="133719" url="https://sk.wikipedia.org/wiki?curid=133719" title="Martin Gartner">
Martin Gartner

Martin Gartner, tiež Gärtner (* Slovensko) bol maliar.
Životopis.
Pôsobil v Banskej Bystrici, kde ho prijali za mešťana (1749).

</doc>
<doc id="133720" url="https://sk.wikipedia.org/wiki?curid=133720" title="Ján Gašpar Hrisko">
Ján Gašpar Hrisko

Ján Gašpar Hrisko (* 14. jún 1921, Očová – † 13. jún 1980, Brno) bol slovenský hudobník rómskeho pôvodu, cimbalista, upravovateľ ľudových piesni.
Životopis.
Od roku 1937 študoval hru na husliach na ĽŠU vo Zvolene, neskôr na konzervatóriu v Bratislave (nedokončil). Stavebný robotník v Harmanci a Banskej Bystrici, lesný robotník v Očovej a Hrochoti, od roku 1948 cimbalista SĽUK-u, od roku 1955 člen orchestra a sólista Brněnského rozhlasového orchestra lidových nástrojů pri Čs. rozhlase v Brne, s ktorým hral množstvo piesní vo vlastnej úprave.

</doc>
<doc id="133722" url="https://sk.wikipedia.org/wiki?curid=133722" title="Imrich Gášpár">
Imrich Gášpár

Imrich Gášpár (* 24. február 1854, Veľká Čalomija – † 19. august 1910, Budapešť) bol novinár, redaktor a básnik.
Životopis.
Ľud. a strednú školu vychodil vo Zvolene a v Banskej Bystrici, 18671868 v Banskej Štiavnici, potom Rimavskej Sobote. Novinár a redaktor v Budapešti, neskôr v Debrecene, kde založil časopis Debreceni Reggeli Ujság, napokon redigoval tamojší Szabadság. Autor poviedok, románov, básní, zbierok krotík. Usiloval sa o slovensko-maď. kultúrne zblíženie. Písaj aj publicistické články o problémoch robotníkov.

</doc>
<doc id="133723" url="https://sk.wikipedia.org/wiki?curid=133723" title="Pavel Gašpar">
Pavel Gašpar

Pavel Gašpar (* 19. september 1915, Banská Bystrica - † 10. júl 1975, Banská Bystrica) bol slovenský dôstojník a protifašistický bojovník.
Životopis.
Dôstojník, príslušník Slovenskej armády (1939-1944), po oslobodení ČSĽA, v hodnosti pplk. preradený do invalidného dôchodku. Pôvodne učiteľ. Účastník protifašistického odboja a vojenských príprav SNP v Banskej Bystrici (1944). Pracovník osobného oddelenia Veliteľstva 1. čs. armády na Slovensku v Banskej Bystrici (od 29. augusta 1944). Po prechode povstania do hôr pôsobil na Prašivej. Od januára (1945) sa liečil v Banskej Bystrici. Nositeľ viacerých vyznamenaní.

</doc>
<doc id="133724" url="https://sk.wikipedia.org/wiki?curid=133724" title="Leopold Gašparec">
Leopold Gašparec

Leopold Gašparec (* Slovensko) bol murár, staviteľ.
Životopis.
Murársky a staviteľský majster v Banskej Bystrici. Vypracoval plán výstavby veže nového evanjelický chrámu (1817), zistiteľný (1817-1826).

</doc>
<doc id="133725" url="https://sk.wikipedia.org/wiki?curid=133725" title="Ján Gašparides">
Ján Gašparides

Ján Gašparides-Vladár (Gaspariders, Ján Vladár) (* 24. máj 1794, Lešť - † 25. marec 1862, Banská Bystrica-Radvaň) bol evanjelický kňaz, spisovateľ.
Životopis.
Do 1829 študoval teológiu vo Viedni. Ev farár v Polichne, 1860-1862 žil v Banskej Bystrici-Radvani. Z pozície osvietenského vzdelanca chcel radikálne odstraňovať zlozvyky a povery svojich cirkevníkov, za čo sa dostal do sporu s cirk. inštitúciami, 1856 ho suspendovali. Autor básní a dramatických pokusov v duchu klasickej poetiky. Pokúšal sa o rozličné žánre a žánrové formy bez väčšej invencie a anachronicky napodobňoval uznávané autority, miestami čerpal z vlastných zážitkov.

</doc>
<doc id="133726" url="https://sk.wikipedia.org/wiki?curid=133726" title="Július Gašparík">
Július Gašparík

Július Gašparík (* 24. máj 1915, Kováčová – † 15. marec 1989, Paríž) bol rímskokatolícky kňaz, misionár, pedagóg, historik, hudobný skladateľ.
Životopis.
Štúdia teológie ukončil v Banskej Bystrici (vysvätený 5. februára 1939). Rokuk. kaplán v Banskej Bystrici (1943); profesor cirkevného spevu a hudby v biskupskom veľkom seminári v Banskej Bystrici (1943); notár cirkevného súdneho tribunálu v Banskej Bystrici (1944); profesor náboženstva na chlapčenskom gymnáziu v Banskej Bystrici (od 1945); profesor náboženstva na obchdnej a priemyselnej škole v Banskej Bystrici (od 1947). V emigrácii skomponoval niekoľko diel, zložil menšie spevy a uviedol tradičné hymny v novom prepracovaní.

</doc>
<doc id="133727" url="https://sk.wikipedia.org/wiki?curid=133727" title="Ján Gašperan">
Ján Gašperan

Ján Gašperan (* 25. máj 1951, Braväcovo – † 13. júl 2012, Bratislava) bol slovenský pedagóg a odborársky funkcionár.
Životopis.
V rokoch1966 – 1969 študoval na Strednej všeobecnovzdelávacej škole v Brezne, 1970 – 1975 na odbore pozemné stavby Stavebnej fak. SVŠT, 1973 – 1975 doplňujúce pedagogické štúdium na SVŠT v Bratislave, 1995 – 1996 manažment školstva a školy na Ekonomickej fak. UMB v Banskej Bystrici, 1997 – 1998 odbor právo na Univerzite tretieho veku v Banskej Bystrici. 
V rokoch 1969 – l970 pracoval ako technik v Mostárni Brezno, 1976 – 1990 pedagóg odborných predmetov na Strednej priemyselnej škole stavebnej v Banskej Bystrici, 1990 – 1999 predseda rady základnej organizácii stred. školstva na strednom Slovensku, externe vyučoval na SPŠS v Banskej Bystrici, od 1999 Odborový zväz pracovníkov školstva a vedy na Slovensku. Pravidelne publikuje v odborných periodikách, člen konzult. kruhu časopisu "Škola, manažment, ekonomika, legislatíva", 1985 – 1990 odborný poradca pre školskú inšpekciu v oblasti odborných predmetov, lektor a poradca stredoškolskej odbornej činnosti, autor celoštátnych učebných pomôcok. 
Zomrel 13. júla 2012 v Bratislave.

</doc>
<doc id="133728" url="https://sk.wikipedia.org/wiki?curid=133728" title="Ján Gašperík">
Ján Gašperík

Ján Gašperík (* 21. december 1876, Liptovský Hrádok-Dovalovo† 16. január 1949, Nováky) bol právnik a významný slovenský včelár.
Životopis.
Narodil sa v Dovalove. V rokoch 1882 až 1885 navštevoval ľudovú školu v rodisku, v rokoch 1885 až 1888 v Liptovskom Hrádku a v období rokov 1888 až 1892 študoval na gymnáziu v Banskej Bystrici. V rokoch 1892 až 1896 na kolégiu a v rokoch 1896 až 1900 na Právnickej akadémii v Prešove, ktorú ukončil s titulom JUDr. Počas svojho života absolvoval viaceré pracovné a študijné cesty a pobyty: (v roku 1930 Anglicko, v roku 1937 Francúzsko). V rokoch 1901 až 1918 pracoval ako úradník na právnom oddelení uhorských železníc v Budapešti. V rokoch 1919 až 1934 pracoval ako prednosta na právnom oddelení, potom ako ústredný inšpektor a neskôr ako hlavný radca Čs. štátnych železníc v Bratislave. Od roku 1934 bol na dôchodku. Ján Gašperík zomrel v Novákoch v roku 1949. Pochovaný je v Michalove.
Včelárske aktivity.
Ako jeden z prvých včelárovov pochopil nevyhnutnosť vybudovať v Prvej Československej republike jednotnú a silnú včelársku organizáciu, ktorá by bránila práva včelárov a zároveň poskytovala výhody zamerané na rozvoj včelárstva. Veľmi obetavo sa po celý svoj život angažoval za túto myšlienku. Organizátor a historik včelárstva. V roku 1919 bol ako spoluzakladateľ Zemského ústredia včelárskych spolkov na Slovensku (od roku 1931 Krajinské ústredie včelárskych spolkov na Slovensku, 1939 Ústredie slovenských včelárskych spolkov, 1948 Jednota slovenských včelárov). Svojou prácou a aktivitami prispel aj k vybudovaniu výskumnej stanice včelárskej v Liptovskom Hrádku v roku 1929 a tiež včelárskeho učilišťa v Kráľovej pri Senci v roku 1932. V roku 1921 zostrojil úľ "Čechoslovák" pre šesť včelstiev so spoločným medníkom a od roku 1929 používal a propagoval aj nadstavkový úľ "Slovák", ktorý sa však pre svoje rozmery v praxi nerozšíril. V súvislosti s týmito jeho aktivitami navrhol aj špeciálny rámik, ktorý dostal pomenovanie "Gašperíkov rámik". Zaoberal sa aj históriou slovenského včelárstva. V roku 1923 bol jedným zo zakladateľov spolkového časopisu Slovenský včelár, do ktorého prispieval odbornými štúdiami a článkami o včelárskej problematike. Až do svojej smrti bol "tribúnom" slovenského včelárstva a srdcom jeho spolkového života. Krajinské ústredie včelárskych spolkov ho dňa 25. augusta roku 1919 zvolilo na svojom prvom valnom zhromaždení za svojho predsedu. V tejto funkcii pracoval až do roku 1939, odkedy bol čestným predsedom "Zemského ústredia včelárskych spolkov na Slovensku". Od roku 1927 pôsobil aj ako podpredseda "Svazu zemských ústředí včelařských spolků ČSR". Od roku 1932 bol člen výboru "Zemedelskej rady pre Slovensko". V roku 1924 bol vyznamenaný striebornou medailou Zemedelskej jednoty ČSR a v roku 1937 zlatou medailou Svazu zemských ústředí včelařskych spolků ČSR a Krajinského ústredia včelárskych spolkov. Svojimi rozsiahlymi vedomosťami a výsledkami práce dôstojne reprezentoval Slovensko na viacerých medzinárodných včelárskych kongresoch a konferenciách. V Liptovskom Hrádku po ňom pomenovali ulicu, kde sídli ústav včelárstva a za celoživotnú záslužnú prácu v prospech včelárstva mu udelili titul čestný člen SZV in memoriam.

</doc>
<doc id="133729" url="https://sk.wikipedia.org/wiki?curid=133729" title="Juraj Gašperík">
Juraj Gašperík

Profesor Juraj Gašperík (* 6. február 1906, Budapešť – † 6. máj 1979, Bratislava) bol významný slovenský chemik.
Životopis.
Narodil sa v rodine úradníka právneho oddelenia uhorských železníc v Budapešti, neskôr hlavného radcu Čs. štátnych železníc v Bratislave. Študoval na gymnáziu v Budapešti a štátnej reálke v Bratislave, v roku 19261930 na VUT v Brne, 19311934 na Prírodovedeckej fakulte MU v Brne, kde súbežne s chémiou študoval aj astronómiu. V roku 1934 absolvoval rigorózum z kozmickej fyziky a zároveň bol promovaný ako RNDr. z odboru chémie. V roku 1936 založil spolu s Jozefom Papánkom, Kornelom Bezayom a Júliusom Krmešským Štefánikovu astronomickú spoločnosť a stal sa jej podpredsedom, neskôr predsedom. Od roku 1935 začal pracovať v Bratislave ako bakteriológ na Ústave pre patologickú fyziológiu, histológiu a mikrobiológiu, od roku 1936 ako Mestský zmluvný chemik. Od roku 1939 pôsobil ako vedúci kontrolného a vývojového laboratória v Továrni na káble, závod Gumon, kde zaviedol výrobu úžitkových predmetov lisovaných z močovinoformaldehydových živíc, ktoré niesli spoločný názov Futurit. Počas SNP bol ako pracovník Povereníctva priemyslu SNR v Banskej Bystrici zodpovedný za zavedenie výroby a distribúciu pekárenského droždia v povstaleckom území pre armádu a civilné obyvateľstvo.
V roku 1943 bol prijatý ako zastupujúci profesor na tvoriacu sa Chemickú fakultu SVŠT, v roku 1946 bol menovaný riadnym profesorom a založil a viedol Ústav chemickej technológie organických látok (neskôr Katedru chemickej technológie organických látok) a v 19471949 bol dekanom Chemickej fakulty SVŠT v Bratislave. Vo vedeckovýskumnej práci sa zameriaval na výskum inhibičných pocesov v technológii spracovateľskej úpravy makromolekulových látok a technológii plastických látok. Venoval sa inhibícii voľných radikálov, čo vyústilo k prvému objavu registrovanému na Slovensku (poradové číslo 9. v Československu). Tento objav z roku 1977 nesie názov „Rozdielne vplyvy karcinogénov a nekarcinogénov na priebeh modelovej reakcie s radikálovým mechanizmom“.
V roku 1940 spolu s E. Besedom, a prof. Samom Stankovianskym založil Spolok chemikov Slovákov, a v rokoch 19461958 bol jeho predsedom. Ako prvý v strednej Európe začal prednášať makromolekulovú chémiu a technológiu, bol zakladateľom prvého odborného časopisu Chemické zvesti neskôr Chemical Papers a v rokoch 19501962 jeho zodpovedným a výkonným redaktorom.
Ocenenia.
Za svoju činorodú celoživotnú prácu v prospech rozvoja chémie a technológie polymérov, ako aj rozsiahlu organizátorskú prácu v prospech chemikov na Slovensku a v Československu bol odmenený viacerými vyznamenaniami: Pamätnou medailou SVŠT (1963), Pamätnou medailou SNP (1964), Hanušovou medailou Československej spoločnosti chemickej (1966), Štátnym vyznamenaním za zásluhy o výstavbu (1966), Striebornou medailou SVŠT (1968), Zlatou medailou SVŠT (1976) a titulom Zaslúžilý učiteľ (1976). Jeho vedecký život a najmä objav „Rozdielne vplyvy karcinogénv a nekarcinogénov na priebeh modelovej reakcie s radikálovým mechanizmom“ sa stali predlohou scenára českého spisovateľa Jiřího Svetozara Kupku k televíznej inscenácii režiséra Jiřího Bělky „Důkaz“ (1981), v hlavnej úlohe so zaslúžilým umelcom Václavom Voskom.

</doc>
<doc id="133730" url="https://sk.wikipedia.org/wiki?curid=133730" title="Imrich Gažovič">
Imrich Gažovič

Imrich Gažovič (* 25. február 1918, Báhoň - † 26. marec 1983, Banská Bystrica) bol slovenský dirigent a vojenský kapelník.
Životopis.
Kapelník, dirigent, organizátor hudobného života v Banskej Bystrici. Kapelník posádkovej hudby v Banskej Bystrici (od 1956); dirigent Krajského symfonického orchestra v Banskej Bystrici. Pracovník KOS (1. októbra 1969-1. októbra 1970).

</doc>
<doc id="133731" url="https://sk.wikipedia.org/wiki?curid=133731" title="Ján Gebel">
Ján Gebel

Ján Gebel (* Slovensko) bol notár.
Životopis.
Notár v Banskej Bystrici (1560-1578).

</doc>
<doc id="133732" url="https://sk.wikipedia.org/wiki?curid=133732" title="Jozef Gebura">
Jozef Gebura

Jozef Gebura (* 26. máj 1902, Dolný Kubín – † 23. október 1976, Veľký Biel) bol slovenský lekárnik.
Životopis.
Maturoval na gymnáziu v Banskej Bystrici (1920). Pôsobil v Prahe, Bratislave a v Dolnom Kubíne. Vedúci kontrolného laboratória liečiv a gelenického laboratória v Žiline. Podieľal sa na činnosti Liekopisnej komisie Ministerstva zdravotníctva v Prahe. Podpredseda Československej a Slovenskej farmaceutickej spoločnosti. Nositeľ viacerých rezortných ocenení.

</doc>
<doc id="133733" url="https://sk.wikipedia.org/wiki?curid=133733" title="Štefan Géci">
Štefan Géci

Štefan Géci - "Géczy de Gécz et Garamszegh"(* 1775, Slovensko - † 1842) bol slovenský šľachtic, krajinský pracovník, stoličný úradník a statkár.
Životopis.
Príslušník novohradského šľachtického rodu. Po štúdiách pôsobil v stoličnej a krajinskej správe, referendár Uhorskej dvorskej kancelárie, v rokoch 1832 - 1842 správca úradu zvolenského župana v Banskej Bystrici. Reprezentant metternichovského absolutizmu. Vydal svoj prejav pri príležitosti vlastnej inštalácie.

</doc>
<doc id="133734" url="https://sk.wikipedia.org/wiki?curid=133734" title="Žigmund Géci">
Žigmund Géci

Žigmund Géci (Géczy, Sigmond) (* Slovensko - † 10. február 1684 ) Pochovaný v Mičinej bol stoličný úradník, vojenský hodnostár.
Životopis.
Pochádzal z váženej Géciovskej rodiny v Hronseku. Slúžny Zvolenskej stolice. Splnomocnený komisár a kapitán sedmohradského a uhorského kniežaťa Imricha Tököliho. Ako kapitán Imricha Tököliho stál na čele vojska, ktoré obsadilo Banskú Bystricu pre svojho pána (18. september 1682).

</doc>
<doc id="133735" url="https://sk.wikipedia.org/wiki?curid=133735" title="Júlia Géciová">
Júlia Géciová

Juliana Géciová (Gécyiová, Géczyová) (* Slovensko) bola šľachtičná.
Životopis.
Dcéra kapitána Žigmunda Géciho, známa ako levočská biela pani, bývala v Banskej Bystrici v dome č. 11 na Lazovnej ulici. Hlavná ženská postava románu maďarského spisovateľa Móra Jókaiho (1825 – 1904) Levočská biela pani (Budapešť, roku 1885).

</doc>
<doc id="133736" url="https://sk.wikipedia.org/wiki?curid=133736" title="Július Geduly">
Július Geduly

Július Geduly (* 26. marec 1852, Banská Bystrica - † 30. marec 1933, Budapešť) bol stavebný inžinier.
Životopis.
Študoval na gymnáziu v Bratislave a na Vysokej škole technickej vo Viedni. Od 1875 pracovník a vedúci stavebných odd. Považskej železnice, Brasóvskej železnice, od 1885 pracovník Min. dopravy a verejných prác v Budapešti, od 1896 zástupca, 1902 riaditeľ uh. št. železníc. Od 1915 na dôchodku, riaditeľ Múzea dopravy. Zúčastnil sa na rekonštrukcii budapeštianskeho železničného uzla, prispieval do odborných časopisov. Od 1903 predseda Spolku uh. inžinierov a architektov, 1909 povýšený do šľachtického stavu.

</doc>
<doc id="133737" url="https://sk.wikipedia.org/wiki?curid=133737" title="Ľudovít Geduly">
Ľudovít Geduly

Ľudovít Geduly(* 13. marec 1815, Nitrianska Streda – † 29. január 1890, Bratislava) bol náboženský spisovateľ, cirkevný hodnostár, evanjelický kňaz.
Životopis.
Študoval na evanjelickom gymnáziu v Ožďanoch, na lýceu v Banskej Štiavnici a v Bratislave, v roku 1836-1838 na teologickej akadémii vo Viedni. Roku 1863 Dr.h.c. Vychovávateľ v Podrečanoch, 1838 evanjelický farár v Skalníku, 1839 v Ochtinej, 1850 v Banskej Bystrici, 1858 v Bratislave, 1855 zvolenský senior, 1861 superintendat preddunajského dištriktu. Pochádzal z rodu čes. exulantov, z ktorého vyšlo viacero slovenských evanjelický farárov a učiteľov. Odporca štúrovského slovenského národného hnutia, bol však proti násilnej maďarizácii. Tlačou vyšli jeho príležitostné reči a kázne.

</doc>
<doc id="133738" url="https://sk.wikipedia.org/wiki?curid=133738" title="Benjamín Geguš">
Benjamín Geguš

Benjamín Geguš (* 10. január 1724, Banská Bystrica - † november 1779, Ostrá Lúka) bol evanjelický kňaz, náboženský spisovateľ.
Jeho otec Ján Geguš, matka Mária rod. Hacknerová.
Životopis.
Pochádzal zo zemianskej rodiny "Geguss de Gersen et Kisgése" pôvodom z Malého Jasena. Študoval v Banskej Bystrici, Šoproni, 1745-1748 na univerzite vo Wittenbergu. Roku 1748 rektor evanjelickej školy v Ivančinej, 1748-1756 konrektor v Banskej Bystrici, 1756-1759 farár v Hornej Strehovej, od 1759 v Ostrej Lúke. Zo školy v Banskej Bystrici prepustený pre nedodržiavanie náplne učiva. Autor filologicko-exegetickej dizertácie, vo Wittenbergu prispel oslavnými veršami aj do práce J. Tonsorisa Otevření písma (1746).

</doc>
<doc id="133739" url="https://sk.wikipedia.org/wiki?curid=133739" title="Ján Geguš">
Ján Geguš

Ján Geguš (* 16. máj 1793, Piliš - † 5. október 1855, Očová) bol evanjelický kňaz, pedagóg a prekladateľ.
Životopis.
Študoval v Piliši, Asóde a Poľnom Berinčoku, na evanjelických lýceách v Banskej Štiavnici, Bratislave a na bohosloveckých štúdiách na univerzite v Tübingene.
Vychovávateľ v Bíni a Sudiciach, neskôr evanjelický kaplán u Adama Lovicha v Banskej Bystrici, poverený vedením evanjelického gymnázia v Banskej Bystrici. Od 10. apríla 1821 farár v Očovej, 1827-1830 dekan, od 1839 zvolenský konsenior. V Očovej pôsobil nepretržite 34 rokov. Roku 1836 vydal kázeň na podporu slepeckého ústavu v Pešti a jednou piesňou prispel do Kuzmányho Funebrálu (1848). Zomrel v Očovej na choleru.
Významný prekladateľ diela nemeckého pedagóga J. H. Campeho, ktoré podnetne vplývalo na školskú a ľudovýchovnú spisbu na Slovensku.

</doc>
<doc id="133740" url="https://sk.wikipedia.org/wiki?curid=133740" title="Gabriela Gémešová">
Gabriela Gémešová

Gabriela Gémešová (* 7. december 1952, Topoľčany) je lekárka-geriatrička.
Životopis.
Študovala na gymnáziu, 1971-1977 na Lekárkej fak. UK v Bratislave, 1982 atest z internej medicíny, 1990 atest z geriatrie. V roku 1977-1982 pôsobila ako sekundárna lekárka na internom odd. Nemocnici s poliklinikou F. D. Roosevelta v Banskej Bystrici, od 1982 praktická lekárka pre dospelých na LPK, od 1990 aj geriatrička, od 1995 neštátna lekárka, 8 rokov práce v mestskom zastupiteľstve ako poslankyňa a členka soc.-zdravotnej komisie. Publikuje odborné články v časopisoch. Členka SLK, Purkyňovej spoločnosti pre geriatriu.

</doc>
<doc id="133741" url="https://sk.wikipedia.org/wiki?curid=133741" title="Samuel Gemický">
Samuel Gemický

Samuel Gemický (* Banská Bystrica) bol pedagóg.
Životopis.
Učiteľ na evanjelickom gymnáziu v Banskej Bystrici (1849-1866).

</doc>
<doc id="133742" url="https://sk.wikipedia.org/wiki?curid=133742" title="Alexander Georgievský">
Alexander Georgievský

Alexander Georgievský (* 26. október 1898, Paríž – † 6. jún 1974, Bratislava) bol projektant a vysokoškolský pedagóg.
Životopis.
Študoval na gymnáziu v Petrohrade, inžinierske staviteľstvo na ČVUT v Prahe. Odborník vo výstavbe železobetónových a oceľových konštrukcií. Konštruktér Ústrednej stavebnej správy Ministerstva dopravy a verejných prác v Banskej Bystrici (19391945), projektant a konštruktér mostov v Banskej Bystrici (1944). Projektoval mosty na trati Banská Bystrica – Diviaky, železničnú stanicu a sklad, budovu elektrární v Banskej Bystrici.

</doc>
<doc id="133743" url="https://sk.wikipedia.org/wiki?curid=133743" title="Emil Gerevich">
Emil Gerevich

Emil Gerevich (* 11. december 1854, Kovászó, dnes Ukrajina† 24. december 1902, Košice) bol slovenský pedagóg.
Životopis.
Stredoškolský profesor, riaditeľ Vyššej dievčenskej školy v Banskej Bystrici (18851891). Autor a spoluautor stredoškolských učebníc matematiky, geometrie, deskriptívnej geometrie, zemepisu, pedagogických príspevkov v odborných časopisoch. Bol riaditeľom reálky v Košiciach (18911902).
Miesto pochovania: Košice - Verejný cintorín.

</doc>
<doc id="133744" url="https://sk.wikipedia.org/wiki?curid=133744" title="Ján Gerö">
Ján Gerö

Ján Gerö (pôv. Guričan) (* 9. október 1873, Bánovce nad Bebravou – † 26. apríl 1920, Budapešť, Maďarské kráľovstvo) bol slovenský pedagóg a publicista.
Životopis.
Narodil sa v rodine Jána Guričana a jeho manželky Terézie rodenej Žitňanovej. V roku 1894 si zmenil meno z Guričan na Gerö (zaznamenané aj pri jeho zázname z matriky narodení). Študoval na gymnáziu v Nitre, v roku 18921898 na filozofickej fakulte univerzity v Budapešti, Ph.Dr. Stredoškolský profesor latinského a maďarského jazyka v rozličných mestách Uhorska, v roku 19051913 na gymnáziu v Banskej Bystrici, 19041911 hlavný redaktor týždenníka "Krajan", 19111918 jeho zodpovedný redaktor, od 1918 žil v Budapešti. Autor historických prác, najmä z dejín kultúry (antický tanec, starogrécka literatúra a i.), po roku 1910 sa zameriaval na otázky česko-slovenských vzťahov. Po roku 1918 tvoril príručky slovenského a českého jazyka a spisy útočiace proti československej štátnosti.

</doc>
<doc id="133745" url="https://sk.wikipedia.org/wiki?curid=133745" title="Štefan Gero">
Štefan Gero

Štefan Gero (* 24. február 1942, Nitrianske Hrnčiarovce) je slovenský vysokoškolský pedagóg a výtvarník.
Životopis.
V roku 19591963 absolvoval Pedagogický inštitút v Nitre, odbory matematika-výtvarná výchova-rysovanie, 1980 PhDr., 1987 CSc., 1995 docent, v roku 2001 profesor. Učil v Jelenci, v Hornej Kráľovej, 19721996 pôsobil na Vysokej škole pedagogickej v Nitre, ako odborný asistent a docent na Fakulta humanitných vied Vysokej školy pedagogickej v Nitre, od roku 1996 pôsobí na Katedre výtvarnej výchovy Pedagogickej fakulty Univerzity Mateja Bela v Banskej Bystrici. Je autorom odborných publikácií, vdeckých prác v domácich odborných časopisoch a zborníkoch, zostavoval prehľadové heslá v slovníkoch, realizoval umelecké diela, výstavy a pod. Aktívne sa zúčastňoval na vedeckých konferenciách a seminároch doma aj v zahraničí.

</doc>
<doc id="133746" url="https://sk.wikipedia.org/wiki?curid=133746" title="Ján Miloslav Gerometta">
Ján Miloslav Gerometta

Ján Miloslav Gerometta (* 9. máj 1823, Žilina – † 20. máj 1900, Kremnica) bol rímskokatolícky kňaz a národnokultúrny pracovník. Pseudonym: Ein Slowak, J. Starohorský.
Jeho otec František Gerometta, matka Františka rod. Abudová.
Životopis.
Študoval na gen. seminári v Budapešti, 1848 vysvätený za kňaza. Od 1853 gymnaziálny profesor, kaplán a katechéta v Kremnici, od 1856 farár v Španej Doline, od 1864 na Starých Horách, od 1872 vo Veľkej Lovči. Ako študent prispel do Orla tatránskeho básňou "Kdo je mocní", neskôr sa venoval výlučne publicistike. Kázne a náboženské úvahy uverejňoval v Kazateli a Kazateľni, politické články najmä v Nár. novinách. Prispieval aj do nemeckej a maďarskej tlače a obraňoval slovenské záujmy. Obranný charakter mala jeho nem. brožúra "Staršie i novšie pokusy maďarizácie v Uhorsku s osobitným zreteľom na Slovákov", v ktorej zaregistroval národnostné krivdy od 40. rokov 19. storočia až po zatvorenie Matice slovenskej. Pripisuje sa mu aj účasť na nem. brožúre "Maďarská štátna idea, cirkev a národnosti v Uhorsku". Zakladajúci člen Matice slovenskej, Muzeálnej slovenskej spoločnosti, člen výboru Spolku sv. Vojtecha. Mecén národno-kultúrnych podujatí.

</doc>
<doc id="133747" url="https://sk.wikipedia.org/wiki?curid=133747" title="Mária Geržová">
Mária Geržová

Mária Geržová (rod. Pischlová) (* 8. september 1820, Banská Štiavnica – † 22. máj 1899, Banská Štiavnica) bola slovenská národnokultúrna pracovníčka.
Jej otec bol Pavol Pischl a matka Katarína rod. Golbergerová.
Životopis.
V roku 18351836 študovala na dievčenskom vzdelávacom ústave K.A. Zipsera v Banskej Bystrici. Pôsobila v Banskej Štiavnici. V mladosti priateľka Andreja Sládkoviča. Zachované školské práce svedčia o jej výtvarnom nadaní. Sympatizovala so slovenským národným hnutím. Inšpirátorka Andreja Sládkoviča pri tvorbe básnickej skladby Marína, ktorá patrí k vrcholným dielam romantizmu.

</doc>
<doc id="133748" url="https://sk.wikipedia.org/wiki?curid=133748" title="Alexander Gesell">
Alexander Gesell

Alexander Gesell – „Gesell de Terebsafejérpatak“ (* 8. máj 1839, Bratislava – † 24. november 1919, Banská Bystrica) bol uhorský geológ.
Životopis.
Študoval na lýceu a reálke v Bratislave, neskôr na 1858-1862 na baníckej akadémii v Banskej Štiavnici a v rokoch 1864-1867 na univerzite vo Viedni. Po štúdiách pôsobil ako praktikant v železiarňach v Cugire a v Sebesi (dnešné Rumunsko), geológ Ríšskeho geologického ústavu vo Viedni, banský geológ Ministerstva financií v Budapešti, banský inžinier v Sighete, od roku 1880 hlavný banský geológ v Banskej Štiavnici, 1883-1908 Uhorského geologického ústavu v Budapešti.
Zaoberal sa výskumom geologických pomerov Banskej Štiavnice a okolia, vyhotovil mapu rudných žíl banskoštiavnického revíru, neskôr aj farebnú geologickú mapu a niekoľko geologických profilov. Uskutočnil geologické výskumy baní v okolí Kremnice a Dobšinej, opálových baní v Červenici a antimónových baní v Ľubele, študoval výskyty hnedého uhlia, rašeliny a ropy na Orave aj v iných oblastiach s výskytom podobných nerastných surovín. Zaoberal sa banskogeologickým výskumom aj v iných obliastiach Uhorska, prieskumom baní na zlato v okolí Baia Mare. Autor asi 50 knižných, resp. časopiseckých prác. Roku 1908 povýšený do šľachtického stavu.

</doc>
<doc id="133750" url="https://sk.wikipedia.org/wiki?curid=133750" title="Ján Gleiman">
Ján Gleiman

Ján Gleiman (Frndák) (* 11. september 1893, Podbrezová – † 16. marec 1983, Montreal) bol slovenský publicista a právnik. Pseudonym: Jozef Gluch, Ján Bryndza, Veľkorevúčan, Podbrezovčan, Exulant, John G.Loypersbrook
Životopis.
Ľudovú školu navštevoval v Podbrezovej, študoval na gymnáziu v Banskej Bystrici, Budapešti, Egri, do 1911 v Banskej Bystrici, na filozofickej, do 1914, a 19181920 na právnickej fak. univerzity v Budapešti, do 1921 na UK v Bratislave, JUDr., advokátske a sudcovské skúšky zložil 1926. Verejný notár v Banskej Bystrici, Trnave, Bratislave, Trenčíne a na i. miestach Slov., v roku 19391945 v Bánovciach nad Bebravou. Roku 1945 emigroval do Rakúska, Talianska a od roku 1948 sa usadil v Kanade. Autor popularizačnej knihy o vývoji slov. nár. hnutia v Gemeri od slov. povstania 1848 do 1918 (pre potreby Slov. ligy). Kult. politickými článkami a štúdiami prispieval do Slovenska, Nového Slov., Slováka a i. Spolukodifikátor slov. poľovníckeho názvoslovia, spolupracovník čsp. Lovec. V emigrácii autor asi 200 článkov a komentárov písaných z ľudáckeho hľadiska, od roku 1953 prispieval do Slov. obrany, súčasne jej externý redaktor. Počas 1. ČSR funkcionár Slov. ligy, MS literárneho odboru Spolku sv. Vojtecha.

</doc>
<doc id="133751" url="https://sk.wikipedia.org/wiki?curid=133751" title="Anna Gleimanová">
Anna Gleimanová

Anna Gleimanová (rod. Anna Urbánková, tiež Anička Gleimanová-Urbánková) (* 25. február 1896, Dohňany, Slovensko – † 5. január 1965, Beaconsfield, Kanada) bola slovenská spisovateľka a prekladateľka.
Životopis.
Narodila sa v rodine Ferka Urbánka a Márie Jelínkovej. Vyštudovala 1. ročník dramatického odboru Hudobnej a dramatickej akadémie v Bratislave. Pôsobila v Banskej Bystrici, Trnave, Bratislave, Spišskej Novej Vsi, Trenčíne, Revúcej a v Bánovciach nad Bebravou. V roku 1945 s manželom Jánom Gleimanom emigrovala a usadila sa v Kanade. Pôsobila ako funkcionárka Živeny a iných spolkov a organizácií.
Tvorba.
Je autorkou knihy povestí, parafrázujúcich motívy ľudovej slovesnosti. Venovala sa tiež prekladom z češtiny.

</doc>
<doc id="133752" url="https://sk.wikipedia.org/wiki?curid=133752" title="Ján Glička">
Ján Glička

Ján Glička (Klička) (* Slovensko) bol murár.
Životopis.
Murársky majster, zistiteľný pri stavbe stoličného domu Oravskej župy v Dolnom Kubíne (1757). Murársky majster v Banskej Bystrici (1758).

</doc>
<doc id="133753" url="https://sk.wikipedia.org/wiki?curid=133753" title="Mikuláš Glitz">
Mikuláš Glitz

Mikuláš Glitz (* Slovensko) bol pedagóg.
Životopis.
Rektor evanjelického gymnázia v Banskej Bystrici (1735-1738 a 1771-1773).

</doc>
<doc id="133754" url="https://sk.wikipedia.org/wiki?curid=133754" title="Mária Glocková">
Mária Glocková

Mária Glocková (rod. Heribanová) (* 8. júl 1952, Valaská) je slovenská dramaturgička a publicistka.
Životopis.
Asolvovala štúdium klavírnej hry na konzervatóriu v Košiciach (1971), študovala hudobnú vedu na Filozofickej fak. UK v Bratislave. Od 1977 dramaturgička opery DJGT v Banskej Bystrici. Pri zostavovaní dramaturgických plánov vychádza najmä špecifických možností súboru. Zaslúžila sa o premiéru pôvodnej slov. opery Majster Pavol (1980) a o uvedenie ďalších: Optimistická tragédia (1977), Angelika (1978), Viva la mamma (1983) a i. Je činná aj publicisticky a sporadicky prekladá operné libretá.

</doc>
<doc id="133755" url="https://sk.wikipedia.org/wiki?curid=133755" title="Ján Glosius">
Ján Glosius

Ján Glosius (Glos, Glosigus) (* 1670, Hrnčiarska Ves-Pondelok - † 24. december 1729, Tomášovce) bol evanjelický kňaz, spisovateľ. Pseudonym: Gafetowý, Geden Potomek, Pondelský
Životopis.
Študoval v Hrachove, Levoči, Prešove, Kežmarku, asi 1690-1694 v Toruni. V roku 1694-1696 evanjelický farár v Brádne, v Rimavskej Bani, Banskej Bystrici-Radvani (1704-1710), v Kalinove, v Tisovci a i. Autor slovenskej, a najmä latinskej barokovej svetskej a náboženskej literatúry, príležitostnej poézie s vyspelou básnickou technikou (kondolenčné básne, epigramy, a najmä oslavné básne), náboženských dišpút, pôvodných i z nemčiny preložených piesní a veršovaných modlitieb, ktoré vyjadrujú osobnú trpkosť vyplývajúcu zo spoločenskej situácie a osobného života.

</doc>
<doc id="133756" url="https://sk.wikipedia.org/wiki?curid=133756" title="Alojz Gocník">
Alojz Gocník

Alojz Gocník (* 23. december 1905, Ladomerská Vieska – † 29. november 1974, Sliač) bol rímskokatolícky kňaz, publicista, prekladateľ.
Životopis.
Študoval na gymnáziu v Banskej Bystrici (1918-1926), teologické štúdium absolvoval v Banskej Bystrici (vysvätený 27. apríla 1930). Rokuk. farár na rôznych miestach Slovenska, správca farnosti na Sliači. Vydal knihu mimoomšových modlitieb a pobožností pre kostolné potreby. Otázkami cirkevnej liturgie sa zaoberal aj teoreticky v článkoch v rôznych periodikách.

</doc>
<doc id="133757" url="https://sk.wikipedia.org/wiki?curid=133757" title="František Gödri">
František Gödri

František Gödri (* Slovensko) bol pedagóg.
Životopis.
Absolvent budapeštianskej hlavnej školy umeleckého priemyslu. Profesor geometrie, kreslenia a zemepisu na evanjelický gymnáziu v Banskej Bystrici počas 1.svet. vojny.

</doc>
<doc id="133758" url="https://sk.wikipedia.org/wiki?curid=133758" title="Ján Gogál">
Ján Gogál

Ján Gogál (* 24. december 1933, Banská Bystrica-Radvaň – † 31. december 1984, Bratislava) bol herec, režisér.
Životopis.
Dlhoročný člen činohry Divadla Jozefa Gregora Tajovského vo Zvolene. Režisér Slovenského filmu v Bratislave. Herecky stvárnil viaceré divadelné a filmové postavy.

</doc>
<doc id="133759" url="https://sk.wikipedia.org/wiki?curid=133759" title="Ján Pavol Goldperger">
Ján Pavol Goldperger

Ján Pavol Goldperger (* 28. júl 1866, Brezno – † 10. máj 1945, Majerovce) bol osvetový pracovník a ľudový liečiteľ.
Jeho otec Daniel Goldperger a matka Emília rod. Ondrušová.
Životopis.
V roku 18721878 vychodil ľudovú školu v Brezne, 18781879 študoval na gymnáziu v Rimavskej Sobote, 18791882 v Banskej Bystrici, 18821883 v Bratislave a 18831886 v Kežmarku, 18861890 teológiu v Prešove a 18911892 na univerzite v Erlangene. Od roku 1892 evanjelický kaplán v Kráľovciach, katechéta na gymnáziu v Prešove, evanjelický farár v Kladzanoch. Propagátor homeopatie podľa nemeckých vzorov na východnom Slovensku, zaoberal sa aj výrobou liekov z bylín a farmakológiou. Pred rokom 1918 účastník slovenského národného hnutia, zberateľ folklóru, maliar a fotografista, hudobník. Autor rukopisu receptára, ktorý sa nezachoval.

</doc>
<doc id="133760" url="https://sk.wikipedia.org/wiki?curid=133760" title="Bohumil Golian">
Bohumil Golian

Bohumil Golian (* 25. marec 1931, Moštenica – 11. január 2012, Bratislava) bol slovenský volejbalista, vysokoškolský pedagóg a tréner.
Životopis.
Štúdium na Fakulte telesnej výchovy a športu UK v Bratislave absolvoval roku 1968. V rokoch 19501968 pôsobil ako telovýchovný inštruktor, metodik a tréner volejbalu, 19691970 ako tréner a hráč VC Bari v Taliansku, od roku 1970 vysokoškolský pedagóg na Fakulte telesnej výchovy a športu UK v Bratislave. V rokoch 19551968 bol členom , ktoré bolo v roku 1956 a 1966 majstrom sveta, v 1958 majstrom Európy, na OH 1964 v Tokiu druhé a na OH 1968 v Mexiku tretie. Bol spoluautorom odbornej publikácie a vysokoškolských učebných textov. V rokoch 19661969 bol členom predsedníctva SÚV ČSZTV, 19731977 podpredseda Klubu olympionikov v Prahe.

</doc>
<doc id="133761" url="https://sk.wikipedia.org/wiki?curid=133761" title="Emil Göllner">
Emil Göllner

Emil Göllner (* 20. apríl 1918, Ponická Huta - † 15. júl 1987, Ponická Huta) bol dramatik.
Životopis.
V roku 1935-1939 študoval v Učiteľskom ústave v Spišskej Kapitule. Po štúdiách bol učiteľom v Hornej Ždani a Rudne nad Hronom, potom pôsobil ako školský inšpektor v Novej Bani, vedúci odboru v Slov. úrade pre cirkevné veci v Bratislave, riaditeľ Základnej školy v Ponikách (1951-1956), od roku 1956 pracovník Krajského osvetového strediska v Banskej Bystrici. Pedagogické skúsenosti a pomery na dedine ho podnietili k dramatickej tvorbe situovanej do dedinského i učiteľského prostredia vojnového a povojnového obdobia poznačenej dobovým schematizmom..

</doc>
<doc id="133762" url="https://sk.wikipedia.org/wiki?curid=133762" title="Bruno Göllner">
Bruno Göllner

Bruno Göllner (* 16. november 1898, Banská Bystrica - † 13. apríl 1973, Banská Bystrica) bol lekárnik.
Životopis.
Študoval na gymnáziu v Banskej Bystrici. Farmáciu študoval v Prahe a v Norimberku. Počas gymnaziálnych štúdií pracoval v lekárni svojho otca U Murína v Banskej Bystrici. Rodinnej lekárne sa ujal po smrti otca (1927). Po roku 1952 bol nútený z Banskej Bystrice odísť, viedol štátnu lekáreň v Čienom Balogu. Do pôvodnej lekárne sa mohol vrátiť (okolo roku 1960) ako radový pracovník.

</doc>
<doc id="133763" url="https://sk.wikipedia.org/wiki?curid=133763" title="Fridrich Göllner">
Fridrich Göllner

Fridrich Göllner (* Slovensko) je lekárnik.
Životopis.
Lekárnik v Banskej Bystrici na Námestí. Žiakom evanjelický gymnázia bezplatne poskytoval lieky (19.stor.)

</doc>
<doc id="133764" url="https://sk.wikipedia.org/wiki?curid=133764" title="Alžbeta Göllnerová-Gwerková">
Alžbeta Göllnerová-Gwerková

Alžbeta Göllnerová-Gwerková, rod. Göllnerová (* 19. október 1905, Čierny Balog – † 18. december 1944, Banská Bystrica-Kremnička) bola slovenská literárna historička, prekladateľka.
Životopis.
V rokoch 19171919 študovala na obchodnej škole, 19191925 na gymnáziu v Banskej Bystrici, 19251930 češtinu a maďarčinu na Filozofickej fakulte KU v Prahe. Absolvovala študijný pobyt na Sorbonne v Paríži a v Kluži.
Pôsobila ako učiteľka v Spišskej Novej Vsi, v Rimavskej Sobote, na maďarskom učiteľskom ústave v Bratislave, 19391944 na gymnáziu a na učiteľskom ústave v Banskej Štiavnici. Iniciátorka a priekopníčka modernej slovenskej hungaristiky. Vedecky pracovala aj v oblasti historiografie, sústredila sa na obdobie starších slovenských dejín v období reformácie. Neskôr sa zamerala na problematiku maďarskej literatúry 19. a 20. storočia. Spolupracovala na slovensko-maďarskom slovníku. Venovala sa aj výskumu slovenskej literatúry, pripravila medailóny o popredných slovenských spisovateľoch, v rukopisoch zanechala monografie o E. M. Šoltésovej a teoretickú prácu o románe. Členka redakčného kruhu literárnych časopisov "Prúdy" (19321938) a "Služba" (19371938). Aktivistka a funkcionárka spolkov a ženského hnutia na Slovensku, spoluzostavovateľka a spoluautorka feministického zborníka, v ktorom propagovala úplnú emancipáciu ženy. Zborník "Žena novej doby" však Živena odmietla vydať.
Ako 30 ročná sa vydala za slovenského maliara Edmunda Gwerka. S manželom žili od roku 1937 v Banskej Štiavnici v jeho vile, kde po nej pomenovali ulicu (vila je teraz na ulici Alžbety Gwerkovej-Göllnerovej 12).
Alžbeta Göllnerová-Gwerková bola účastníčkou SNP. Dňa 10. novembra 1944 bola zatknutá nacistami v Banskej Bystrici. Napokon bola popravená nacistami spolu s ďalšími väzňami z Banskej Bystrice ranou do tyla v protitankových zákopoch pri Banskej Bystrici-Kremničke (masaker v Kremničke).
V bratislavskej Petržalke a v Banskej Štiavnici je na jej počesť pomenovaná ulica.

</doc>
<doc id="133765" url="https://sk.wikipedia.org/wiki?curid=133765" title="Eduard Gombala">
Eduard Gombala

Eduard Gombala (* 1. marec 1932, Detvianska Huta† 2019) je slovenský literárny vedec, básnik, vysokoškolský pedagóg.
Životopis.
V roku 19491953 študoval na gymnáziách v Malackách a v Lučenci, 19531957 slovenský jazyk a literatúru na Vysokej škole pedagogickej v Bratislave. Po štúdiách bol stredoškolským profesorom, v Púchove, v Žiline, od 1960 asistentom na Pedagogickom inštitúte v Martine, od 1965 na Pedagogickej fakulte, potom prof. na Fakulte humanitných vied Univerzity Mateja Bela v Banskej Bystrici a na Katolíckej univerzite v Ružomberku.
Tvorba.
Vo vedeckej sfére sa venuje výskumu slovenskej literatúry 2. polovice 19. storočia, je autorom obsiahlej monografie o živote a diele Viliama Paulinyho-Tótha (1975) a monografie o Petrovi Tomkuliakovi (1994), spoluautorom "Teórie literatúry" (1975) a "Slovníka literárnovedných termínov" (1979). Ako básnik sa stal známym tvorbou reflexívnej a prírodnej lyriky (napr. zbierka "Čierny drozd", 1986), rovnako aj duchovnej lyriky (napr. zbierka "Moji najmilší", 2007).

</doc>
<doc id="133766" url="https://sk.wikipedia.org/wiki?curid=133766" title="Peter Gonda">
Peter Gonda

Peter Gonda (* 22. február 1893, Krupina - † 9. jún 1980, Bratislava) bol lesný inžinier.
Životopis.
Narodil sa v rodine Štefana Gondu a jeho manželky Márie rodenej Ďuricovej. Študoval na gymnáziu v Banskej Bystrici, na lesníckom odbore Vysokej školy baníckej a lesníckej v Banskej Štiavnici, 1918 Ing. Od roku 1948 pôsobil na lesopolitickom úrade v Banskej Bystrici, od 1920 na Centrálnej správe cirkevných majetkov v Bratislave, do 1945 vedúci lesného oddelenia. Priekopník zakladania kultúr a pestovania rýchlorastúcich drevín, najmä topoľov na Žitnom ostrove, usiloval sa o zvýšenie drevnej produkcie a o vytváranie vetrolamov na ochranu poľnohospodárskej pôdy. Devastované agátové plochy na južnom Slovensku premenil na výnosné kultúry agátov a topoľov. Úspešne premieňal bukové monokultúry na zmiešané porasty, najmä v Strážovských vrchoch. Rozširoval borovicu, javor a jaseň na územiach, kde sa už nevyskytovali. Zaslúžil sa o introdukciu kanadských briez, s úspechom pestoval aj douglasku sivú a zelenú, balkánsky smrek a kanadskú višňu, vo vhodných polohách uprednostňoval smrekovec. Znalec liečivých rastlín, vypracoval vyše 600 receptov na ich úpravu a používanie. Venoval sa aj výstavbe prevádzkových objektov a lesných ciest. V rokoch 19351940 redaktor časopisu "Les a drevo", publikoval aj v ďalších odborných časopisoch, člen lesníckej a drevárskej ústredne v Bratislave, pôdohospodárskej delimitačnej a Poľnohospodárskej paritnej komisie.

</doc>
<doc id="133767" url="https://sk.wikipedia.org/wiki?curid=133767" title="Krištof Görgei">
Krištof Görgei

Krištof Görgei (Görgey, Gorgei) - "Görgey de Görgő et Toporcz" (* 11. december 1686, Betlanovce – † 1. december 1747, Eger) bol náboženský spisovateľ a pedagóg.
Životopis.
Príslušník zemianskeho šľachtického rodu z Hrhova a Toporca s predikátom "Görgey de Görgő et Toporcz". Roku 1702 vstúpil do jezuitskej rehole, PhDr., ThDr. Prof. filozofie a teológie v Cluji, v Trnave, a v Banskej Bystrici, prefekt seminára v Trnave, roku 1740 rektor kolégia v Košiciach potom v Jágri.

</doc>
<doc id="133768" url="https://sk.wikipedia.org/wiki?curid=133768" title="Ľudovít Gostoni">
Ľudovít Gostoni

Ľudovít Gostoni (Gosztonyi, pôv. Kostolný) (* 1. jún 1855, Banská Bystrica - † 14. september 1915, Ľubietová) bol slovenský pedagóg a prekladateľ.
Životopis.
Ľud. a strednú školu navštevoval v Banskej Bystrici, študoval na Učiteľskom ústave v Lučenci. Učiteľ v Očovej, 1877-1914 v Ľubietovej. V roku 1901-1904 uverejnil v Horňanského Slov. novinách okolo 50 prekladov, najmä z maď., rus., nem., portugal. a srb. literatúry od autorov rozličnej kvality.

</doc>
<doc id="133769" url="https://sk.wikipedia.org/wiki?curid=133769" title="Ján Gotčár">
Ján Gotčár

Ján Gotčár aj Gočár (* 1. jún 1823, Makov – † 19. august 1883, Bratislava) bol slovenský národnokultúrny pracovník, katolícky kňaz a pedagóg. Pseudonym: J.G. z Kysúc, Kysučan.
Jeho otec bol Ján Gotčár - nadlesný panstva kniežaťa Eszterházyho a matka Anna, rod. Barcerová.
Životopis.
V rokoch 18341838 študoval na gymnáziu v Žiline, 18381840 v Českom Těšíne, 18401841 v Kecskeméte, 18411842 v Arade, od 1842 filozofiu v Trnave a do 1846 teológiu v Banskej Bystrici. Gymnaziálny profesor na gymnáziu v Banskej Bystrici, po 1849 stoličný tajomník komisára Michala Rárusa v Banskej Bystrici, 1856 riaditeľ gymnázia v Užhorode, 1858 školský radca a hlavný dozorca škôl v Oradei, 1867 predčasne penzionovaný. Významný školský pracovník, 1861 politický činiteľ memorandového zasadnutia, spoluzakladateľ Matice slovenskej a slovenského gymnázia v Kláštore pod Znievom. V publicistike presadzoval rovnoprávnosť národov v mnohonárodnom Uhorsku.

</doc>
<doc id="133770" url="https://sk.wikipedia.org/wiki?curid=133770" title="Róbert Albert Gottier">
Róbert Albert Gottier

Róbert Albert Gottier (* 29. apríl 1897, Čierny Balog† 26. júl 1968, Brezno) bol slovenský funkcionár KSČ, verejný činiteľ a robotník.
Životopis.
Pracoval ako robotník na viacerých miestach, v rokoch 19381944 pracovník nemocenskej poisťovne v Banskej Bystrici, v rokoch 19541957 pracovník píly v Podbrezovej-Štiavničke a Smrečiny v Banskej Bystrici. Organizátor triednych bojov, protifašistického hnutia a SNP na Horehroní. V rokoch 19451954 poslanec Národného zhromaždenia, 19451946 jeho podpredseda. Nositeľ viacerých vyznamenaní.

</doc>
<doc id="133771" url="https://sk.wikipedia.org/wiki?curid=133771" title="Ján Graca">
Ján Graca

Ján Graca (Gracza, Gratza, Gratz) (* Brezno - † 2. august 1649, Banská Bystrica) bol pedagóg a náboženský spisovateľ.
Životopis.
Po absolvovaní domácich škôl študoval od 1642 na univerzite v Tübingene a v Strasbourgu. Asi 1645 rektor evanjelický gymnázia v Trenčíne, v Banskej Bystrici (1646-1649). Autor, predseda a respondent metafyzických barokových náboženských dišpút. Polemiku s jezuitom → Matejom Faberom dokončil po jeho smrti Ondrej Horvát.

</doc>
<doc id="133772" url="https://sk.wikipedia.org/wiki?curid=133772" title="Anton Gracík">
Anton Gracík

Anton Gracík (* 24. august 1878, Skalica, dnes súčasť Námestova - † 6. október 1956, Coopesburg) bol rímskokatolícky kňaz, novinár, náboženský spisovateľ.
Životopis.
Študoval a maturoval na strednej škole v Banskej Bystrici (1897). Rímskokatolícky kňaz a farár na Dolnej zemi a v USA. Organizátor náboženského, kultúrneho a národného života Slovákov v Amerike.

</doc>
<doc id="133773" url="https://sk.wikipedia.org/wiki?curid=133773" title="Jozef Grandtner">
Jozef Grandtner

Jozef Grandtner (* 4. marec 1897† 13. október 1982 Slovensko) bol kníhtlačiar.
Životopis.
Spolunájomca tlačiarne Slovan v Banskej Bystrici (1929-1935) a jej spoluvlastník (1935-1939). Tlačili prevažne slov. knihy, noviny a časopisy (Pohronský hlásnik, Kúpele a letoviská na Slovensku a i.).

</doc>
<doc id="133774" url="https://sk.wikipedia.org/wiki?curid=133774" title="Igor Graus">
Igor Graus

PhDr. Igor Graus, PhD. (* 17. február 1960, Banská Bystrica – † 4. december 2020) bol slovenský historik a archivár.
Životopis.
Jeho otec bol Róbert Graus. Základnú školu navštevoval v Paríži (19661968) a v Banskej Bystrici (19681975), študoval na gymnáziu v Banskej Bystrici (19751979) a v rokoch 19791984 na Pedagogickej fakulte v Banskej Bystrici (história – slovenský jazyk). Bol držiteľom akademického titulu PhDr. (Filozofická fakulta Univerzity Komenského v Bratislave). V rokoch 19851988 pracoval v Stredoslovenskom múzeu v Banskej Bystrici ako historik. Od roku 1988 pôsobil v Štátnom okresnom archíve v Banskej Bystrici ako archivár, zástupca riaditeľa a od roku 1992 ako riaditeľ. Do roku 2015 bol riaditeľom banskobystrickej pobočky Štátneho archívu v Banskej Bystrici. V rokoch 20152020 bol riaditeľom Štátneho archívu v Banskej Bystrici.
Publikoval vedecké štúdie z oblasti faleristiky, heraldiky, regionálnej histórie, múzejníctva, dejín rytierskych rádov, pomocných vied historických v odborných zborníkoch a časopisoch ("Historický časopis", "Slovenská archivistika", "Vojenská história" a i.) Bol zakladateľom vedeckej faleristiky na Slovensku, členom Slovenskej numizmatickej spoločnosti (1985), Spoločnosti slovenských archivárov (1992), Slovenskej genealogicko-heraldickej spoločnosti (1991), Heraldickej komisie Ministerstva vnútra SR (1996), Heraldického kolégia, Slovenskej historickej spoločnosti (1979), Rady pre vojenskú symboliku Ministerstva obrany SR a i. Bol prvým podpredsedom Slovenskej historickej spoločnosti pri Slovenskej akadémii vied a členom redakčnej rady časopisu "História – revue o dejinách spoločnosti".
Dielo.
Bol autorom piatich samostatných prác, spoluautorom troch knižných publikácií, autorom šiestich desiatok vedeckých štúdií a ôsmich desiatok odborných článkov z pomocných vied historických (predovšetkým faleristika, heraldika a paleografia) a regionálnych dejín, ktoré boli publikované v domácej a zahraničnej odbornej tlači.

</doc>
<doc id="133775" url="https://sk.wikipedia.org/wiki?curid=133775" title="Eduard Gregor">
Eduard Gregor

Eduard Gregor (* 7. január 1896, Tajov – † 6. máj 1954, Tajov) bol slovenský ľudový rezbár.
Životopis.
Z prvej svetovej vojny sa vrátil ako jednoruký invalid, venoval sa rezbárstvu. Zhotovoval črpáky podľa ľudových vzorov stredoslovenského typu, s dekoratívnymi, najmä figurálne podanými rúčkami. Pri voľných plastikách čerpal najmä z pastierskeho života, niekedy aj politického diania. Jeho práce sú v etnografickom ústave SNM v Martine a v Stredoslovenskom múzeu v Banskej Bystrici.

</doc>
<doc id="133776" url="https://sk.wikipedia.org/wiki?curid=133776" title="Andrej Gregorčok Igovän">
Andrej Gregorčok Igovän

Andrej Gregorčok Igovän (* 12. november 1916, Podkonice† 30. apríl 1998, tamže) bol slovenský úradník a vlastivedný pracovník.
Životopis.
Študoval na Obchodnej akadémii v Banskej Bystrici. Pracovník podniku Fatra v Banskej Bystrici (19371940); pracovník Nákupnej a zásobovacej organizácie v Banskej Bystrici, neskôr na ONV a na Poľnonákupe. Kronikár rodnej obce a JRD, účtovník Potravinového družstva v Podkoniciach. Redaktor Družstevného vydavateľstva v Bratislave (19411942).

</doc>
<doc id="133777" url="https://sk.wikipedia.org/wiki?curid=133777" title="Gregori">
Gregori

Gregori (* Zvolen - † 24. jún 1527, Slovensko) bol pedagóg.
Životopis.
Rektor v Ľubietovej. Prívrženec Lutherovho učenia, v dôsledku nariadení Jána Zápoľského upálený vo Zvolene. Najstaršiu správu o ňom zaznačil Konrád Cordatus v kázni z roku 1534, keď uviedol martýrium rektora v Starom Zvolene, bez udania jeho mena.

</doc>
<doc id="133778" url="https://sk.wikipedia.org/wiki?curid=133778" title="Ferdinand Gregorovič">
Ferdinand Gregorovič

Ferdinand Gregorovič (* 15. júl 1845, Rzegocinac - † 12. jún 1912, Trnavá Hora-Jalná) bol rímskokatolícky kňaz, náboženský spisovateľ.
Životopis.
R.1870 vyštudoval teológiu v B. Bystrici. Roku k. kaplán v Kláštore pod Znievom, potom farár v Jalnej. Autor náboženských prác a niekoľkých článkov o školskej výchove detí, náboženskými prácami prispieval do Kazateľne, Kazateľa, Kráľovnej sv. Ruženca, Katolíckych novín.

</doc>
<doc id="133779" url="https://sk.wikipedia.org/wiki?curid=133779" title="Ľudovít Grenčík">
Ľudovít Grenčík

Prof. Ing. Ľudovít Grenčík, CSc. (* 14. august 1924, Bešeňová - † 19. apríl 1986, Bratislava) bol slovenský stavebný inžinier, projektant a vysokoškolský pedagóg.
Pôsobil na Stavebnej fakulte SVŠT (1950-1986), špecializoval sa na železobetónové konštrukcie. Autor celoštátnej učebnice Betónové konštrukcie, vysokoškolských učebných textev, patentu a iných prác. Spoluautor projektu Pamätníka SNP v Banskej Bystrici.

</doc>
<doc id="133781" url="https://sk.wikipedia.org/wiki?curid=133781" title="Ľudovít Greššo">
Ľudovít Greššo

Ľudovít Greššo (* 3. január 1916, Zvolen – † 8. február 1982, Nitra) bol slovenský herec.
Životopis.
Študoval na gymnáziu vo Zvolene. V roku 1936-1945 prednosta oddelenia Nemocenskej poisťovne v Banskej Bystrici, správca nemocnice v Podbrezovej, riaditeľ DJGT vo Zvolene, herec Divadla SNP v Martine, Krajského divadla v Trnave, 1965-1977 herec Divadla A. Bagara v Nitre. Ako herec účinkoval vo Zvolene, 1941-1948 vo vyspelom Mestskom združení v Banskej Bystrici, od 1948 v Združení Detvan vo Zvolene. V profesionálnych súboroch sa uplatnil ako zrelý charakterový herec vo všetkých žánroch domáceho i svetového repertoáru. Vytvoril vyše 120 javiskových a takmer 80 filmových a televíznych postáv, spolupracoval so slovenskými i českými režisérmi. V závere života spolupracoval aj s maďarským filmom.

</doc>
<doc id="133782" url="https://sk.wikipedia.org/wiki?curid=133782" title="Emil Grillus">
Emil Grillus

Emil Grillus (* 21. máj 1857, Banská Bystrica† 26. september 1920, Banská Štiavnica) bol banský odborník, pedagóg.
Životopis.
Narodil sa v rodine Daniela Grillusa a jeho manželky Jozefíny rodenej Sokolovej. Banský odborník, asistent na Katedre deskriptívnej geometrie Baníckej a lesníckej akadémie v Banskej Štiavnici. Publikoval správu o baníctve Banskej Belej.

</doc>
<doc id="133786" url="https://sk.wikipedia.org/wiki?curid=133786" title="Ladislav Grossmann">
Ladislav Grossmann

Ladislav Grossmann (* 8. február 1820, Pukanec – † 12. marec 1878, Banská Bystrica) bol slovenský národnokultúrny pracovník a právnik.
Životopis.
Študoval na lýceu v Banskej Štiavnici, potom právo. Do roku 1865 notár v Slovenskej Ľupči, potom advokát v Banskej Bystrici. Osvetový pracovník, predseda Vzájomnej pomocnice v Slovenskej Ľupči, podporovateľ Matice slovenskej.

</doc>
<doc id="133787" url="https://sk.wikipedia.org/wiki?curid=133787" title="Ľudovít Bohdan Grossmann">
Ľudovít Bohdan Grossmann

Ľudovít Bohdan Grossmann (* 15. apríl 1818, Pukanec – † 6. február 1890, Banská Bystrica) bol slovenský národnokultúrny pracovník a pedagóg.
Životopis.
Narodil sa v rodine obchodníka Ondreja Grossmanna a jeho manželky Juliany rodenej Messerschmied. Študoval na gymnáziu v Banskej Štiavnici, v Gemeri, na evanjelický lýceu v Bratislave, na univerzite v Jene a v Halle. 18411842 učiteľ v Pukanci. Od 1842 žil v Martine, 18441847 vychovávateľ v rodine Justhovcov v Necpaloch, od 1847 profesor evanjelického gymnáziá v Banskej Bystrici, od 1888 na dôchodku. Autor pedagogických a literárnych článkov. Spoluzakladateľ a funkcionár Matice slovenskej.

</doc>
<doc id="133788" url="https://sk.wikipedia.org/wiki?curid=133788" title="Jozef Grün">
Jozef Grün

Jozef Grün (* 1840, Strečno - † 12. apríl 1903, Slovensko) bol podnikateľ, pivovarník.
Životopis.
Podnikateľ a pivovarník v Banskej Bystrici, podnikal s Móricom Popperom (za manželku mal dcéru Emíliu), neskôr podnikal so svojim synom Arminom.

</doc>
<doc id="133789" url="https://sk.wikipedia.org/wiki?curid=133789" title="Ján Gruber">
Ján Gruber

Ján Gruber (Grúber) (* Slovensko) je evanjelický kňaz, pedagóg.
Životopis.
Ev. farár v Spišskom Podhradí, neskôr pomocný učiteľ (od 1598), rektor evanjelický gymnázia v Banskej Bystrici (1614-1617).

</doc>
<doc id="133790" url="https://sk.wikipedia.org/wiki?curid=133790" title="Ernest Grün">
Ernest Grün

Ernest Grün (* 20. marec 1887, Banská Bystrica-Kremnička† 19. február 1945, Slovensko) bol slovenský lekár.
Životopis.
Lekár v Banskej Bystrici. Rasovo prenasledovaný, obeť fašistického teroru. Zaistený nemeckými bezpečnostnými orgánmi v Banskej Bystrici (22. januára 1945), väznený, popravený v masovom hrobe v Banskej Bystrici-Kremničke (19. februára 1945).

</doc>
<doc id="133791" url="https://sk.wikipedia.org/wiki?curid=133791" title="Karol Grün">
Karol Grün

Karol Grün (krycie meno "Nina") (* 2. september 1919, Banská Bystrica-Uľanka, Slovensko - † 19. február 1945, Melk, Rakúsko) bol slovenský robotník, protifašistický bojovník, dôstojník.
Jeho otec bol Jozef Grün a matka Berta rod. Pigolová.
Životopis.
Vyučil sa za sústružníka. Šofér a robotník pri železnici. Antifašista ako rotmajster Slovenskej armády na východnom fronte prebehol na sovietsku stranu, pôsobil v Československej vojenskej misii v Moskve. V roku 1944 absolvoval špeciálny spravodajsko-paradesantný výcvik pre prácu v tyle nepriateľa, s M. Kuchárkom neďaleko Sliača vytvorili spravodajskú skupinu Nina-Mária, spravodajsky pôsobili v Hornej Štubni, vo Veľkom Záluží a v okolí Nitry. Počas SNP veliteľ spravodajskej skupiny 2. paradesantnej brigády, spolupracoval s vojenským ústredím SNR v Banskej Bystrici. Zatknutý fašistickou políciou (3. februára 1945). Zahynul pri nálete amerických lietadiel na transport väzňov do koncentračného tábora v Mauthausene.

</doc>
<doc id="133793" url="https://sk.wikipedia.org/wiki?curid=133793" title="Juraj Grundel">
Juraj Grundel

Juraj Grundel (* 17. september 1659, Staré Hory – † ?) bol slovenský lekár.
Životopis.
Študoval na gymnáziu v Banskej Bystrici. Absolvent jenskej lekárskej fakulty. Autor dizertačnej práce o edémoch (1683). Mestský lekár v Banskej Bystrici. Zaoberal sa chémiou, baníctvom a metalurgiou.

</doc>
<doc id="133794" url="https://sk.wikipedia.org/wiki?curid=133794" title="Ján Grünn">
Ján Grünn

Ján Grünn (* 3. jún 1864, Banská Bystrica - † 5. marec 1932, Budapešť) bol ekonóm.
Životopis.
Študoval na budapeštianskej univerzite. Od 1886 úradník Ministerstva financií, 1912 komisár Rakúsko-uhorskej banky, 1917 -19 štátny tajomník Ministerstva financií, 1919 minister financií vo Friedrichovej vláde, potom odišiel z politického ži vota. Vedúci činiteľ družstevného hnutia v Uhorsku zač. 20.stor., 1920 predseda Ústredia spotrebných družstiev (Hangya).

</doc>
<doc id="133795" url="https://sk.wikipedia.org/wiki?curid=133795" title="Jozef Anton Grünner">
Jozef Anton Grünner

Jozef Anton Grünner (* 2. november 1904, Hronov - † 13. august 1977, Bratislava) bol slovenský jazykovedec a pedagóg.
Životopis.
Študoval na Obchodnej akadémii v Banskej Bystrici (1924-1926), na Učiteľskom ústave v Lučenci, na Filozofickej fak. univerzity v Montpellieri (Francúzsko), na KU v Prahe, na Filozofickej fak. UK v Bratislave, roku 1952 PhDr., 1966 doc. Na študijných cestách navštívil Francúzsko, Španielsko, Taliansko, Maďarsko. Úradník firmy v Prahe, neskôr pedagóg na viacerých miestach Slov., prof. pedagogického gymnázia a pedagogickej školy v Bratislave, od 1957 pôsobil aj na Stavebnej fak. SVŠT v Bratislave. Zaoberal sa metodikou vyučovania franc. jazyka na vysokom technickom školstve, autor učebníc a slovníkov. Venoval sa regionálnemu výskumu (vlastiveda Prievidze a Žiliny), problémom pedagogiky, dejinám telesnej výchovy a niekt. otázkam z dejín francúzskej literatúry.

</doc>
<doc id="133796" url="https://sk.wikipedia.org/wiki?curid=133796" title="Belo Grünwald">
Belo Grünwald

Belo Grünwald – Grünwald de Bártfa (; * 1. december 1839, Svätý Anton – † 4. máj 1891, Courbevoie, Francúzsko) bol uhorský politik, publicista a župný hodnostár. Jeden z hlavných teoretikov pomaďarčenia Slovákov ako národa (maďarizácia). Iniciátor zrušenia troch slovenských gymnázií v roku 1874 a rozpustenia Matice slovenskej 9. septembra 1875.
Rodina.
Pochádzal z dobre situovanej rodiny žijúcej najmä v Banskej Bystrici.
Životopis.
Študoval právo na univerzitách v Pešti a vo Viedni, absolvoval študijný pobyt na univerzitách v Belgicku, Paríži, Heidelbergu, Berlíne. Roku 1863 získal advokátsky diplom, 1888 člen korešpondent  Maďarskej akadémie vied. V roku 18611863 advokátsky koncipient, od roku 1865 pôsobil v Banskej Bystrici, 1867 hlavný stoličný notár, 1871 podžupan Zvolenskej župy so sídlom v Banskej Bystrici. V roku 1873 založil a začal vydávať časopis Svornosť.  
Jeho meno sa dostalo do verejného povedomia v roku 1874, keď z jeho iniciatívy počas zmien v župách vláda zakázala posledné tri slovenské (patronálne) gymnáziá (v Revúcej, v Kláštor pod Znievom a v Martine) a 9. septembra 1875 bola rozpustená Matica slovenská, pre podozrenie zo šírenia "panslavizmu". Vláda zhabala Matici všetok majetok a neskôr ho odovzdala vzdelávaciemu spolku, ktorý založil práve Grünwald. Reštriktívny výklad zákonov určený na presadzovanie maďarskej národnej politiky sa tak označovalo ako "Grünwaldizmus." Bol názoru, že najmä Slováci potrebujú nad sebou "silnú ruku".
V roku 1876 jeho časopis Svornosť začal v slovenskej sekcii popularizovať maďarizáciu.
Od roku 1878 bol poslanec uhorského snemu za volebný okres Banská Bystrica, potom Sliač. Predstaviteľ triednych a nacionálnych záujmov maďarských vládnucich kruhov. V slovenskej histórii stelesňoval protislovenskú politiku, po rakúsko-uhorskom vyrovnaní jeden z hlavných teoretikov pomaďarčenia Slovákov ako národa (maďarizácia).
20. novembra 1883 založil a ďalej podporoval Hornouhorský maďarský vzdelávací spolok (maď. "Felvidéki/Felsőmagyarországi Magyar Közművelődési Egyesület", FEMKE), ktorý mal sídlo v Nitre a prevzal majetok Matice.
"Za svoje prvé historické dielo A régi Magyarország," vydané v roku 1888, bol zvolený za člena korešpondenta Maďarskej akadémie vied. Za zásluhy svojich predkov a saskej šľachty ho uhorský kráľ František Jozef I. 22. apríla 1889 povýšil do šľachtického stavu.
Je prekvapujúce, že v pozostalosti Bélu Grünwalda sa nachádza zväzok listín z roku 1885 s vodoznakom Kráľovského uhorského ministerstva vnútra, ktorý obsahuje dôverné správy z rôznych žúp s. nemaďarským obyvateľstvom. Na jednej strane je to takmer samozrejmé, keďže Belo Grünwald predstavoval príčinu rozhodného postupu proti národnostiam v maďarskej politike a mal v tejto veci takú obrovskú neformálnu moc, že ​​vtedajší premiéri (najskôr István Bittó, potom Kálmán Tisza) mu nielen posielali podnety, ale často sa na neho odvolávali, ako keby (aspoň v tejto veci) boli jeho podriadení.
Keď napríklad úradník ("Ferencz Csepcsányi"), ktorý viedol vyšetrovanie proti Matici slovenskej, osobne viezol svoju správu o Matici vlakom do Budapešti, pre istotu vystúpil v Banskej Bystrici a ukázal ju Belovi Grünwaldovi, aby vláde odniesol len tie dokumenty, s ktorými Grünwald súhlasil. Grünwald teda dopredu mohol napísať: „"Dnes som mal Ferencza Csepcsányiho, dozorcu Matice, ktorý mi priniesol svoju správu, ktorú osobne doručí ministrovi. Takže táto aféra sa nakoniec skončí.“"
Spáchal samovraždu zastrelením v Courbevoie (severozápadné predmestie Paríža) na brehoch Seiny. Pochovaný je na cintoríne Montmartre. Oznam o tom, že spáchal samovraždu poslal predtým ministrovi školstva Albertovi Apponyimu, ktorého zákonmi z roku 1907 maďarizácia vyvrcholila.

</doc>
<doc id="133797" url="https://sk.wikipedia.org/wiki?curid=133797" title="Samuel Grüssgott">
Samuel Grüssgott

Samuel Grüssgott (* 20. máj 1896, Kremnička - † 21 December 1944, Slovensko) bol verejný činiteľ.
Životopis.
Tajomník židovských náboženských obcí, pôsobil v Banskej Bystrici. Rasovo prenasledovaný, obeť fašistického teroru. Zaistený nemeckými bezpečnostnými orgánmi v Banskej Bystrici, toho istého dňa popravený v masovom hrobe v Banskej Bystrici-Kremničke 

</doc>
<doc id="133798" url="https://sk.wikipedia.org/wiki?curid=133798" title="Ján Gryllus">
Ján Gryllus

Ján Gryllus, tiež Grillus (* 30. apríl 1903, Ružomberok† 25. február 1986, Bratislava) bol slovenský pedagóg a elektrotechnik.
Životopis.
Pochádzal z úradníckej rodiny. Maturoval na reálnom gymnáziu v Ružomberku. V rokoch 19211929 študoval na Českej vysokej škole technickej v Brne. Profesor (od 1. decembra 1937) a dočasný riaditeľ Strednej priemyselnej školy spojovej techniky v Banskej Bystrici (1939).

</doc>
<doc id="133799" url="https://sk.wikipedia.org/wiki?curid=133799" title="Albín Grznár">
Albín Grznár

Albín Grznár (* 25. marec 1909, Veľké Uherce - † 4. september 1944, Partizánske-Brodzany) bol funkcionár KSČ, robotník, protifašistický bojovník.
Životopis.
Vyučil sa za obuvníka, roku 1937 absolvoval politickú školu KSČ. V rokoch 1938-1939 príležitostný robotník v Banskej Bystrici, neskôr v Nitre a v Baťovanoch (Partizánskom). Ako mladý robotník sa zúčastňoval triednych bojov, roku 1931 počas vojenskej prezenčnej služby v Banskej Bystrici odsúdený za účasť na demonštrácii nezamestnaných na 6 týždňov väzenia, po zákaze KSČ pomáhal v Banskej Bystrici pri prechode do ilegality a vytváraniu bojových jánošíkovských družín. Vedúci činiteľ protifašistického boja na Hornej Nitre. Po vypuknutí SNP politický komisár partizánskeho oddielu Pavel. Účastník bojov proti okupačným vojskám pri Topoľčanoch, Partizánskom Brodzanoch, kde pri prieskumnej akcii podľahol ťažkému zraneniu.

</doc>
<doc id="133800" url="https://sk.wikipedia.org/wiki?curid=133800" title="Michal Guťan">
Michal Guťan

Michal Guťan (* 25. február 1934, Tótkomlós† 21. jún 1982, Banská Bystrica) bol robotník a divadelný ochotník.
Jeho otec Ján Guťan a matka Zuzana rod. Kmeťková.
Životopis.
Vychodil ľudovú školu v Tótkomlósi, 1949-51 sa učil za strojného zámočníka na STS v Galante. Roku 1951-82 strojný zámočník v Závodoch ťažkého strojárstva v Martine. Spoluzakladateľ, kmeňový herec a dlhoročný vedúci divadelného súboru Domu kultúry ROH ZŤS v Martine. Interpret výrazného prejavu, vytvoril okolo 30 úloh vo vyše 200 inscenáciách.

</doc>
<doc id="133801" url="https://sk.wikipedia.org/wiki?curid=133801" title="Jozef Gutkaiss">
Jozef Gutkaiss

Jozef Gutkaiss (* 1. marec 1834, Linz, Rakúsko† po 1913, New Jersey, USA) bol slovenský fotograf.
Životopis.
Jozef Gutkaiss sa narodil 1. marca 1834 v rakúskom mestečku Margarethen am Moos pri Linzi. Ako 14-ročný začal navštevovať vojenskú školu a v rokoch 1848 – 1863 narukoval do armády. O rok neskôr sa ako 30-ročný usadil v talianskom meste Bolzano. V rokoch 1865 – 1870 žil vo švajčiarskom Bazileji, kde tvoril v mestskej časti Klein-Basel na Klara Strasse 34 a patril k prvým fotografom mesta. V Bazileji, neskôr aj v Badene prevádzkoval fotoateliér s názvom "Frau Gutkaiss". Na zadnej strane svojich fotografií si pravidelne uvádzal údaj: "Photographie von Jos. Gutkaiss, Klarastr. 34, Basel+Baden, Ct. Aargau". Kde sa v Badene nachádzal jeho fotoateliér nie je známe. Gutkaiss je však dodnes vo Švajčiarsku považovaný za priekopníka fotografovania a podľa encyklopedickej informácie "„je jedným z prvých priekopníkov v oblasti fotografie v Badene“". Na zachovaných kolekciách fotografií sú zachytené väčšinou osobnosti mesta. Štátny archív mesta Baden udáva v roku 1868 prvé registrované miesto bydliska Jozefa Gutkaissa práve mesto Baden. Gutkaiss sa 9. marca 1869 oženil s 22-ročnou Salome Weiss, ktorá pochádzala zo švajčiarskeho mestečka Glarus, kde sa narodila v roku 1847. Salome bola vraj vždy milá, milujúca, chápavá a usmievavá. Prvé spoločné roky prežili manželia v meste Glarus, kde si Jozef otvoril fotosalón. Na zadnej strane svojich fotografií si odvtedy uvádzal autorizačný údaj: "Josef Gutkaiss-Glarusbeim Glarnehof". Fotil väčšinou portréty, rodiny, deti a známa je jeho fotka "Štyroch detí".
Zo Švajčiarska do Banskej Bystrice.
V roku 1864 prišiel Jozef Gutkaiss do Banskej Bystrice. Nie je známe, čo ho do mesta priviedlo, ale vieme, že jeho život tu bol naplnený rodinným šťastím a do manželstva sa v priebehu 11 rokov narodili štyri deti. Pri narodení prvej dcéry Kataríny  Janky (3. februára 1882 a krstenej 1. marca) býval v dome č. 372 na rohu Krížnej uličky oproti Župnému domu. Pri narodení druhej dcéry Márie Boženy (25. januára 1884 a krstenej 21. februára) už býval na Dolnej ulici č. 77 (dnes č. 34). Tretia dcéra Malvína Helena prišla na svet v septembri roku 1885 a v dome na Dolnej ulici č. 84 (dnes č. 20) a krstená bola 7. októbra. Malvína Helena zomrela ešte v dojčenskom veku 12. januára 1886. Všetkým trom dcéram boli krstnými rodičmi učiteľ Andrej Droba s manželkou Boženou, ktorí bývali blízko nich, najprv v dome na terajšom č. 32 a neskôr na č. 24. Záznam o narodení syna Kálmana je z 3. marca v roku 1893. Krstený bol 5. marca. V matričnom zápise je zapísaný ako nemanželské dieťa a meno matky je Mária Majer, vedená ako slobodná matka. Manželia Gutkaissovci neboli rovnakej konfesie, Jozef bol rímsky katolík, manželka Salome Weisz bola evanjelička helvétskeho vyznania (kalvínka), preto boli ich dcéry krstené v evanjelickom kostole.
Dielo.
Zo záberov mesta a okolia sú známe najmä "Hradný areál a oprava veže" z roku 1886, "Dolná ulica" okolo roku 1880, "Dolné hrable v Radvani" okolo roku 1880, alebo "Mestský bitúnok" vybudovaný v roku 1886. Z významných osobností sú to evanjelický kňaz, básnik, publicista a prekladateľ "Andrej Sládkovič" (1820 – 1872), slovenský národnokultúrny pracovník "Ľudovít Bohdan Grossmann" (1818 – 1890), národný buditeľ, evanjelický kňaz, básnik, jazykovedec "Michal Miloslav Hodža" (1811 – 1870), alebo upravovateľ slovenských ľudových piesní, zberateľ a pedagóg "Emil Bohuslav Laciak" (1852 – 1891 USA). Vďaka Jozefovi Gutkaissovi sa zachovali nádherné fotografie interiéru Radvanského kaštieľa: "Veľká jedáleň", alebo "Rákoczyho sieň", ako aj portréty baróna "Antona Radvanského" (1807 – 1882), krajinského hodnostára, statkára a jeho syna "Jána Radvanského" (1854 – 1899), krajinského hodnostára a statkára.
Ateliéri.
Koncom roku 1870 si otvoril pobočku vo Zvolene a v roku 1881 filiálku vo vychýrených kúpeľoch Korytnica. Vilu, v ktorej fotoateliér prevádzkoval, nazval podľa krajiny, kde vyrastal – "Swiss Villa". Fotoobjektívom zvečňoval kúpeľných hostí, nádhernú prírodu aj gejzír, ktorý mu pripomínal milovanú Ženevu. V roku 1884 pribudla aj filiálka v Kežmarku a ďalšie zmienky o jeho pobočkách nájdeme aj v mestách Banská Štiavnica, Dolný Kubín a Spišská Nová Ves. Posledné roky Gutkaissovho pôsobenia v Banskej Bystrici sú zahalené tajomstvom. Nevieme zatiaľ presne kedy z mesta odišiel. Jeho ďalšie životné osudy vedú do USA, kde pravdepodobne odišiel s vlnou vysťahovalectva. V roku 1904 odchádza z Brém loďou do USA aj jeho manželka Salome, ktorá tam v roku 1924 zomrela. Posledný, zatiaľ neoverený údaj je dokladom jeho smrti. Podľa neho Jozef Gutkaiss zomrel 4. apríla 1913 v USA.

</doc>
<doc id="133802" url="https://sk.wikipedia.org/wiki?curid=133802" title="Anton Gutvil">
Anton Gutvil

Anton Gutvil (* Slovensko) bol pedagóg, organista, hudobný skladateľ.
Životopis.
Pôsobil ako učiteľ v Banskej Bystrici (1803-1818). Organista v tzv. farskom a kapitulskom kostole, v archívoch obidvoch kostolov sa nachádzjú jeho diela, ako aj opisy skladieb.

</doc>
<doc id="133803" url="https://sk.wikipedia.org/wiki?curid=133803" title="Edmund Gwerk">
Edmund Gwerk

Edmund Gwerk (* 15. február 1895, Banská Štiavnica – † 4. december 1956, Bratislava, pochovaný v Banskej Bystrici) bol slovenský maliar.
Životopis.
Narodil sa do rodiny s nemeckým pôvodom, ale sám sa hlásil až do roku 1938 k maďarskej národnosti. Ako štvorročnému mu umrela matka, čo Gwerk ťažko niesol. Študoval na gymnáziu v Banskej Štiavnici, na VŠVU v Budapešti, na AVU v Prahe, dejiny umenia na Filozofickej fakulte UK v Bratislave. Absolvoval študijné pobyty vo Viedni, v Mníchove, v Berlíne, v Paríži, v Ríme a vo Florencii. V roku 19321938 maliar v Bratislave, od roku 1938 žil v Banskej Štiavnici. Gwerk bol veľmi vzdelaný a sčítaný človek, celý život sa venoval rozširovaniu svojich vedomostí. Hovoril plynulo nemecky, maďarsky a čiastočne aj francúzsky. Zaujímal sa aj o filozofiu a hudbu, blízke mu bolo učenie budhizmu. Gwerk bol presvedčeným ateistom a od svojich vysokoškolských štúdií aj marxistom. Neskôr bol aktívnym komunistom a po druhej svetovej vojne sa stal podpredsedom a neskôr predsedom "Miestneho národného výboru" (MNV) v Banskej Štiavnici. Bol tiež funkcionárom "Zväzu slovenských výtvarných umelcov".
Gwerk bol významný predstaviteľ slovenského maliarstva v medzivojnovom a povojnovom období. Maľoval portréty, figurálne a najmä krajinárske diela s námetmi Banskej Štiavnice a okolia (zvlášť obľuboval Sitno).
Účastník protifašistického hnutia aj príprav SNP.
Zanechal aj množstvo článkov, prednášok, denníkových záznamov, korešpondencie. Veľkú pozornosť venoval záchrane pamiatok v Banskej Štiavnici. Jeho diela sú v SNG a v galériách viacerých slovenských miest.

</doc>
<doc id="133804" url="https://sk.wikipedia.org/wiki?curid=133804" title="Štefan Tichomír Gyárfás">
Štefan Tichomír Gyárfás

Štefan Tichomír Gyárfás (* 14. december 1863, Levice – † 12. december 1916, Banská Bystrica) bol slovenský pedagóg a historik umenia. Pseudonym: Abonyi
Životopis.
Študoval na gymnáziu v Leviciach, Ostrihome a Trnave, teológiu na univerzite v Budapešti, 1889 PhDr. Od 1886 profesor gymnázia v Trnave, od 1893 v Brasove. V mladosti prispieval do náboženských časopisov básňami a novelami. Venoval sa najmä štúdiu dejín a zlatníctva umelecko-historických pamiatok; prispieval do odborných časopisov.

</doc>
<doc id="133806" url="https://sk.wikipedia.org/wiki?curid=133806" title="Stanislav Háber">
Stanislav Háber

Stanislav Háber (* 24. august 1966, Brezno) je slovenský novinár, rozhlasový a televízny redaktor, reportér, hovorca, prozaik, básnik a publicista.
Životopis.
V rokoch 19801984 študoval na Vojenskom gymnáziu SNP v Banskej Bystrici, 19841985 na Vysokej vojenskej leteckej škole SNP v Košiciach odbor pilot – nadzvuk, no po autohavárii z viny policajta, ktorý ju spôsobil služobným autom, bol vyradený z pilotného výcviku a strávil v nemocniciach od Prahy cez Jesenníky a Ružomberok až po Košice a Prešov, kde bol všade hospitalizovaný, celkovo rok a pol. V 19871993 študoval na Filozofickej fakulte UPJŠ v Prešove (VaVD) a žurnalistiku na Filozofickej fakulte Univerzity Komenského v Bratislave, kde 1993 promoval na katedre žurnalistiky.
V rokoch 19861987 bol vojak z povolania v Prešove, od roku 1987 pracoval ako redaktor podnikových novín v Košiciach, v Prešove v "Prešovských novinách", v rokoch 19871991 redaktor Hlavnej redakcie Televíznych novín STV v Bratislave a aj Čs. televízie v Prahe (Kavčí Hory). Zapojil sa do zmien v roku 1989, keď ako jeden z piatich pracovníkov STV pomohol pripraviť štrajk televíznych pracovníkov a vďaka tomu sa odvysielalo prvé "Štúdio dialóg" už 24. novembra 1989 v STV teda o týždeň skôr ako v Prahe, kde sa tak stalo až 1. decembra 1989. Od roku 1991 bol redaktorom viacerých periodík ("Zmena", "Smena" a "Smena na nedeľu"). Pracoval aj ako lietajúci reportér pre vtedy populárne Rádio Rock FM (19911992), bol redaktorom týždenníka "Slobodný piatok" (1992) a pracoval pre Český rozhlas v Prahe pre redakciu Rádiofórum (1992). Následne pracoval v TASR a v "Hospodárskych novinách" (1993).
Od roku 1994 pôsobil ako riaditeľ odboru verejnej mienky a hovorca Mečiarovho HZDS, v rokoch 19951996 bol hovorcom Ministerstva dopravy, pôšt a telekomunikácií SR a ministra Alexandra Rezeša. Podieľal sa na dokumente VTV "Utajení svedkovia prehovorili", venovanom zavlečeniu Michala Kováča ml. do Rakúska a vražde Róberta Remiáša, ktorý následne prevzala STV a ktorý 
sa podľa mediálnej analytičky Miroslavy Kernovej stal vrcholom politizácie a zneužívania vtedajšej STV v prospech Vladimíra Mečiara.
Následne pôsobil ako redaktor "Literárneho týždenníka", v roku 1997 pracoval ako zástupca šéfredaktora týždenníka "Extra", od roku 1997 bol redaktorom denníka "Slovenská republika" a od roku 1999 "Nový deň" v Bratislave.
Potom bol asistentom poslanca Národnej rady SR za HZDS Jána Cupera, živnostníkom, autorom na voľnej nohe a poberal štipendium Literárneho fondu SR. Od roku 2006 pôsobil na Ministerstve pôdohospodárstva SR aj v pozícii hovorcu. V roku 2007 bol pri ustanovení Európskeho parlamentu Rómov, ktorý viedol na prvom rokovaní ako hovorca a moderátor. V časoch zamestnania v STV moderoval spravodajské relácie a priame prenosy, neskôr (v roku 1997) reláciu "Silná káva" a v roku 2007 duchovnú reláciu "Sféry dôverné", kde došlo po účasti Vladimíra Mečiara v diskusii na tému odkazu Cyrila a Metoda v Ústave SR a medializácii pôsobenia Stanislava Hábera v HZDS k sporu s STV, pričom Háber požadoval od televízie ospravedlnenie za údajnú diskrimináciu na základe jeho predchádzajúceho povolania. Pôsobil ako člen Rady Slovenského rozhlasu (2010).
Vo voľbách do Národnej rady SR v roku 2010 a 2012 neúspešne kandidoval za HZDS. Od roku 2013 pracoval na publicite slovenských eurofondov (ROP, IROP), kde bol vyhodnotený v rámci EK v Bruseli ako najlepšia publicita zo všetkých operačných programov v celej EÚ za rok 2016. Od roku 2021 pôsobí ako online redaktor RTVS. Vo "Večerných reflexiách" s moderátorkou Jankou Bleyovou zhrnul svoje životné poznatky na Rádiu Regina 14. júna 2022 a 1. mája 2022 Rádio Devín odvysielalo o jeho živote a tvorbe literárno-dramatické pásmo.
Tvorba.
Ako prozaik debutoval románom z vojenského prostredia "Sme samý lepší chlap", v ktorom sa zaoberal otázkami etiky a na pozadí totalitného režimu spochybnil zmysel existencie armády. Je tiež autorom noviel "Paľko Hrchov", ktorej ústredná novela bola publikovaná a preložená do francúzštiny, a románu s filozofickým až mystickým charakterom s ústrednou myšlienkou hľadania slobodnej vôle a konania jednotlivca "Najvyšší a najnižší". V roku 1992 pripravil protivojnový poetický film "Tisíc malých princov" z vojny na Balkáne, keď sa rozpadala krvavo Juhoslávia ako príspevok k zániku Česko-Slovenska, aby sa nič podobné neopakovalo a tento film vysielali opakovane z Prahy do oboch krajín Slovenska aj Česka na zanikajúcom federálnom okruhu zanikajúcej Československej televízie (ČSTV) s názvom F1, aby sa vtedajší politici v Česku a na Slovensku snažili vzťahy v spoločnosti nevyostrovať. Film "Tisíc malých princov" bol premietaný aj na festivale filmov Fórum, avšak v nesúťažnej časti, lebo autor nechcel, aby sa z tejto témy hyenisticky vytĺkal kapitál.
Venuje sa aj poézii, prvé básne publikoval časopisecky a v zborníkoch ("Jarný súzvuk", "Dotyky", Krajská knižnica Košice), knižne vydal viacero zbierok s občianskou, ale aj mystickou a kresťanskou lyrikou.
V oblasti publicistiky je okrem knižných súborov časť aktivít známa aj z autorových komentárov. Počas práce v Československej televízii dve jeho reportáže prevzala CNN (Animácia činnosti srdca 1989 a Požiarnické auto 1989) a súbor reportáži britská BBC.
V roku 1998 získal medailu ministra obrany III. stupňa na návrh slovenských vojenských letcov za zvláštne zásluhy o slovenské vojenské letectvo. V roku 2004 vyhral prvé miesto v celoslovenskej literárnej súťaži Braneckého Trenčín v kategórii próza dospelých za text "Kristus". V roku 2007 sa stal v Česku laureátom literárnej súťaže knižnice v Plzni. V roku 2008 dostal ocenenie Mestskej knižnice v Čelákoviciach pri Prahe za poéziu. V roku 2009 dostal cenu mimoriadnej prvej jarnej kvetiny v poetickej súťaži Cesta, literárny server pismak.cz a prvé miesto v poetickej súťaži Snenie, druhú cenu v poetickej súťaži Strom, prvú cenu v poetickej súťaži Krasohľad a Kolotoč, druhú cenu v poetickej súťaži Jaro a tretiu cenu v poetickej súťaži Hranice síl. Na 7. festivale Literárna Vysočina v českej Chotěboři v roku 2009 získal hlavnú cenu Quo vadis za rukopis nevydanej knihy próz Mäkké „F“. Víťaz literárnej súťaže Adrenalín s fejtónom Záletník. V roku 2009 získal v českej poetickej súťaži Doznievanie leta 3. miesto a súčasne cenu poroty. Nakoniec rok 2009 uzavrel prvým miestom v poetickej súťaži Vianočná. V českej poetickej súťaži na shakespearovskú tému Byť či nebyť vyhral prvú cenu vo februári 2010. Začiatkom marca 2010 vyhral českú poetickú súťaž s básňou Veční vo svete viet.
V roku 2004 jeho zbierku poézie Záhady duševnej záhrady zaradili v Moskve do zbierkových fondov Múzea Konstantina Paustovského a o jeho diele informoval ruský literárny časopis Svet Paustovského (2005). V roku 2004 získal štipendium Literárneho fondu na román "Hrom". V rokoch 2004 – 2005 pripravil unikátny projekt rozhlasových poviedok na každý deň v roku, teda v počte 366 poviedok – "Príbehy mena" (súčasne aj na www.exil.sk), ktoré napísal, a boli vysielané v Rádiu Lumen. V rovnakom rádiu Lumen mu v rokoch 2005 – 2007 vysielali ďalší jedinečný projekt "Svätí pre súčasnosť", ktorý spočíval v tom, že každý deň v priebehu celého roka pripravil jeden životopis svätého, ktorý mal práve sviatok.
Pripravil viacero dokumentárnych filmov, z ktorých k najznámejším patrí protivojnová poéma "Tisíc malých princov" (1992), nakrútená v čase vojny v krajinách bývalej Juhoslávie o deťoch vo vojnových konfliktoch. Tento film bol prezentovaný v nesúťažnej časti bratislavského festivalu Fórum v roku 1992 a opakovane vysielaný v ČSTV v Prahe na okruhu F1, potom v STV a VTV. K ďalším známym filmom patrí "Gróf strateného času" (1992) v hlavnej úlohe s Dušanom Jamrichom o záhade bojnického oltára, či "Astronaut kazateľ" (1990) o Jamesovi Irwinovi a jeho ceste na Mesiac v rámci programu Apollo. Počas práce v STV jeho reportáže Animácia činnosti srdca o jedinečnom výskume prof. Ivana Hulína (1989) a reportáž o unikátnom hasičskom aute bratislavských hasičov (1989) vysielala CNN a rovnako BBC. Následne jeho sériu reportáži z výskumných slovenských ústavov (1989 – 1990) vysielala BBC.
Pre Slovenský rozhlas pripravil scenáre dramatických literárnych pásiem, k najznámejším patrí "Londonov raj" (1998) o Jackovi Londonovi, či "Mág reality" (1997) o americkom spisovateľovi Philipovi K. Dickovi, súbor scenárov dramatizácií o slovenských autoroch a to: Peter Jaroš (2021), Bystrík Šikula, Ľuboš Jurík, Roman Brat, Tatiana Jaglová, Zuzana Cigánová, Milan Zelinka, Dušan Mikolaj (všetky 2022). Dušan Taragel, Zuzana Kuglerová, Denisa Fulmeková, Hana Košková, Milan Zelinka, Miroslav Musil, Lucia Satinská, Ján Štrasser (všetky 2023). Rádio Devín vysielalo v premiére v roku 2024 jeho prózu "Veľa šťastia Marka Twaina" v réžii Karola D. Horvátha a s brilantným účinkovaním hercov Jána Mistríka a Michala Rovňáka. Zároveň Rádio Devín v premiére uviedlo jeho životopisnú hru o indickom mysliteľovi "Posledné pokušenie Mahatmá Gándhího".

</doc>
<doc id="133807" url="https://sk.wikipedia.org/wiki?curid=133807" title="Ján Haberland">
Ján Haberland

Ján Haberland (* Bratislava?) bol lekár.
Životopis.
Medicínu študoval na univerzite v Jene, doktorát získal v Erfurte (1689). Lekár Banskej komory v Banskej Bystrici, neskôr v Trnave.

</doc>
<doc id="133808" url="https://sk.wikipedia.org/wiki?curid=133808" title="Peter Habovčík">
Peter Habovčík

Prof. Ing. Peter Habovčík, DrSc. (* 20. október 1929, Mýto pod Ďumbierom – † 31. december 2005) bol vysokoškolský pedagóg, technik.
Životopis.
Od roku 1957 pedagogicky pôsobil na SVŠT, resp. STU v Bratislave (od roku 1980 ako profesor). Zaoberal sa elektrotechnológiou, mikroelektronikou, optoelektronikou"," vákuovou a laserovou technikou. Do roku 1989 viedol ideovo-politické vzdelávanie pracujúcich na Katedre mikroelektroniky Fakulty elektrotechniky a informatiky STU.

</doc>
<doc id="133809" url="https://sk.wikipedia.org/wiki?curid=133809" title="Daniel Hadik">
Daniel Hadik

Daniel Hadik (Hadík, Hodík, Hodikius) (* asi Slovenské Pravno) bol evanjelický kňaz, rektor.
Životopis.
Vzdelával sa na viacerých miestach na Slov., roku 1616 študoval v Prahe, potom vo Wittenbergu. Od roku 1619 rektor gymnázia v Trenčíne, roku 1622 evanjelický farár v Modre, roku 1624 v Modrovej, roku 1626 v Liptovskej Teplej, v Banskej Bystrici-Radvani (1630-1660?, 1659). Počas pastorizácie v Banskej Bystrici-Radvani mal spory s cirk. i svetskou vrchnosťou, najmä pre údajné porušovanie náboženských i morálnych zásad. Na univerzite vo Wittenbergu dišputoval z logiky.

</doc>
<doc id="133811" url="https://sk.wikipedia.org/wiki?curid=133811" title="Ján Hadraba">
Ján Hadraba

Ján Hadraba (* 17. september 1922, Banská Bystrica – † 2. február 2000, Banská Bystrica) bol slovenský operný spevák (bas).
Životopis.
Spev študoval na Konzervatóriu v Bratislave u Arnolda Flögla, absolvoval ho roku 1946 na konzervatóriu v Prahe u Jana Konstantina. Potom študoval súkromne v Ostrave u Rudolfa Vašeka a v Bratislave u Anny Korínskej. V rokoch 19461950 pôsobil v Ostrave a v Prahe, v rokoch 19511966 bol sólistom opery SND v Bratislave. V sezóne 19671968 pôsobil v opernom divadle vo Wittenbergu. V rokoch 19691973 bol riaditeľom, od roku 1973 sólistom opery DJGT v Banskej Bystrici. 
Ťažiskom jeho speváckej činnosti bolo pôsobenie na scéne opery SND, kde vytvoril najvýznamnejšie spevácko-herecké kreácie. Ako talentovaný a v tom čase vzácny profondo bas bol obsadzovaný do najnáročnejších dramaturgických titulov slovenského i svetového repertoáru. Bol napríklad prvým Svätoplukom počas svetovej premiéry rovnomennej Suchoňovej opery 10. marca 1960. Na scéne DJGT vytvoril postavy ako Erindo ("Erindo", 1968); Jacopo Fiesco ("Simone Boccanegra", 1976) a iné. Ako sólista pohostinne spieval vo viacerých európskych krajinách. Účinkoval aj v rozhlase.

</doc>
<doc id="133812" url="https://sk.wikipedia.org/wiki?curid=133812" title="Jozef Hagara">
Jozef Hagara

Jozef Hagara (kr. m. Ondrej) (* 29. apríl 1917, Nováky – † 20. marec 1964, Bratislava) bol pedagóg a protifašistický bojovník.
Životopis.
Študoval na gymnáziu v Prievidzi, na Filozofickej fak. KU v Prahe a na UK v Bratislave, 19471948 absolvoval študijný pobyt na parížskej Sorbonne, 1961 doc. Prof. Obchodnej akadémii v Banskej Bystrici (19421943), v Bratislave, riaditeľ 
gymnázia v Bratislave, Zlatých Moravciach, v Prievidzi, riaditeľ Pedagogického inštitútu v Banskej Bystrici (19591962), od roku 1962 pracovník Katedry marxizmu-leninizmu SVŠT v Bratislave. Už počas štúdií viedol ilegálnu kom. organizáciu vysokoškolákov, roku 1942 vedúci banskobystrickej oblasti ilegálnej KSS, spolupracovník 4. ústredného ilegálneho vedenia KSS. Spoluorganizátor ilegálnej straníckej siete, budovania RNV, vydávania ilegálnej tlače. Účastník protofašistického odboja a SNP. V polovici septembra 1944 prešiel do Banskej Bystrice, kde pôsobil na Hlavnom štábe partizánskych odd. Po oslobodení funkcionár krajských a okr. orgánov KSČ. Politickými a ideologickými článkami, spomienkami z národnooslobodzovacieho boja prispieval do časopisov a zborníkov.

</doc>
<doc id="133813" url="https://sk.wikipedia.org/wiki?curid=133813" title="Ľudovít Hajdu">
Ľudovít Hajdu

Ľudovít Hajdu (* Slovensko) bol slovenský evanjelický kňaz.
Životopis.
Ev. kňaz v Banskej Bystrici (1910-1937), zároveň zvolenský senior (1928-1934).

</doc>
<doc id="133814" url="https://sk.wikipedia.org/wiki?curid=133814" title="Norbert Hajnovský">
Norbert Hajnovský

Norbert Hajnovský (* 28. február 1828, Čáslav – † 2. február 1909, Hradec Králové) bol český pedagóg.
Životopis.
V rokoch 18531862 pôsobil na gymnáziu v Banskej Bystrici, kde vyučoval latinčinu, nemecký jazyk, dejepis a filozofickú propedeutiku. Bol zároveň správcom profesorskej knižnice a numizmatických zbierok, pokladníkom alumnea. V roku 1858 prijal do gymnaziálnych zbierok knižnicu Martina Hamuljaka. V rokoch 18621875 bol profesorom a riaditeľom gymnázia v Hradci Králové. V rokoch 18811889 bol riaditeľom gymnázia v Mladej Boleslavi, kde učil geografiu, dejepis a filozofiu. Pôsobil aj na gymnáziu v Třeboni.

</doc>
<doc id="133815" url="https://sk.wikipedia.org/wiki?curid=133815" title="Bohuslav Klimo">
Bohuslav Klimo

JUDr. Bohuslav Klimo, pseudonymy Bohuslav, Hájomil (* 9. apríl 1882, Jamník – † 11. máj 1952, Liptovský Hrádok-Dovalovo) bol slovenský básnik, politik a právnik.
Životopis.
Narodil sa v rodine učiteľa a národovca Andreja Klima a jeho manželky Márie rod. Oravcovej. Pochádzal z desiatich súrodencov. Do ľudovej školy chodil do svojho rodiska a do Liptovského Hrádku. Z gymnázia v Banskej Bystrici bol vyhodený pre panslavizmus a tak štúdium ukončil na gymnáziu v Kežmarku. Po maturite roku 1902 študoval právo v Budapešti a Kluži. Od roku 1907 pôsobil ako advokát v Banskej Bystrici a v Liptovskom Mikuláši a po advokátskej skúške od roku 1909 v Liptovskom Hrádku. V prvej svetovej vojne bol na ruskom fronte. Od 28. decembra 1918 sa stal hlavným slúžnym v Liptovskom Hrádku, kde pôsobil do roku 1920.
Politická kariéra.
V rokoch 1920-1925 bol poslancom Národného zhromaždenia za Republikánsku stranu poľnohospodárskeho a maloroľníckeho ľudu. Roku 1925 sa stal dozorcom Východného dištriktu, kde pôsobil až do roku 1949. Postupom času Dr. Klimo prešiel politicky do autonomistických vôd. V rokoch 1940-45 bol podpredsedom Štátnej rady Slovenského štátu, začo bol od roku 1945 väznený v Ilave, následne prepustený a až do svojej smrti v opatere rodiny. Zomrel v Liptovskom Hrádku 11. mája 1952. 
Publikačná činnosť.
Od začiatku 20. storočia publikoval básne epigónskeho charakteru v Muzeálnej spoločnosti slovenskej, Slovenských pohľadoch, v Dennici, Našom Slovensku a neskôr Republikánovi (1919-21), prózu v Hlase, Národnom hlásniku a v Evanjelickom poslovi spod Tatier. V rokoch 1923-30 bol redaktorov v Cirkevných listoch. V poézii stvárnil motívy národnoobranného zápasu, osobnej nostalgie, ľúbosti, vojnové udalosti a zážitky. Knižne vydal súbor vojnových veršov a časť epiky. Niektoré jeho verše boli zhudobné. Pokúsil sa aj o melodrámu, autor textov duchovných piesní, zberateľ folklóru. Venoval sa i právnej histórii.

</doc>
<doc id="133816" url="https://sk.wikipedia.org/wiki?curid=133816" title="Pavol Hajtman">
Pavol Hajtman

Pavol Hajtman (* 24. jún 1924, Bánov - † 29. august 1977, Zvolen) bol lesný inžinier.
Jeho otec Vincent Hajtman, matka Alžbeta Hajtmanová.
Životopis.
Vyštudoval Vysokú školu poľnohospodárskeho a lesného inžinierstva v Košiciach (1946-1950), postgraduálne VŠLD vo Zvolene (1966). Roku 1950 Ing., 1950 CSc. V roku 1950-1951 zástupca riaditeľa Lesného závodu v Podbrezovej-Štiavničke, 1951-1953 pracovník Taxácie štátnych lesov v Banskej Bystrici, od roku 1958 Ústavu pre hospodársku úpravu lesov vo Zvolene, od 1970 hlavný inžinier ústavu. Spoluorganizátor hospodárskej úpravy lesov a lesného hospodárstva na Slovensku. Autor prác v odborných časopisoch a zborníkoch.

</doc>
<doc id="133817" url="https://sk.wikipedia.org/wiki?curid=133817" title="Vladimír Halabrín">
Vladimír Halabrín

Vladimír Halabrín (kr.m. Vladimír Haluška) (* 5. máj 1913, Brezová pod Bradlom – † 16. august 1993, Praha) bol právnik a diplomat.
Životopis.
Organizátor ilegálneho protifašistického odboja, účastník SNP. Po vypuknutí SNP pôsobil ako referent v aparáte SNR v Banskej Bystrici. Prednosta Úradu predsedníctva SNR v Košiciach (od februára 1945). Konzul na čs. generálnom konzuláte v Záhrebe (19461948). Po februári 1948 musel z politiky odísť.
Externé odkazy.
Po r. 1959 odsouzen na 2,5 roku vězení.

</doc>
<doc id="133818" url="https://sk.wikipedia.org/wiki?curid=133818" title="Ján Halaj">
Ján Halaj

Ján Halaj (* 21. január 1914, Zolná – † 2. december 2005, Martin) bol slovenský pedagóg, ochranár, publicista a zbormajster.
Životopis.
Štúdium na Učiteľskom ústave v Lučenci absolvoval roku 1934, na Pedagogickej fakulte UK v Bratislave roku 1949, na Prírodovedeckej fakulte Vysokej školy pedagogickej v Bratislave roku 1955, roku 1974 CSc. Pôsobil na viacerých školách, od roku 1965 na Pedagogickej fakulte v Banskej Bystrici. Venoval sa výchove detí, mládeže i dospelých. Autor viacerých prác z oblasti pedagogiky, štúdií a článkov z oblasti hudby, ochrany životného prostredia. Dlhoročný dirigent Robotníckeho spevokolu vo Zvolene.

</doc>
<doc id="133819" url="https://sk.wikipedia.org/wiki?curid=133819" title="Ján Halaša">
Ján Halaša

Ján Halaša (* 9. október 1893, Martin – † 12. október 1981, Trenčín) bol slovenský fotograf, organizátor turistiky a lekárnik.
Životopis.
Študoval na lýceu v Banskej Bystrici, Šoprone a do 1911 v Bratislave, 19111913 praktikoval v bratislavskej lekárni Salvator, farmáciu študoval v Budapešti, neskôr na Karlovej univerzite v Prahe, 1919 PhMr. Od roku 1922 spolumajiteľ lekárne "K Svätému Duchu", po 1945 pracovník lekární, do 1972 fotograf Trenčianskeho múzea v Trenčíne. V prvom období (do 1934) tvorila jadro jeho tvorby krajina, od 1934 aj človek. Tak vytvoril dokumenty zo života ľudu najmä v okolí Trenčína, v Turci, na Orave, v Liptove. V krajinárskej tvorbe prešiel k svojskej syntéze monumentálnosti, citového náboja motívu i výrazu a národnému obsahu. Priekopník slovenskej turistiky a vysokohorského športu. Turistiku spájal s fotografiou, postupne zostavil obrázkový zemepis horských partií Liptova, Oravy a Turca. Autor a spoluautor turistických a vlastivedných publikácií, obrazových a vlastivedných publikácií, obrazových a textových príspevkov v časopise Krásy Slovenska. Jeho fotografie sú v zbierkach SNG v Bratislave, oblastnej Galérie M. A. Bazovského v Trenčíne, Moravskej galérii v Brne a i.
Pochovaný je na Evanjelickom cintoríne v Trenčíne.
Dielo.
Na jeho počesť je v Trenčíne pomenovaná ulica na sídlisku Juh.

</doc>
<doc id="133820" url="https://sk.wikipedia.org/wiki?curid=133820" title="Karol Branislav Halenaj">
Karol Branislav Halenaj

Karol Branislav Halenaj (Halenay) (* 29. september 1823, Banská Bystrica - † 13. jún 1885, Závada) bol slovenský evanjelický kňaz a publicista.
Životopis.
Študoval na lýceu v Banskej Štiavnici, od 1847 teológiu v Jene. Od 1850 pisár Zvolenskej stolice, 1851-1884 evanjelický farár v Závade. Zakladajúci člen MS a podporovateľ slovenských gymnázií. Počas štúdia v Jene propagoval slov. ľudovú pieseň, pokúsil sa o verše s predrevolučnými náladami. Prispieval do Slov. národných novín a Orla tatránskeho článkami o slov. národných a sociálnych pohyboch do Obzoru, Pešťbudínskych vedomostí a Nár. novín, kde analyzoval maď. politiku vo vzťahu k uh. národnostiam, postavil sa za federatívne usporiadanie Uhorska a nastolenie nár. rovnosti v monarchii.

</doc>
<doc id="133821" url="https://sk.wikipedia.org/wiki?curid=133821" title="Ondrej Fridrich Halický">
Ondrej Fridrich Halický

Ondrej Fridrich Halický (* 16. január 1753, Bátovce - † 12. apríl 1830, Pešť) bol spisovateľ a pedagóg.
Životopis.
Teológiu študoval vo Viedni. Profesor v Trnave, v Banskej Bystrici, 1776 v Budíne, 1787 v Trenčíne, od 1792 prof. nemeckej reči a literatúry na peštianskej univerzite. Autor latinských epigramov, príležitostných a oslavných básní publikovaných samostatne i v almanachoch a časopisoch. Vydal učebnicu matematiky pre gymnáziá, prekladal odborné, vojenské, zdravotnícke, hospodárske a i. príručky z francúzštiny i do latinčiny, zostavil schematizmus a i.

</doc>
<doc id="133822" url="https://sk.wikipedia.org/wiki?curid=133822" title="Anton Halúzka">
Anton Halúzka

Anton Halúzka (* 20. január 1819, Banská Bystrica – † 16. júl 1881, Banská Bystrica) bol slovenský pedagóg.
Životopis.
Od 1847 učiteľ ľudovej školy, 1868-77 správca školy, súčasne do 1878 pracovník učiteľského ústavu, učňovskej školy a učňovskej školy kupeckej v B. Bystrici. Člen učiteľského spolku Zvolenskej župy, ktorej venoval svoju knižnicu (456 zv.), a člen Matice slovenskej. Autor metodických, pedagogických a jazykovedných článkov, jazykových učebníc.

</doc>
<doc id="133823" url="https://sk.wikipedia.org/wiki?curid=133823" title="František Halvax">
František Halvax

František Halvax alebo František Hallwax (* 4. máj 1712, Banská Štiavnica – † ?) bol rímskokatolícky kňaz, pedagóg, filozof, prekladateľ.
Životopis.
V roku 1728 vstúpil do jezuitskej rehole. Profesor na kolégiu, potom profesor filozofie a teológie na univerzite v Trnave, študijný prefekt a profesor teológie na kolégiu v Budíne. V roku 17711773 špirituál a spovedník kolégia v Banskej Bystrici. Z francúzštiny do latinčiny preložil fyzikálne dialógy jezuitu N. Regnaulta, v ktorých sa písalo o rozličných fyzikálnych zaujímavostiach a úkazoch. Napísal aj oslavné dielo na arcivojvodu, neskoršieho panovníka Jozefa II., predsedal pri obhajobe filozofických a historických prác, kt. boli dielom jeho študentov.

</doc>
<doc id="133824" url="https://sk.wikipedia.org/wiki?curid=133824" title="Pavol Halvepapius">
Pavol Halvepapius

Pavol Halvepapius (Paulus, Pavel) (* Arnswald - † 20. marec 1604, pravdepodobne Banská Bystrica) bol pedagóg, evanjelický kňaz.
Životopis.
Rektor na mestských školách v Jihlave a v B. Bystrici. Autor banskobystrického školského poriadku. Škola v B.Bystrici za jeho čias bola štvortriedna, v nižšej boli dve odd. (nem. a slov.). Hlavný banskobystrický evanjelický farár (1584-1604). Býval v dome č. 12 (11) na Námestí v Banskej Bystrici (koniec 16. stor.).

</doc>
<doc id="133825" url="https://sk.wikipedia.org/wiki?curid=133825" title="Martin Hamaliar">
Martin Hamaliar

Martin Hamaliar (* 17. október 1783, Veľký Krtíš – † 13. september 1835, Kovačica) bol náboženský spisovateľ.
Životopis.
Študoval na evanjelickom lýceu v Banskej Bystrici, reform. akadémii v Lučenci, evanjelickom lýceu v Bratislave, 1805 na Univerzite v Jene. Evanjelický kaplán v Szarvasi, farár v Padine a Kovačici. Účinkoval medzi dolnozemskými slovenskými vysťahovalcami, usiloval sa o rozvoj národno-kultúrneho života. Autor príležitostných rečí, člen Učenej spoločnosti banského okolia.

</doc>
<doc id="133826" url="https://sk.wikipedia.org/wiki?curid=133826" title="Ján Hambacher">
Ján Hambacher

Ján Hambacher (Hambach) (* 1682, Banská Bystrica - † 13. august 1759, Prešov) bol lekár.
Jeho otec Ján Hambacher, syn Samuel Hambacher.
Životopis.
Študoval na univerzite vo Frankfurte nad Odrou, v Berlíne, do 1706 vo Wittenbergu, 1710 MUDr. Domáci lekár poľského kniežaťa Wiszniowieckeho, praktický, od 1719 stoličný lekár v Prešove. Spolupracoval s východoslovenskými vzdelancami, najmä kežmarskými. Roku 1739-1740 sa zúčastnil na boji proti morovej epidémii. Ako popredného odborníka ho často pozývali do Poľska, osobný lekár poľského kráľa Augusta II. Autor medicínskej dizertácie a dišputy, jeho ďalšie práce zostali v rukopisoch.

</doc>
<doc id="133827" url="https://sk.wikipedia.org/wiki?curid=133827" title="In Flames">
In Flames

In Flames je švédska melodická death metalová skupina z Göteborgu, ktorá vznikla v roku 1990. Od jej počiatkov vydala desať štúdiových albumov a jedno koncertné DVD. V roku 2008 predala celosvetovo viac ako 2 milióny nahrávok.
Skupina In Flames spoločne so skupinami Dark Tranquillity a At the Gates vytvorila nový žáner známy ako melodický death metal.
Biografia.
Skupina In Flames bola založená v roku 1990 Jesperom Strömbladom ako bočný projekt jeho vtedy súčasnej death metalovej skupiny Ceremonial Oath.
Počas celého raného obdobia skupiny In Flames postupovala zostava neustálymi zmenami. Ich prvá pevná zostava bola zložená zo zakladajúcich členov, gitaristu Jespera Strömblada, basgitaristu Johana Larssona a gitaristu Glenna Ljungströma. Táto zostava spoločne so spevákom Mikaom Stannem nahrala v roku 1994 prvý album "Lunar Strain". Na ich ďalšom albume "Subterranean" z roku 1995 sa už namiesto Mikaela Stanna podieľal Henke Forss a nový bubeník Daniel Erlandsson. Po Henkeho opustení skupiny sa otvorili dvere Andersi Fridénovi, ktorý sa stal novým vokalistom skupiny. Bubeníkom sa stal Björn Gelotte. Práve s touto zostavou bola podpísaná zmluva s Nuclear Blast a nahraný album "The Jester Race". Týmto albumom sa skupina dostala do svetového povedomia, predovšetkým v Európe a Japonsku.
V dôsledku stúpajúceho úspechu sa Johan Larsson a Glenn Ljungström, ktorí už boli členmi iných skupín, rozhodli opustiť skupinu kvôli náročnému pôsobeniu v rozdielnych projektoch. Ich posledným prínosom pre skupinu bol album "Whoracle" z roku 1997. Boli pozvaní basgitarista Peter Iwers a gitarista Niklas Engelin, aby sprevádzali skupinu na spoločnom turné so skupinou Dimmu Borgir, ktoré nasledovalo bo vydaní albumu "Whoracle". Toto zoskupenie fungovalo o niečo lepšie, a tak sa hudobníci ku koncu turné stali stálymi členmi formácie. Spoločne precestovali Európu a uskutočnili aj prvý koncert mimo nej - v Japonsku. Avšak ku koncu tejto koncertnej cesty opustil skupinu Niklas Engelin z dôvodu hudobných odlišností. Jeho gitaristický post prevzal doposiaľ bubeník Björn Gelotte a jeho miesto za bicími pripadlo Danielovi Svenssonovi. V roku 1999 bol nahraný a vydaný album "Colony" a nasledovalo takmer celosvetové turné.
V roku 2000 skupina vydala album "Clayman". Zároveň sa skupina stala skutočne všeobecne známou a hrala so slávnymi skupinami ako Dream Theater, Slipknot a Testament. Petrovi Iwersovi sa narodila prvá dcéra a ten dočasne skupinu opustil. Na rok bol nahradený Dickom Löwgrenom. Po jeho návrate bol nahraný koncertný album "The Tokyo Showdown". V roku 2002 bol vydaný album "Reroute to Remain", prvý album In Flames, ktorý nebol nahrávaný v štúdiu Studio Fredman. Na tomto albume bol prvýkrát použitý čistý vokál namiesto growlov typických pre death metal. Tiež je poznať vplyv amerického alternatívneho metalu a je v ňom použitých viac klávesov a elektroniky ako na predchádzajúcom albume. To viedlo k zmäteniu kritikov, prílivu nových fanúšikov a názoru starých priaznivcov, že sú In Flames „vypredaní“. Ich siedmy album "Soundtrack to Your Escape", vydaný v roku 2004, urobil ďalší krok v zvolenom smere.
V septembri 2005 bolo vydané DVD nazvané "". Skupina sa predstavila na koncerte Ozzfest 2005, kde hrala na hlavnom pódiu a sprevádzala Motörhead na ich výročnom turné na jeseň toho roku. Ešte pred vydaním albumu "Come Clarity" v roku 2006 bolo po celom svete predaných viac ako jeden milión nahrávok. "Come Clarity" bol nadšene prijatý ako fanúšikmi, tak aj kritikmi, najmä tými, ktorý cítili nástup posledných dvoch albumov. V prvom týždni predaja sa umiestnil na vrchole rebríčkov vo Švédsku a Fínsku. Skupina sa umiestnila na 58. mieste v rebríčku Billboard 200 s 24 000 predanými kópiami v prvom týždni predaja.
Po vydaní "Come Clarity" sa skupina zúčastnila časti turné Unholy Alliance 2006 v Európe po boku skupín Slayer, Children of Bodom, Lamb of God a Thine Eyes Bleed. Zakladajúci člen Jesper Strömblad nehral na niektorých koncertoch v Európe, ani v Londýne v Brixton Academy. Bolo to spôsobené osobnými problémami, ale napriek povestiam sa In Flames nerozpadli a vyrazili na svoje plánované turné po USA s Jesperom Strömbladom na svojej pozícii.
Dňa 12. februára 2010 Jesper Strömblad opustil skupinu. Jesper na oficiálnych stránkach skupiny oznámil, že definitívne skupinu opúšťa, teda sa rozpadáva zostava, ktorá je známa už 13 rokov od roku 1997. Jesper: „Rozhodol som sa, že bude najlepšie, keď odídem z In Flames natrvalo. Posledných 17 rokov bol nárez, a som hrdý, že som bol súčasťou tejto skvelej púte, s tými najtalentovanejšími ľuďmi, ktorých si môžete priať“. In Flames: „Prichádzame o skvelého gitaristu a hudobníka, ale aby sme si udržali pre nás drahého priateľa, je to tak asi najlepšie. Pokiaľ s tým súhlasí Jesper, 100% ho podporujeme. Dvere k In Flames jsou pre Jespera vždy otvorené, podporujeme a vždy budeme.“
Začiatkom roku 2010 In Flames spolupracovala s Pendulum na ich treťom štúdiovom albume "Immersion". Skladba „Self Versus Self“ je jednou z troch z albumu, na ktorých spolupracovali.
Dňa 11. októbra 2010 skupina vstúpila do IF Studios v Göteborgu aby začala nahrávať svoj nový album, pokusne nazvaný "Sounds of a Playground Fading". Album bol nahrávaný s producentom Robertom Laghim.
Členovia.
Niclas Engelin bol striedavo členom v rokoch 2006 – 2011, kedy nahrádzal gitaristu, Jespera, ktorý nemohol hrať pretože bojoval s alkoholizmom. V roku 2011 sa Engelin stal oficiálnym členom kapely a bol jej gitaristom až do roku 2021, keď sa prestal zúčastňovať na koncertoch kapely. Nahradil ho Chris Broderick ktorý sa následne oficiálne stal novým gitaristom v roku kapely v roku 2022.

</doc>
<doc id="133828" url="https://sk.wikipedia.org/wiki?curid=133828" title="František Hampl">
František Hampl

František Hampl (* 20. apríl 1957, Banská Štiavnica) je slovenský lekár-chirurg.
Životopis.
Študoval na Lekárskej fakulte UK v Bratislave, absolvoval I. a II. stupeň atestácie z odboru chirurgia, špecializácia na transplantačnú chirurgiu. Od roku 1982 pracuje v Nemocnici s poliklinikou F.D.R. v Banskej Bystrici ako lekár, primár centrálnych operačných sál (od roku 1997) a vedúci lekár transplantačnej chirurgie (od roku 1999). Na Slovensku ako prvý úspešne uskutočnil transplantáciu pankreasu (19. januára 2000). Publikuje štúdie a odborné články, prednáša na kongresoch doma i v zahraničí na tému transplantácia pankreasu. Zastupuje našu krajinu v Európskej komisii medicínskych špecialistov. Aj jeho zásluhou sa Slovensko zaraďuje do špičky európskej transplantačnej chirurgie pečene. Pri zákroku strávi v sále okolo pätnásť hodín.

</doc>
<doc id="133829" url="https://sk.wikipedia.org/wiki?curid=133829" title="Ctibor Ján Handzo">
Ctibor Ján Handzo

Ctibor Ján Handzo (pseudonymy Jano Gemerský, Gindurský, Malohonťan, Martin Pohorelec, Dušan Remeník, Svätopluk Jedenásty; * 15. september 1906, Pohorelá – † 1. jún 1972, Prešov) bol slovenský evanjelický kňaz, náboženský spisovateľ a cirkevný historik; otec spisovateľky Viery Handzovej.
Životopis.
Narodil sa v rodine Pavla Handza a Márie Murányiovej. Vychodil ľudovú školu v Pohorelej, neskôr študoval na gymnáziu v Níreďháze, Makove a do roku 1924 v Rimavskej Sobote. V rokoch 19241928 pokračoval štúdiom teológie, najprv v Bratislave, od roku 1926 vo Viedni, kde navštevoval aj prednášky na vyššej novinárskej škole. Po ukončení štúdií pôsobil ako evanjelický kaplán, v rokoch 19291935 pôsobil ako farár v Pondelku, v rokoch 19351950 v Ľubietovej, od roku 1950 v Prešove a od roku 1953 pôsobil ako šarišsko-zemplínsky senior. Bol účastníkom Slovenského národného povstania, pomáhal prenasledovaným antifašistom. Zomrel v Prešove, pochovaný bol v Kokave nad Rimavicou.
Tvorba.
Venoval sa cirkevnej histórii, spracoval dejiny cirkevných zborov, v ktorých pôsobil, v prózach s náboženskou a historickou tematikou prejavil rozprávačský talent. Vecným základom jeho próz boli široké kultúrne znalosti, venoval sa v nich udalostiam v cirkevných zboroch. Náboženský a historický obsah mali i jeho rozhlasové dramatizácie. Prispieval do novín, ale hlavne do náboženských časopisov a kalendárov.

</doc>
<doc id="133831" url="https://sk.wikipedia.org/wiki?curid=133831" title="Valentín Hanke st.">
Valentín Hanke st.

Valentín st. Hanke (Hanka, Hanek, Hancke) (* ? - † 10. január 1627, Ľubietová) bol evanjelický kňaz.
Jeho syn Ján Hanke, Valentín Hanke ml. (evanjelický kňaz na Spiši a v Šariši, veršovník, autor príležitostných veršov) 
Životopis.
Vyštudoval v Čechách, kde i pôsobil. Po r. 1620 emigroval do Uhorska, kde sa v Ľubietovej stal evanjelickým farárom. Zaoberal sa astronómiou a astrológiou. Pred príchodom na Slovensko vydal hospodársky a kancelársky kalendár. V Ľubietovej napísal pranostiku.

</doc>
<doc id="133833" url="https://sk.wikipedia.org/wiki?curid=133833" title="Martin Hanko">
Martin Hanko

Martin Hanko (* Slovensko) bol evanjelický kňaz.
Životopis.
Hlavný mestský evanjelický farár v Banskej Bystrici (1541-1560), pre šírenie reformácie prenasledovaný, funkcie sa vzdal (29. apríla 1560) a odišiel do Kežmarku. 

</doc>
<doc id="133835" url="https://sk.wikipedia.org/wiki?curid=133835" title="Samuel Bohumil Hanrič">
Samuel Bohumil Hanrič

Samuel Bohumil Hanrič (* Slovensko) bol slovenský rytec.
Životopis.
Rytec z Banskej Bystrice. Žiak barokového maliara Jána Kupeckého v Norimbergu na prelome 17. a 18. storočia.

</doc>
<doc id="133836" url="https://sk.wikipedia.org/wiki?curid=133836" title="František Hánrich">
František Hánrich

František Hánrich (pôv. Hainrich) (* 15. september 1800, Poniky – † 4. október 1889, Viedeň) bol slovenský právnik.
Životopis.
V roku 18271833 študoval právo. Advokát v Pešti, právny zástupca vo Vígľaši, komorský prokurátor a právny zástupca bratských pokladníc v Banskej Štiavnici, hlavný prokurátor v Bratislave, neskôr sudca najvyššieho ríšskeho súdu vo Viedni. 
Člen trojice slovenských vládnych dôverníkov, poverených rakúskou vládou na vypracovanie elaborátu riešenia slovenskej a rusínskej otázky v Uhorsku (1849). Jeho elaborát vtedy najdôslednejšie nastoľoval požiadavky zabezpečenia národných práv a národnej svojbytnosti Slovákov. Po zavedení bachovskej centralizácie (1853) sa už v slovenskom národnopolitickom hnutí neangažoval.

</doc>
<doc id="133837" url="https://sk.wikipedia.org/wiki?curid=133837" title="Samuel Gottlieb Hanrich">
Samuel Gottlieb Hanrich

Samuel Gottlieb Hanrich (* Banská Bystrica) bol maliar.
Životopis.
Žiak Jána Kupeckého. Študoval v Nemecku, Poľsku a Veľkej Británii. Venoval sa portrétnej maľbe: v Berlíne namaľoval 1726 známy rodinný portrét, 1732 podobizeň J. L. Frischa, riaditeľa škôl v Nemecku, a 2 portréty J. Oertla vo Vroclave. Jeho portrét herca berlínskej opery, poznačený vplyvmi nemeckého rokoka, od roku 1978 vlastní SNG v Bratislave.

</doc>
<doc id="133838" url="https://sk.wikipedia.org/wiki?curid=133838" title="Ferdinand Hanstat">
Ferdinand Hanstat

Ferdinand Hanstat (Handstadt, Hanstatt) (* 3. november 1682, Banská Bystrica - † 20. november 1718, Špania Dolina) bol náboženský spisovateľ.
Životopis.
R. 1696 vstúpil do jezuitskej rehole. Študoval na kolégiu, filozofiu a teológiu na univerzite v Trnave. Krátko profesor na kolégiu v Trnave, magister novicov v Trenčíne, misionár na viacerých miestach. Počas morovej epidémie 1710 organizoval samaritánsku zdravotnú službu.

</doc>
<doc id="133839" url="https://sk.wikipedia.org/wiki?curid=133839" title="Štefan Hanus">
Štefan Hanus

Štefan Hanus (* 27. november 1905, Hriňová† 2. máj 1968, Sásová) bol slovenský dôstojník, príslušník protifašistického odboja, účastník SNP.
Životopis.
Navštevoval odbornú kovorobnú školu v Banskej Bystrici (do 1926), v rokoch 19261930 študoval na Vyššej priemyselnej škole v Košiciach, do 1932 na Vojenskej kadetnej škole v Hraniciach na Morave. V rokoch 19331937 pracovník Krajského súdu v Košiciach, do 1939 poštového úradu v Krompachoch a v Poprade, od 1939 dôstojník z povolania, po odchode z armády pracovník dopravného podniku v Prahe a Pamätníka SNP v Nemeckej. Organizátor príprav SNP v Banskej Bystrici, člen dôstojníckej odbojovej organizácie Victoire a náčelník zbrojnej služby Hlavného štábu protivzdušnej obrany v Banskej Bystrici (pred SNP). Počas Povstania náčelník Hlavného štábu partizánskych oddielov, po ústupe SNP do hôr zajatý nacistami a väznený v koncentračných táboroch v Nemecku. Po oslobodení dôstojník ČSĽA.

</doc>
<doc id="133840" url="https://sk.wikipedia.org/wiki?curid=133840" title="Ján Hanzel">
Ján Hanzel

Ján Hanzel (* 7. november 1935, Čierna Lehota† 4. november 2013, Banská Bystrica) bol slovenský architekt.
Životopis.
V roku 19541960 absolvoval štúdium na SVŠT v Bratislave, odbor architektúra a pozemné stavby. Pracoval v Stavoprojekte Košice ako projektant (19601961) a v Stavoprojekte Banská Bystrica ako vedúci projektant (19611999). Je autorom architektonických stavieb v Banskej Bystrici (Stredná zdravotnícka škola, Krajská arbitráž (Fortnička), komplexu administratívnych budov (Slovenská pošta, budova AURIS (spoluautor). Je autorom urbanistického riešenia sídliska Rudlová-Sásová v Banskej Bystrici, sídliska Prievidza-Dlhá ul. a sídliska Zvolen-Sekier II. Medzi jeho ďalšie dila patrí Dom smútku (Prievidza, Handlová) a Kostol Sedembolestnej Panny Márie v Žiari nad Hronom.

</doc>
<doc id="133841" url="https://sk.wikipedia.org/wiki?curid=133841" title="Pavol Hanzel">
Pavol Hanzel

Pavol Hanzel (* 2. október 1949, Banská Bystrica) je vysokoškolský pedagóg.
Životopis.
V roku 1967 ukončil štúdium na Strednej všeobecnovzdelávacej škole v Banskej Bystrici, 1967-1972 odbor učiteľstvo pre školy 2. cyklu, aprobácia matematika-deskriptívna geometria na PF UK v Bratislave, 1979 RNDr., 1983 CSc., 1986 doc., 2006 prof. Na Univerzite Mateja Bela v Banskej Bystrici od roku 1972. V súčasnosti je interným profesorom na katedre matematiky FPV UMB. Je garantom pre teóriu vyučovania matematiky, členom vedeckej rady FPV UMB, PF UMB, PF PU a FPV ŽU. V roku 1972-1984 pôsobil na Katedre matematiky Pedagogickej fak. v Banskej Bystrici, 1984-1992 vedúci Katedry matematiky, 1993-1999 dekan Pedagogickej fak. UMB v Banskej Bystrici, od 1999 prodekan Fakulty pre rozvoj Pedagogickej fak. UMB v Banskej Bystrici. 
V rokoch 1994 až 1999 bol prezidentom Únie učiteľských fakúlt SR. Je členom a predsedom komisií pre štátne a rigorózne skúšky. Úspešne viedol ôsmych doktorandov, je členom dizertačných komisií, oponentom dizertačných prác, členom resp. oponentom pri habilitačnom konaní pre Teóriu vyučovania matematiky. 
Významnou mierou sa pričinil o vedecké poňatie nového smeru vo vzdelávaní e-learningu na Slovensku. Je autorom platformy elektronického vzdelávania na UMB a autorom viacerých elektronických kurzov z matematiky. Právom ho možno pokladať za zakladateľa nových foriem vzdelávania v príprave učiteľov matematiky pre 1. a 2. stupeň ZŠ. Pod jeho vedením sa vytvorila uznávaná skupina matematikov zaoberajúcich sa problematikou inovácií vo vyučovaní matematiky.

</doc>
<doc id="133842" url="https://sk.wikipedia.org/wiki?curid=133842" title="Andrej Hanzlík">
Andrej Hanzlík

Andrej Hanzlík (* 19. október 1850, podľa rodnej matriky 29. október, Banská Bystrica-Radvaň – † 4. január 1931, Banská Bystrica) bol slovenský právnik a verejný činiteľ.
Životopis.
Narodil sa v rodine hrebenára Andreja Hanzlíka a jeho manželky Zuzana rodenej Záhonovej. V rokoch 18701872 študoval právo v Prešove. Bol advokátsky koncipient vo Zvolene, advokát v Banskej Bystrici (1876), starosta Banskej Bystrice (1. novembra 1923 – 1. októbra 1927). Pričinil sa o výstavbu mnohých reprezentačných budov v meste. Bol prívrženec čechoslovakizmu a centralizmu.

</doc>
<doc id="133844" url="https://sk.wikipedia.org/wiki?curid=133844" title="Robert Hardónyi">
Robert Hardónyi

Robert Hardónyi (* 17. september 1930, Banská Bystrica) je slovenský filmový inžinier.
Životopis.
Roku 1954 absolvoval štúdium kamery na FAME v Prahe. Roku 1954 – 1958 technický riaditeľ Filmových laboratórií v Bratislave, potom zastával viaceré funkcie pri technike a výstavbe filmových ateliérov. V 60. rokoch pôsobil ako inštruktor filmovej techniky v Havane. Podľa poviedky Karla Čapka napísal scenár a režíroval krátky hraný film Muž, ktorý vedel lietať (1966). Autor odborných prác.

</doc>
<doc id="133845" url="https://sk.wikipedia.org/wiki?curid=133845" title="Jozef Hardonyi">
Jozef Hardonyi

Jozef Hardonyi (pôvodné priezvisko - Hardoník) (* cca 1863, Spiš - † 1948, Banská Štiavnica, Slovensko) bol organár.
Životopis.
Pochádzal zo Spiša, pôsobil ako organár, prestaval organ v rokokovom kostole v Brezne, Švedlári a v evanjelický kostole v Rožňave, ku koncu 19. storočia obnovil organársku tradíciu v Banskej Štiavnici. Na prelome 19. a 20. storočia pôsobil v Banskej Bystrici-Radvani (asi 1894). Neskôr pôsobil aj so synom v Banskej Bystrici, jeho dielňa zanikla (1944). Presťahoval sa k svojmu synovi do Banskej Štiavnice kde aj zomrel.

</doc>
<doc id="133846" url="https://sk.wikipedia.org/wiki?curid=133846" title="Helena Harhajová">
Helena Harhajová



</doc>
<doc id="133847" url="https://sk.wikipedia.org/wiki?curid=133847" title="Gašpar Hartman">
Gašpar Hartman

Gašpar Hartman (* Slovensko) je puškár.
Životopis.
Puškársky majster, známy nielen doma, ale aj v cudzine. V Banskej Bystrici pôsobil (30.-40. roky 16.stor.)

</doc>
<doc id="133848" url="https://sk.wikipedia.org/wiki?curid=133848" title="Ján Harvát">
Ján Harvát

Ján Harvát (* 19. október 1924, Jasenie – † 24. september 1980, Banská Bystrica) bol robotník, funkcionár KSČ, politický pracovník.
Životopis.
V roku 19311936 vychodil ľud. školu, 19361939 meštiansku školu, 19391941 banícku školu v Zwartbergu (Belgicko), 19591962 študoval va Vysokej škole politickej pri ÚV KSČ v Prahe. V roku 19411944 robotník, resp. chemický laborant v rafinérii v Dubovej, skladník v Aši, pracovník odd. priemyslu ÚV KSS v Bratislave, KV KSS v Prešove, od 1964 tajomník Stredoslov. KV KSS v Banskej Bystrici, 19641971 poslanec SNR. V roku 19301941 žil s rodičmi v Limburskej uhoľnej oblasti v Belgicku, kde sa zúčastňoval na práci krajanských organizácií. Roku 1944 účastník protifašistického odboja, príslušník partizánskej brigády Jánošík, zajatý, do 1945 väznený v Neumünsteri v Nemecku. Nositeľ viacerých vyznamenaní.

</doc>
<doc id="133849" url="https://sk.wikipedia.org/wiki?curid=133849" title="Gabriel Haško">
Gabriel Haško

Gabriel Haško (* 24. september 1903, Slovensko† neznáme) je slovenský športový funkcionár, športovec.
Životopis.
Člen predsedníctva Zväzu ľadového hokeja v Prahe, Bratislave, rozhodca 1. hokejovej ligy ČSR, aktívny hráč (19221944). Funkcionár futbalového športu. Zakladateľ kanadského hokeja v Banskej Bystrici. Aktívny hokejový hráč v 20.30. rokoch 20. storočia najlepší hráč Banskej Bystrice a Slovenska. Predseda Pohronskej hokejovej župy v Banskej Bystrici. Člen výboru Stredoslovenskej futbalovej župy v Banskej Bystrici (19451950). Po odchode na dôchodku žil v Podbrezovej.

</doc>
<doc id="133850" url="https://sk.wikipedia.org/wiki?curid=133850" title="František Haspra">
František Haspra

František Haspra (* 26. jún 1900, Topoľčianky - † 22. júl 1989, Bojnice) bol rímskokatolícky kňaz, kapitulný vikár.
Životopis.
Študoval a maturoval na gymnáziu v Banskej Bystrici (1911-1919). Teológiu študoval v Olomouci a Prahe. Za kňaza bol vysvätený 8. júla 1923. Pôsobil vo viacerých mestách ako kaplán (Vrútky, Prievidza, Banská Bystrica). V Kremnici okrem kaplánskeho postu pôsobil aj ako profesor náboženstva na reálnom gymnáziu. Po smrti Jána Decheta ho nitriansky biskup E. Nécsey vymenoval za ordinára Banskobystrického biskupstva s právomocami kapitulného vikára. Diecézu viedol až do nástupu nového biskupa, Jozefa Feranca, v roku 1973
Zomrel 22. júla 1989 v Bojniciach, pochovaný je v Topoľčiankach.

</doc>
<doc id="133851" url="https://sk.wikipedia.org/wiki?curid=133851" title="Jozef Hašto (podnikateľ)">
Jozef Hašto (podnikateľ)

Jozef Hašto (* 11. marec 1911, New York, USA - † 27. apríl 1970, Banská Bystrica, Slovensko) bol podnikateľ, obchodník, továrnik.
Životopis.
Narodil sa v USA, kde sa jeho rodičia vysťahovali za prácou. V roku 1922 spolu s vracajúcimi sa rodičmi prišiel na Slovensko. Rodičia kúpili gazdovstvo v Búči pri Štúrove. V roku 1938 rodinu brutálne napadli horthyovskí vojaci a vyhnali z gazdovstva. 
Po skončení meštianskej školy absolvoval Hašto baťovskú školu v Zlíne a zamestnal sa Erdöšovej obuvníckej továrni v Banskej Štiavnici. Majiteľ, ktorý počas druhej svetovej vojny emigroval do USA, ho požiadal o spravovanie svojej továrne a predajne s obuvou a textilom. Továreň prosperovala a zamestnávala okolo 50 pracovníkov. Hašto súčasne otvoril i predajne v Bratislave a Myjave.
V 50. rokoch sa rodina dostala do nemilosti vtedajšieho režimu. V roku 1958 bol Jozef Hašto odsúdený na 6 rokov väzenia a prepadnutie majetku v prospech československého štátu. Po návrate z väzenia bol plne rehabilitovaný. V Banskej Štiavnici bol Jozef Hašto známy ako úspešný podnikateľ, ktorý sa orientoval na kvalitu vo výrobe a čestnosť v obchode.

</doc>
<doc id="133852" url="https://sk.wikipedia.org/wiki?curid=133852" title="Anton Hatiar">
Anton Hatiar

Anton Hatiar (* 30. január 1901, Ružomberok – † 3. júl 1984, Kováčová) bol lesný inžinier.
Jeho otec Jozef Hatiar, matka Anna rod. Kralovenská.
Životopis.
V roku 19121921 študoval na gymnáziu v Ružomberku, 19211926 na lesníckom odbore Vysokej školy zemědělskej v Brne, 1926 Ing. Asistent Správy mestských lesov v Košiciach, Třeboni, v roku 1930 taxátor, 19391945 a 19461951 vedúci taxačného oddelenia Riaditeľstva štátnych lesov v Banskej Bystrici (od roku 1946 pre celé územie Slovenska). Zakladateľ a organizátor hospodárskej úpravy lesov na Slovensku. Venoval sa vypracúvaniu lesných hospodárskych plánov. Vypracoval spôsob použitia leteckej snímky a fotogrametrie v lesnej taxácii. Spoluautor technickej príručky hospodárskej úpravy lesov. Autor smerníc a článkov v odborných časopisoch.

</doc>
<doc id="133853" url="https://sk.wikipedia.org/wiki?curid=133853" title="Alexander Havas">
Alexander Havas

Alexander Havas z Gemera (* 5. máj 1822, Horná Mičiná – † 2. november 1894, Budapešť) bol archeológ, právnik.
Životopis.
Pochádzal zo zemianskej rodiny (gemerská vetva). Študoval na gymnáziu, právo v Egri a na univerzite v Budapešti, 1842 zložil advokátske skúšky. Úradník magistrátu v Pešti, tajomník námestníka miestodržiteľskej rady, radca Ministerstva kultúry a vzdelávania, vedúci župného úradu a v iných štátnych a verejných funkciách. Roku 18481849 účastník maďarskej buržoáznej revolúcie, dobrovoľník. Funkcionár lesníckych a poľovníckych spolkov, prispieval do ich odborných časopisov. Venoval sa aj archeológii. Združil archeológov a historikov, ktorých orientoval na prieskum rímskych pamiatok na území Budapešti, staral sa o finančné zabezpečenie výskumov. Priekopník bádania na rímskej lokalite Aquincum, výsledky publikoval v časopisoch a v ročenke, ktorú redigoval. Zaoberal sa i maďarským pravekom a avarsko-slovanskou problematikou.

</doc>
<doc id="133855" url="https://sk.wikipedia.org/wiki?curid=133855" title="Ignác Havas">
Ignác Havas

Ignác Havas (* 7. júl 1803, Valaská - † 2. november 1887, Budapešť) bol lekár.
Životopis.
Medicínu študoval na lekárskej fak. v Pešti, 1828 MUDr. Praktický lekár, úradný lekár Tolnianskej stolice a riaditeľ nemocnice v Szekszárde, od zač. 40. rokov 19. stor. súkromný lekár, začas prof. na univerzite v Pešti. Ako dobrý odborník si v Pešti vybudoval rozsiahlu klientelu. Zaslúžil sa o rozvoj zdravotníctva v Pešti, mest. radca, zúčastňoval sa na spoločenskom živote, 1873 vládny komisár pre zjednotenie Budína a Pešti, spoluzakladateľ a popredný člen Nár. kasína. Okrem dizertácie napísal odborné práce z veterinárnej (boj proti dobytčiemu moru) i humánnej medicíny, niekoľkými článkami, najmä z veterinárnej medicíny, prispel do časopisov. V roku 1845-1846 dekan Lekárskej fak., kráľovský radca.

</doc>
<doc id="133856" url="https://sk.wikipedia.org/wiki?curid=133856" title="Jozef Havas">
Jozef Havas

Jozef Havas (* 20. január 1796, Valaská - † 10. február 1878, Budapešť) bol slovenský právnik, podnikateľ.
Životopis.
Študoval na gymnáziu v Banskej Bystrici, filozofiu v Pešti, krátko teológiu na viedenskom Pázmaneu, právo na univerzite v Pešti, 1819 JUDr., 1820 získal advokátsky diplom. Od 1821 prednášal prirodzené právo, 1823 trestné právo, 1825-1831 rímske a trestné právo na peštianskej univerzite, od 1824 funkcionár peštianskej mestskej správy, ktorú zastupoval i na uhorskom sneme, 1848 vedúci odd. na ministerstve, po porážke revolúcie krátko správca budínskeho dištriktu, potom pôsobil v hospodárstve. Na svojich statkoch sa špecializoval na záhradníctvo a vinohradníctvo, pričom uplatňoval moderné postupy, ktoré si osvojil na študijných cestách po Francúzsku, Nemecku a Taliansku. Od 1852 predseda správnej rady Uhorskej obchodnej banky, akcionár viacerých podnikov (uhoľné bane, železničné spoločnosti, zbrojovka, cukrovar a i.). Funkcionár Zväzu priemyselníkov, Uhorského krajinského hospodárskeho spolku, 1858 predseda jeho vinohradníckeho, 1868 záhradníckeho odboru. Roku 1827-1831 dekan Právnickej fakulty univerzity v Pešti. Rodák zo Spišskej Teplice.

</doc>
<doc id="133857" url="https://sk.wikipedia.org/wiki?curid=133857" title="Štefan Havlík">
Štefan Havlík

Štefan Havlík (* 6. február 1914, Podbranč2. december 1997, Banská Bystrica) bol evanjelický kňaz.
Životopis.
Ev. kaplán, neskôr kňaz v Degeši, dnes Rastislavice a v Betliari. Príslušník Slovenskej armády na Ukrajine, pridelený k pešiemu pluku 101 Zaisťovacej divízie v mestečku Jelsk, odtiaľ preložený s divíziou do Talianska, potom na Slovensko. Člen RONV v Dobšinej. Počas SNP uvoľnený pre prácu v civilnom živote. 
Po maturite v Skalici študoval v Bratislave, v Montpellier vo Francúzsku a v Ženeve. Do odbojovej činnosti bol zapojený od roku 1940. V tom čase bol Slovenským štátom stíhaný za zločin zrady štátneho tajomstva pretože pomáhal utečencom z Česka a Slovenska. Od roku 1942 bol evanjelickým farárom v Betliari. Od začiatku až do konca roku 1943 bol v činnej vojenskej službe na Ukrajine, v Bielorusku a v Taliansku. Na Ukrajine sa spriatelil s kapitánom Jánom Nálepkom. Spolu sa pričinil o zblíženie našich vojakov s tamojším obyvateľstvom, ale aj o zblíženie s ukrajinskými, a neskôr, s bieloruskými partizánmi. V tom istom duchu pokračoval aj v Taliansku. Keď už bol doma, prišli za ním začiatkom mája 1944 dvaja partizáni v uniformách slovenskej armády. Žiadali ho, aby im bol nápomocný pri získavaní mladých ľudí do partizánskych jednotiek. Dohodli sa na spôsobe, ako sa každý preukáže, keď sa bude hlásiť u partizánov. Každý mal dostať od p. Havlíka lístok s fingovaným textom i podpisom. Len ten, kto sa preukáže takýmto lístkom mal poskytovať záruku, že je spoľahlivý. Po vyhlásení mobilizácie, začiatkom septembra 1944, šiel peši cez Revúcu a Tisovec, a tiež vlakom do Banskej Bystrice a hlásil sa tam na veliteľstve pozemného vojska v uniforme, ktorú mal doma po návrate z Talianska. Na vojenskom veliteľstve v Banskej Bystrici boli oboznámení s jeho činnosťou, a tak ho z armády uvoľnili pre politicko-organizačnú prácu v civilnom živote. 
Keď sa v Betliari založil Revolučný národný výbor, stal sa p. Havlík jeho tajomníkom. V polovici septembra bol kooptovaný za člena Revolučného okresného národného výboru v Dobšinej. Pribudli mu tým ďalšie povinnosti pri zabezpečovaní obrany Slanskej doliny proti útoku z Rožňavy. Po obsadení Betliara Nemcami ho vyšetrovali v Rožňave. O jeho činnosti mali Nemci podrobné správy, ktoré im dodala špiónka, pohybujúca sa počas SNP v Betliari. Takto sa mu „odvďačila“ za to, že jej zachránil život, keď ju mala zlikvidovať hliadka, vyslaná z Banskej Bystrice, kde vedeli o jej činnosti. Prialo mu aj šťastie, keď došlo k zmene vyšetrovateľa. Stal sa ním nemecký dôstojník, ktorý predtým slúžil vo Francúzsku. Keď tento zistil, že p. Havlík hovorí dobre po francúzsky, začal s ním aj on hovoriť touto rečou a neskôr ho pustil z väzby.
Po oslobodení ho Slovenská národná rada so sídlom v Košiciach menovala za vládneho splnomocnenca pre Rožňavu. Čo v tom čase znamenalo, že bol najvyšším predstaviteľom mesta. V tejto funkcii, v súčinnosti s ďalšími spolupracovníkmi, sa mu podarilo mesto konsolidovať a odovzdať ho v septembri 1945 novovytvorenej správnej komisii, na čele s jej predsedom Jánom Miklóšikom, školským inšpektorom, rodákom z Betliara. Vedľa funkcie vládneho zmocnenca, učil tiež na gymnáziu niektoré predmety, pretože slovenských profesorov bol nedostatok. Bol tiež správcom kaštieľa v Betliari. Až do roku 1952 bol evanjelickým farárom v Betliari. Bol nositeľom viacerých vyznamenaní. Z nich najviac si cenil to, ktoré mu osobne odovzdal minister národnej obrany, generál Ludvík Svoboda. 
V roku 1945 bol poverený ochranou historických a umeleckých pamiatok v Rožňave a okolí. Z titulu svojej funkcie mal na starosti ochranu zbierok hradu Krásna Hôrka a mauzólea v Krásnohorskom Podhradí, ako aj Baníckeho múzea v Rožňave. Jeho úlohou bolo podávať správy o stave jemu zverených objektov a ich zbierok, starať sa o spravovaný majetok a sebestačnosť finančného hospodárenia.
V roku 1953 bol krivo obvinený z trestného činu rozkrádania majetku - konkrétne z krádeže cenností zo zámku Betliar. Bez riadneho súdneho procesu ho zatkli a strávil 5 rokov v rôznych väzniciach v Československu. Neskôr mu zakázali vykonávať činnosť kňaza, jeho manželka sa musela vzdať povolania učiteľky. Pracoval ako robotník v pekárňach a vďaka vynikajúcim znalostiam nemeckého a francúzskeho jazyka neskôr ako sprievodca cestovej kancelárie Tatratour. Počas jeho života nikdy nebol rehabilitovaný, dostal akurát ospravedlňujúci list že sa jednalo o "omyl".
V roku 1968 bol členom Miestneho odboru MS v Banskej Bystrici.
Dňa 29. mája 2018 mu bola pri príležitosti Medzinárodného dňa múzeí v kaštieli Betliar odhalená pamätná tabuľa. Vďaka Havlíkovi je kaštieľ Betliar jediným kaštieľom na Slovensku, v ktorom sa zachránili pôvodné zbierky pred pustošením. Vďaka tomu sa stal unikátom a jednou z najnavštevovanejších slovenských pamiatok. 
Na dôchodku žil v Banskej Bystrici, kde aj zomrel. 

</doc>
<doc id="133858" url="https://sk.wikipedia.org/wiki?curid=133858" title="Jozef Havelka">
Jozef Havelka

Jozef Havelka (* Slovensko) bol kníhtlačiar.
Životopis.
Majiteľ tlačiarne v Banskej Bystrici (od 1906), neskôr pracovala pod názvom J. Havelka a syn (1936-1949). Faktorom tlačiarne bol → Ondrej Žabka (1910-1916), neskôr ju mal v prenájme (1919-1924).
Tlačil periodikum Naše noviny.

</doc>
<doc id="133859" url="https://sk.wikipedia.org/wiki?curid=133859" title="Rudolf Hažlinský">
Rudolf Hažlinský

Rudolf Hažlinský (Hazslinszky de Hazslin) (* 4. december 1869, Prešov – † 19. september 1914, Rožňava) bol slovenský pedagóg a historik.
Jeho otec bol Tomáš Hažlinský a matka Frederika rod. Jermyová.
Životopis.
Študoval na gymnáziu v Prešove, históriu a archívnictvo na univerzite v Budapešti, 1894 PhDr. Prof. gymnázia v Prešove, v Békescsabe, Banskej Bystrici, Rimavskej Sobote, Rožňave. Venoval sa najmä starším uhorským dejinám, prispieval do odborných časopisov a miestnej tlače.

</doc>
<doc id="133860" url="https://sk.wikipedia.org/wiki?curid=133860" title="Miroslav Hazucha">
Miroslav Hazucha

Miroslav Hazucha (* 29. október 1944, Jablonica) je slovenský športový novinár, publicista a historik.
Životopis.
Študoval na Pedagogickej fakulte UK Bratislava so sídlom v Trnave (19641968). Športový novinár, publicista, historik, autor literatúry faktu v oblasti športu. Spočiatku učiteľ 19681970, pracoval ako športový redaktor v redakcii denníka Smer v Banskej Bystrici 19701991, v redakcii týždenníka Povex 19921995. Bol šéfredaktorom mesačníka Slovenská atletika (19992001). Od roku 1999 pôsobí ako športový redaktor v slobodnom podnikaní. Bol členom redakčnej rady mesačníka Atletika v Prahe (19771982) a predsedom redakčnej rady mesačníka Slovenská atletika (19992001). V súčasnosti je členom Slovenskej olympijskej akadémie (od 1993). Je aktívnym bežcom a propagátorom bežeckého hnutia a atletiky (od 1959) a zakladateľom a organizátorom medzinárodných atletických pretekov Záhorácka 20 v Borskom Mikuláši (od 1970). Buduje si osobný archív s históriou atletiky a športu (od 1954). Autor športových publikácií a okolo 10 000 príspevkov v tlači a v rozhlase.

</doc>
<doc id="133861" url="https://sk.wikipedia.org/wiki?curid=133861" title="Ján Hebler">
Ján Hebler

Ján Hebler (* Slovensko) bol hudobník, hudobný skladateľ.
Životopis.
Hudobník a hudobný skladateľ pravdepodobne z Krupiny, neskôr pôsobil aj v Banskej Bystrici.

</doc>
<doc id="133863" url="https://sk.wikipedia.org/wiki?curid=133863" title="Viera Hegerová">
Viera Hegerová

Viera Hegerová (* 9. október 1933, Banská Bystrica) je prekladateľka ruskej prózy, redaktorka.
Životopis.
Pochádza z učiteľskej rodiny. Detstvo strávila v Hornej Mičinej pri Banskej Bystrici. V roku 1952 maturovala na Gymnáziu Andreja Sládkoviča v B. Bystrici. V rokoch 1952 – 1957 absolvovala FiF UK v Bratislave, odbor ruština – slovenčina. V rokoch 1957 – 1965 pôsobila ako redaktorka vo vydavateľstve Tatran, v rokoch 1965 – 1990 redaktorka, vedúca redaktorka prekladovej prózy, zástupkyňa šéfredaktora vo vydavateľstve Slovenský spisovateľ. Redigovala edície SPKK (Spoločnosť priateľov krásnych kníh) a NST (Nová sovietska tvorba). Od roku 1990 je na dôchodku, naďalej externe rediguje pre vydavateľstvá. Popri redaktorskej a editorskej práci sa systematicky venovala prekladateľskej činnosti – preložila okolo 50 titulov ruskej klasickej i súčasnej beletrie (F. M. Dostojevskij, L. Leonov, J. Trifonov, V. Aksionov, B. Pasternak, B. Okudžava, D. Granin, V. Belov, A. Solženicyn a iní), vrátane literatúry pre deti (S. Michalkov, A. Nekrasov, V. Bianki, A. Žukovová, A. Beekmanová a i.). Prvé dva preklady (okrem Tolstého novely próza M. Žesťova Zlatý kruh, 1960) vyšli pod jej vtedajším menom V. Kapasná. Preklady kratších útvarov uverejňovala v literárnych mesačníkoch. Za preklady získala 8 cien a prémií vydavateľstiev a Literárneho fondu, naposledy (2007) Cenu Jána Hollého za preklad diela F. M. Dostojevského "Zločin a trest". 
V oblasti publicistiky sa sústredila na problematiku prekladateľskej a vydavateľskej práce, v tomto smere spolupracovala s tlačou, televíziou a rozhlasom. Od roku 1991 je členkou Spolku slovenských spisovateľov.

</doc>
<doc id="133864" url="https://sk.wikipedia.org/wiki?curid=133864" title="Adolf Anton Heinlein">
Adolf Anton Heinlein

Adolf Anton Heinlein (* 18. marec 1832, Banská Bystrica – † 29. december 1880, tamže) bol slovenský pedagóg.
Životopis.
Študoval na nižšom evanjelickom gymnáziu v Banskej Bystrici (od 1842). Stredoškolský učiteľ latinčiny a gréčtiny, matematiky a iných predmetov, v roku 1856-1880 profesor evanjelického gymnázia v Banskej Bystrici, v roku 1858-1863 jeho rektor. Pokladník úverovej banky v Banskej Bystrici. Venoval sa aj teologickej činnosti.

</doc>
<doc id="133865" url="https://sk.wikipedia.org/wiki?curid=133865" title="Ján Heinzelius">
Ján Heinzelius

Ján Heinzelius, tiež Heinsel, Hensel, Hanzel (* Liptovský Mikuláš) bol slovenský filozof, náboženský spisovateľ, pedagóg.
Životopis.
Po absolvovaní domácich škôl študoval v roku 1659-1660 na univerzite v Jene, magister. Roku 1661 konrektor, 1662-1668 rektor evanjelický gymnázia v Banskej Bystrici, zreorganizoval banskobystrické školské zákony, od roku 1668 člen mestskej rady. Roku 1661 zaviedol do vyučovania Komenského učebnice. Autor, resp. spoluautor filozoficko-teologických scholastických dišpút.

</doc>
<doc id="133866" url="https://sk.wikipedia.org/wiki?curid=133866" title="Matej Heinzelius">
Matej Heinzelius

Matej Heinzelius, tiež Hanzel, Heitzelius, Henselius (* Brezno) bol slovenský náboženský spisovateľ, pedagóg.
Životopis.
Po ukončení domácich škôl študoval v roku 1656 na univerzite vo Frankfurte nad Odrou, roku 1658 v Jene, magister. Roku 1659 rektor evanjelickej školy v Brezne, 1666 farár v Brusne-Ondreji. Autor metafyzickej dišputy o vlastnostiach bytia, pojednania o prekladaní synoným.

</doc>
<doc id="133868" url="https://sk.wikipedia.org/wiki?curid=133868" title="Naďa Hejná">
Naďa Hejná

Naďa Hejná (rod. Pietrová; * 6. október 1906, Martin – † 8. február 1994, Štiavnička, pochovaná v Martine) bola slovenská herečka.
Životopis.
Žila v Martine. Pôsobila ako členka Slovenského komorného divadla, Divadla SNP. Hrávala s ochotníkmi v Banskej Bystrici. Pracovníčka Slobodného slovenského vysielača v Banskej Bystrici (1944). Spolupracovala s rozhlasom, televíziou a filmom.

</doc>
<doc id="133869" url="https://sk.wikipedia.org/wiki?curid=133869" title="Emil Helienek">
Emil Helienek

Emil Helienek (* 26. september 1955, Čadca) je vysokoškolský pedagóg, ekonóm.
Životopis.
V roku 1974 ukončil Strednú hotelovú školu v Piešťanoch, 1979 Vysokú školu národohospodársku, Obchodnú fak. vo Varne (Bulharsko), 1980-1984 Interná vedecká ašpirantúra na VSN vo Varne, úspešne obhájená pred Najvyšsou atestačnou komisiou na Ekonomickej univerzite v Sofii (Bulharsko), 1987 Masarykova univerzita v Brne, 1993 Nottinghamská Trent Univerzita, titul MBA (Veľká Británia). Pracoval v riadiacich funkciách vo vysokoškolskom sektore, vrátane riaditeľa Domu Zahraničných Stykov Ministerstva školstva SR. Od roku 1992 pôsobil na Nottinghamskej Trent University (Veľká Británia) ako vysokoškolský pedagóg a neskôr ako garant vybraných medzinárodných študijných programov. Počas akademickej kariéry vo Veľkej Británii prednášal na mnohých univerzitách v Európe a vo svete. Na Univerzite Mateja Bela v Banskej Bystrici pôsobí vo funkcii prorektora UMB pre medzinárodnú kooperáciu od 2. marca 2006, pričom na Ekonomickej fakulte UMB pôsobil v roku 
1979-1990.

</doc>
<doc id="133870" url="https://sk.wikipedia.org/wiki?curid=133870" title="Alexander Hell">
Alexander Hell

Alexander Hell (* 24. február 1847, Banská Štiavnica – † 15. február 1877, Kremnica) bol slovenský pedagóg a botanik.
Životopis.
Študoval na gymnáziu v Banskej Bystrici a v Budíne, 1865-1868 na univerzite v Pešti. Roku 1868 profesor prírodopisu na gymnáziu v Banskej Bystrici, v Trenčíne, od 1870 v Kremnici. Venoval sa prírodným vedám, prispieval do časopisov, vo výročnej správe gymnázia 1871 uverejnil štúdiu o kvetene Kremnice.

</doc>
<doc id="133872" url="https://sk.wikipedia.org/wiki?curid=133872" title="Pavol Herchl">
Pavol Herchl

Pavol Herchl (* 27. marec 1924, Banská Bystrica - † 2. august 1993, Banská Bystrica) bol scénograf, výtvarník.
Životopis.
Absolvoval štúdium na Obchodnej akadémii v Banskej Bystrici (1945). Ako scénograf a výtvarník pôsobil v divadlách v Novom Jičíne, Zvolene a v Opave. Javiskový výtvarník spevohry DJGT v Banskej Bystrici (od roku 1955), šéf výpravy (1961-
1966).

</doc>
<doc id="133873" url="https://sk.wikipedia.org/wiki?curid=133873" title="Oto Herman">
Oto Herman

Oto Herman (známy aj ako Ottó Herman) (* 26. jún 1835, Brezno - † 27. december 1914, Budapešť) bol prírodovedec - ornitológ a entomológ, politik, novinár, archeológ a antropológ. Popri ostatných početných aktivitách bol činný predovšetkým ako prírodovedec - zoológ európskeho formátu. Bol priekopníkom ochrany prírody na Slovensku, v Uhorsku. Svetový deň vtáctva, ktorý si pripomíname 1. apríla sa v začiatkoch spájal práve s jeho menom. 
Rodina.
Narodil sa v Uhorsku v rodine Karpatských Nemcov:
Životopis.
Jeho otec bol lekár a spolužiak ornitológa Jána Šalamúna Petiana (Salamon János Petényi). Rodina pôvodne pochádzala z Horného Saska. V roku 1847 sa jeho rodičia spolu s jeho mladšími súrodencami (mal 6 bratov) presťahovali do Miškovca (historická časť Diósgyőr). Ako trinásťročné dieťa tu prežil neúspešnú uhorskú revolúciu z rokov 1848/1849.
Študoval na gymnáziu v Miškovci a v Košiciach. Po ukončení strednej školy v Miškolci pracoval vo Viedni ako dobrovoľník v K.u.k. Hof-Naturalienkabinett pri zbierke švajčiarskeho entomológa Karla Brunner-von Wattenwyla. V rokoch 1853 až 1856 študoval na polytechnickom inštitúte vo Viedni (predchodca súčasnej Technische Universität Wien). Štúdium nedokončil a ďalej sa vzdelával ako samouk. 
Najprv pracoval ako zámočnícky učeň a robotník, potom mal fotografickú dielňu v Kőszegu. Jeho ďalšia mnohostranná činnosť v rokoch 1864 až 1872 je zviazaná s mestom v Kluži, v Sedmohradsku. V roku 1864 požiadal Herman o miesto konzervatóra v "Sedmohradskom múzeu". Združenie zastrešujúce múzeum fungovalo v skromných podmienkach. Starnúci vedúci oddelenia prírodných vied Sámuel Brassai spravoval zbierku v Kluži s jediným zamestnancom. Tretinu svojho ročného platu 1000 forintov ponúkol ako plat pre konzervátora. Herman predložil vypchatého albínskeho škovránka a podporný list od Kálmána Černela. 6. apríla 1864 Brassai oznámil, že najal do múzea osobu z Kőszegu na svoje vlastné náklady. V Kluži napísal Herman niekoľko vedecky - populárnych diel, napríklad „"Druhy pavúkov"“ vyšli v roku 1866 v miestnom almanachu. Brassai a Herman mali takmer identický vzhľad. Nosili dlhé vlasy na ramená a dlhé brady. Obaja vedci chceli spoznať život zvierat v prírodnom prostredí, avšak mali rozdielnu povahu: Brassai rád trávil čas detailami, zatiaľ čo Herman hľadal veľké zovšeobecnenia a podrobnosťami sa zaoberal iba keď ich potreboval ako argumenty na podporu svojich tvrdení.
Herman publikoval vedecké práca ale aj písal články do novin, v ktorých politizoval. Podieľal sa na vytvorení a realizácii programu Asociácie transylvánskeho múzea. Ako ornitológ, systematizoval vtáky nie na základe vonkajších znakov, ale na základe spôsobu ich života (v duchu Linného). Skutočnú slávu získal v roku 1876 po publikovaní dvojsvazkového maďarsko-nemeckého diela o faune Maďarska. V roku 1875 sa presťahoval do Budapešti a stal sa asistentom v zoologickom oddelení Národného múzea.
1872-1875 pracovník Národného múzea, potom politik, redaktor a vedecký pracovník v Budapešti. Predstaviteľ radikálnej inteligencie bojujúcej za uplatňovanie demokratických slobôd. Funkcionár Strany nezávislosti, dlhoročný poslanec uhorského snemu, autor vyše 300 politických a ideových článkov v novinách a časopisoch. Ako samouk sa venoval prírodným vedám, najmä ornitológii, svoju zbierku vtákov venoval Národnému múzeu v Budapešti. Bol pokladaný za posledného uhorského polyhistora: venoval sa entomológii, ichtyológii a rybárstvu, antropológii (študoval osídlenie uhorského územia pračlovekom), archeológii i jazykovede-študoval jazyk uhorských pastierov. Všetky jeho práce sa zakladajú na bohatom materiáli a dodnes sú významným prameňom poznatkov. Roku 1893 založil a viedol Uhorské ornitologické stredisko. Zaoberal sa bojom proti fyloxére, entomologicky preskúmal Sedmohradsko. Z poverenia Uhorskej prírodovednej spoločnosti spracoval pavúky Uhorska. Okrem početných monografických prác uverejnil v odborných časopisoch okolo 300 štúdií a článkov z oblasti prírodných vied. Roku 1877 založil a do roku 1887 redigoval časopis Térmészetrajzi Füzetek, 1894 Aquila, prispieval autorsky do viacerých uhorských novín a časopisov.
Oto Herman sa podieľal aj na vypracovaní viacerých vtedajších ochranárskych aktivít a dohovorov. Rýchlo pochopil význam prírodných vied a ochrany prírody aj v osvetovej práci. O jeho prednášky v rámci osvetových večierkov Prírodovedeckej spoločnosti bol veľký záujem, pretože patril k výborným rečníkom.
Jeho zbierka hmyzu zo Sedmohradska je uložená v Sedmohradskom múzeu v Kluži.
Dielo.
Herman bol autorom obrovského množstva hodnotných vedeckých prác, celkom 5940 strán. Vydal 14 kníh a 1140 článkov a prednášok. Identifikoval 36 nových druhov pavúkov.

</doc>
<doc id="133874" url="https://sk.wikipedia.org/wiki?curid=133874" title="Pavol Herman">
Pavol Herman

Pavol Herman (* 4. január 1862, Zvolen – † 13. september 1936, Zvolen) bol náboženský publicista a rímskokatolícky kňaz. Pseudonym: Pustohradský
Životopis.
Študoval na gymnáziu vo Zvolene a v Banskej Bystrici, kde absolvoval aj teológiu, 1885 vysvätený za kňaza. Rokuk. kaplán vo Veľkom Poli, v Šimovanoch, v Handlovej a i., 1889 v Brezne, 1890 v Banskej Bystrici, 1892 farár v Motyčkách, 19011926 duchovný slov. vysťahovalcov v USA, neskôr na Starých Horách, v Slovenskej Ľupči, v Detve a i., od 1929 duchovný v kláštore v Sládečkovciach, 1936 žil vo Zvolene. Ako farár na Motyčkách sa pod vplyvom A. Hlinku angažoval v slov. klerikálnom hnutí. Prispieval do jeho tlače, v jeho duchu organizoval nár.-kult. podujatia, ľudovýchovu, družstvá. Pre nár.-kult. prácu bol prinútený emigrovať. V USA pracoval v krajanskom hnutí, podporoval boj za vytvorenie spoločného štátu Čechov a Slovákov. Po návrate z USA sa už verejne neangažoval. V publicistike sa zameral najmä na nábožensky motivované články, publicisticky pôsobil i v USA.

</doc>
<doc id="133875" url="https://sk.wikipedia.org/wiki?curid=133875" title="Gustáv Herman">
Gustáv Herman

Gustáv Herman (* 18. august 1817, Banská Bystrica - † 7. február 1898, Levoča) bol mecén, obchodník.
Životopis.
Obchodník s koreninami v Banskej Štiavnici, v Budapešti, 1844-1866 v Levoči. Mecén školstva a zdravotníctva, založil základinu pri Ev. kultúrnom ústave v Levoči..

</doc>
<doc id="133876" url="https://sk.wikipedia.org/wiki?curid=133876" title="Andrej Hermann">
Andrej Hermann

Andrej Hermann (* 28. február 1693, Banská Bystrica - † 11. máj 1764, Bratislava) bol lekár.
Životopis.
Študoval na gymnáziu v Banskej Bystrici, kde sa učil i za lekárnika a navštevoval súkromnú lekársku školu → K.O. Mollera, od 1715 študoval medicínu na lekárskej fak. univerzity v Halle, 1719 MUDr. Úradný lekár Novohradskej stolice, osobný lekár kalocského arcibiskupa Imricha Čákiho, 1723 lekár v Bratislave, neskôr hlavný lekár Mošonskej stolice. Zaoberal sa analýzou liečivých vôd a prípravou niekt. druhov chemických liečiv. Robil laboratórne výskumy, pripravoval kompozitá, kt. zavádzal do terapie. Jeden z najvýznamnejších chemiatrikov svojej doby na Slov. Svojmu švagrovi → M. Belovi pomáhal zbierať údaje o prírode Bratislavskej stolice, vlastnil bohatú zbierku minerálov Uhorska. Člen zahraničných učených spoločností.

</doc>
<doc id="133877" url="https://sk.wikipedia.org/wiki?curid=133877" title="Emanuel Hermann">
Emanuel Hermann

Emanuel Hermann (Herman) (* 1852, Banská Bystrica - † 1898, Zvolen) bol lekár.
Životopis.
Pôsobil vo Zvolene ako praktický lekár. Národovec a zberateľ ľudových piesní.

</doc>
<doc id="133878" url="https://sk.wikipedia.org/wiki?curid=133878" title="Alojz Herritz">
Alojz Herritz

Alojz Herritz (tiež "Alajos, Aloisius, Aloys Hric, Hritz, Heritz, Héricz, Heritc"; * 2. august 1804, Staré Hory† 1862, Slovensko) bol slovenský zlatník pôsobiaci v Banskej Bystrici.
Životopis.
Pochádzal zo starého nemeckého rodu Herritz, ktorý sa v tejto lokalite usadil už dávnejšie. Čo však viedlo majiteľov pôvodne slovenského priezviska Hric k používaniu jeho nemeckej formy nevieme, avšak je známe, že nemecký tvar dôsledne používali aj ďalší potomkovia rodu. S manželkou Annou Boršickou mal Alojz Herritz osem detí (5 synov a 3 dcéry, niektoré z detí zomreli už v detskom veku). Do rodiny Boršických sa Herritz priženil 2. júla 1833. Najstarší syn Alojza Herritza – Rudolf (* 18. apríla 1836) spolu s bratom Júliusom (* 13. decembra 1837) sa stali známymi pivovarníkmi.
Zlatníckemu remeslu sa Alojz Herritz vyučil u majstra Samuela Libaya. Pracoval u neho štyri roky, od 16. januára 1820 do 18. januára 1824. Učňovský stav ukončil o rok skôr s podmienkou, že u majstra Libaya ostane pracovať pol roka zadarmo a pol roka za obmedzenú mzdu. Po ukončení štúdia vyplatil svojmu zamestnávateľovi Libayovi 7 forintov a odovzdal mu aj majstrovskú prácu – cukorničku, s hmotnosťou 4 lótov (1 lót = 0,015 kg), ktorú prevzal Libay za 5 forintov. Alojz Herritz sa 10. marca 1832 stal mešťanom Banskej Bystrice.
Keď sa Herritz v roku 1831 prvý raz uchádzal o prijatie do cechu zlatníkov, jeho žiadosti nebolo vyhovené. Herritza, podobne ako aj ďalších novousadených zlatníkov, postihlo kráľovské nariadenie z roku 1747, v ktorom sa na základe Erdödyhö komisie nariaďovalo mestám zakázať usadenie nových zlatníkov. Malo sa tým predchádzať „"škodlivej márnivosti striebra na verejnosti"“.
Alojz Herritz požiadal 14. septembra 1834 opäť o zápis do cechu zlatníkov, čo sa tentoraz (po troch rokoch) už bezodkladne uskutočnilo na základe príkazu vysokej miestnej rady. Zápis do cechu sprevádzali aj poplatky (taxa) – bežný poplatok majstra, poplatok za vyslobodenie a poplatok za majstrovský stôl, čo spolu predstavovalo 85 forintov. Okrem toho bol Herritz povinný prispieť aj na prípadné súdne trovy. Ako zlatník je Herritz spomínaný v Banskej Bystrici v rokoch 1834 – 1845. V roku 1845 kúpil v meste od Jána Žillu dom za 10 900 zlatých.
Podobne, ako jeho zlatnícki kolegovia Libay a Rosenberger, aj Alojz Herritz sa venoval výchove budúcich zlatníkov. V rokoch 1835 – 1843 sa u neho učili budúci zlatníci: Jozef Tesslák, Pavol Staritskay, Gustl Fritsch, Paulus Sztaritskay a Joseph Pelczel.
Dielo.
Alojz Herritz zohral významnú úlohu aj pri tvorbe slávneho Glabitsovho pokálu. Pracoval po boku svojho majstra Samuela Libaya a Františka Rosenbergera. Na starosti mal zhotovenie podstavca pre pokál.
Z diel Alojza Herritza sa v zbierkach Stredoslovenského múzea nachádza nádherný strieborný "krstný medailón" s filigránovou obrubou. Tieto diela patrili k pamiatkovým darovacím predmetom. Mali väčšinou okrúhly tvar s reliéfnymi výjavmi, často boli vsadené do širokého filigránového rámu. Medailóny darúvali krstní rodičia pri príležitosti krstu novorodeniatka, preto býva na zadnej strane vyryté venovanie krstných rodičov aj s dátumom krstu. Predná strana Herritzovho medailónu (averz) je zdobená tepaným výjavom krstu Krista Jánom Krstiteľom.
Na zadnej strane medailónu (reverz) sa nachádza vyrytý nápis: "J. P. F. geboren den 2. Januar 1833 J. R."
Na obrube medailónu sa nachádza banskobystrická cechová overovacia značka a majstrovská značka Alojza Herritza. Výška diela je 11 centimetrov, šírka je 10 centimetrov. Krstný medailón je dôkaz majstrovstva Alojza Herritza nielen v tepanej zlatníckej, ale aj filigránskej technike, ktorú majstrovsky zvládol po vzore majstra filigránu – Samuela Libaya.

</doc>
<doc id="133880" url="https://sk.wikipedia.org/wiki?curid=133880" title="Rudolf Herritz">
Rudolf Herritz

Rudolf Herritz (* 18. apríl 1836, Slovensko - † 1901, ) bol pivovarník.
Životopis.
Pivovarník v Banskej Bystrici, po smrti otca spoločne s bratom zveľaďovali rodinný pivovar. Po smrti brata Júliusa, sa stal jeho majiteľom. Neďaleko Kaplnky sv. Jána pod Urpínom vybudovali pivnice vhodné na uskladnenie piva (1867). Oženil sa s Vilmou, dcérou banskobystrického richtára Kazimíra Wachtlera (26. júna 1869). Člen bankového spolku v Banskej Bystrici (1876).

</doc>
<doc id="133882" url="https://sk.wikipedia.org/wiki?curid=133882" title="Ladislav Hilár">
Ladislav Hilár

Ladislav Hilár (* 12. október 1901, Banská Bystrica† 7. august 1973, tamže) bol slovenský lekár, hematológ a stomatológ.
Životopis.
Spočiatku pôsobil ako internista - hematológ, po doplnení vzdelania v Hamburgu sa stal stomatológom. V roku 1962 atestoval zo sociálneho lekárstva a stal sa metodológom.
Pôsobil v NsP KÚNZ v Banskej Bystrici (do 1973). Metodológ Okresného ústavu národného zdravia v Banskej Bystrici; predseda Spolku lekárov v Banskej Bystrici (po 1945). Elaborátom "Pokrokové tradície zdravotníctva v Banskej Bystrici" (rukopis), prispel k výskumu dejín lekárstva. Zaujímal sa o matematiku, fyziku a astronómiu. Ľudovej hvezdárni v Banskej Bystrici daroval teleskop. Člen Historického ústavu SAV.

</doc>
<doc id="133883" url="https://sk.wikipedia.org/wiki?curid=133883" title="Anton Július Hiray">
Anton Július Hiray

Anton Július Hiray (Antonius Julianus) (* 17. február 1770, Nová Baňa - † 21. október 1842, Banská Štiavnica) bol hudobný skladateľ, regenschori.
Životopis.
Narodil sa ako Antonius Julianus Hiraÿ 17. februára 1770. Trubačstvo sa vyučil v Banskej Bystrici. Trubačský majster, organista a regenschori kostola Nanebovzatie Panny Márie tzv . farského v Banskej Bystrici (1790-1820). Na počesť príchodu uhorského palatína do Banskej Bystrice zložil Banskobystrický pochod (1798). Majiteľ domu č. 16 (tzv. Benického dom) na Námestí v Banskej Bystrici (od 19. februára 1805). Regenschori a mestský kapelník v Banskej Štiavnici (1820-1842). Skladateľ ovplyvnený viedenskou, nemeckou a talianskou hudbou, komponoval i svetské a tanečné skladby v štýle raného klasicizmu. Jeden z posledných predstaviteľov trubačskej tradície na Slovensku.

</doc>
<doc id="133884" url="https://sk.wikipedia.org/wiki?curid=133884" title="Elena Hlasicová">
Elena Hlasicová

Elena Hlasicová (rod. Očenášová) (* 7. január 1939, Podkonice† 5. december 2024, Banská Bystrica) bola slovenská folkloristka a choreografka.
Životopis.
V rokoch 19451953 navštevovala základnú školu v Podkoniciach a v Slovenskej Ľupči, 19601965 študovala na Strednej ekonomickej škole v Banskej Bystrici, 19771982 absolvovala diaľkové nadstavbové štúdium pri Osvetovom ústave, ukončené diplomom opravňujúcim viesť a vyučovať detské a mládežnícke tanečné kolektívy.
Bola zamestnaná ako referentka osobného oddelenia v KPP-MH Výživa Banská Bystrica, zásobovacieho oddelenia v Smrečine Banská Bystrica, 19691985 ako kultúrna pracovníčka v Krajskom osvetovom stredisku v Banskej Bystrici, 19851991 vedúca odboru záujmovo-umeleckej činnosti Domu kultúry ROH v Banskej Bystrici.
Venuje sa výskumu folklórnych zvyklostí, detských hier a tancov, ktoré boli publikované v zborníkoch "Deti deťom" a sú archivované v Slovenskej akadémii vied v Bratislave. Je zakladateľkou detského folklórneho súboru Radosť v Banskej Bystrici (1972), ktorý ročne absolvuje 3040 samostatných a komponovaných programov, vystupuje na domácich i zahraničných podujatiach (Česko, Maďarsko, Poľsko, Bulharsko, Taliansko, Belgicko, Francúzsko a i.) a spoluzakladateľkou folklórneho súboru Urpín. So súborom Radosť 15-krát vyhrala okresnú prehliadku, 4-krát krajskú a raz sa umiestnila na 1. mieste na celoslovenskej prehliadke.

</doc>
<doc id="133885" url="https://sk.wikipedia.org/wiki?curid=133885" title="Jozef Hlásnik">
Jozef Hlásnik

RSDr. Jozef Hlásnik (* 9. marec 1927, Bzenica-Bukovina – † 22. október 1984, Banská Bystrica) bol slovenský komunistický politik, funkcionár KSČ a politický pracovník.
Životopis.
V roku 19431945 študoval na Obchodnej škole vo Vrbovom, 19571960 na Vysokej škole politickej ÚV KSČ v Prahe, 1981 RSDr. Politický pracovník na viacerých miestach Slovenska. V roku 19601961 politický pracovník a 19611962 vedúci odd. KV KSS v Banskej Bystrici, 1981 podpredseda Stredosl. KNV v Banskej Bystrici, člen Kontrolnej a revíznej komisie KV KSS v Banskej Bystrici (1981).
Pochovaný je v Dolnom Kubíne.

</doc>
<doc id="133887" url="https://sk.wikipedia.org/wiki?curid=133887" title="Ondrej Hlavatsek">
Ondrej Hlavatsek

Ondrej Hlavatsek (* Levice) bol pedagóg.
Životopis.
Vyučoval náboženstvo, latinský a maďarský jazyk. Profesor (1876), dočasný (1879) a riadny rektor (1881-1885) na evanjelickom gymnáziu v Banskej Bystrici.

</doc>
<doc id="133888" url="https://sk.wikipedia.org/wiki?curid=133888" title="Ján Hlivai">
Ján Hlivai

Ján Hlivai (Hlivay) (* 14. júl 1720, Brezno – † 9. január 1759, Banská Bystrica) bol náboženský spisovateľ a evanjelický kňaz.
Životopis.
Študoval na gymnáziách v Banskej Bystrici, v Levoči a Soprone, na univerzitách vo Wittenbergu a Jene. Roku 1747 konrektor a farár v Banskej Bystrici. Autor barokovej náboženskej dišputy, vydal prácu J. G. Örtela o príbuznosti jazykov, osobitne maďarčiny s hebrejčinou.

</doc>
<doc id="133889" url="https://sk.wikipedia.org/wiki?curid=133889" title="Samuel Hlivay">
Samuel Hlivay

Samuel Hlivay (* Slovensko) bol lekárnik.
Životopis.
Lekárnik a majiteľ lekárne "K orlovi" v Banskej Bystrici. Lekáreň a lekárnické právo kúpil od lekárnika → Teššáka (1813).

</doc>
<doc id="133890" url="https://sk.wikipedia.org/wiki?curid=133890" title="Samuel Hlôška">
Samuel Hlôška

Samuel Hlôška (* 16. november 1890, Pukanec – † 17. marec 1983, Banská Bystrica) bol slovenský banský inžinier.
Životopis.
Narodil sa 16. novembra 1890 v Pukanci ako syn Samuela Hlôšku a Kataríny rodenej Cibulkovej. V rokoch 19101914 študoval na Vysokej škole baníckej a lesníckej v Banskej Štiavnici.
Po začiatku prvej svetovej vojny nastúpil do rakúsko-uhorskej armády, v ktorej radoch v rokoch 1914 až 1915 bojoval ako frontový vojak. V roku 1915 padol na východnom fronte do zajatia, v ktorom zotrval do roku 1917. V rokoch 19181921 pôsobil v sovietskom Rusku.
Po návrate do Československa pokračoval v rokoch 19211922 v štúdiu v meste Příbram. Roku 1922 získal titul Ing. Od roku 1922 do roku 1927 pracoval ako banský odborník štátnych banských správ v Moste a v Banskej Bystrici ako zástupca riaditeľa a riaditeľ Handlovských uhoľných baní, oblastný riaditeľ podniku Bane a huty na Slovensku.
V roku 1951 začal pôsobiť ako vysokoškolský pedagóg. Od roku 1952 prednášal na Katedre baníctva Baníckej fakulty SVŠT. V roku 1951 prodekan Baníckej fakulty SVŠT. V rokoch 19521960 na Katedre inžinierskej geológie Fakulty geologicko-geografických vied UK prírodovedeckej Prírodovedeckej fakulty UK v Bratislave. V rokoch 19541956 dekan Fakulty geologicko-geografických vied UK, 19531954 prodekan Geologicko-geografickej fakulty UK v Bratislave.
Bol popredný odborník v hlbinnom vŕtaní a inžiniersko-geologických prieskumoch. Autor monografií, odborných príručiek a vysokoškolských učebníc.

</doc>
<doc id="133891" url="https://sk.wikipedia.org/wiki?curid=133891" title="Bohuslav Hlôška">
Bohuslav Hlôška

Bohuslav Hlôška (* 7. december 1922, Pukanec - † 5. marec 2000, Počúvadlo, pochov.: Banská Bystrica) bol lesný inžinier, riadiaci pracovník.
Životopis.
Študoval na VŠT v Bratislave a na VŠZ v Brne. Po ukončení lesný asistent Riaditeľstva štátnych lesov v Banskej Bystrici (1948-1949). Pracovník Štátnych lesov vo Zvolene (1950-1955), hlavný inžinier Lesostavu vo Zvolene (1956-1957), námestník riaditeľa Bučiny Zvolen (1957-1961). Vedúci výstavby podnikového Riaditeľstva štátnych lesov v Banskej Bystrici (1961), ekonomický námestník podnikového Riad. št. lesov v Banskej Bystrici (1969-do odchodu na dôchodok). Zaslúžil sa o vybudovanie lesných ciest, mostov a i. lesných objektov na Horehroní. Účastník SNP vo Vysokoškolskom strážnom odd. na Donovaloch, väznený v zajateckom tábore Mühlberg v Nemecku (1944-1945). Nositeľ Radu SNP II. tr a i. vyznamenaní.

</doc>
<doc id="133892" url="https://sk.wikipedia.org/wiki?curid=133892" title="Vladimír Hlôška">
Vladimír Hlôška

Vladimír Hlôška, prof., CSc. (* 17. február 1924, Banská Bystrica-Radvaň – † 6. február 1996, Banská Bystrica) bol vysokoškolský pedagóg.
Životopis.
Pôsobil ako odborný asistent pre odbor dejiny ruskej literatúry na Vysokej škole pedagogickej (PI, PF, dnes Pedagogická fakulta Univerzity Mateja Bela) v Banskej Bystrici (1957-1969?). V roku 1969 bol zo školských služieb prepustený, rehabilitovaný (po novembri 1989), vrátil sa na Katedru rusistiky FHPrV UMB Banská Bystrica, pracoval na projekte "Ruský jazyk, literatúra a kultúra na rozhraní 19. a 20. stor." V roku 1990 získal vedecko-pedagogický titul docenta a následne bol vymenovaný za univerzitného profesora. Účastník protifašistického odboja a SNP. Spoluorganizátor Zväzu vysokoškolských študentov v Bratislave, člen jeho prezídia. Organizátor parašutistického športu na Slovensku. Napísal prvú učebnicu Zoskok padákom. Z ruštiny preložil viaceré odborné publikácie. Autor a spoluautor vysokoškolských učebníc a skrípt s tematikou ruskej gramatiky, literatúry a metodiky ruského jazyka, monografických prác o ruskom symbolizme a postsymbolizme. Populárnou formou publikoval historické a literárne marginálie. Nositeľ viacerých vyznamenaní.

</doc>
<doc id="133893" url="https://sk.wikipedia.org/wiki?curid=133893" title="Adam Hlovík">
Adam Hlovík

Adam Hlovík (* 6. marec 1793, Párnica - † 29. marec 1851, Giraltovce) bol evanjelický kňaz, zberateľ ľudových piesni.
Životopis.
Študoval v Banskej Bystrici, Debrecíne, teológiu na evanjelickom kolégiu v Prešove. Od roku 1826 pôsobil ako evanjelický kňaz v Kladzanoch, 1832 v Giraltovciach, 1836 tamojší senior. Na podnet Jána Kollára zbieral zemplínske a šarišské ľudové piesne, jeho zbierka bola základom výberu do Národných spievaniek (1834-1835). Autor prózy, náboženskej poézie, prekladov Homérových básni. Postavil sa proti štúrovskej spisovnej slovenčine za bibličtinu, dokonca za spisovnú šarištinu.

</doc>
<doc id="133894" url="https://sk.wikipedia.org/wiki?curid=133894" title="Jakub Hluchý">
Jakub Hluchý

Jakub Hluchý (* 15. apríl 1894, Moravská Nová Ves – † 24. august 1958, Bratislava) bol dôstojník, protifašistický bojovník.
Životopis.
Študoval na gymnáziu v Hodoníne, roku 1926 absolvoval Vojenskú akadémiu v Hraniciach na Morave. Od roku 1921 dôstojník z povolania, 1949 plk. Čs. ľud. armády. Čs. vlastenec, po napadnutí ZSSR Nemeckom založil v Banskej Bystrici, kde pôsobil na Veliteľstve pozemného vojska odbojovú protifašistickú organizáciu dôstojníkov Victoire (26. januára 1941-28. augusta 1944). Zúčastnil sa na prípravách SNP v armáde, veliteľ delostrelectva a prednosta zbrojnej správy 1. čs. armády v Banskej Bystrici (1944). Väznený v Banskej Bystrici (6. januára 1945-23. februára 1945). Autor memoárových článkov s problematikou protofašistického boja.

</doc>
<doc id="133895" url="https://sk.wikipedia.org/wiki?curid=133895" title="Milan Hnat">
Milan Hnat

Doc. akad. mal. Milan Hnat, ArtD. (* 16. november 1959, Údol) je vizuálny umelec, vysokoškolský pedagóg. Venuje sa maľbe, digitálnej grafike, fotografii, kresbe, inštalácií, reštaurovaniu a pedagogickej činnosti. Jeho manželkou je akademická maliarka Eva Hnatová, rod. Šmeringaiová. Od roku 1990 žije a pracuje v Banskej Bystrici.
Životopis.
V roku 1982-1988 absolvoval štúdium na VŠVÚ v Bratislave. V rokoch 1988 a 1989 pôsobil ako slobodný umelec v Liptovskom Mikuláši a v Banskej Bystrici.
Od roku 1993 až do roku 2008 bol odborným asistentom na Katedre výtvarnej tvorby Fakulty humanitných vied Univerzity Mateja Bela v Banskej Bystrici. V roku 2001-2005 absolvoval doktorandské štúdium - Voľná výtvarná tvorba na VŠVÚ v Bratislave. Od roku 2009 vedie Prípravný ateliér na Katedre maľby Fakulty výtvarných umení Akadémii umení v Banskej Bystrici. 
Vystavoval na samostatných a kolektívnych výstavách doma i v zahraničí - Japonsko, USA, Kanada, Taiwan, Francúzsko, Nemecko, Izrael, Severné Macedónsko, Poľsko.
Reštauroval interiér karneru sv. Ondreja v Kremnici (člen kol., 1992-1994), portrét J. Kučeru od P. M. Bohúňa (1996) a iné.Jeho tvorba je zastúpená v zbierkach týchto galérií:

</doc>
<doc id="133896" url="https://sk.wikipedia.org/wiki?curid=133896" title="Eva Hnatová">
Eva Hnatová

Eva Hnatová (* 26. február 1963, Liptovský Mikuláš) je slovenská maliarka a vysokoškolská pedagogička.
Životopis.
V roku 1982-1988 absolvovala štúdium na VŠVÚ v Bratislave. Pôsobila ako slobodná umelkyňa v Liptovskom Mikuláši a v Banskej Bystrici (1988 až 1989). Od roku 1993 je odbornou asistentkou na Katedre výtvarnej tvorby Fakulty humanitných vied Univerzity Mateja Bela v Banskej Bystrici. Vystavovala na samostatných a kolektívnych výstavách doma aj v zahraničí.

</doc>
<doc id="133898" url="https://sk.wikipedia.org/wiki?curid=133898" title="Jozef Jaroslav Hodža">
Jozef Jaroslav Hodža

Jozef Jaroslav Hodža (* 23. október 1840, Rakša – † 19. máj 1918, Banská Bystrica) bol slovenský evanjelický kňaz a náboženský publicista.
Životopis.
Ľudovú školu vychodil v Háji a v Martine, od 1857 študoval na evanjelickom lýceu v Banskej Štiavnici, od 1860 na gymnáziu v Levoči od roku 1864 študoval teológiu vo Viedni, Lipsku, Rostoku a Berlíne. V roku 1869 sa stal kaplánom u Andreja Sládkoviča v Radvani a po básnikovej smrti ho zvolili za jeho nástupcu. V cirkvi bojoval proti maďarizácii, bránil cirkevné školy i slovenčinu a zakladal cirkevné základiny pre slovenských študentov. Zaoberal sa históriou, autor článkov s národnou a sociálnou tematikou a životopisov v náboženskej tlači.

</doc>
<doc id="133899" url="https://sk.wikipedia.org/wiki?curid=133899" title="Ondrej Hodža">
Ondrej Hodža

Ondrej Hodža (* 15. september 1819, Rakša – † 28. júl 1888, Sučany) bol slovenský evanjelický kňaz, národnokultúrny pracovník a cirkevný hodnostár; brat národného buditeľa a jazykovedca Michala Miloslava Hodžu a otec Jána Miloslava Hodžu a slovenského politika, štátnika a publicistu Milana Hodžu.
Životopis.
Narodil sa v rodine Jána Hodžu a jeho manželky Márie, rodenej Hriankovej. Študoval na gymnáziu v Rožňave, evanjelickú teológiu v Bratislave a na univerzite v Halle. V rokoch 18461848 pôsobil ako evanjelický kaplán v Liptovskom Mikuláši, v rokoch 18481887 ako farár v Sučanoch a od roku 1860 bol turčiansky senior. V roku 1841 pracoval ako zapisovateľ Ústavu a reči a literatúry českoslovanskej v Bratislave. Bol aktívnym činiteľom štúrovského hnutia, v roku 1844 sa stal spoluzakladateľom spolku Tatrín, v roku 1846 sa zúčastnil schôdze evanjelický kňazov Liptova, na ktorej podpísali osvedčenie za štúrovskú slovenčinu. Bol tiež účastníkom slovenského povstania v rokoch 18481849, neskôr bol väznený v Martine a v Banskej Bystrici, v roku 1861 sa stal signatárom Memoranda národa slovenského a v roku 1863 bol spoluzakladateľom a členom výboru Matice slovenskej. Podporoval slovenské školy, obraňoval národné práva na cirkevnom a kultúrnom poli.
Tvorba.
Okrem iného bol tiež autorom správ v Slovenských národných novinách, publikoval tiež v periodikách Orol tatranský, neskôr Obzor, Cirkevné listy a i. Je tiež autorom ľudovovýchovnej prózy o aktuálnych národných problémoch.

</doc>
<doc id="133900" url="https://sk.wikipedia.org/wiki?curid=133900" title="Marína Miloslava Hodžová">
Marína Miloslava Hodžová

Marína Miloslava Hodžová (* 31. marec 1842, Liptovský Mikuláš - † 21. november 1920, Bratislava) bola slovenská divadelná ochotníčka a osvetová pracovníčka.
Životopis.
Bola dcérou Michala Miloslava Hodžu. Do školy chodila v Liptovskom Mikuláši, 1859 študovala v Banskej Bystrici. V rokoch 1865-66 študovala v ústave pre výchovu diakoniek v Neuendettelsau pedagogické metódy. Žila v Liptovskom Mikuláši, 1867-70 v Tešíne, 1870-1901 v Trnave, od 1901 v Bratislave. Popredná divadelná ochotníčka v Liptovskom Mikuláši v 60. rokoch 19. stor. Organizovala vzdelávacie prednášky, kurzy a besedy pre dievčatá a ženy, prispievala do časopisov. V roku 1862 založila Slovenskú dievčenskú besedu, v rámci ktorej sa ženy a dievčatá stretávali pri čítaní slovenských kníh, recitácii, ručných prácach. Samovzdelávací spolok v meste fungoval do roku 1864.

</doc>
<doc id="133901" url="https://sk.wikipedia.org/wiki?curid=133901" title="Oľga Hoffmannová">
Oľga Hoffmannová

Oľga Hoffmannová (* 15. február 1952, Bratislava) je slovenská bábkoherečka a herečka.
Životopis.
Roku 1975 absolvovala štúdium bábkoherectva na bábkárskej katedre DAMU v Prahe. Roku 19741981 členka KBD v Banskej Bystrici, od roku1982 Radošinského naivného divadla v Bratislave. Počas stredoškolských štúdií (19621971) účinkovala v ochot. bábkárskom súbore Máj v Bratislave. V KBD sa jej herecké nadanie so smyslom pre štylizované, syntetické bábkoherectvo uplatnilo v mnohých, najmä živých postavách. Jej herecké kreácie smerovali od činoherne stvárnenej Matky (Jánošík, 1975) cez pohybovo exponovaného Gašparka (Gašparkov zázračný mlynček a Gašparko stavia mlynček, 1976) k syntetizujúcemu prejavu (Ona v hre z Knihy rozprávok, 1976) a využitiu masky ako symbolu pretvárky (Gabinka v hre kráska a zviera, 1977), s grotesknosťou a pantomimickými výrazovými prvkami stvárnia Sliepku Pipkovú (Hašterica, 1978). Pohybovo-pantomimické skúsenosti obohatené o klaunský prejav najkompaktnejšie využila v postave Klaunky Oli (Malé kluniády, 1980). Príležitostne účinkuje v tel. bábkových inscenáciách.

</doc>
<doc id="133902" url="https://sk.wikipedia.org/wiki?curid=133902" title="Pavel Hoffmann">
Pavel Hoffmann

Pavel Hoffmann (* 17. júl 1931, Šumiac – † 21. november 2005, Bratislava) bol ekonóm, verejný činiteľ.
Životopis.
V roku 1956–1966 pracovník ekonomického ústavu SAV, 1966–1983 Výskumného ústavu oblastného plánovania v Bratislave; 1983–1989 vedúci odboru teórie a prognózovania národohosp. rozvoja Ekonomického ústavu SAV v Bratislave. Od februára do júna 1990 prvý podpredseda Štátnej plánovacej komisie, od júna 1990 do októbra minister vlády ČSFR, od októbra 1991 podpredseda vlády ČSFR a predseda Rady hosp. a sociálnej dohody ČSFR.

</doc>
<doc id="133903" url="https://sk.wikipedia.org/wiki?curid=133903" title="Belo Rohál">
Belo Rohál

Belo Rohál (* 19. máj 1920, Košice – † 2003, Adelaide, Austrália) bol slovenský dôstojník a protifašistický bojovník.
Životopis.
Príslušník slovenskej armády a ČSĽA, dôstojník letectva. Účastník protifašistického odboja, príslušník 1. čs. leteckej divízie v ZSSR. Dôstojník leteckej školy v Banskej Bystrici (od 1939). Navigátor lietadla, ktoré letelo s plánom SNP z letiska "Tri Duby" do ZSSR (2. augusta 1944). Politicky prenasledovaný. Nositeľ viacerých vyznamenaní.

</doc>
<doc id="133904" url="https://sk.wikipedia.org/wiki?curid=133904" title="Samuel Hojč">
Samuel Hojč

Samuel Hojč (Hoits, Hoitsy) (* 16. november 1806, Brezno† 24. júl 1868, Vatya) bol slovenský evanjelický kňaz, národnokultúrny dejateľ.
Jeho otec bol Daniel Hojč a manželka Paula rod. Sekovičová.
Životopis.
Teológiu študoval na evanjelickom kolégiu v Prešove a na univerzite v Tübingene. Kaplán u superintendanta Pavla Jozeffyho v Tisovci, u Jána Seberiniho v Banskej Štiavnici, farár v Mičinej (od februára 1840). Usadil sa v Peštianskej stolici (1859), na pustatine Vatya (od roku 1864), kde spolu s bratom obhospodaroval pôdu. Vystupoval ako národne oduševnený slovenský vlastenec (do roku 1848). Autor dvoch národnoobranných brožúr, po smrti superintendanta Pavla Jozeffyho predseda Zpěvníkového výboru, do nového "Zpěvníka evanjelického" (1842) prispel troma piesňami, vydal katechizmus (1858) a napísal štúdie z protestantských právnych dejín a organizácie evanjelickej cirkvi v Uhorsku. Po odchode do Peštianskej stolice sa napriek naliehaniu švagra Andreja Sládkoviča, prestal zapájať do národných aktivít a jeho rodina sa pomaďarčila.

</doc>
<doc id="133905" url="https://sk.wikipedia.org/wiki?curid=133905" title="Juraj Holček">
Juraj Holček

Juraj Holček (* 5. apríl 1811, Budmerice – † 4. máj 1869, Jasová) bol slovenský rímskokatolícky kňaz, národnokultúrny pracovník, včelár, príslušník slovenského národného hnutia. V roku 1849 člen deputácie Slovákov vo Viedni, roku 1861 memorandového vyslanectva, člen Matice slovenskej. Bol zakladateľ alumnea pri gymnáziu v Banskej Bystrici, mecén slovenských študentov a člen komisie učební a kníh pre dedinské školy. Zúčastnil sa na zakladaní knižníc, šírení ovocinárstva a včelárstva, ktorému sa venoval od roku 1835. Venoval sa aj ľudovému liečiteľstvu. Člen "Frauendorfskej ovocinárskej spoločnosti".
Životopis.
Juraj Holček sa narodil v Pudmericiach vo vtedajšej bratislavskej župe (v súčasnosti Budmerice, okres Pezinok) dňa 5. apríla 1811 ako syn mlynára. Jeho otec bol Juraj Holček a matka Alžbeta rod. Peerová. 
Základnú školu navštevoval v Budmericiach v rokoch 18171823, ktorú neskôr štedro podporoval. Vyštudoval Normálku v Modre, gramatiku v Bratislave a Trnave, rétoriku v Komárne, poéziu a logiku v Trnave, fyziku v Segedíne a teológiu v Trnave. Spočiatku ho nechceli prijať na kňazské štúdiá do seminára v Trnave, aj preto začal študovať v Segedíne, čo nasvedčuje tomu, že mal chuť venovať sa profesorskej dráhe. Z rehole piaristov vychádzali predovšetkým gymnaziálni profesori. Juraj Holček ju však z neznámych príčin opustil a vrátil sa na Slovensko. Predpokladá sa, že to bolo pre začínajúcu choleru. Zapísal sa ako externista na teológiu v Trnave, kde ho prijali bez problémov a zaradili hneď do štvrtého ročníka. 
Literárne prispieval do týchto časopisov: Slovenské národné noviny, Cyrill a Method, Katolícke noviny, Obzor, Pešťbudínske vedomosti, Priateľ školy a literatúry, Sion, Slovenské noviny, Orol tatránski. 
Po vysviacke za kňaza 30. septembra 1835 sa stal administrátorom vo farnosti Kostolec pri Ostrihome, ktorá sa stala prvým Holčekovým pôsobiskom, kde zastupoval po smrti farára. V decembri 1835 sa stal kaplánom na fare v Majcichove pri Trnave. Správcom farnosti bol Ignác Alkus. Neskôr v Majcichove pôsobil ako farár Ján Palárik, s ktorým Holček spolupracoval pri vydávaní časopisu Cyrill a Method a Katolíckych novín. 
Koncom januára 1836 nastúpil ako administrátor do Jablonice, kde zostal až do smrti svojho principála Jozefa Bélika dňa 10. januára 1837. Ako jablonický administrátor začal stavať školu, ktorá sa v tých časoch pokladala takmer za prvú v tomto kraji. Tam vystupoval aj ako spoluzakladateľ hudobného dychového združenia. 
Neskôr ho preložili do Nádaša (v súčasnosti Trstín) k známemu národovcovi Imrichovi Štvrteckému, ktorému básnik Ján Hollý venoval dve ódy. Pôsobil tu šesť a pol roka ako kaplán. Podobné združenie ako v Jablonici založil aj v Nádaši, kde sa okrem toho zameriaval aj na výchovu mládeže a hľadal nové slovenské talenty. Zapôsobila na neho i tzv. "Ružová slávnosť" organizovaná obcou, ktorej podstata spočívala v ochrane panenstva slobodných dievčat. Najpoctivejšia panna bola odmenená venčekom ruží a finančnou odmenou. Holček sa v Orle Tatranskom vyjadril o morálnom poslaní Ružovej slávnosti. Dokonca i pražský časopis Květy priniesli správu o Ružovej slávnosti, ktorá sledovala mravno-výchovné ciele. 
V októbri 1843 vymenovali Juraja Holčeka ako 32-ročného za farára do farnosti Veselé pri Piešťanoch (18431848), rodiska Štefana Moyzesa. Na túto faru ho slávnostne uviedol dekan Martin Lackovič, u ktorého na Dobrej Vode v tom čase už žil chorľavý Ján Hollý. Podporu našiel Juraj Holček najmä u baróna Alojza Medňanského. Vo Veselom býval spolu so svojimi rodičmi, ktorí tu oslávili aj svoju zlatú svadbu. V roku 1847 tu zomiera jeho 69-ročná matka. 
Z Veselého prešiel Juraj Holček do farnosti Starý Háj (v súčasnosti Dolný Ohaj), kde pôsobil ako farár v rokoch 18481865. K nej patrila filiálka Hul. V tejto farnosti zomiera dňa 19. apríla 1851 Holčekov otec vo veku 78 rokov. 
Svoju pastiersku činnosť zakončil v Jasovej 4. mája 1869.
V roku 2024 vyšla v reedícii kniha o Jurajovi Holčekovi od Ondreja Halása s predslovom kulturológa Lukáša Perného, ktorá je zdarma k dispozícii na Google Books.

</doc>
<doc id="133906" url="https://sk.wikipedia.org/wiki?curid=133906" title="Juraj Holčík">
Juraj Holčík

Juraj Holčík (* 14. december 1903, Bratislava† 25. november 1984, Bratislava) bol slovenský náboženský spisovateľ, evanjelický kňaz. Pseudonym: Jur Kristov
Životopis.
Študoval na evanjelickom lýceu a na gymnáziu, v rokoch 19221926 na Evanjelickej teologickej akadémii v Bratislave, 19271928 na Teologickej fakulte univerzity v Erlangene. Evanjelický kaplán vo Zvolene, farár v Nových Zámkoch, v Trnave, v Banskej Bystrici (19371947), v Bratislave. Evanjelický kultúrny a cirkevný pracovník. Autor divadelnej hry o A. Schweitzerovi, pamätníc, kázní, almanachov, zostavovateľ kalendárov a i., prekladateľ cirkevných textov z hebrejčiny a gréčtiny. Cirkevný a literárny publicista: 19301932 redaktor časopisu "Evanjelická mládež" (v Bratislave), 19361939 "Náš rod", 19381947 "Naša cirkev" (oboje v Banskej Bystrici), organizátor literárno-umeleckej skupiny okolo časopisu "Náš rod", prispieval aj do "Cirkevných listov" a "Evanjelického posla spod Tatier". V 30. rokoch tajomník Zväzu evanjelický mládeže. Po roku 1939 účastník ilegálneho protifašistického odboja, 1944 člen okresného revolučného národného výboru v Banskej Bystrici.

</doc>
<doc id="133907" url="https://sk.wikipedia.org/wiki?curid=133907" title="František Holdoš">
František Holdoš

František Holdoš (* 23. apríl 1920, Ružomberok-Hrabovo – † 22. marec 1946, Bratislava) bol novinár.
Životopis.
Študoval na gymn. v Ružomberku, v roku 1938-1939 na Filozofickej fak. KU v Prahe, 1944 v Bratislave. Od roku 1942 redaktor , v roku 1942-1943 športový redaktor Gardistu v Žiline. Redaktor Nár. novín v Martine a v Banskej Bystrici (1944), povstaleckého letákového časopisu Útok v Harmanci, frontový spravodajca povstaleckej Pravdy v Banskej Bystrici (1944). Autor a reprezentant povstaleckej reportáže. Jeden z priekopníkov slov. športového novinárstva, reprezentant ŠK Bratislava v stolnom tenise.

</doc>
<doc id="133908" url="https://sk.wikipedia.org/wiki?curid=133908" title="Ondrej Holec">
Ondrej Holec

Ondrej Holec (* 16. október 1924, Poniky – † 4. január 1975, Banská Bystrica) bol poľnohospodársky odborník.
Životopis.
V roku 19351938 navštevoval meštiansku školu v Banskej Bystrici.Pracoval u gazdov v Ponikách a v Banskej Bystrici-Radvani (19381941). Od roku 1949 inštruktor pre zakladanie JRD pri Jednotnom NV v Banskej Bystrici. Predseda JRD na Ponikách 
(19621975). Poslanec SNR (19711975).

</doc>
<doc id="133909" url="https://sk.wikipedia.org/wiki?curid=133909" title="Stanislav Holec">
Stanislav Holec

Stanislav Holec (* 20. december 1956, Nitra) je vysokoškolský pedagóg.
Životopis.
V roku 1976-1981 absolvoval štúdium na Matematicko-fyzikálnej fak. UK v Bratislave, 1981 RNDr., 1993 PhD., 1997 doc. Absolvoval študijný pobyt na univerzitách v Londýne a Sheffielde (Veľká Británia). Prednášal na FOUTYS - Pedagogisch Technische Hogeschool v Eindhovene (Holandsko). Od roku 1981 pôsobí v Banskej Bystrici na Pedagogickej fak., na fakulte humanitných a prírodných vied UMB v Banskej Bystrici ako asistent, odborný asistent a v súčasnosti docent. V roku 1997-2001 bol prodekanom pre doktorandské štúdium a kvalifikačný rast na Fakulte prírodných vied UMB v Banskej Bystrici. Od roku 2001 je dekanom Fakulty prírodných vied UMB v Banskej Bystrici. Je členom Jednoty slovenských matematikov a fyzikov (od 
1980). Autor a spoluautor monografií, vysokoškolských učebníc a skrípt, zostavovateľ zborníkov.

</doc>
<doc id="133910" url="https://sk.wikipedia.org/wiki?curid=133910" title="Ján Holécy">
Ján Holécy

Ján Holécy (* 2. október 1915, Detva† 5. december 1995, Banská Bystrica) bol slovenský pedagóg.
Životopis.
Absolvoval 4 triedy gymnázia a 1-ročný kurz pri Štátnej meštianskej škole v Banskej Bystrici. Študoval a maturoval na Štátnom koedukačnom učiteľskom ústave v Banskej Bystrici (1938). Stredoškolský profesor zemepisu na gymnáziu v Šahách. Do Banskej Bystrice sa presťahoval po roku 1948. Profesor Štátneho dievčenského gymnázia v Banskej Bystrici (1.9.194731.8.1948), riaditeľ Učiteľskej akadémie v Banskej Bystrici (1. september 194831. august 1949), riaditeľ Dievčenského gymnázia v Banskej Bystrici (1. september 194931. august 1950), riaditeľ Jedenásťročnej strednej školy, Strednej všeobecnovzdelávacej školy a gymnázia v Banskej Bystrici (1. september 195031. január 1976).

</doc>
<doc id="133911" url="https://sk.wikipedia.org/wiki?curid=133911" title="Oľga Holécyová">
Oľga Holécyová

Oľga Holécyová (* 9. september 1913, Brezno - † 25. máj 1972, Bratislava) bola pedagogička.
Životopis.
V roku 1930-1933 študovala na Učiteľskom ústave v Banskej Bystrici, do 1952 študovala na Pedagogickej fak. KU v Prahe, 1969 CSc. Absolvovala viaceré študijné pobyty. Učiteľka na ľudovej škole v Bacúchu, v Slovenskej Ľupči, v Beňuši, na meštianskej škole v Brezne, krajská inšpektorka pre materské školy v Banskej Bystrici (1949-1952), od roku 1952 odborná, od 1969 vedecká pracovníčka Výskumného ústavu pedagogického v Bratislave, kde externe prednášala na Vysokej škole pedagogickej. Popredná odborníčka v predškolskej pedagogike na Slovensku. Vo vedeckovýskumnej práci sa zamerala na obsahovú koncepciu a osnovy výchovnej práce materských škôl, orientovala sa na výskum detskej hry a mravných postojov detí v materských školách. Výsledky publikovala v štúdiách, odborno-teoretických prácach a príručkách. Spoluautorka a iniciátorka prvej čs. Pedagogiky predškolského veku (1956). Venovala sa aj prekladom odbornej literatúry z ruš. a češ. Roku 1954 založila a stala sa vedúcou redaktorkou časopisu Materská škola, redakčne sa zúčastňovala na tvorbe ďalších odborných pedagogických časopisov. V organizačnej práci zabezpečovala rozvoj siete predškolských zariadení, starala sa o odbornú prípravu učiteliek materských škôl. Do roku 1945 funkcionárka MS a Živeny, predsedníčka sekcie predškolskej výchovy Slov. pedagogickej spoločnosti pri SAV, od 1961 členka Zväzu čs. novinárov.

</doc>
<doc id="133912" url="https://sk.wikipedia.org/wiki?curid=133912" title="Ervín Holéczy">
Ervín Holéczy

Ervín Holéczy (* 1. november 1897, Nová Baňa† 4. september 1977, Bratislava) bol slovenský lekár a spisovateľ. Pseudonym: Peter Zván.
Životopis.
Študoval na gymnáziu v Ružomberku, na evanjelickej teologickej akadémii v Soprone, 1918 na Filozofickej fakulte v Bratislave, 19181921 na Lekárskej fakulte KU v Prahe, 19211924 na Lekárskej fakulte UK v Bratislave. Od 1924 asistent chirurgickej kliniky v Bratislave, riaditeľ Mestskej nemocnice v Brezne (19291945), prednosta odd. na Povereníctve zdravotníctva, súčasne riaditeľ Klinickej oblastnej nemocnice (neskôr KÚNZ), lekársky štatistik, vedúci organizačno-metodického kabinetu ÚNV. Od 1919 publikoval články v Nár. novinách, Mladom Slov., Živene, Slov. denníku, Horehroní, Obrane (USA) a i., odborné lekárske články v Bratislavských lekárskych listoch a v Sborníku lekářském v Prahe. V Slov. denníku publikoval na pokračovanie román "Na vlnách osudu", neskôr vydal knižne román "Inžinier Riava". Vydal aj dva životopisné romány dokumentárneho charakteru o D. Makovickom a o Albertovi Škavranovi.

</doc>
<doc id="133913" url="https://sk.wikipedia.org/wiki?curid=133913" title="Vojtech Holéczy">
Vojtech Holéczy

Vojtech Holéczy (* 26. október 1914, Turňa nad Bodvou – † 7. marec 1989, Ľubochňa) bol lekár – gynekológ.
Životopis.
Pôvodne sekundárny lekár – chirurg vo Všeobecnej mestskej nemocnici v Banskej Bystrici (21. september 1942-11. októbra 1943, neskôr lekár – gynekológ, primár gynekologického odd. OÚNZ v Banskej Bystrici.

</doc>
<doc id="133914" url="https://sk.wikipedia.org/wiki?curid=133914" title="Elena Holéczyová">
Elena Holéczyová

Elena Holéczyová (rod. Hollá) (* 23. január 1906, Moravské Lieskové† 5. december 1983, Praha) bola textilná výtvarníčka, dramatička, scenáristka.
Životopis.
V roku 1917–1922 študovala na gymnáziách v Bratislave a v Prahe, kde 1922–1926 pokračovala v štúdiách na Umeleckopriemyselnej škole. V roku 1927–1929 návrhárka výšivkárskeho družstva Detva v Bratislave, 1929–1948 slobodná umelkyňa v Brezne, od 1956 samostatná výtvarníčka v Bratislave a v Prahe. Všestranne orientovaná umelecká osobnosť zakladateľského významu, popri textilnom výtvarníctve, čipkárstve a i. činnosti sa venovala aj písaniu odbornej a umeleckej literatúry. V tomto smere sa ako dramatická autorka prezentovala vlastnými i upravenými rozhlasovými hrami a filmovými scenármi. Pre rozhlas upravila populárnu ľudovú veselohru svojho otca Jozefa Hollého Kubo (1944, 1950). Autorka filmových scenárov, rozhlasových prednášok o obliekaní, bývaní, ľudovom umení a umeleckom priemysle, kostýmov a choreografických príprav pre divadlo a filmy. Od roku 1945 členka Zväzu slovenských výtvarných umelcov.

</doc>
<doc id="133916" url="https://sk.wikipedia.org/wiki?curid=133916" title="Adolf Holesch">
Adolf Holesch

Adolf Holesch (* 22. júl 1835, Banská Bystrica – † september 1908, Banská Bystrica) bol staviteľ.
Životopis.
Staviteľské štúdiá absolvoval v Belgicku. Venoval sa aj maľovaniu. Staviteľ v Banskej Bystrici (o. i. Skuteckého vila). Lekcie maľby dostal u Dominika Stuteckého v Banskej Bystrici. V Stredoslovenskom múzeu v Banskej Bystrici sa zachovalo jeho akvarelové zobrazenie Banskej Bystrice a niekoľko maliarskych portrétov Bystričanov.

</doc>
<doc id="133917" url="https://sk.wikipedia.org/wiki?curid=133917" title="Dionýz Holesch">
Dionýz Holesch

Dionýz Holesch (Dénes) (* 9. február 1910, Banská Bystrica - † 11. máj 1983, Budapešť) bol slovenský maliar.
Životopis.
Študoval na Akadémii výtvarných umení v Budapešti u prof. Rétiho. Pôsobil v Číne, Japonsku a inde. Je autorom podobizne neznámeho muža, veduty Drevený most cez Hron pod Urpínom v Banskej Bystrici, kresby tušom Súsošie Panny Márie na námestí v Banskej Bystrici. Tieto diela sa nachádzajú v zbierkovom fonde Stredoslovenského múzea.

</doc>
<doc id="133918" url="https://sk.wikipedia.org/wiki?curid=133918" title="Július Holesch">
Július Holesch

Július Holesch (Gyula) (* 18. október 1888, Banská Bystrica – † 1918) bol advokát.
Životopis.
Advokát v Banskej Bystrici. Zahynul v 1. svetovej vojne ako poručík.

</doc>
<doc id="133919" url="https://sk.wikipedia.org/wiki?curid=133919" title="Štefan Holesch">
Štefan Holesch

Štefan Holesch (István) (* 20. august 1855, Zvolen – † 14. november 1924, Banská Bystrica) bol slovenský pedagóg, notár a múzejník.
Jeho synmi boli Július Holesch a Vojtech Holesch.
Životopis.
Profesor Obchodnej akadémie v Banskej Bystrici. Zakladateľ Obchodnej a priemyselnej komory v Banskej Bystrici (1890). Hlavný mestský notár v Banskej Bystrici (do 1891). Jeden zo zakladateľov Mestského múzea v Banskej Bystrici, dnes Stredoslovenské múzeum (1889), jeho nehonorovaný kustód (1909-1917).

</doc>
<doc id="133920" url="https://sk.wikipedia.org/wiki?curid=133920" title="Jozef Holička">
Jozef Holička

Jozef Holička (* 25. september 1906, Bojnice – † 22. október 1979, Žiar nad Hronom) bol funkcionár KSČ, robotník, politický a hospodársky pracovník.
Životopis.
Po vychodení školy sa vyučil za tesára. Pracoval ako politický a hospodársky pracovník na viacerých miestach, účastník triednych bojov, ilegálneho protifašistického hnutia a SNP, pracovník Povereníctva SNR pre priemysel a obchod v Banskej Bystrici (1944). Vedúci odboru Štátnej administratívy KV KSS v Banskej Bystrici (19491957), podpredseda Oblastného výboru KSČ v Banskej Bystrici. Poslanec NZ (19481960), SNR (19601971). Autor a spoluautor prác o boji KSČ, publicista v miestnej tlači. Nositeľ viacerých vyznamenaní.

</doc>
<doc id="133921" url="https://sk.wikipedia.org/wiki?curid=133921" title="Anton Hollý">
Anton Hollý

Anton Hollý (* 6. november 1915, Stupava - † 6. február 1989, Bratislava) bol maliar, grafik, pedagóg.
Životopis.
Pedagóg na gymnáziu v Martine, rozhlasový pracovník, šéfredaktor satirického časopisu Roháč, slobodný umelec. Účastník SNP a protifašistického odboja. Počas SNP zástupca vedúceho Slobodného slovenského vysielača v Banskej Bystrici. Svoje zážitky z Povstania a z väzenia zachytil na kresbách a v sérii grafických listov. Samostatne vystavoval v Stredoslovenskej galérii v Banskej Bystrici (1977). Autor prvého výtvarného návrhu typografického písma na Slovensku, autor viacerých návrhov na čs. poštové známky. Nositeľ niekoľkých vyznamenaní.
Externé odkazy.
[[Kategória:Slovenskí maliari]]
[[Kategória:Šéfredaktori periodík na Slovensku]]
[[Kategória:Osobnosti SNP]]
[[Kategória:Osobnosti zo Stupavy]]

</doc>
<doc id="133922" url="https://sk.wikipedia.org/wiki?curid=133922" title="Ľudovít Hološka">
Ľudovít Hološka

Ľudovít Hološka (* 18. september 1943, Jablonica) je slovenský maliar, kresliar, ilustrátor, teoretik obrazu a vysokoškolský pedagóg.
Životopis.
Jeho otec bol Štefan Hološka a matka Mária rod. Turanská. V mladosti bol v úzkom kontakte s literátmi a spisovateľmi bratislavského a trnavského okruhu, niektoré litrárne priateľstvá trvajú doteraz. Jeho manželka bola dlhoročnou prekladateľkou a pedagogičkou z francúštiny, najmladšou sestrou Vincenta Šikulu. Hoci Ľudovít Hološka pochádza z výrazne hudobníckej rodiny, dal sa na výtvarnú dráhu. 
V rokoch 19581962 absolvoval Školu umeleckého priemyslu, 19621968 Vysokú školu výtvarných umení, odbor-maľba v Bratislave u prof. Jána Mudrocha, 1990 doc., 1995 sa stal profesorom. V rokoch 19681974 bol umelcom v slobodnom povolaní, 19741986 odborným asistentom na Pedagogickej fakulte Univerzity Komenského Trnava, (1986 - 1988) odborným asistentom na Fakulte architektúry Slovenskej vysokej školy technickej v Bratislave, (1988 - 2008) odborným asistentom, doc., prof. na Vysokej škole výtvarných umení v Bratislave, (19942001) profesor na Pedagogickej fakulte Trnavskej univerzity v Trnave, od 2001 prof., prodekan na Fakulte výtvarných umení Akadémie umení v Banskej Bystrici, kde v roku 2021 ukončil svoju pedagogickú činnosť.
Jeho maľby a kresby sú súčasťou zbierok viacerých verejných galérií (aj v Stredoslovenskej galérii v Banskej Bystrici), ilustroval viac ako 80 knižných titulov, je autorom výberu textov o výtvarnom umení "Vrstvy tvaru" (1986), monografie "Alexander Ilečko" (1998), článkov v periodikách "Romboid", "Výtvarný život", "Profil" a i. Člen Spolku výtvarníkov Slovenska. Venuje sa svojej autorskej tvorbe v médiu maľby, kresby, denníkových záznamov, v knižnej ilustrácii. Ako pedagóg, bol pedagógom mnohých už teraz významných umelcov-umelkýň vyštudovaných na Slovensku. Celoživotne sa zaoberá výtvarným videním a znakovými asociáciami v maľbe a obraze. Venuje sa aj kurátorskej činnosti, ako aj písaniu o umelcoch a ich diele. Svojimi textami prispel napríklad do monografie o diele "Jána Bergera" (RECO, 2014) a "Rudolfa Filu" (GMB, 2016). Žije a pracuje v Jablonici.
Ľudovít Hološka Bibliografia.
Monografické publikácie, texty a skladačky o tvorbe Ľ. Hološku:
Kolektívne publikácie:
Texty Ľ. Hološku o umení:

</doc>
<doc id="133923" url="https://sk.wikipedia.org/wiki?curid=133923" title="Karol Hölský">
Karol Hölský

Karol Hölský (Hölszký) (* 27. október 1869, Horné Remety - † 1957, Detva) bol r.k. kaplán, pedagóg, astronóm.
Životopis.
Absolvoval Kráľovské katolícke gymnázium v Banskej Bystrici. Pôsobil ako kaplán v Horných Opatovciach, Veľkom Poli a v Kremnici. Profesor bohoslovia v Banskej Bystrici (od 1898), aktívny astronóm a šachista. Vyrábal ďalekohľady, pri ich výrobe spolupracoval s firmou Carl Zeiss Jena. Roku 1920 vyrobil ďalekohľad typu Newton s polomerom zrkadla 17,5 cm, roku 1921 si zakúpil ďalekohľad Brachyt. Pozoroval najmä premenné hviezdy, výsledky pozorovaní zasielal do Mníchova.

</doc>
<doc id="133924" url="https://sk.wikipedia.org/wiki?curid=133924" title="Jozef Holúbek">
Jozef Holúbek

Jozef Holúbek (* 18. marec 1883, Padina, Srbské kráľovstvo – † 8. september 1956, Trenčianske Teplice) bol slovenský právnik, spisovateľ, prekladateľ.
Životopis.
Jeho otec bol Ján Holúbek a matka Júlia rod. Poláčková. Študoval na gymnáziu v Prešove, v rokoch 18971898 v Banskej Bystrici, v rokoch 18981904 na srbskom gymnáziu v Novom Sade, od roku 1904 na právnickej fakulte univerzity v Budapešti, JUDr. Advokát v Novom Sade, po roku 1926 v Prahe. Počas štúdií pracovník Slovenského spolku v Budapešti.
Časopisecky debutoval roku 1899 básňami v prílohe Obzoru, umelecky sa presadil črtou "Cesta na Čiernu Horu", v medzivojnovom období publikoval články prevažne o poľnohospodárstve. Autor knihy poviedok o živote a folklóre Slovákov vo Vojvodine v 2. polovici 19. storočia funkcionár Matice slovenskej (MS), Muzeálnej slovenskej spoločnosti (MSS), Československej jednoty, podpredseda Klubu československých turistov.

</doc>
<doc id="133925" url="https://sk.wikipedia.org/wiki?curid=133925" title="Juraj Holveid">
Juraj Holveid

Juraj Holveid, tiež Holvay, Holvaid, Holvajth (* Prievidza) bol pedagóg, náboženský spisovateľ.
Životopis.
Študoval na gymnáziu v Banskej Bystrici. Mestský kantor a rektor školy v Prievidzi, Trenčíne, po roku 1667 v Sliezsku, naposledy učiteľ v Niwnici, kde emigroval po odhalení Vešeléniho sprisahania pri prenasledovaní protestantov. Autor náboženských dišpút a dišputy z logiky.

</doc>
<doc id="133926" url="https://sk.wikipedia.org/wiki?curid=133926" title="František Holý">
František Holý

František Holý (* 13. február 1906, Nová Baňa - † 19. marec 1971, Banská Bystrica) bol mäsiar, živnostník, protifašistický bojovník.
Životopis.
Účastník ilegálneho protifašistického odboja v Novej Bani, väznený v koncentračnom tábore pri Salzburgu. Nositeľ viacerých vyznamenaní.

</doc>
<doc id="133927" url="https://sk.wikipedia.org/wiki?curid=133927" title="Zdenko Homolka">
Zdenko Homolka

Zdenko Homolka (* 30. december 1912, Barchovice - † 20. marec 1996, Bratislava) bol rímskokatolícky kňaz a pedagóg.
Životopis.
Stredoškolské štúdium absolvoval na gymnáziu v Liptovskom Mikuláši v rokoch 1923 až 1931.
Po ukončení 1. ročníka Vysokej školy obchodnej sa r. 1932 rozhodol vstúpiť do jezuitskej rehole. Noviciát absolvoval v Ružomberku. Na ďalšie trojročné štúdium ho rehoľa vyslala do Highland College na anglickom ostrove Jersey známej tým, že na nej študovali aj význačné francúzske jezuitské osobnosti ako napr. Pierre Teilhard de Chardin. Trojročné štúdium filozofie a nadväzujúce štúdium teológie vykonával v holandskom jezuitskom kláštora vo Valkenburgu, kde bol v roku 1941 vysvätený na kňaza a začal vypomáhať v pastorácii medzi slovenskými a českými baníkmi v Belgicku. Nemecké okupačné orgány ho v roku 1942 eskortovali do Nemecka. Toto nedobrovoľné putovanie cez Aachen a Berlín napokon skončilo v Prahe, kde so súhlasom vedenia slovenskej jezuitskej provincie zostal až do konca vojny. Po návrate na Slovensko vyučoval na gymnáziu v Banskej Bystrici a v roku 1947 so súhlasom rehole prešiel do Bratislavy, kde sa okrem duchovného vedenia akademickej mládeže venoval aj ďalšiemu štúdiu matematiky.
Po likvidácii reholí komunistickým režimom pracoval manuálne. Neskôr sa uplatnil v stavebnom výskume ako odborník na aplikovanú matematiku. V tomto odbore pracoval až do odchodu do dôchodku. V rokoch 1979 až 1983, v ktorých mal prechodne povolenie na kňazskú činnosť, sa venoval pastorácii medzi mládežou. Vedeniu mládeže sa venoval aj bez povolenia ako význačný člen horolezeckej organizácie IAMES. Po páde komunistického režimu až do konca života pôsobil opäť ako jezuitský kňaz v Bratislave.
Autor kázní, ktoré vyšli knižne v edícii JAS (editor Ing.A Čierna). Prekladateľ knihy F. Krenzera Zajtra sa bude opäť veriť.

</doc>
<doc id="133928" url="https://sk.wikipedia.org/wiki?curid=133928" title="L Honig">
L Honig

L Honig (* Slovensko) bol lekár.
Životopis.
Hlavný lekár Zvolenskej stolice v Banskej Bystrici (19.stor.), sekretár Zhromaždenia Spoločnosti uh. lekárov a prírodovedcov v Banskej Bystrici (4.-8. augusta 1842).

</doc>
<doc id="133929" url="https://sk.wikipedia.org/wiki?curid=133929" title="Ervín Horáček">
Ervín Horáček

Ervín Horáček (* 4. júl 1895, Podbrezová – † 8. november 1979, Trnava) bol slovenský hudobný pedagóg.
Životopis.
V roku 19011914 študoval hru na husle na Hudobnej škole v Banskej Bystrici a do 1918 na Vyššej hudobnej škole v Budapešti u prof. Blocha a Gobiho. V roku 19181934 hudobný pedagóg na Učiteľskom ústave, dievčenskom a chlapčenskom gymnáziu v Banskej Bystrici, 19341945 na Rus. gymnáziu a Učiteľskom ústave, 19451947 riaditeľ Hudobnej školy v Mukačeve, 19471953 v Novom Meste nad Váhom, od 1953 v Trnave. V roku 19251957 člen Orchestra pohronského združenia vo Zvolene. Autor menších skladieb pre klavír, harmoniku a žiacke súbory, ktoré interpretovali na žiackych koncertoch v Banskej Bystrici a iných miestach jeho pôsobenia. Všetky jeho práce zostali v rukopisoch. Učiteľ L. Hrdinu, P. Tonkoviča, J. Kosťuka, J. Podhájeckého, Š. Mártona a i.

</doc>
<doc id="133930" url="https://sk.wikipedia.org/wiki?curid=133930" title="Vojtech Horáček">
Vojtech Horáček

Vojtech Horáček (* 15. máj 1897, Podbrezová – † 15. marec 1967, Bratislava) bol slovenský pedagóg.
Životopis.
Učiteľský ústav absolvoval v Kláštore pod Znievom roku 1920. Učiteľ na Ľudovej škole v Haliči a na ľud. a meštianskej škole v Lučenci, 19261927 pracovník Referátu Ministerstva školstva a národnej osvety v Bratislave, 19281938 školský inšpektor v Prievidzi, 19381944 učiteľ meštianskej školy v Gelnici, 19461956 pracovník Povereníctva školstva v Košiciach a v Bratislave, 19561959 inšpektor hosp. škôl na Povereníctve škôl a Povereníctve pôdohospodárstva. Popredný predstaviteľ pokrokových učiteľov za prvej Čs. republiky. Autor a prekladateľ učebníc.

</doc>
<doc id="133931" url="https://sk.wikipedia.org/wiki?curid=133931" title="Gejza Horák">
Gejza Horák

Gejza Horák (* 25. február 1919, Halič – † 28. august 2003, Bratislava) bol slovenský jazykovedec a publicista.
Životopis.
Študoval na Učiteľských ústavoch v Lučenci a v Banskej Bystrici (1935-1939), v Bratislave na Filozofickej fak. Slov. univerzity aprobáciu filozofia a slovenčina (1944-1948). Pôsobil ako učiteľ v Detve, v Pohorelej, v Bratislave, 1948-1984 vedecký pracovník Jazykovedného ústavu Ľ. Štúra SAV, súčasne 1954-1957 prednášal slov. jazyk na Pedagogických fak. UK s Bratislave i KU, ako aj na Vysokej škole ruského jazyka v Prahe. Slov. jazykovedec a popularizátor slov. jazyka, venuje sa najmä dialektológii, štúdiu spisovného jazyka, jazykovej kultúre a metodike vyučovania slovenčiny. Autor populárno-náučnej knihy, v dennej tlači publikoval okolo tisíc popularizačných článkov a úvah o problematike súčasného spisovného slov. jazyka a jazykovej kultúry. Venoval sa aj odbornej pedagogicky zameranej spisbe, podieľal sa na tvorbe početných učebníc, cvičebníc, konverzačných príručiek a zbierok úloh zo slov. jazyka pre základné i stredné školy, zostavovateľ čítaniek. Popri jazykovedných prácach pôsobil v Jazykovej poradni Čs. rozhlasu.

</doc>
<doc id="133932" url="https://sk.wikipedia.org/wiki?curid=133932" title="Ľudovít Horn">
Ľudovít Horn

Ľudovít Horn (* Slovensko) bol kamenár.
Životopis.
Výrobca náhrobných kameňov, kamenár a majiteľ kamenopriemyselnej firmy Horn Ľudevít nástupca, na Ľupčianskej ulici dnes Partizánska ulica (založenej 1769).

</doc>
<doc id="133933" url="https://sk.wikipedia.org/wiki?curid=133933" title="Ján Horňák">
Ján Horňák

Ján Horňák (* 22. august 1918, Dúbravka - † 3. júl 1969, Modra) bol slovenský ekonóm.
Životopis.
V roku 1936-1940 študoval na Obchodnej akadémii v Košiciach a v Banskej Bystrici, 1940-1944 na Vysokej škole obchodnej v Bratislave. Roku 1944 Ing., 1963 dov., 1966 CSc. Bankový úradník, neskôr úradník na Min. financií v Bratislave (1940- 1944), počas SNP úradník na Povereníctve financií v Banskej Bystrici (1944). Po ústupe Povstania do hôr zatknutý gestapom, väznený v Banskej Bystrici, v Bratislave a v koncentračnom tábore Mauthausene. Od roku 1962 prednášal na Katedre financií Národohospodárskej fakulty VŠE v Bratislave. Zakladateľ vysokoškolského štúdia poisťovníctva na Slovensku. Autor vysokoškolských učebníc, štúdií vo vedeckých zborníkoch a článkov v odborných časopisoch z oblasti financií, úveru a štátneho poistenia.

</doc>
<doc id="133934" url="https://sk.wikipedia.org/wiki?curid=133934" title="Viktória Hornáková">
Viktória Hornáková

Viktória Hornáková (rod. Hašpelová) (* 20. december 1909, Zvolen – † 23. február 1983, Bratislava) bola pedagogička a prekladateľka.
Životopis.
V roku 19151923 študovala na reálnom gymnáziu v Banskej Bystrici, 19271932 slovenský a nemecký jazyk na Filozofickej fakulte Univerzity Komenského v Bratislave. Pôsobila ako stredoškolská profesorka nemeckého jazyka v Bratislave, Banskej Štiavnici a v Turčianskych Tepliciach, prednášala na Pedagogickej fakulte UK v Trnave, od roku 1967 externe na Vysokej škole ekonomickej v Bratislave. Propagátorka nemeckej kultúry. Od roku 1935 prekladala umeleckú prózu z nemčiny, najmä literatúru 19. a 20. stor. Viktória Hornáková je aj autorkou vysokoškej učebnice o dejinách a kultúre Nemecka.

</doc>
<doc id="133935" url="https://sk.wikipedia.org/wiki?curid=133935" title="Archeológ">
Archeológ



</doc>
<doc id="133936" url="https://sk.wikipedia.org/wiki?curid=133936" title="Ľuba Hornoveská">
Ľuba Hornoveská

Ľuba Hornoveská (* 16. júl 1926, Revúca† 11. marec 1987, Bratislava) bola slovenská redaktorka a publicistka.
Životopis.
Študovala na gymnáziu v Banskej Bystrici, v roku 1945 maturovala v Tisovci. V rokoch 19461950 študovala na Filozofickej fakulte Univerzity Komenského v Bratislave. V rokoch 19501953 učiteľka na gymnáziu, 19531955 odborná pracovníčka pre ľudový tanec v poradni Ľudovej umeleckej tvorivosti v Banskej Bystrici, 19551958 redaktorka časopisu "Ľudová tvorivosť" v Martine, od roku 1958 časopisu "Hudba, spev, tanec", od 1969 "Rytmus" v Bratislave. Spočiatku sa venovala záujmovej umeleckej činnosti, neskôr sa zamerala na publicistiku. Založila dievčenský zbor na internáte, pôsobila v Speváckom akademickom združení, v roku 1949 spoluzakladateľka Lúčnice. Na gymnáziu v Banskej Bystrici založila súbor piesní a tancov "Trávnica". Ako redaktorka publikovala najmä príspevky o ľudovej a komornej hudbe, zborovom speve a o folklórnom tanci. V roku 1982 Zaslúžilá pracovníčka kultúry.

</doc>
<doc id="133937" url="https://sk.wikipedia.org/wiki?curid=133937" title="Ladislav Horský">
Ladislav Horský

Ladislav Horský CSc. (* 18. september 1927, Valaská† 24. september 1983, Brno) bol slovenský vysokoškolský pedagóg, hokejista a tréner.
Životopis.
Jeho otec bol Ján Horský a matka Otília rod. Bačkorová. V rokoch 19391947 študoval na gymnáziu v Brezne, 19471951 telesnú výchovu a zemepis na Pedagogickej fakulte UK v Bratislave, 1965 CSc., 1966 doc., 1967 PhDr.
V rokoch 19541956 dôstojník ČSĽA, 1952 učiteľ Telovýchovného ústavu, 19561972 FTVŠ UK, od 1975 Vedúci Katedry telesnej výchovu a športu VŠE v Bratislave, 19721975 metodik TJ VSŽ v Košiciach.
Hráč prvoligových mužstiev ľadového hokeja: ŠK (19481952), CHZJD (19561958), ÚDA (19521954), Tankista Praha (19541956).
V rokoch 19581963 a 19761981 tréner hokejového mužstva CHZJD Bratislava, 19631964 konzultant a vedúci reprezentačného mužstva Rumunska, 19641966 a 19681969 mužstiev München Obersdorf a Düsseldorf v Nemecku, 19711975 VSŽ Košice, 19581960 tréner reprezentačného mužstva ČSSR, 19611968 vybraného mužstva akademikov, 19711982 juniorských a B-mužstva ČSSR.
Patril k najlepším hráčom ľadového hokeja v Česko-Slovensku, česko-slovenský reprezentant, člen mužstva, ktoré v roku 1955 získalo bronzovú medailu na Majstrovstvách sveta a striebornú a bronzovú medailu na Majstrovstvách Európy. Popredný predstaviteľ česko-slovenskej školy ľadového hokeja, ním vedené reprezentačné mužstvo získalo v roku 1959 bronzovú medailu na Majstrovstvách sveta, v roku 1960 – 4. miesto na ZOH v Squaw Valley, mužstvo Slovana CHZJD sa v sezóne 1978/79 stalo majstrom ČSSR. Viacero úspechov dosiahol i s juniorským mužstvom ČSSR. Zúčastnil sa na výchove hráčov i reprezentantov, a najmä trénerov v Rumunsku, Nemecku, Fínsku, Švajčiarsku, Kanade, USA (o ľadovom hokeji prednášal na 17 univerzitách). Jeho teoretické práce a učebnice boli preložené do viacerých jazykov, prispieval do domácich i zahraničných odborných časopisov.
V roku 2002 bol uvedený do Siene slávy slovenského hokeja a v roku 2004 do Siene slávy IIHF.

</doc>
<doc id="133938" url="https://sk.wikipedia.org/wiki?curid=133938" title="František Horváth">
František Horváth

František Horváth (* 1855, Banská Bystrica – † 4. apríl 1939, Košice) bol huslista, primáš.
Životopis.
Od roku 1869 hral v otcovej kapele, od 1873 domáci primáš grófa Sapáriho v Budapešti, kde 1885 v súťaži 15 najlepších účastníkov získal titul kráľa primášov. Roku 1886 hral s kapelou v Paríži na svetovej výstave pri otvorení Eiffelovej veže, odkiaľ ho pozval anglický kráľ Eduard VI. do Londýna. Neskôr pôsobil v Budapešti, podnikal zájazdy do celého Uhorska a európskych miest. Po 1918 koncertoval v Prahe, Ostrave, Bratislave, kúpeľných mestách ČSR a i., žil v Košiciach. Technicky vyspelý huslista, šíriteľ slov. ľudových piesní.

</doc>
<doc id="133939" url="https://sk.wikipedia.org/wiki?curid=133939" title="Jozef Horváth">
Jozef Horváth

Jozef Horváth, pôvodne Chorváth (* 28. január 1840, Hodruša-Hámre – † 6. marec 1913, Hodruša-Hámre) bol slovenský osvetový pracovník a pedagóg.
Životopis.
Študoval na gymnáziu v Banskej Štiavnici, od 1859 na Učiteľskom ústave v Banskej Bystrici, v Spišskej Kapitule, do 1861 v Košiciach. Učiteľ na viacerých miestach v Maďarsku, v Juhoslávii a v Rumunsku. Autor učebníc zemepisu, gramatiky, maďarčiny a iných ľudovýchovných príručiek a metodík (viaceré ostali v rukopisoch), prekladov odborných prác z nemčiny, pedagogických článkov a úvah. Propagátor moderného hospodárenia.

</doc>
<doc id="133940" url="https://sk.wikipedia.org/wiki?curid=133940" title="Július Horváth">
Július Horváth

Július Horváth (* 2. február 1912, Banská Bystrica – † 20. október 1970, Varna) bol slovenský novinár, známy aj pod pseudonymami: Peter Struška, Peter Stružka.
Životopis.
V roku 19221928 študoval na gymnáziu v Banskej Bystrici. V rokoch 19281929 absolvoval kurz vyučovania na meštianskych školách. V období 19291930 študoval na námornej obchodnej akadémii v Dubrovníku a 19301933 v Bakare vo vtedajšej Juhoslávii, 1967 externe dejiny umenia na Filozofickej fakulte University Jana Evangelisty Purkyně v Brne. 
Roku 1934 kadet v poľsko-anglickej lodnej spoločnosti v Gdyni, 19341935 v Čs. plavbe dunajskej, 19431944 hlásateľ Slovenského rozhlasu v Bratislave, v septembri-októbri 1944 zástupca prednostu Spravodajského odboru Predsedníctva Slovenskej národnej rady v Banskej Bystrici
Do februára 1945 bol väznený nacistami, 1945 zástupca povereníka pre informácie, redaktor Pravdy, legačný radca čs. veľvyslanectva v Belehrade a vo Varšave, pracovník Novinárskeho štud. ústavu, Čs. rozhlasu, 19661970 Výskumného ústavu oblastného plánovania v Bratislave. 
Ekonomický a výtvarný publicista, hlavný redaktor časopisu. Plánované hospodárstvo a Hospodárskej otázky socializmu, spolupracovník Predvoja, Pravdy, Večerníka a i. Historik novinárstva-autor knihy o dejinách a činnosti Slov. zvestí, štúdií v zborníkoch, prekladateľ z ruš. a poľ. Prorektor VŠE v Bratislave (19501952).

</doc>
<doc id="133941" url="https://sk.wikipedia.org/wiki?curid=133941" title="Adolf Horváth">
Adolf Horváth

Adolf Horváth (* 8. máj 1879, Banská Hodruša - † 10. jún 1934, Bratislava) bol robotník, politik.
Životopis.
Vyučil sa za kovoobrábača, pracoval ako robotník, majster rúrovne, tajomník Zväzu kovorobotníkov v Podbrezovej, banský podúradník v Pezinku. V sociálno demokratickom hnutí sa začal angažovať v Podbrezovej, účastník mimoriadneho zjazdu Sociálno demokratickej strany Uhorska v Budapešti, martinského zhromaždenia 30. októbra 1918, signatár Deklarácie slovenského národa, člen SNR. Od zač. 1918 organizoval robotnícke a národné hnutie v Podbrezovej a na jej okolí, 1919 splnomocnenec Ministerstva s plnou mocou pre správu Slovenska v Podbrezovej. Roku 1919 poslanec Národného zhromaždenia.

</doc>
<doc id="133942" url="https://sk.wikipedia.org/wiki?curid=133942" title="Anton Horváth">
Anton Horváth

Anton Horváth (pseudonym Paduánsky) (* 14. september 1846, Čavoj, Slovensko – † 17. júl 1923, Trenčianska Teplá, Slovensko) bol slovenský pedagóg, osvetový pracovník a spisovateľ. 
Životopis.
Narodil sa v rodine Juraja Horvátha. Ľudovú školu vychodil v rodnom Čavoji, neskôr študoval na gymnáziu v Prievidzi a na učiteľskej prípravke v Banskej Bystrici a v Lučenci. V roku 1867 – 1870 pôsobil ako učiteľ v Brezanoch a v rokoch 1870 – 1913 v Trenčianskej Teplej. 
Tvorba.
Bol šíriteľom školskej a hospodárskej osvety, autorom článkov, úvah a krátkych poviedok z dedinského života s didaktickým zameraním.

</doc>
<doc id="133944" url="https://sk.wikipedia.org/wiki?curid=133944" title="Vojtech Horváth (funkcionár)">
Vojtech Horváth (funkcionár)

Vojtech Horváth (* 23. november 1899, Užhorod – † 12. január 1973, Bratislava) bol robotník a funkcionár KSČ.
Životopis.
Vojtech Horváth študoval na gymnáziu v Užhorode a v rokoch 19141916 sa vyučil ako čašník. Od roku 1919 pracoval ako čašník na viacerých miestach, o. i. v Banskej Bystrici. Bol funkcionár Komunistickej strany Československa, revolučných odborov a Federatívnej robotníckej telovýchovnej jednoty (FRTJ) a účastník Slovenského národného povstania. Od roku 1951 bol riaditeľ Ľanárskych a konopárskych závodov v Bratislave. Je autorom spomienok a článkov v straníckej a odborárskej tlači.

</doc>
<doc id="133945" url="https://sk.wikipedia.org/wiki?curid=133945" title="Nata Hosťovecká">
Nata Hosťovecká

Nata Hosťovecká (* 16. máj 1954, Bratislava) je poetka, publicistka.
Životopis.
V roku 1969-1973 študovala na gymnáziu v Banskej Bystrici, 1973-1974 žurnalistiku na Filozofickej fak. Univerzity Komenského v Bratislave, 1976-1981 odbor literárny pracovník, redaktor a prekladateľ v Literárnom inštitúte M. Gorkého v Moskve. V roku 1974-1975 pôsobila ako asistentka v Čs. televízii, 1981-1987 pracovníčka Literárneho a hudobného múzea v Banskej Bystrici, 1990-1998 redaktorka Slov. národných novín v Matici slov., od 1998 Slov. rozhlasu v Banskej Bystrici. Prvé básne uverejňovala od roku 1972 časopisecky a v zborníkoch, knižne debutovala zbierkou expresívne ladenej ľúbostnej a občianskej lyriky "Strihanie vrkočov" (1978). Subjektívnejší tón a reflexívnosť, zmysel ľudského života a spolupatričnosť s ústredným motívom postavenia ženy v súčasnom svete je príznačný aj pre jej ďalšie zbierky. V oblasti prózy sa prezentovala novelou s tematikou života súčasnej ženy "Niečo ako nádej" (1990). Venovala sa aj sci-fi literatúre. Zostavila viacero zborníkov a antológií zo súčasnej poézie a prózy. Plodná autorka rozhlasových poviedok a psychologicky prepracovaných hier zo súčasnosti, autorka umelecko-dokumentárneho pásma Smrť je len krátka krivka cesty (1998). Rozhlasové hry prekladá z bulharčiny a ruštiny. Od roku 1972 sa venuje aj publicistike, najmä v Slovenských národných novinách.

</doc>
<doc id="133946" url="https://sk.wikipedia.org/wiki?curid=133946" title="Václav Houdek">
Václav Houdek

Václav Houdek (* 5. september 1906, Blovice – † 2. apríl 1957, Bratislava) bol slovenský architekt.
Životopis.
Architektúru študoval na ČVUT v Prahe. Bol projektantom referátu verejných prác na Slovensku, zväčša v Bratislave. Autorsky sa podieľal na projektoch administratívnych budov, rodinnej výstavby, škôl, nemocníc, budov turistického ruchu a i. Je autorom objektu Nemocničného pavilónu v Banskej Bystrici (40. roky 20. storočia).

</doc>
<doc id="133947" url="https://sk.wikipedia.org/wiki?curid=133947" title="Július Hozák">
Július Hozák

Július Hozák (* 11. august 1925, Veľké Uherce – † 1. november 1992, Banská Bystrica) bol slovenský historik a komunistický politik.
Životopis.
Účastník protifašistického odboja a SNP. Pracovník KSS (od 1949) vo volených i menovaných funkciách. Riaditeľ VUML v Banskej Bystrici (19641970), riaditeľ Stredoslovenského vydavateľstva v Banskej Bystrici (19701972), samostatný odborný pracovník-historik Múzea SNP v Banskej Bystrici (19721977), riaditeľ Stredoslovenského múzea v Banskej Bystrici (od 1. októbra 1977-30. september 1986), potom historik (do 29. februára 1988).

</doc>
<doc id="133948" url="https://sk.wikipedia.org/wiki?curid=133948" title="Ján Hrabský">
Ján Hrabský

Ján Hrabský (Hradský, Hrabski) (* ?, Radvaň† ?) bol slovenský filológ a pedagóg.
Životopis.
Od roku 1649 študoval orientálne jazyky na univerzite vo Wittenbergu. Roku 1657 korektor tureckých edícií biblií v Lipsku, potom rektor gymnázia v Modre. Roku 1655 tlmočník medzi Turkami a posádkou hradu Divín v Novohrade. 
Autor filologickej dizertácie, básne v turečtine na prešovského rektora Jána Matthaeidesa. Roku 1655 člen literárnej spoločnosti v Lipsku.

</doc>
<doc id="133949" url="https://sk.wikipedia.org/wiki?curid=133949" title="Archeologička">
Archeologička



</doc>
<doc id="133950" url="https://sk.wikipedia.org/wiki?curid=133950" title="Ján Hradský">
Ján Hradský

Ján Hradský (* 1701, Bzince pod Javorinou - † 22. apríl 1769, Modra) bol evanjelický kňaz, náboženský spisovateľ.
Jeho otec Ján Hradský, matka Anna rod. Korbeliová.
Životopis.
Vychodil školy v Trenčíne, Banskej Bystrici, Prešove a v Zittau, 1719 študoval v Lipsku a v Halle, 1724 vo Wittenbergu. Roku 1725-1731 vychovávateľ v Berlíne, neskôr evanjelický farár na viacerých miestach Slovenska. Počas protireformácie perzekvovaný, 1749-1753 väznený v Nitre. Autor dišputy.

</doc>
<doc id="133952" url="https://sk.wikipedia.org/wiki?curid=133952" title="Martin Hraško">
Martin Hraško

Martin Hraško (* 31. október 1911, Zvolenská Slatina-Slatinské Lazy – † 3. júl 1976, Banská Bystrica) bol slovenský verejný činiteľ a úradník.
Životopis.
Po skončení základnej školy pracoval ako poľnohospodársky robotník. V rokoch 1949-1960 bol pracovníkom KNV, v rokoch 1960-1971 tajomníkom KV Strany slovenskej obrody. Bol účastníkom ilegálneho protifaštistického odboja, spoluzakladateľom a funkcionárom Strany slovenskej obrody. Poslanec SNR v rokoch 1954-1971.

</doc>
<doc id="133953" url="https://sk.wikipedia.org/wiki?curid=133953" title="Pavel Hraško">
Pavel Hraško

Pavel Hraško (* 19. apríl 1932, Hontianske Tesáre – 2012) bol slovenský antropológ a vysokoškolský pedagóg.

</doc>
<doc id="133954" url="https://sk.wikipedia.org/wiki?curid=133954" title="Ladislav Hrdina">
Ladislav Hrdina

Ladislav Hrdina (* 3. apríl 1910, Častá – † 28. február 1970, Banská Bystrica) bol slovenský violista, hudobný pedagóg a dirigent.
Životopis.
V rokoch 1922 – 1930 študoval na Učiteľskom ústave v Banskej Bystrici, hudbu u K. Štiku, v rokoch 1930 – 1938 husle na Hudobnej a dramatickej akadémii v Bratislave u G. Náhlovského. Pôsobil ako učiteľ, profesor Učiteľského ústavu v Modre a riaditeľ Hudobnej školy pre Slov., neskôr Hudobného ústavu mesta Bratislavy, učiteľ violy a komornej hry na konzervatóriu. Bol členom orchestra SND v Bratislave (koncertný majster skupiny viol). V polovici 50 rokov sa zaslúžil o zriadenie Vyššej hudobnej školy (dvojročná nadstavba) na získanie kvalifikácie učiteľov hudobných škôl. Zaviedol školenie pre učiteľov hudobných škôl a zaslúžil sa o ich spoluprácu s pedagógmi konzervatórií. Autor inštruktívnej literatúry, organizátor a aktívny člen troch sláčikových kvartet.

</doc>
<doc id="133955" url="https://sk.wikipedia.org/wiki?curid=133955" title="Anton Hreblay">
Anton Hreblay

Anton Hreblay (* 18. január 1882, Brezno† 2. jún 1961, Banská Bystrica) bol slovenský vlastivedný pracovník, hudobný pedagóg, historik.
Životopis.
Jeho otec bol Jozef Hreblay a matka Mária rod. Stellerová. V roku 18931897 študoval na meštianskej škole v Brezne, 18971901 na Učiteľskom ústave v Kláštore pod Znievom, 19131914 na Hudobnej akadémii v Budapešti. Roku 19011910 funkcionár osvetových a učiteľských spolkov, od 1910 učiteľ, neskôr riaditeľ ľudovej školy, súčasne 19101919 vyučoval spev a hudbu na gymnáziu v Banskej Bystrici. Venoval sa vlastivednému výskumu so zreteľom na národopis, školstvo a turistiku. Publikoval v Sborníku Muzeálnej slovenskej spoločnosti, Sborníku Matice slovenskej, Národopisnom věstníku českoslovanskom a v Hronských Novinách.

</doc>
<doc id="133956" url="https://sk.wikipedia.org/wiki?curid=133956" title="Ján Hreblay">
Ján Hreblay

Ján Hreblay (* 5. jún 1885, Brezno† 31. január 1953, Slovensko) bol slovenský pedagóg a divadelný ochotník.
Jeho otec Ján Hreblay a matka Terézia rod. Schmidtová.
Životopis.
Roku 1903 študoval na učiteľskom ústave v Kláštore pod Znievom. Roku 1904 učiteľ v Ózde, 19041914, 19181924 a 19321952 vo Zvolene, 19241931 riaditeľ ľudovej školy v Rimavskej Sobote. V Ózde založil 35-členný spevácky krúžok, od 1904 člen Robotníckeho spevokolu Union vo Zvolene, 1909-10 jeho dirigent.

</doc>
<doc id="133957" url="https://sk.wikipedia.org/wiki?curid=133957" title="Ján Hrk">
Ján Hrk

Ján Hrk (* 8. júl 1923, Ľuboreč – † 4. jún 1991, Bratislava) bol slovenský hudobný skladateľ, rozhlasový pracovník, televízny pracovník.
Životopis.
Študoval na Učiteľskom ústave v Banskej Bystrici (1939-1943), hral na organe. Hudobný skladateľ, pracovník Čs. rozhlasu a Čs. televízie v Bratislave. Autor pochodových piesní, oratória a i., upravovateľ ľudových piesní pre zbory.

</doc>
<doc id="133959" url="https://sk.wikipedia.org/wiki?curid=133959" title="Juraj Hrnčiar">
Juraj Hrnčiar

Juraj Hrnčiar (* 18. august 1928, Gregorova Vieska) je slovenský lekár-internista.
Životopis.
V rokoch 19481953 absolvoval štúdium na Lekárskej fakulte Univerzity Komenského v Bratislave, 1958 CSc., 1978 doc., v roku 1995 bol vymenovaný za profesora. Pracoval ako odborný lekár, neskôr ako zástupca primára (19532000) a ako prednosta Internej kliniky Nemocnice s poliklinikou F. D. Roosevelta v Banskej Bystrici (19802000). Od roku 2000 je členom redakčnej rady časopisu "Vnútorné lekárstvo pre prax", je členom slovenských i zahraničných profesných spolkov a spoločností, tri funkčné obdobia pôsobil ako predseda Spolku lekárov v Banskej Bystrici. Je autorom a spoluautorom odborných monografií, publikoval štúdie v domácich a zahraničných odborných časopisoch. Prednášal v rámci postgraduálneho vzdelávania, vystupoval na odborných vedeckých podujatiach a konferenciách doma a v zahraničí.
Ocenenie.
Za publikačnú činnosť obdržal
a pod.

</doc>
<doc id="133960" url="https://sk.wikipedia.org/wiki?curid=133960" title="Tomáš Hromada">
Tomáš Hromada

Tomáš Hromada (* 3. december 1793, Nedožery-Brezany – † 2. júl 1870, Žarnovica) bol rímskokatolícky kňaz, osvetový pracovník.
Životopis.
Študoval na gymnáziách v Prievidzi, v Kremnici a v Kecskeméte, teológiu v Banskej Bystrici, 1820 vysvätený za kňaza. V roku 18201824 vychovávateľ v rodine Benických, 18241834 rokuk. farár v Dolne Mičinej, 18341867 v Hronci, 18671870 čestný kanonik v Žarnovici. Počas pôsobenia v Hronci založil Spolok striezlivosti a slov. knižnicu, v Podbrezovej dychovú kapelu, rozvíjal divadelnú činnosť, staral sa o školstvo a rozširoval nár. tlač. Roku 1847 člen výboru Prvého ústredného spolku zakladateľov miernosti v Uhorsku, zakladateľ a predseda čitateľského Pohronského spolku v Banskej Bystrici (18451848). Podporoval nár. hnutie, propagoval štepárstvo a sadárstvo.

</doc>
<doc id="133961" url="https://sk.wikipedia.org/wiki?curid=133961" title="Oľga Hromadová">
Oľga Hromadová

Oľga Hromadová (* 4. august 1961, Skalica) je operná speváčka (soprán).
Životopis.
V roku 1976-1982 študovala na Konzervatóriu v Bratislave. Od roku 1982 pôsobí ako sólistka Štátnej opery v Banskej Bystrici. Účinkovala v televíznych adaptáciách operiet Netopier (J. Strauss); Grófka Marica (E. Kálman); Zem úsmevov (F. Lehár).

</doc>
<doc id="133962" url="https://sk.wikipedia.org/wiki?curid=133962" title="Juraj Hromkovič">
Juraj Hromkovič

Prof. RNDr. Juraj Hromkovič, DrSc. (* 24. august 1958, Bratislava) je slovenský informatik a vysokoškolský pedagóg pôsobiaci momentálne ako profesor na ETH v Zürichu vo Švajčiarsku. Je autorom viacerých kníh a vedeckých publikácií najmä v oblasti algoritmiky, výpočtovej zložitosti, pravdepodobnostných algoritmov a didaktiky informatiky. Zaoberá sa tiež teóriou grafov.
Život.
Juraj Hromkovič sa narodil 24. augusta 1958 v Bratislave. Zmaturoval v roku 1977 na Gymnáziu Jura Hronca. V rokoch 1977–1982 absolvoval štúdium prírodovedeckej, neskôr matematicko-fyzikálnej časti na vtedajšej Matematicko-fyzikálnej fakulty Univerzity Komenského v Bratislave. V roku 1982 získal titul RNDr., v roku 1986 CSc., v roku 1989 sa stal docentom. 
V roku 1990 získal titul DrSc. a v roku 1995 bol vymenovaný za profesora. Pôsobil na Katedre teoretickej kybernetiky MFF UK v Bratislave ako asistent a ako odborný asistent.
Pôsobenie v zahraničí.
V rokoch 1989–1994 pôsobil ako hosťujúci profesor informatiky na Univerzite v Paderborne v Nemecku, v rokoch 1994–1997 na Inštitúte informatiky Univerzity v Kiele, v rokoch 1997–2003 ako profesor na technickej univerzite RWTH v Aachene, kde od roku 1999 pôsobil aj ako prodekan pre výučbu informatiky. 
Od roku 2004 pôsobí ako profesor na ETH vo švajčiarskom Zürichu.
Ďalšie pôsobenie.
Je členom najmenej 15 programových výborov medzinárodných vedeckých konferencií. V rokoch 1991–1994 bol členom rady EATCS, od roku 2001 je členom Slovenskej akademickej spoločnosti.
Od roku 2001 pôsobil aj ako neplatený profesor FPV Univerzity Mateja Bela v Banskej Bystrici. 
Učí základy informatiky na hodinách Open Class, otvorených pre všetkých a zameraných na deti v základoškolskom veku.
Monografie.
Juraj Hromkovič autorom a spoluautorom odborných monografií a vysokoškolských učebníc, publikoval vedecké a odborné práce v medzinárodných časopisoch a zborníkoch. 

</doc>
<doc id="133963" url="https://sk.wikipedia.org/wiki?curid=133963" title="Ondrej Hronec">
Ondrej Hronec

Ondrej Hronec (* 17. október 1917, Strelníky - † 27. apríl 1945, Kolárovice) bol robotník, protifašistický bojovník.
Životopis.
Po skončení základnej školy pôsobil ako robotník v Brezne. Od roku 1944 sa účastnil ilegálneho protifašistického boja, príslušník partizánskeho oddielu Čapajev. Organizoval a viedol diverzné akcie na Košicko-bohumínskej a Považskej železnici a cestách na Moravu, pri jednej z nich zahynul. Pochovaný je v Kolároviciach

</doc>
<doc id="133964" url="https://sk.wikipedia.org/wiki?curid=133964" title="Pavol Hronec">
Pavol Hronec

Pavol Hronec (* 10. október 1910, Zvolenská Slatina – † 28. august 1973, Nemecko) bol evanjelický kňaz a protifašistický bojovník.
Životopis.
Študoval na gymnáziu v Prievidzi, teológiu v Bratislave a v Strassburgu, filozofiu a históriu literatúry na FF UK v Bratislave (19341938). Ordinovaný za kňaza bol v roku 1934, potom pôsobil ako kaplán v Modre a Bratislave. Bol generálny tajomník Sväzu evanjelickej mládeže a redaktor Nového rodu (19361937). V roku 1937 nastúpil ako farár v Hronseku.
Počas vojny sa zapojil do protifašistického hnutia; najskôr ako pracovník Veliteľstva pozemného vojska v Banskej Bystrici (od júla 1944), počas SNP ako dôstojník čs. armády a prezidiálny šéf povereníctva pre školstvo a osvetu. Po potlačení povstania pôsobil v partizánskej skupine Za slobodu Slovenska.
Po oslobodení nastúpil ako evanjelický farár v Banskej Bystrici. Bol politicky prenasledovaný a prepustený zo služieb.
Zostavil Nárys Všeobecnej vnútromisijnej a pastorálnej konferencie evanjelických kňazov a. v. a kroniku obrodného hnutia v cirkvi. Nositeľ viacerých vyznamenaní. Bol pochovaný v Bratislave.

</doc>
<doc id="133965" url="https://sk.wikipedia.org/wiki?curid=133965" title="Branislav Hronec">
Branislav Hronec

Branislav Hronec (známy ako Braňo Hronec; * 22. december 1940, Hronsek – † 25. október 2022) bol slovenský hudobník, klavirista a hudobný skladateľ. Jeho manželkou bola herečka Judita Vargová.
Životopis.
Študoval na bratislavskom Konzervatóriu (hru na akordeón, dirigovanie, v tomto období mal jazzovú skupinu "West Coast Combo"). Na VŠMU začal študovať v roku 1961 (študoval dirigovanie a kompozíciu, skladbu u A. Moyzesa). V roku 19641982 viedol vlastnú vokálno-inštrumentálnu skupinu (najskôr sa volala "Skupina Braňa Hronca" a neskôr sa zo skupiny stalo sexteto, potom sa zo sexteta stal "Orchester Braňa Hronca"). Medzi rokmi 19841990 dirigent Tanečného orchestra Čs. televízie v Bratislave. Autor tanečných piesní, spolupracoval s televíziou.

</doc>
<doc id="133966" url="https://sk.wikipedia.org/wiki?curid=133966" title="Jozef Hrozienčik">
Jozef Hrozienčik

prof. PhDr. Jozef Hrozienčik, DrSc. (* 13. máj 1915, Martin-Priekopa† 1990, Bratislava) bol slovenský historik, pedagóg.
Životopis.
Roku 19271935 absolvoval gymnázium v Martine. V rokoch 19351939 študoval históriu a slovenčinu na Filozofickej fakulte Univerzity Komenského v Bratislave. V rokoch 19391942 pôsobil ako pedagóg na gymnáziách v Martine a Banskej Štiavnici, 19421944 na obchodnej akadémii v Martine.
Ľavicovo orientovaný intelektuál, počas 2. svetovej vojny sa zapojil do druhého čs. odboja. V roku 1944 účastník Povstania. Neskôr v rokoch 19441945 väznený vo viacerých koncentračných táboroch v Nemecku. 19451946 inšpektor na Povereníctve školstva a osvety v Bratislave, 1946 – 1950 riaditeľ gymnázií v Rožňave a v Banskej Bystrici. Od roku 1948 vykonával aj funkciu riaditeľa Ústavu Slovenského národného povstania. Pracovník Krajského národného výboru v Nitre, riaditeľ Ústavu dejín európskych socialistických krajín SAV, zároveň prednášal históriu na Filozofickej fakulte UK v Bratislave (od 1970). Od roku 1970 univerzitný profesor. Jeden z hlavných predstaviteľov a organizátorov marxistickej historiografie na Slovensku. Zaoberal sa hlavne povstaleckou tematikou, v ďalšom výskume sa venoval dejinám slovenského rusofilstva, balkanistike a slavistike. Pričinil sa o vznik Múzea SNP a Československo-sovietskeho inštitútu, neskôr rozšíreného na Ústav dejín európskych socialistických krajín. Člen a funkcionár slovenských, česko-slovenských i medzinárodných historických a slavistických spoločností, expert UNESCO pre výskum slovanských kultúr v Európe.

</doc>
<doc id="133967" url="https://sk.wikipedia.org/wiki?curid=133967" title="Ján Hrubala (psychológ)">
Ján Hrubala (psychológ)

Ján Hrubala (* 25. máj 1938, Šahy – † 22. január 1969, Sereď) bol slovenský psychológ.
Životopis.
V roku 19571963 študoval psychológiu na Filozofickej fakulte UK a zároveň pediatriu na Lekárskej fakulte UK v Bratislave. Od 1965 pôsobil v Útvare nápravných zariadení Min. vnútra v Banskej Bystrici, 1966 riaditeľ Psychologickej výchovnej kliniky v Banskej Bystrici a zároveň od 1967 vedúci Liečebno-výchovného ústavu pre emociálne a sociálene narušené deti v Ľubochni. Zaoberal sa výskumom osobnosti, skúmal a organizoval liečebnú pedagogiku. Organizátor zariadení pre aplikovanie psychologických výskumov v praxi. V roku 1966 založil Krajskú psychologickú výchovnú kliniku v Banskej Bystrici, od 1967 pri nej budoval stredisko pre voľbu povolania. V Banskej Bystrici založil jednu z prvých liniek dôvery na Slovensku. Vypracoval organizačný základ pre rozvoj súdnej psychologickej expertízy. Spolupracoval s Katedrou psychológie na Pedagogickej fak. v Banskej Bystrici, kde sa zameral najmä na výskum osobnosti vysokoškolského poslucháča.

</doc>
<doc id="133968" url="https://sk.wikipedia.org/wiki?curid=133968" title="Ladislav Hrubý">
Ladislav Hrubý

Ladislav Hrubý (* 11. september 1957, Žilina) je prozaik. Pseudonym: Boris Vaňovec
Životopis.
Študoval slovenčinu a angličtinu na Pedagogickej fakulte v Banskej Bystrici (1976-1980). Pôsobil ako učiteľ, profesor na gymnáziu, redaktor časopisu Slovensko, redaktor novín Cieľ a časopisu POVEX, 1993-1994 denníka Smer v Banskej Bystrici, televízie Sever, od 1998 učiteľ na odbornom učilišti v Čadci. Prvé prozaické pokusy prevažne s kysuckou tematikou publikoval v zborníkoch, knižne vydal zbierku poviedok z prostredia súčasnej kysuckej dediny. Autor rozhlasových poviedok a námetu k dokumentárnemu filmu M. Urbana "Zjavenie Matúša Lašúta".

</doc>
<doc id="133970" url="https://sk.wikipedia.org/wiki?curid=133970" title="Samuel Hruškovic">
Samuel Hruškovic

Samuel Hruškovic (tiež Samuelis Hruscowitz) (* 1. apríl 1694, Krupina, Slovensko – † 1. september 1748, Banská Bystrica, Slovensko) bol slovenský evanjelický kňaz, cirkevný hodnostár a náboženský spisovateľ, ale tiež prekladateľ a editor.
Životopis.
Narodil sa v meštianskej rodine Imricha Hrušku a jeho manželky Rebeky Zimaniovej, no detstvo prežil v Turom Poli u starých rodičov, kde aj chodil v roku 1702 do školy. Neskôr študoval v Krupine (17021705), Banskej Bystrici (1705 a 17111717), Jelšave, Gemeri (1709), Rožňave, Banskej Štiavnici (1710), Lučenci (1717) a napokon na univerzite vo Wittenbergu (17171719), kde študoval teológiu, ale tiež fyziku, medicínu, matematiku, právo a jazyky. Pracoval ako domáci učiteľ a vychovávateľ v zemianskych rodinách v Radvani (17111717) a v Banskej Bystrici (17191720), neskôr pôsobil ako diakon v Lešti, rektor v Sennom a evanjelický farár v Kostolných Moravciach, slovenský (17321737) a nemecký (17371748) farár v Banskej Bystrici, a v roku 1743 bol superintendantom banského okolia. Bol obvinený zo zavádzania neprípustných noviniek a zbavený kňazského i biskupského úradu, no v roku 1748 sa do úradu vrátil.
Tvorba.
Skladal latinské príležitostné verše, epigramy a najmä náboženskú lyriku, pokúsil sa aj o drámu (slovenská mytologická komédia), z prozaických žánrov písal napr. slovenské modlitby, latinské dišputy, katechizmus a latinskú autobiografiu. Je autorom 17 vlastných piesní, v ktorých používa výrazové prostriedky charakteristické pre barokovú literatúru – metafory, obrazy z pastierskeho života, antitézy), no jeho tvorba mala pôsobiť viac na rozum ako na cit. dráme a próze používal jednoduché vety a nekomplikované súvetia, čo však nijako neochudobnilo jeho poetické vyjadrovanie. Okrem toho je tiež autorom 74 prekladov nemeckých piesní (Martin Luther, Gašpar Neumann, Zachariáš Titius a i.). V latinskej autobiografii vykresľuje svoj život chudobného študenta, zážitky s kurucmi a zbojníkmi i portréty zaujímavých ľudí (napr. Mateja Bela). Bol tiež editorom 2 vydaní Tranovského "Cithary sanctorum", v ktorom uviedol novú slovenskú piesňovú tvorbu, ako aj nemeckú ortodoxnú náboženskú lyriku. Druhé vydanie určilo definitívnu podobu Tranovského kancionálu.

</doc>
<doc id="133971" url="https://sk.wikipedia.org/wiki?curid=133971" title="Františka Hrušovská">
Františka Hrušovská

Františka Hrušovská (* 19. december 1914, Bratislava – † 5. február 1984, Bratislava) bola slovenská verejná činiteľka.
Životopis.
Po vychodení ľudovej školy pracovala ako robotníčka, neskôr verejná činiteľka, 1946-1950 predsedníčka Zväzu žien v Bratislave. Účastníčka ilegálneho protifašistického odboja a SNP, správkyňa povstaleckej Vojenskej nemocnice 1 na Sliači, členka RNV Sliač-Rybáre, pracovníčka ÚV KSS v Banskej Bystrici (počas SNP).

</doc>
<doc id="133972" url="https://sk.wikipedia.org/wiki?curid=133972" title="Miloš Hrušovský">
Miloš Hrušovský

Miloš Hrušovský (* 15. apríl 1908, Bánovce nad Bebravou – † 27. február 1980, Bratislava) bol slovenský politik.
Životopis.
Študoval na gymnáziu a na súkromnej obchodnej škole v Prahe. Pôsobil následne ako bankový úradník. Účastník protifašistického odboja a SNP. Po oslobodení redigoval časopis "Výstavba Slovenska", neskôr poslanec Snemovne národov Federálneho zhromaždenia, SNR, člen jej Predsedníctva, predseda ÚV SZPB, ÚV ČSZPB, člen Predsedníctva federálneho ÚV ČSZPB, člen predsedníctva ÚV NF ČSSR a ÚV Národný front NF SSR. Počas odboja pôsobil v oblastnom vedení ilegálnej KSS v Banskej Bystrici, podpredseda Stredoslovenského KNV v Banskej Bystrici (1960-1963). Autor skíc, fejtónov.

</doc>
<doc id="133973" url="https://sk.wikipedia.org/wiki?curid=133973" title="Štefan Hrušovský">
Štefan Hrušovský

Štefan Hrušovský môže byť:

</doc>
<doc id="133974" url="https://sk.wikipedia.org/wiki?curid=133974" title="Žigmund Hubáček">
Žigmund Hubáček

Žigmund Hubáček (* 8. august 1906, Budapešť – † 17. apríl 1972, Galanta-Hody) bol slovenský medirytec, kníhviazač a výtvarník.
Životopis.
Vyučil sa za kníhtlačiara a knihára. Pracovník v súkromných podnikoch, od roku 1945 výtvarník a výstavník, od 1947 ľud. výtvarník v ÚĽUV-e. Autor keramických a grafických prác, malieb na skle, akvarelov, ale najmä reliefov tepaných do medi. Čerpal zo života bačov, pastierov, tvoril figurálne kompozície s jánošíkovskou tematikou. Jeho diela sú v SNG, Oblastnej galérii v Banskej Bystrici. Člen Zväzu slovenských výtvarných umelcov. Roku 1947 odmenený 2. cenou, roku 1948 1. cenou na Stredoslovenskej výstave priemyslu a ľudovej umeleckej výroby v Banskej Bystrici, roku 1952 cenou za plagát pre Filmový festival pracujúcich.

</doc>
<doc id="133976" url="https://sk.wikipedia.org/wiki?curid=133976" title="Imrich Hudec">
Imrich Hudec

MUDr. Imrich Hudec (* 31. október 1914, Banská Štiavnica, Slovensko – † 3. máj 1999, Banská Bystrica, Slovensko) bol lekár-chirurg.
Život.
Základnú školu absolvoval v rodnom meste a rovnako v Banskej Štiavnici zmaturoval. Študoval medicínu na Lekárskej fakulte Karlovej univerzity v Prahe. Po rozdelení Česko-Slovenska sa vrátil na Slovensko a štúdium medicíny ukončil na Lekárskej fakulte Univerzity Komenského v Bratislave v roku 1941. 
Ako čerstvo skončený lekár narukoval do Slovenskej armády, kde ako šéflekár útočnej vozby v Martine získal prvé chirurgické skúsenosti. Zúčastnil sa Slovenského národného povstania. Po skončení II. svetovej vojny pokračoval ako chirurg vo svojom rodisku – Banskej Štiavnici u primára Dionýza Majdáka a v rokoch 1945 – 1947 na chirurgickej klinike v Košiciach u prof. Jána Kňazovického. V roku 1947 sa s mladou rodinou vrátil do Banskej Štiavnice, kde pokračoval vo svojej chirurgickej špecializácii na chirurgickom oddelení nemocnice a zároveň v nadúväzku ako „banský“ lekár. V roku 1953 prijal ponúknuté miesto riaditeľa Krajskej nemocnice (KÚNZ) v Banskej Bystrici, kam sa v roku 1955 aj s rodinou presťahoval. 
Bol nadaný hudobník, od detstva hral na klavíri, počas štúdia hrával v študentskej kapele, mal niekoľko sólových klavírnych koncertov. Vo voľných chvíľach sa rád venoval športu, v mladých rokoch lyžovaniu a stolnému tenisu, neskôr najmä tenisu a turistike. 
S manželkou vychovali dve deti – dcéru a syna, obidvaja sa stali lekármi. Dcéra Jela absolvovala na LF UK v Bratislave v roku 1969 - špecializovala sa na ortopédiu. Syn Jozef promoval na LF UK v Bratislave v roku 1971 – emigroval do USA, špecializoval sa na pracovnú medicínu. 
Do posledných chvíľ života sa zaoberal myšlienkou na vydanie ďalšej publikácie, venovanej jeho večnej téme - traumatológii, ktorá by bola zdrojom vedomostí pre najmladšiu generáciu budúcich lekárov. Žiaľ tieto plány mu vek a úbytok síl nedovolili realizovať. Nedokončené stránky zostali na jeho stole, keď dňa 3.5.1999 umrel. 
Dielo.
Ako lekár-chirurg venoval sa najmä traumatológii, spoluautor koncepcie traumatológie na Slovensku, odborník v neurotraumatológii, ošetrovaní chrbtice a operačných zlomenín krčku stehnovej kosti pomocou strmo zavedeného klinca. Riaditeľ NsP KÚNZ v Banskej Bystrici (1953 – 1969), zároveň aktívny chirurg a ordinár pre úrazovú chirurgiu na chirurgickom oddelení. Zakladateľ oddelenia úrazovej chirurgie NsP KÚNZ v Banskej Bystrici (prvého samostatného trumatologického oddelenia na Slovensku) a jeho prvý primár(1954 – 1981). Autor vedeckých prác, prednášok, zostavovateľ a spoluautor učebnice "Úrazová chirurgia" (1970, 1986), autor kapitoly o úrazovej problematike v knihe Všeobecné lekárstvo II. a IV. (1989, 1991). Nositeľ viacerých ocenení.
Ocenenia.
1964 - Pamätná medaila J. E. Purkyně,
1971 - Kostlivého cena, 
1974 - Zaslúžilý lekár, 
1974 - Pamätná medaila J. B. Gwotha, 
1974 - Medaila Slovenskej lekárskej spoločnosti, 
1981 - Cena Československej chirurgickej spoločnosti za knihu Úrazová chirurgia, 
1981 - Cena Slovenského fondu výtvarných umení za knihu Úrazová chirurgia.
1984 - Čestné uznanie Československej chirurgickej spoločnosti za zásluhy o rozvoj Čsl. traumatológie 

</doc>
<doc id="133977" url="https://sk.wikipedia.org/wiki?curid=133977" title="Juraj Hudec">
Juraj Hudec

Juraj Hudec (* 21. apríl 1858, Dúbravica† 18. december 1920, Banská Bystrica) bol slovenský staviteľ, podnikateľ.
Životopis.
Študoval na gymnáziu v Lučenci. Pracoval vo firme Cserey, neskôr vo firme Wünsch v Budapešti, o. i. aj na projektovaní tamojšieho metra. V Banskej Bystrici založil s Ľ. Rosenauerom veľký stavebný podnik (s pílou, výrobňou parkiet, tesárskou, stolárskou, dláždičskou a zámočníckou dielňou). Okrem projektovania sa zaoberal aj problematikou výškových domov, skúšal použitie sadry ako stavebného materiálu. Za kvalitnú prácu dostal na výstave v Taliansku zlatú medailu.

</doc>
<doc id="133978" url="https://sk.wikipedia.org/wiki?curid=133978" title="Ladislav Hudec (architekt)">
Ladislav Hudec (architekt)

Ladislav Eduard Hudec (* 8. január 1893, Banská Bystrica – † 26. október 1958, Berkeley) bol zo Slovenska pochádzajúci architekt, ktorý pôsobil v Číne a v Spojených štátoch.
Životopis.
Narodil sa do evanjelickej rodiny v dome č. 408 podľa vtedajšieho číslovania, ako prvorodený. Jeho otec bol Juraj Hudec a matka Pavlína rod. Škultétyová. Pokrstený bol až po 20 dňoch, pričom krstným otcom mu bol matkin brat Eduard Škultéty, po ktorom dostal druhé krstné meno (L. E. Hudec). Krstnou matkou mu bola Karolína Jahoda. Hudecovci boli široko rozvetveným rodom mlynárov, korí pôsobili v okolí Banskej Bystrice po mnoho generácií. Šiesti praotcovia L. E. Hudeca boli mlynármi. V 19. storočí ubúdalo vodných mlynov, a preto sa jeho otec dal na inú profesijnú dráhu a stal sa staviteľom. Základy staviteľstva získal u otca Juraja, ktorý bol významným staviteľom mesta, kresliť ho učil Dominik Skutecký, 19111914 študoval na technike v Budapešti, získal titul Ing. arch. Počas 1. svetovej vojny ako dôstojník Rakúsko-uhorskej armády bojoval na ruskom fronte, 1916 padol do zajatia, ušiel do Číny, a 26. októbra 1918 prišiel do Šanghaja, kde sa usadil. Čoskoro našiel prácu v americkej architektonickej firme "Rowling A. Curry" a potom v rokoch 19251945 viedol vlastný ateliér "L.E. Hudec". Tu tvoril a má zrealizovaných viacero významných stavieb. V roku 1922 sa oženil. Jeho manželkou bola "Gizela Meyerová" (dcéra zámožného bankára). Z manželstva sa mu narodili tri deti (Martin, Theodore a Alessa), s ktorými sa v roku 1930 presťahovali do domu na Columbia Road 57 (dnes Panyu Road 129), ktorý sám navrhol. 
Jeho najproduktívnejšie obdobie ako nezávislého umelca trvalo do roku 1937. V jeho ateliéri pracoval aj Vojtech Holesch. Hudec pôvodne nechcel zostať v Číne. Chcel len zarobiť dostatok peňazí na návrat domov. Avšak okolo roku 1920 jeho rodina prakticky prišla o všetko a zomrel aj jeho otec. Rodina sa presťahovala do Budapešti. Hudec sa vrátil domov v roku 1921, ale čoskoro si uvedomil, že bude musieť finančne zabezpečiť svoju predtým bohatú rodinu. Preto sa vrátil do Číny a po zvyšok života živil svojich príbuzných.
V rokoch 1925 až 1941 navrhol pre mesto Šanghaj viac ako 37 významných budov, z ktorých väčšina stojí a funguje dodnes (Pozri ďalšiu časť článku Diela). Napríklad 22-podlažná výšková budova bankového koncernu postavená v roku 1934 slúžiaca ako medzinárodný Park Hotel, bola až do roku 1966 najvyššou budovou Číny a do roku 1983 najvyššou budovou v Šaghaji, sa stala symbolom mesta podobne ako Grand Theatre, nemocnicu Hospital, kostol Santa Monica a i., 6 – 9 podlažné obytné nájomné domy v koloniálnom štýle s prvkami čínskej eklektiky. Absolvoval námornú cestu s Jurajom Thurzom.
V rokoch 1921 až 1941 Hudec aj jeho deti používali československé pasy. V roku 1938 sa Československo rozpadlo po Mníchovskej dohode a Hudec požiadal o maďarské občianstvo. V roku 1939 sa Hudec v sprievode manželky a dcéry vydal na dlhú dovolenku po Európe, potom cestovali do USA a Kanady, kde navštívil svojich synov, ktorí tam študovali na univerzite. V roku 1940 alebo 1941 získal maďarský pas a stal sa honorárnym konzulom Maďarska v Šanghaji. Pomáhal mnohým, vrátane Židov. Taktiež poslal domov peniaze svojej sestre na kúpu rodinného panstva. a pozval k sebe svojich dvoch mladších súrodencov, Magdu a Géjzu (nar. 1907). 
8. decembra 1941 japonské letectvo potopilo vojnové lode západných mocností v prístave Šanghaj a ich pozemné jednotky obsadili mesto a tým bol osud medzinárodných pracovných koncesií ukončený a Hudec nemohol pracovať. Po vojne, už v roku 1945 však v Čine vypukla občianska vojna. Hudec sa presťahoval do Lugana vo Švajčiarsku, odkiaľ podnikal študijné cesty po Taliansku a Grécku, pracoval aj ako poradca pri úprave okolia Vatikánu. Podieľal sa na výskume a archeologických vykopávkach Baziliky svätého Petra vo Vatikáne. Od roku 1947 / 1948 Hudec a jeho rodina zvolili emigráciu v Spojených štátov. 25. júna 1948 sa on, jeho manželka a dcéra dostali do New Yorku po tom, čo získali v USA politický azyl.
Aj v USA chcel pôsobiť ako architekt avšak na získanie povolenia by musel absolvovať skúšky, na čo sa vzhľadom na vek už neodhodlal. Hudec strávil posledné roky svojho aktívneho života v Berkeley, kde vyučoval a skúmal ranokresťanskú filozofiu a kultúru na Kalifornskej univerzite v Berkeley. 
Zomrel na infarkt vo veku 65 rokov v Kalifornii v USA. Na jeho výslovné želanie boli jeho pozostatky neskôr premiestnené do Banskej Bystrice. Pochovaný je na evanjelickom cintoríne v Banskej Bystrici, kam boli jeho pozostatky na jeho želanie prevezené z Ameriky v roku 1970.
28. marca 2019 bola architektovi otvorená stála expozícia v Späthovej vile na Skuteckého ulici v Banskej Bystrici. Otvorenia sa zúčastnila ministerka kultúry Ľubica Laššáková a čínsky veľvyslanec na Slovensku Lin Lin. Centrum architekta Ladislava Eduarda Hudeca bolo založené v roku 2012 v Banskej Bystrici a okrem architektúry sa venuje aj rodine Hudeca. 8. januára 2012 bola odhalená pamätná tabuľa, na rodnom dome architekta, na Bakossovej ulici v Banskej Bystrici.
Národnosť.
Jeho otec Juraj si písal meno ako György Hugyecz a bol významným podnikateľom nielen v Bystrici. Pracoval v Budapešti, o. i. aj na projektovaní tamojšieho metra a potom založil s Ľ. Rosenauerom veľký stavebný podnik. Jeho matka Pavla Škultétyová pochádzala zo zemianskeho rodu Škultétyovcov z Dolnej Lehoty, kde sa narodil jej otec Eduard Miloslav Škultéty ale aj jeho brat August Horislav Škultéty. Aj jej otec, otcov brat, starý otec a aj ďalší z rodiny boli evanjelickými kňazmi, funkcionármi. Je pravda, že jej otec vedel aj po maďarsky. Zo zápisu ev. cirkevného zboru vyplýva, že keď v roku 1861 zjednotil maďarský a nemecký cirkevný zbor bol jedným z dvoch dočasne poverených aby kázal aj v maďarčine avšak bol aktívny v Slovenskom ústave a v Levoči sa zapájal do činnosti Jednoty mládeže slovenskej. Maďarská historiografia si prisvojila Hudeca, pretože veľká časť jeho rodiny sa presťahovala do Maďarska po roku 1920, kde spravuje jeho pozostalosť. Medzi rokmi 1910 a 1958 zozbierali množstvo fotografií jeho dokončených diel, jeho ciest a iných dokumentov, ktoré s výnimkou ôsmich rokov (1922 – 1930) zostali takmer výlučne v Maďarsku, v majetku rodiny. Z nich potom možno zostaviť "život Lászlóa Hugyecza". Hudec hovoril v Bystrici troma jazykmi a pre niektorých sa zdá paradoxné že povedal že nevie či je Maďar alebo Slovák a v zahraničí vrátil k menu "Hudec", a to nielen v názve svojej firmy L. E. Hudec.

</doc>
<doc id="133980" url="https://sk.wikipedia.org/wiki?curid=133980" title="Hufnagel">
Hufnagel

Dr. Ernest Hufnagel (Huffnagel) (* 19. storočie Slovensko) bol lekár.
Jeho dcéra Ilonka Hufnagelová
Životopis.
Praktický lekár v Banskej Bystrici na Dolnej ulici. Súkromnú pozostalosť poskytla manželka Helena Paula rodená Hrdinová (1846 ?- 1930 ?) Štátnemu okresnému archívu v Banskej Bystrici (31. decembra 1978). Niektoré medicínskej a i. knihy z pozostalosti sa nachádzajú aj vo fonde ŠVK v Banskej Bystrici.

</doc>
<doc id="133981" url="https://sk.wikipedia.org/wiki?curid=133981" title="Ilonka Hufnagelová">
Ilonka Hufnagelová

Ilonka Hufnagelová alebo Ilonka Huffnagelová (* 8. jún 1900, Banská Bystrica) bola slovenská podnikateľka a organistka.
Životopis.
Posledná majiteľka kominárskej firmy v Banskej Bystrici. Organistka v tzv. kapitulskom kostole v Banskej Bystrici (1935-1946). Pozostalosť sa nachádza v LHM v Banskej Bystrici.

</doc>
<doc id="133982" url="https://sk.wikipedia.org/wiki?curid=133982" title="Zuzana Hurtajová">
Zuzana Hurtajová

Zuzana Hurtajová (* 27. november 1950, Palúdzka) je vysokoškolská pedagogička.
Životopis.
V roku 1969-1974 absolvovala štúdium na Filozofickej fakulte UK v Bratislave, odbory slovenský jazyk a literatúra - anglický jazyk a literatúra, 1977 PhDr., 1981-1986 absolvovala externé ašpirantské štúdium na Katedre slov. literatúry a literárnej vedy FF UK v Bratislave, 1986 CSc., 1990 doc. Pôsobila ako stredoškolská prof. na gymnáziu v Nitre, od roku 1978 pôsobí ako vysokoškolská pedagogička na Fakulte humanitných vied UMB v Banskej Bystrici (predtým PF v Banskej Bystrici). Od roku 1999 prednáša a vedie semináre zo slovenského jazyka a literatúry na Filozofickej fakulte Univerzity v Novom Sade v Srbsku. Je garantkou Katedry anglistiky a amerikanistiky na Fak. humanitných vied UMB v Banskej Bystrici (od 1995). V rámci svojej pedagogickej činnosti prednášala rozmanité disciplíny (teória literatúry, literárna kritika, svetová literatúra). Jej prednostnou disciplínou sa stala staršia slovenská literatúra, neskôr medzinárodný slovesný fond v ľudovom 
čítaní a teória umeleckého prekladu starších literárnych textov. Ťažiskom jej výskumného záujmu sú stredoveké renesančné a barokové prózy z medzinárodného slovesného fondu. Spolupracovala s vydavateľstvom Tatran, neskôr s vydavateľstvom Tranoscius a Metodické centrum pre zahraničných Slovákov v Banskej Bystrici, v súčasnosti spolupracuje s redakciami časopisov Nový život, Cirk. listy, so Slovenským rozhlasom a Televíziou Novi Sad, spolupracuje aj s kultúrnymi pracoviskami a organizáciami slovenskej národnostnej menšiny v Juhoslávii. Autorka monografií, štúdií, recenzií a odborných článkov a odborných prekladov v domácich a zahraničných časopisoch. Medzi jej aktivity patria aj príspevky v rozhlase doma a v zahraničí.

</doc>
<doc id="133983" url="https://sk.wikipedia.org/wiki?curid=133983" title="Jozef H. Čajka">
Jozef H. Čajka

Jozef H. Čajka (vl.m. Jozef Hurtík) (* 12. jún 1911, Žiar nad Hronom - † 1. december 1989, Veľké Uherce) bol rímskokatolícky kňaz, spisovateľ. Pseudonym: J. H. Čajka
Životopis.
Študoval na gymnáziu v banskej Bystrici (1923-1931). Teológiu študoval na Rímskokatolíckej vysokej škole bohosloveckej v Banskej Bystrici (vysvätený 27. januára 1935). Kaplán v Hriňovej, aktuár biskupského úradu v Žiari nad Hronom, rokuk. farár na rôznych miestach Slovenska. Autor zbierky noviel a poviedok z dedinského prostredia a s meditáciami o ľudskom utrpení. Prózy uverejňoval v literárnych periodikách a v kalendároch. 

</doc>
<doc id="133984" url="https://sk.wikipedia.org/wiki?curid=133984" title="Viera Husáková">
Viera Husáková

Viera Husáková, pôvodne "Millerová", rodená "Čáslavská" (* 14. jún 1923, Bratislava – † 20. október 1977, Bratislava) bola slovenská publicistka a prekladateľka. Druhá manželka Gustáva Husáka, ktorá tragicky zahynula pri havárii vrtuľníka.
Životopis.
V roku 19421948 študovala na Právnickej fakulte UK v Bratislave, 19421943 tajomníčka Ministerstva hospodárstva v Bratislave. V roku 1944 úradníčka Informačného oddelenia SNR v Banskej Bystrici, účastníčka SNP, pracovníčka Slobodného slovenského vysielača v Banskej Bystrici, príslušníčka 1. čs. partizánskej brigády M. R. Štefánika. Prekladateľka (najmä románov) z francúzštiny, a nemčiny, redaktorka. Autorka televíznych hier. Nositeľka viacerých vyznamenaní.
Od roku 1948 pracovala ako redaktorka denníku Pravda. Potom, čo jej prvý manžel upadol v 50. rokoch 20. storočia do nemilosti komunistického režimu, odišla na menej politicky exponované miesto v redakcii časopisu Slovenka. Napriek všetkým príkoriam zostávala veriacou komunistkou. Na začiatku šesťdesiatych rokov získala miesto v časopise Kultúrny život, kde sa stretla s Husákom. Kvôli Husákovi sa neskôr rozviedla a s Husákom sa zosobášila v roku 1973. Aj po svadbe však žila v Bratislave a do Prahy cestovala len na oficiálne akcie alebo na víkendy.
Smrť.
Prezidentova manželka Viera Husáková si v Bardejovských Kúpeľoch 20. októbra 1977 zlomila ruku. Požiadala bardejovských kúpeľných lekárov, aby informovali profesora MUDr. Pavla Nováka, lekára SANOPS Bratislava (Štátne sanatórium pre komunistické nomenklatúrne kádre a ich rodinných príslušníkov), ktorý jej už podobné zranenie liečil. Ten sa rozhodol, že priletí do Bardejova prezidentovu manželku ošetriť. Krátko pred pol štvrtou popoludní odštartoval z bratislavského letiska vrtuľník Mi-8 s jednou z najlepších posádok. Vo vrtuľníku bol aj profesor Novák. Okolo piatej pristal vrtuľník v Bardejove.
Riaditeľ kúpeľov rátal s tým, že všetci tam prespia a to aj v tom prípade, že nepresvedčí profesora, aby ošetril prominentnú pacientku priamo v bardejovskej nemocnici. Profesor Novák sa nedal presvedčiť a neústupne trval na prevoze do SANOPS. Argumentoval, tým, že ráno má dôležité operácie a že nemá so sebou osobné potreby. Posádka o necelú polhodinu odštartovala aj s Vierou Husákovou. Letela aj napriek tomu, že počasie nebolo ideálne a po zotmení sa dalo letieť iba podľa prístrojov. Po medzipristátí v Poprade vrtuľník nabral kurz na Bratislavu, kde sa zhoršilo počasie. Dráhová dohľadnosť na letisku v Ivanke klesla na 50 metrov a vertikálna dokonca na 30 m. Všetky pravidelné lety boli zrušené a letisko nepovolilo žiadne štarty a pristátia. Posádka bola o nepriaznivých podmienkach informovaná. Odmietla však ponuku na pristátie v Piešťanoch. Riadiaci letovej prevádzky všetko nechal na rozhodnutie posádke vrtuľníka.
Zostup na letisko bol vedený podľa OSP (let na vzdialenú a blízku rádiostanicu). Pred pol ôsmou večer bolo počuť nad letiskom zvuk letiaceho stroja. Vzapätí sa však stratil. Posádka opakovala priblíženie. Pilot Milan Fabík nedodržal stanovený uhol zostupu. Nedodržal predpísanú výšku. Riadiaci pristávania upozorňoval posádku, ale len tak nezáväzne, akoby o nič nešlo. V konečnom štádiu priblíženia mal vrtuľník rýchlosť 60 km/hod. Posádka žiadala stlmiť navádzacie svetlá. Boli stlmené. V zapätí sa posádka ozýva „To je veľa, to je veľa“. A potom celkom stíchne. Trosky boli nájdené 300 metrov pred prahom dráhy. Podľa účinku dotyku so zemou na drak bolo možné usúdiť, že vrtuľník mal vysokú rýchlosť. Posádka bola zo stroja katapultovaná. Našli ju až po 50 minútach. Podľa dokumentov vyšetrovacej komisie: „Let vzhľadom ku geografickému západu slnka a poveternostným podmienkam, najmä spiatočný let s cieľovým letiskom Bratislava, nemal byť uskutočnený. Let v daných podmienkach bol motivovaný tým, že bol označovaný ako sanitárny na záchranu ľudského života váženej a významnej osoby. Na tomto základe sa veliteľ posádky na letisku v Poprade rozhodol pokračovať v lete do Bratislavy.
Príčina leteckej nehody bola, že vrtuľník sa v zložitých poveternostných podmienkach pri pristávacom manévri v blízkosti letiska dostal do kukuričného poľa, kde sa vytvoril zo zvyškov kukurice a prachu mrak. Preto posádka stratila kontakt s navádzacími svetelnými bodmi a stratila priestorovú orientáciu. To pilot vrtuľníka nemohol predvídať. Na tomto základe došlo k havarijnej situácii, ktorú posádka nemohla úspešne vyriešiť.“ Spis o havárii bol odtajnený v roku 1999. V hangári boli trosky asi rok, potom ich armáda odviezla na Záhorie, kde ich na osobnú žiadosť prezidenta Husáka spálili a zahrabali.

</doc>
<doc id="133986" url="https://sk.wikipedia.org/wiki?curid=133986" title="Adolf Husár">
Adolf Husár

Adolf Husár (; * 18. jún 1842, Banská Bystrica-Jakub† 21. január 1885, Budapešť) bol uhorský sochár.
Životopis.
Za umeleckého zlievača sa vyučil u A. Fernkorna, u H. Gassera, 1870-1872 študoval na AVU vo Viedni u F. Bauera, krátko u K. Zumbuschsa. Od 1871 pôsobil v Budapešti, 1897 prof. Všeobecnej kresliarskej školy. Popredný reprezentant maď. monumentálneho sochárstva, charakteristický akademickým štýlom. Podnikol študijnú cestu po Nemecku a Taliansku. Na Slovensku sú jeho práce z mladosti v banskobystrickom múzeu, neskoršie vo Východoslovenskom múzeu v Košiciach.

</doc>
<doc id="133989" url="https://sk.wikipedia.org/wiki?curid=133989" title="Ján Husárik">
Ján Husárik

Ján Husárik (* 18. apríl 1935, Zvolenská Slatina† 24. november 2013 ) bol slovenský choreograf, režisér a osvetový pracovník.
Životopis.
Absolvoval trojročné diaľkové školenie choreografov pri Osvetovom ústave v Bratislave. V rokoch 1953 – 1954 pôsobil v SĽUK-u, v roku 1955 v Krajskom dome pionierov a mládeže v Banskej Bystrici, v rokoch 1956 – 1957 vo VUS-e v Bratislave, v rokoch 1958 – 1963 v Krajskom dome osvety a v rokoch 1964 – 1968 v Závodnom klube ROH Slovenka. V rokoch 1961 – 1971 bol pracovníkom Stredoslovenského krajského národného výboru a od roku 1972 riaditeľom Okresného osvetového strediska v Banskej Bystrici. 
V roku 1957 stál pri zrode folklórneho súboru Urpín v Banskej Bystrici, pre ktorý vytvoril do 30 choreografií najmä z oblasti Podpoľania a Horehronia. Ako choreograf hosťoval vo folklórnych súboroch Čarnica Košice a Zobor Nitra, v Banje Luke a v Békešskej Čabe. Pôsobil aj ako režisér programov folklórnych festivalov v Strážnici, vo Východnej, v Detve a v Heľpe.

</doc>
<doc id="133990" url="https://sk.wikipedia.org/wiki?curid=133990" title="Martin Húska">
Martin Húska

Martin Húska (* 4. január 1849, Ružomberok – † 15. marec 1914, Ladomerská Vieska) bol rímskokatolícky kňaz, spisovateľ a dramatik. Pseudonym: Pohronský
Životopis.
Študoval na gymnáziu a na teologickom seminári v Banskej Bystrici, 1873 vysvätený za kňaza. Rokuk. kaplán v Handlovej, v Trubíne, v Novej Bani, farár v Hornej Lehote, Horných Opatovciach (18991900), v Ladomeri (1900). Člen samovzdelávacieho krúžku banskobystrických bohoslovcov Kolo.
Od roku 1881 písal úvodníky, úvahy, články, literárne recenzie i obsiahlejšie štúdie, v ktorých rozoberal aktuálne otázky histórie, filozofie, sociológie a teológie, najmä problémy rodiny, manželstva a hospodárstva, sociálnej psychológie vysťahovalectva, kritizoval renegátstvo a národnú ľahostajnosť. Prispieval do Katolíckych novín, do Kazateľa, Literárnych listov, Národných novín a i. Autor populárne spracovanej sociografie slovenskej roľníckej rodiny "Naša dedinka", politických brožúr, divadelnej hry "Betlehem" podľa nemeckej predlohy a modlitebnej knižky. Člen výboru Spolku sv. Vojtecha a jeho literárneho odboru.

</doc>
<doc id="133991" url="https://sk.wikipedia.org/wiki?curid=133991" title="Helena Húsková">
Helena Húsková

Helena Húsková (vyd. Grečnerová; * 6. február 1944, Brezno) je slovenská herečka.
Životopis.
Roku 1967 absolvovala štúdium herectva na VŠMU v Bratislave. V rokoch 1967-1968 a 1969-1983 členka DAB v Nitre, v rokoch 1968-1969 Činoherného súboru Divadelného štúdia, od roku 1983 PS NS v Bratislave. 
Obdobie pôsobenia v DAB bolo závažnosťou hereckých príležitostí a ich realizáciou umelecky najproduktívnejšie. Vytvorila tu rad postáv, ktorými presvedčila o svojom výraznom charakterizačnom talente. Zaujala predovšetkým ako interpretka výrazných typov a temperamentných, ostro kreslených postáv. Jej doménou sa stali tragikomické hrdinky a postavy s komickým dôrazom - Duňaška (Ženba, 1969). Neskôr sa sústreďovala na dramatické hrdinky s akcentovanou tragickou líniou: Fima (Deti slnka 1972), Margita (Aristokrati 1972); Smrť (Jánošík alebo na Skle maľované 1973), Gina (Margaret zo zámku 1974) a i.

</doc>
<doc id="133992" url="https://sk.wikipedia.org/wiki?curid=133992" title="Matej Huťka">
Matej Huťka

JUDr. Matej Huťka (* 16. júl 1904, Medzibrod† 6. jún 1979, Medzibrod) bol slovenský politik a právnik.
Životopis.
Jeho otec bol Matej Huťka a matka Mária rod. Sokolová. Vychodil ľudovú školu v Medzibrode, 19151923 študoval na gymnáziu v Banskej Bystrici, 19231928 na Právnickej fakulte Univerzity Komenského v Bratislave. Súdny čakateľ, 19301939 advokát a 19391945 verejný notár v Michalovciach. V rokoch 19261945 člen HSĽS, ako poslanec krajinského zastupiteľstva za okres Michalovce podporoval slovenský autonomizmus, predstaviteľ radikálneho krídla HSĽS, spolupracoval s velením Hlinkovej gardy, člen protižidovskej deportačnej komisie v Michalovciach. Prispieval do "Slováka" a "Slovenskej pravdy", podporoval kultúrne podujatia, najmä katolíckeho zamerania, ale aj založenie slovenského divadla v Prešove, funkcionár Matice slovenskej ap., člen správnych rád slovenských peňažných ústavov a podnikov.

</doc>
<doc id="133993" url="https://sk.wikipedia.org/wiki?curid=133993" title="Michal Hyroš">
Michal Hyroš

Michal Hyroš (Hyross) (* 17. december 1824, Oslany – † 2. august 1908, Banská Bystrica) bol rímskokatolícky kňaz a publicista.
Životopis.
Študoval teológiu v seminári v Pešti, 1847 vysvätený za kňaza, 18461849 prof. gymnázia v Banskej Bystrici, neskôr rokuk. kaplán v Handlovej a v Žarnovici, potom riaditeľ biskupskej kancelárie v Banskej Bystrici (1872), napokon prelát a čestný prepošt. Ako teológ sa hlásil k štúrovskému hnutiu, zapisovateľ Spolku všeobecnej vzdelanosti v Banskej Bystrici, autor správ o stoličných zasadnutiach do Štúrových Slov. nár. novín. Účastník maď. buržoáznej revolúcie 18481849, podporoval maďarizáciu v banskobystrickom seminári. Publikačne sa vtom čase odmlčal, uverejnil iba 2 príležitostné básne na počesť biskupa → Š. Moyzesa, blízky spolupracovník banskobystrického biskupa → J. Rudňanského.

</doc>
<doc id="133994" url="https://sk.wikipedia.org/wiki?curid=133994" title="Peter Hyroš">
Peter Hyroš

Peter Hyroš (* 10. marec 1906, Podbrezová-Lopej - † 19. december 1968, Bratislava) bol hudobný pedagóg, zbormajster, dirigent.
Životopis.
Do 1927 študoval na Učiteľskom ústave v Spišskej Novej Vsi, 1941 zložil štátne skúšky z hudby a spevu. Učiteľ na viacerých miestach, od 1941 profesor učiteľského ústavu v Banskej Bystrici a v Bratislave, od 1945 gymnázia a Osvetovej školy v Bratislave. Dirigent speváckych zborov (Slovan v Podbrezovej, Dunaj v Bratislave, Ľud. spevokol učiteľov Slov. v Žiline).

</doc>
<doc id="133995" url="https://sk.wikipedia.org/wiki?curid=133995" title="Štefan Nikolaj Hýroš">
Štefan Nikolaj Hýroš

Štefan Nikolaj Hýroš alebo Štefan Nikolaj Hyroš (Hyross de Kisvicsap) (* 8. august 1813, Ružomberok – † 30. december 1888, Liptovský Michal) bol rímskokatolícky kňaz a historik.
Životopis.
Pochádzal zo šľachtického rodu Hyroš (Hyross de Kisvicsap), ktorý do šľachtického stavu v roku 1655 povýšil cisár Leopold I. Študoval na gymnáziu v Ružomberku, v Banskej Bystrici, v Gyöngyösi, v Ostrihome, filozofiu v Spišskej Kapitule a v Egri, do 1836 teológiu na univerzite v Pešti. Sprvu pôsobil ako kaplán a farár na viacerých miestach Slov., 18451851 prof. cirk. dejín a kanonického práva v Spišskej Kapitule. Na kňažských pôsobiskách vykonával nar.-osvetovú prácu, príslušník slovenského národného hnutia. Roku 1861 účastník memorandového zhromaždenia v Martine, 1863 zakladajúci člen MS, Spolku sv. Vojtecha, slov. gymnáziu v Kláštore pod Znievom. Autor príležitostných prejavov, náboženských článkov, no najvýznamnejšia je jeho historická tvorba. Autor monografie o likavskom hradnom panstve a rkp. práce o starobylých chrámoch, priekopníckeh diela slov. dejín umenia.

</doc>
<doc id="133996" url="https://sk.wikipedia.org/wiki?curid=133996" title="Ladislav Hyža">
Ladislav Hyža

 
Ladislav Hyža (* 18. august 1941, Liptovský Mikuláš, Slovensko – † 1. august 2017, Banská Bystrica, Slovensko ) bol slovenský režisér a dramatik.
Životopis.
V rokoch 1958 – 1964 študoval dramaturgiu a divadelnú vedu na Divadelnej fakulte Vysokej školy múzických umení v Bratislave. Od roku 1964 pôsobil v Slovenskom rozhlase, štúdio Banská Bystrica ako režisér, vedúci režisér a od roku 1996 riaditeľ. Režíroval približne 250 – 300 rozhlasových hier domácich i svetových autorov, rozprávok a inscenácií, spolupracoval s ochotníckymi divadelníkmi a pripravil rôzne rozhlasové pásma, poviedky, napísal aj viacero rozhlasových hier a rozhlasových dramatizácií. Svoje spomienky zhrnul v knihe s názvom "Diagnóza: Rozhlasom urieknutý".

</doc>
<doc id="133997" url="https://sk.wikipedia.org/wiki?curid=133997" title="Imrich Ikrényi">
Imrich Ikrényi

Imrich Ikrényi (* 5. január 1909, Lipová-Mlynský Sek - † 29. január 1962, Bratislava) bol elektrotechnik.
Životopis.
Študoval na VUT v Brne, Ing. 
Zamestnaný bol ako:
Počas SNP pôsobil v Slobodnom slov. vysielači v Banskej Bystrici, veliteľ skupiny pojazdnej vysielacej stanice, v decembri 1944 zatknutý a väznený v koncentračnom tábore Mauthausen. Autor praktickej príručky Amatérske krátkovlnné antény a funkcionár Spolku slovenských rádioamatérov. Bol držiteľom rádiomaterskej licencie s volacou značkou OK3IP.

</doc>
<doc id="133998" url="https://sk.wikipedia.org/wiki?curid=133998" title="Ján Illei">
Ján Illei

Ján Illei (* 3. január 1725, Komárno – † 23. január 1794, Komárno) bol dramatik, pedagóg a prekladateľ.
Životopis.
Študoval na gymnáziu v Komárne, od 1743 novic jezuitského rádu v Trenčine, od 1744 študoval rétoriku v K2szegu, potom opäť novic v Trenčíne, od 1746 v Skalici, 17541758 študoval teológiu v Banskej Bystrici. Stredoškolský prof. na Slov., v Maďarsku a v Rumunsku. Autor náboženskej práce, školských divadelných hier a fašiangovej frašky. Prekladateľ z franc. a lat. jazyka.

</doc>
<doc id="133999" url="https://sk.wikipedia.org/wiki?curid=133999" title="Ján Imro">
Ján Imro

Ján Imro (* 24. marec 1897, Kovačica - † 17. február 1990, Brezno) bol generál, protifašistický bojovník.
Životopis.
Účastník protifašistického odboja počas druhej svetovej vojny a dôstojník československých légií v Taliansku. Povýšený do hodnosti brigádneho generála, neskôr zbavený hodnosti a preložený do výslužby, následne rehabilitovaný (1965). Veliteľ 2. školskej roty pre dôstojníkov pechoty v zálohe, pridelený k 26. pešiemu pluku v Banskej Bystrici (1936-1937). Po vzniku Slovenského štátu splnomocnenec vlády na veliteľstve VII. armádneho zboru v Banskej Bystrici; organizátor a veliteľ Vojenskej akadémie v Banskej Bystrici (november 1939). Prednosta odd. Veliteľstva pozemného vojska v Banskej Bystrici (začiatkom 1944). Veliteľ 2. technickej divízie v júli 1944. Pracovník Múzea SNP v Banskej Bystrici (1965), kde písal svoje pamäti.

</doc>
<doc id="134000" url="https://sk.wikipedia.org/wiki?curid=134000" title="Žela Inovecká">
Žela Inovecká

Žela Inovecká (vl.m. Angela Ivanovová, rodená Fogarassiová) (* 1. marec 1910, Trenčín, Slovensko – † 25. máj 1980, Banská Bystrica, Slovensko) bola slovenská spisovateľka.
Životopis.
Rodina: 
Manžel: Ing. Alexander Leonidovič Ivanov, narodený v Petrohrade 1894, zomrel v Banskej Bystrici 1967, deti: Leonid Ivanov, Alexej Ivanov, Ing. Andrej Ivanov, JUDr. Igor Ivanov. Vnučky: Renata, Andrea, Karin, Tatiana, Jana. Vnukovia: Gaston, René, Marek a Igor.
Študovala na dievčenskom lýceu v Maďarsku. Okolo roku 1930 pracovala ako úradníčka Krajinského úradu v Bratislave, neskôr žila na rozličných miestach Slovenska (Bratislava, Levice, Prešov, Važec, Trenčín, Brezno, Banská Bystrica).
Tvorba.
Je autorkou populárnej literatúry, najmä schematických sentimentálnych ženských románov a poviedok, praktickej literatúry pre ženy s tematikou starostlivosti o domácnosť, prvej pomoci, kozmetiky, ale najmä kuchárskej literatúry. Po roku 1937 prispievala kultúrnymi, historickými, zábavno-
poučnými a praktickými článkami a poviedkami do časopisov Dennica, Nová žena, Živena a i. Literárne sa opäť aktivizovala na prelome 60. a 70. rokov niekoľkými televíznymi scenármi. Do slovenských periodík prispievala prekladmi z ruského a maďarského jazyka.
Dielo.
1941 -1947 - Slovenská ľudová kuchárka, 7. vydaní
1948 - Dobrá rada nad zlato
1963 - Veselá škola varenia pre deti, ktorá vyšla aj v Maďarsku
sedemdesiate roky - televízne inscenácie - Čln cez jazero, Kdo sa raz dotkne hviezd...,
a ďalšie

</doc>
<doc id="134001" url="https://sk.wikipedia.org/wiki?curid=134001" title="Matej Institoris">
Matej Institoris

Matej Institoris (Inštitoris-Mošovský) - (Institorisz de Mosócz) (* 1708, Banská Bystrica – † 17. marec 1763, Levoča) bol lekár zemianskeho pôvodu.
Životopis.
Študoval na gymnáziu a na súkromnej lekárskej škole → K.O. Mollera v Banskej Bystrici, od 1727 na univerzitách v Lipsku a v Halle, 1730 MUDr. Vojenský, mestský a stoličný lekár v Levoči. Autor dizertačnej práce o všelieku.

</doc>
<doc id="134002" url="https://sk.wikipedia.org/wiki?curid=134002" title="Johann Institoris">
Johann Institoris

Johann Institoris (* Nemecko?) bol zlatník.
Životopis.
Zlatník v Banskej Bystrici (spomínaný 1681-1691).

</doc>
<doc id="134004" url="https://sk.wikipedia.org/wiki?curid=134004" title="Eliáš Institoris-Mošovský">
Eliáš Institoris-Mošovský

Eliáš Institoris-Mošovský (tiež Mošócy, Mossótzy) - Institorisz de Mosócz (* Slovensko) bol evanjelický kňaz zemianskeho pôvodu.
Životopis.
Slovenský kazateľ v Banskej Bystrici (17051732).

</doc>
<doc id="134005" url="https://sk.wikipedia.org/wiki?curid=134005" title="Arnold Ipolyi-Stummer">
Arnold Ipolyi-Stummer

Arnold Ipolyi-Stummer ("Stummer de Ipoly"; * 18. október 1823, Kmeťovce, dnes Drženice časť Kmeťovce, † 2. december 1886, Veľký Varadín (Oradea), dnešné Rumunsko) bol rímskokatolícky biskup, v rokoch 18711886 diecézny biskup banskobystrický a od roku 1886 veľkovaradínsky. Bol priekopníkom v oblasti uhorských dejín umenia.
Pôvod.
Narodil sa v šľachtickej rodine, šľachtický titul získal v roku 1741 jeho praprastarý otec Juraj Stummer de Ipoly. Otec František Stummer de Ipoly (17991848) bol stoličný úradník, matka Arsenia rod. Smrečaniová (Szmrecsányi) (18021881). Ako miesto jeho narodenia sa takmer vždy uvádzajú Kosihy nad Ipľom, avšak podľa matriky pokrstených farnosti Horné Žemberovce sa narodil vo filiálke Disznós, čo je vtedajší názov pre Kmeťovce v levickom okrese. V Kmeťovciach sa o dva roky neskôr narodil aj jeho brat Ľudovít. Arnold dostal pri krste 22. októbra 1823 mená "Arnold Matthias Aloysius Vendelin", teda "Arnold Matej Alojz Vendelín", resp. . Posledné z krstných mien - Vendelín - predstavuje meno svätca, ktorý má sviatok 20. októbra, teda v deň narodenia. Zaujímavosťou je, že v úmrtnom zázname jeho otca z roku 1848 sa priezvisko uvádza ešte ako Stummer, avšak v úmrtnom zázname jeho matky z roku 1881 už ako Ipolyi-Stummer.
Životopis.
Študoval na gymnáziu v Krupine a v Banskej Štiavnici, filozofiu v Trnave, teológiu vo Viedni, Ostrihome a v Bratislave, 1847 vysvätený za kňaza. Vychovávateľ v Bratislave, kaplán v Dolnom Petre, v Bratislave, farár v Zohore a i., egerský kanonik, rektor seminára v Budapešti, biskup v Banskej Bystrici (18711886), od 1886 biskup v Oradei. Zaoberal sa ľudovou slovesnosťou a hmotnou kultúrou, neskôr uh. výtvarnými dejinami a archeológiou, priekopník ochrany umeleckých pamiatok. V knihách systematicky spracúval predovšetkým stredoveké uh. pamiatky, podnietil zakladanie múzeí vo väšších mestách. Autor asi 50 publikácií, v ktorých spracoval uhorské stredoveké staviteľstvo, sochárstvo, zlatníctvo, emailérstvo atď., písal o dejinách Bratislavy, Trnavy, Banskej Bystrici, Spiša a pod. Na jeho žiadosť je v kaplnke sv. Barbory v Banskej Bystrici pochované jeho srdce. Od 1858 člen korešpondent, 1861 akademik, 1874 riadny člen, 18811886 predseda sekcie Uhorskej akadémie vied.

</doc>
<doc id="134006" url="https://sk.wikipedia.org/wiki?curid=134006" title="Ernest Iskra">
Ernest Iskra

Ernest Iskra (* 2. október 1895, Banská Bystrica - † 14. august 1983, Banská Bystrica) bol živnostník.
Životopis.
Živnostník-majster plisé a obaľovania gombíkov. Pôvodne spojár na pošte v Banskej Bystrici. Plisovaniu sa zaučil vo Viedni, odtiaľ si priviezol špeciálny stroj. Znalosti obaľovania gombíkov získal v Budapešti, kde chodieval na krajčírske veľtrhy a doniesol si stroj na obaľovanie gombíkov. Jediný majster plisé a obaľovač gombíkov v Banskej Bystrici. Po znárodnení pracoval vo Výrobnom družstve VZOR v Banskej Bystrici.

</doc>
<doc id="134007" url="https://sk.wikipedia.org/wiki?curid=134007" title="Ján Ivák">
Ján Ivák

Ján Ivák (* 6. január 1889, Záhorská Bystrica, Slovensko – † 3. január 1966, Bratislava, Slovensko) bol slovenský politik.
Životopis.
V rokoch 1899 – 1907 študoval na gymnáziu v Bratislave. Zo štúdia na gymnáziu vylúčený za národné povedomie, preto maturoval v Prahe. V rokoch 1907 – 1909 študoval na Vysokej škole svetového obchodu vo Viedni. Od roku 1912 pracoval ako družstevný úradník Ústredného družstva v Šaštíne, v rokoch 1924 – 1927 v Brezne. Neskôr pôsobil v Bratislave ako organizačno-ekonomický riaditeľ Družstva hospodárskych liehovarov, rafinérií a škrobární. Po roku 1945 bol spoluzakladateľ Počtovníckej služby, potom pracovník Zdroja, po roku 1948 Konzervárenského priemyslu v Bratislave. 
Bol prívrženec raného slovenského agrarizmu. Organizoval potravinové a úverové družstvá, bol spoluzakladateľ družstevného podniku na výrobu poľnohospodárskych strojov a náradia. Bol stúpenec česko-slovenskej vzájomnosti, v prvej Česko-slovenskej republike reprezentoval Agrárnu stranu. Po roku 1932 vstúpil do Národnej obce fašistickej, v roku 1935 sa stal predsedom jej slovenskej organizácie, vlastnil a vydával jej tlačové orgány. V období 1935 – 1939 bol poslanec Národného zhromaždenia.V októbri 1938 podpísal Žilinskú dohodu a jeho strana splynula s HSĽS. Neskôr sa od politiky HSĽS dištancoval a spolupracoval s odbojom. Po oslobodení pracoval v oblasti zásobovania. Publikoval články s hospodárskou, politickou a ideovou tematikou v novinách a časopisoch. 

</doc>
<doc id="134008" url="https://sk.wikipedia.org/wiki?curid=134008" title="Koloman Ivanička">
Koloman Ivanička

Koloman Ivanička (* 28. máj 1929, Tesárske Mlyňany – † 13. august 2014, Bratislava) bol slovenský geograf a vysokoškolský pedagóg a vedecký pracovník.
Životopis.
V rokoch 1949 – 1952 začal štúdium geografie na Prírodovedeckej fakulte Slovenskej univerzity v Bratislave. V rokoch 1952 – 1954 pokračoval v štúdiu ekonomickej geografie (antropogeografie) na univerzite vo Varšave, ktoré ukončil ako magister. Po návrate do vlasti nastúpil na Katedru ekonomickej geografie (teraz Katedra humánnej geografie a demografie) Fakulty geologicko-geografických vied (fakulta pôsobila v rámci UK/SU po rozdelení prírodovedeckej fakulty v päťdesiatych rokoch). Do roku 1959 pokračoval externe vo vedeckej príprave u profesora Jaromíra Korčáka na Karlovej univerzite v Prahe, kde aj obhájil ašpirantúru a získal vedeckú hodnosť kandidáta vied CSc. V roku 1960 sa stal docentom a v roku 1964 bol vymenovaný za mimoriadneho univerzitného profesora na Univerzite Komenského v Bratislave. V roku 1972 obhájil hodnosť doktor vied (DrSc.) v Slovenskej akadémii vied v Bratislave. V roku 1975 sa stal riadnym profesorom. 
Absolvoval viaceré študijné a pracovné cesty skoro do všetkých európskych štátov, do Japonska, Číny, Indie, USA, Kanady a i. 
Na Univerzite Komenského v Bratislave pôsobil ako asistent, docent a profesor, hosťoval na univerzitách v USA, na Ekonomicko-správnej fakulte Masarykovej univerzity v Brne. Od 31. decembra 1994 sa jeho hlavným pracoviskom stalo Centrum strategických štúdií SR a prednášal na Ekonomickej univerzite v Bratislave. V roku 1995 bol vymenovaný do funkcie podpredsedu Úradu pre stratégiu rozvoja spoločnosti, vedy a techniky SR. Aktívne sa podieľal na príprave založenia Fakulty politických vied a medzinárodných vzťahov Univerzity Mateja Bela v Banskej Bystrici. Po jej vzniku bol vymenovaný za vedúceho Katedry politickej geografie, synergetiky a prognostiky, pôsobil aj vo fakultných a univerzitných štruktúrach. Ako vysokoškolský pedagóg a neskôr profesor vychoval celú generáciu výskumných a vedeckých pracovníkov, vysokoškolských docentov a profesorov, riadiacich a informačných pracovníkov. Bol členom mnohých zahraničných a domácich profesijných spoločností a organizácií. Autor a spoluautor odborných publikácií, televízneho scenára 9-dielneho seriálu "Kozmos, planéta, človek, informácia". Je držiteľom mnohých medailí od univerzít, akadémií, Literárneho fondu a rôznych ďalších organizácií.

</doc>
<doc id="134009" url="https://sk.wikipedia.org/wiki?curid=134009" title="Ján Vladimír Izák">
Ján Vladimír Izák

Ján Vladimír Izák (* 4. február 1873, Poniky - † 21. november 1943, Slovensko) bol včelár.
Životopis.
Včelársky odborník, redaktor časopisu "Včelař". Podpredseda (19281939), predseda (19391940) Spolku včelárov Slovenska v Banskej Bystrici. Organizátor verejného a kultúrneho života v Banskej Bystrici (Sokol, MS a i.).

</doc>
<doc id="134010" url="https://sk.wikipedia.org/wiki?curid=134010" title="Milan Izák (oftalmológ)">
Milan Izák (oftalmológ)

Milan Izák (* 26. september 1939, Banská Bystrica) je slovenský lekár-oftalmológ.
Životopis.
V roku 1946 – 1956 študoval na JSŠ v Brezne, Banskej Bystrici a vo Zvolene, 1956 – 1962 absolvoval štúdium na Lekárskej fakulte J.E. Purkyně v Brne. V roku 1966 obhájil atestáciu I. stupňa a v roku 1970 atestáciu II. stupňa na ILF v Košiciach, 1977 CSc., 1989 docent, 1997 vymenovaný za profesora. Absolvoval študijné a pracovné cesty do takmer všetkých štátov sveta, v medicínsky najvyspelejších krajinách bol opakovane. V roku 1962 nastúpil do KÚNZ v Banskej Bystrici ako lekár, 1966 sa stal zástupcom prednostu oddelenia a 1977 prednostom očného oddelenia, od 1991 je prednostom Očnej kliniky NsP F.D. Roosevelta v Banskej Bystrici. V rámci pedagogickej činnosti pôsobil ako profesor na Trnavskej univerzite v Trnave (1998 – 1999).
Je členom 13 domácich a zahraničných odborných spoločností. Venuje sa mikrochirurgii oka a využitím progresívnej techniky a zavádzaním nových operačných metód do rutinnej praxe. Patrí mu rad priorít v rámci Československa a Slovenska. Je autorom 9 zlepšovacích návrhov, vybudoval jedno z najlepšie vybavených oftalmologických pracovísk na Slovensku. Vychoval rad vynikajúcich odborníkov. Je spoluautorom 2 monografií, publikoval odborné príspevky doma i v zahraničnej tlači. Podieľal sa na príprave 20 výučbových videofilmov.
Politika.
Milan Izák kandidoval vo voľbách do Európskeho parlamentu v roku 2009 ako nezávislý kandidát na kandidátke Slobodného fóra.

</doc>
<doc id="134011" url="https://sk.wikipedia.org/wiki?curid=134011" title="Milan Danilo Izák">
Milan Danilo Izák

Milan Danilo Izák (* 19. august 1878, Martin – † 24. december 1918, Banská Bystrica) bol právnik.
Milan Izák (1913 - 1954) - syn 
Oľga rod. Veselová (1893 - 1979) - manželka 
Životopis.
Právo študoval na univerzite v Budapešti. Advokát v Banskej Bystrici (7 rokov); pôsobil v advokátskej kancelárii na Skuteckého ulici naproti Obchodnej akadémii v Banskej Bystrici. Účastník 1. svetovej vojny. Po návrate z vojny zomrel v Banskej Bystrici na tzv. španielsku chorobu.

</doc>
<doc id="134012" url="https://sk.wikipedia.org/wiki?curid=134012" title="Mária Izáková">
Mária Izáková

Mária Izáková (* 30. november 1862, Badín – † 17. september 1934, Modra) bola slovenská pedagogička.
Životopis.
Študovala na Učiteľskom ústave v Budapešti, kde získala kvalifikáciu stredošk. prof. Prof. a prvá riaditeľka dievčenskej školy a dievčenského gymnázia v Köszegu (18991911), prvá slov. riaditeľka Dištriktuálnej dievčenskej školy v Modre (19191923). Zaslúžila sa o rozvoj dievčenského školstva na Slov. Prispievala do ročeniek ústavu.

</doc>
<doc id="134013" url="https://sk.wikipedia.org/wiki?curid=134013" title="Lilla Izsófová">
Lilla Izsófová

Lilla Izsófová (* 23. november 1942, Jesenské) je operná speváčka (soprán).
Životopis.
Roku 1970 absolvovala štúdium spevu na Konzervatóriu v Bratislave (M. Móryová), 1974 na Vysokej hudobnej škole F. Lizsta v Budapešti (J. Sipos). V roku 19741979 sólistka opery DJGT v Banskej Bystrici, od 1979 pôsobí v Maďarsku. V banskobystrickom opernom súbore naštudovala viacero závažných a niekoľko menších postáv. Venovala sa aj koncertnej činnosti.

</doc>
<doc id="134014" url="https://sk.wikipedia.org/wiki?curid=134014" title="Jozef Jackel">
Jozef Jackel

Jozef Jackel (* Banská Bystrica - † 28. február 1768, Slovensko) bol zvonolejár, delolejár.
Životopis.
Zvonolejár a delolejár; meštanosta v Egri.Podľa zápisu v matrike umrel v Banskej Bystrici približne 30-ročný (28. februára 1768) .

</doc>
<doc id="134015" url="https://sk.wikipedia.org/wiki?curid=134015" title="Pavel Jacobei">
Pavel Jacobei

Pavel Jacobei (* 9. január 1695, Prietrž, Slovensko – † 3. august 1753, Modra, Slovensko) bol slovenský evanjelický kňaz a básnik zemianskeho pôvodu.
Životopis.
Narodil sa v rodine farára Adama Jacobeiho a jeho manželky Anny, rodenej Benediktyovej. Základné vzdelanie získal v Prietrži, v Necpaloch, v Brezne, v Bratislave, v Levoči a Kežmarku. Neskôr študoval na univerzite vo Wittenbergu filozofiu, teológiu a orientálne jazyky. Od roku 1726 pôsobil ako farár v Modre.
Tvorba.
Patrí medzi významných cirkevných spisovateľov. Je autorom modlitebníka, ľudovovýchovných knižiek a duchovných piesní

</doc>
<doc id="134017" url="https://sk.wikipedia.org/wiki?curid=134017" title="Dušan Jamriška">
Dušan Jamriška

Dušan Jamriška (* 21. september 1903, Mošovce - † 10. október 1979, Sučany) bol dôstojník, protifašistický bojovník.
Životopis.
V roku 1916-1920 študoval na gymnáziu v Banskej Bystrici, 1924-1926 na vojenskej akadémii v Hraniciach, 1926-1927 na delostreleckom učilišti v Olomouci, 1940-1942 na Vysokej vojenskej škole. Od roku 1926 dôstojník čs. armády na rozličných miestach. Príslušník antifašisticky orientovanej časti dôstojníctva slov. armády, po vypuknutí SNP veliteľ povstaleckej posádky v Dolnom Kubíne, od 13. septembra 1944 samostatnej vojenskej skupiny Orava. V roku 1951 ako plk. gen. štábu preradený do zálohy.

</doc>
<doc id="134019" url="https://sk.wikipedia.org/wiki?curid=134019" title="Gašpar Janáč">
Gašpar Janáč

Gašpar Janáč (Janacs, Janach) (* 21. marec 1683, Žilina - † 29. júl 1748, Košice) bol rímskokatolícky kňaz, náboženský spisovateľ, pedagóg, jezuita.
Životopis.
Roku 1701 vstúpil v Trenčíne do jezuitskej rehole. Študoval na gymnáziu v Trenčíne a na univerzite v Trnave. Tretiu probáciu si urobil v Banskej Bystrici (1713). Prof. rehoľných škôl, 1716 kazateľ, od 1722 prof. morálky na univerzite v Trnave, kazateľ v Banskej Bystrici (1727), neskôr pôsobil prevažne v Košiciach. Vydal publikáciu o tzv. košických mučeníkoch-jezuitoch popravených počas Rákociho stavovského povstania.

</doc>
<doc id="134020" url="https://sk.wikipedia.org/wiki?curid=134020" title="Milan Janák">
Milan Janák

Milan Janák (* 30. apríl 1910, Oravský Podzámok, Slovensko – † 6. november 1982, Bratislava, Slovensko) bol slovenský ekonóm a vysokoškolský pedagóg.
Životopis.
Do roku 1931 študoval na Obchodnej akadémii v Košiciach, v rokoch 1931 – 1933 na Vysokej škole obchodnej v Prahe a v rokoch 1941 – 1944 v Bratislave. V roku 1944 získal titul Ing., v roku 1956 hodnosť docenta, v roku 1964 titul CSc., od roku
1968 vysokoškolský profesor. V rokoch 1937 – 1939 pôsobil ako profesor Obchodnej akadémie v Banskej Bystrici a v Nitre. Neskôr pôsobil ako ekonóm na rôznych miestach Česko-Slovenska. V rokoch 1950 – 1976 prednášal na Vysokej škole ekonomickej v Bratislave. Špecializoval sa na faktory neinvestičného rozvoja priemyslu, znižovaniu vlastných nákladov, rozmiestňovanie priemyslu a i. Bol autor viacerých monografií, spoluautor vysokoškolských učebníc, odborných článkov a štúdií.

</doc>
<doc id="134021" url="https://sk.wikipedia.org/wiki?curid=134021" title="Matej Jančo">
Matej Jančo

Matej Jančo (pseudonym "Smrekovský") (* 28. február 1896, Smrečany † 25. október 1915, Dobergo, Taliansko) bol slovenský národnokultúrny pracovník.
Životopis.
V roku 19081911 študoval na gymnáziu v Banskej Bystrici, kde pôsobil ako spoluorganizátor národných spolkov "Bratia" a "Sokol". V rokoch 19111912 pokračoval v štúdiách v Kežmarku. Od júla 1912 bol tajomníkom tajného študentského spolku Mor ho!, ktorý presadzoval výchovu slovenskej mládeže v národnom duchu, písal básne s národným zameraním. Za svoju buditeľskú činnosť bol odsúdený a vylúčený zo všetkých škôl v Uhorsku.
V štúdiu preto ďalej pokračoval na Obchodnej akadémii v Hradci Králové (19131914). Redigoval v Kežmarku najskôr rukou písaný, v rokoch 19131914 v Hradci Králové tlačený časopis "Púčky".
V roku 1914 narukoval ako vojak rakúsko-uhorskej armády. Zahynul na talianskom fronte.

</doc>
<doc id="134022" url="https://sk.wikipedia.org/wiki?curid=134022" title="Michal Jančok">
Michal Jančok

Michal Jančok (* 22. február 1907, Dolné Hámre - † 7. september 1956, Přerov-Dlouhonice) bol úradník, hudobník a kultúrny pracovník.
Životopis.
Vyštudoval priemyselnú školu a pracoval ako robotník v Zbrojovke v Považskej Bystrici, neskôr ako úradník Sandriku v Dolných Hámroch. 
V rokoch 1950- 1952 bol violončelista orchestra v Dolných Hámroch. Je spoluzakladateľom Krajského symfonického orchestra v Banskej Bystrici, organizoval ĽUT v Stredoslovenskom kraji. Bol členom hudobného poradného zboru pre ĽUT v Banskej Bystrici.

</doc>
<doc id="134023" url="https://sk.wikipedia.org/wiki?curid=134023" title="Martin Jančuška">
Martin Jančuška

Martin Jančuška (* 6. august 1912, Liptovská Kokava – † 4. november 1979, Bratislava) bol slovenský osvetový pracovník.
Životopis.
Študoval na Pedagogickej akadémii v Bratislave, po roku 1945 na Filozofickej fakulte UK a Vysokej škole pedagogickej v Bratislave. Sprvu pomocný učiteľ na meštianskych školách, potom učiteľ, po roku 1945 pracovník Slovenského ústredia ĽUT v Bratislave. Od roku 1957 šéfredaktor časopisov "Ľudová tvorivosť", "Umelecké slovo", od roku 1969 šéfredaktor časopisu "Javisko". Organizátor a tvorca ĽUT. Autor bábkovej hry, inštrukčných článkov, zostavovateľ repertoárových zborníkov, materiálových pomôcok a pod. Z češtiny preložil okolo 16 bábkových hier. Účastník SNP, člen okr. RNV v Banskej Bystrici, tajomník RNV v Ľubietovej.

</doc>
<doc id="134024" url="https://sk.wikipedia.org/wiki?curid=134024" title="František Janeček">
František Janeček

František Janeček môže byť:

</doc>
<doc id="134025" url="https://sk.wikipedia.org/wiki?curid=134025" title="Miloš Janoška">
Miloš Janoška

Miloš Janoška (pseudonym Radúz Magurin; * 28. január 1884, Jasenová† 28. december 1963, Liptovský Mikuláš) bol slovenský pedagóg.
Životopis.
Narodil sa v Jasenovej v rodine evanjelického farára Juraja Janošku. Jeho matka Anna Daxnerová bola dcérou Štefana Marka Daxnera.
Miloš Janoška už ako 14-ročný s priateľmi založil vzdelávací krúžok Zora. Študoval na Učiteľskom ústave, krátky čas účinkoval v Pivnici na Dolnej zemi, potom pôsobil v rokoch 19051915 ako učiteľ v Štrbe. Veľa času venoval horám a turistike. Práve tu začal písať svojho prvého "Sprievodcu po Tatrách", ktorý vydal v roku 1911 v Liptovskom Mikuláši. Živo opísal tatranskú prírodu a nevynechal ani výlety po Vysokých Tatrách, vychádzky do liptovských dolín, na Choč, na Oravský hrad a na poľskú stranu Tatier.
V roku 1919 bol vymenovaný za školského inšpektora v Liptovskom Mikuláši. Stál pri zrode a bol členom výboru prvej slovenskej turistickej organizácie Tatranského spolku turistického založeného 19. januára 1919, ktorý sa roku 1920 zlúčil s väčším Klubom československých turistov. Pripravoval doplnené vydanie tentoraz "Sprievodcu po Vysokých Tatrách", ktoré vyšlo v roku 1923 v Liptovskom Mikuláši a potom v ďalších vydaniach.
V novej Česko-slovenskej republike sa zakrátko vytvorili dobré podmienky na vydávanie novín a časopisov. Veľmi túžil po vydávaní časopisu, ktorý by turistickú verejnosť informoval o prírodných krásach Slovenska. S pomocou jasenovského rodáka Mateja Sopka a finančnej zbierky medzi krajanmi v USA už v roku 1921 vydal prvé číslo nového časopisu Krásy Slovenska v náklade 1200 kusov, ktorý vychádza dodnes. Prvých päť ročníkov bolo vydaných v jeho náklade. Bol jeho redaktorom i vydavateľom. Väčšinu príspevkov venoval Vysokým Tatrám a problémom, s ktorými sa v nich ľudia stretávali. Časopis redigoval celých 11 rokov.
Neskôr bol predsedom Klubu československých turistov Podtatranskej župy a čestným predsedom Klubu slovenských turistov a lyžiarov. V roku 1937 ho valné zhromaždenie spolku slovenských horolezcov JAMES zvolilo za svojho prvého čestného člena. Miloš Janoška v roku 1947 vydal "Krásy Liptova", sprievodcu po liptovsko-oravských vrchoch, Západných Tatrách, čiastočne Vysokých Tatrách, Nízkych Tatrách a Veľkej Fatre. Spoločne so Zdenkom Hochmutom vydali "Sprievodcu po Nízkych Tatrách".
Okrem iného sa podieľal na inštalovaní turistického značenia vo Vysokých Tatrách. Po 2. svetovej vojne bol predsedom okresného revolučného výboru v Liptovskom Mikuláši.

</doc>
<doc id="134026" url="https://sk.wikipedia.org/wiki?curid=134026" title="Ján Janoška">
Ján Janoška

Ján Janoška alebo Ján Jánoška (* 24. september 1923, Kamenec pod Vtáčnikom – † 13. február 1996, Banská Bystrica) bol grafik, maliar, pedagóg.
Životopis.
Študoval na Ústave kreslenia a maľovania pri PF UK v Bratislave u prof. J. Mudrocha, K. Sokola a D. Millyho a na Akadémii krásnych umení v Krakove. Vysokoškolský učiteľ, vedúci Katedry výtvarnej výchovy PF v Banskej Bystrici. Samostatné 
výstavy v Banskej Bystrici (1965, 1966, 1970, 1977, 1980, 1983, 1989).

</doc>
<doc id="134028" url="https://sk.wikipedia.org/wiki?curid=134028" title="Jarolím Janoštin">
Jarolím Janoštin

Jarolím Janoštin (* 10. august 1945, Banská Bystrica – † 23. február 1998, tamže) bol slovenský basketbalový funkcionár.
Životopis.
Funkcionár basketbalového hnutia v Banskej Bystrici a na Slovensku. Otec basketbalistiek Anny Kotočovej-Janoštinovej, Silvie Janoštinovej. Dlhoročný funkcionár TJ Slávia PF Banská Bystrica a prvoligového Basketbalového klubu UMB Otčina Banská Bystrica, člen správnej rady.
23. februára 1998 ho v Banskej Bystrici zastrelil neznámy páchateľ.

</doc>
<doc id="134029" url="https://sk.wikipedia.org/wiki?curid=134029" title="Ľudovít Janovec">
Ľudovít Janovec

Ľudovít Janovec (* 10. apríl 1856, Banská Bystrica – † ?) bol slovenský spisovateľ a redaktor.
Životopis.
Navštevoval ľud. školu v Banskej Bystrici, do 1874 štud. na slov. patronátnom gymnáziu v Kláštore pod Znievom, od 1874 v Oradei a v Ostrihome, právo na univerzite v Budapešti. Ministerský úradník, neskôr redaktor v Budapešti. Počas 
štúdií v Esztergome člen slov. študentského spolku Budič, neskôr sa odnárodnil, útočil na slov. nár. hnutie. Spoluautor a zostavovateľ literárneho zborníka šovinisticky agitujúceho na podporu vojnového úsilia Rakúsko-Uhorska v 1. svet. vojne.

</doc>
<doc id="134030" url="https://sk.wikipedia.org/wiki?curid=134030" title="Ján Janovjak">
Ján Janovjak

Ján Janovjak (* 27. jún 1893, Oravské Veselé – † 24. marec 1977, Bratislava) bol pedagóg.
Životopis.
V roku 1918 absolvoval rokuk. seminár v Banskej Bystrici, latinčinu a gréčtinu na Filoz. fak. UK. Učiteľ na Ústave hluchonemých v Kremnici, stred. prof na gymnáziu v Prešove, od roku 1945 riaditeľ gymnázia v Bratislave. Autor učebníc latinčiny pre gymnáziá, prekladateľ Komenského spisov z latinčiny do slovenčiny.

</doc>
<doc id="134031" url="https://sk.wikipedia.org/wiki?curid=134031" title="Jozef Janovský">
Jozef Janovský

Jozef Janovský (* 1730, Brehy – † 30. november 1794, Tekovská Breznica) bol slovenský rímskokatolícky kňaz a pedagóg.
Životopis.
Pôsobil ako rímskokatolícky kňaz, neskôr kanonik banskobystrickej kapituly, prefekt banskobystrických biskupských majetkov (1778). Praktické vedomosti o hospodárstve spísal v dvoch zväzkoch a venoval ich banskobystrickému biskupovi → Františkovi Berchtoldovi (1789). Tlačou vyšla jeho kázeň.

</doc>
<doc id="134032" url="https://sk.wikipedia.org/wiki?curid=134032" title="Ján Janšta">
Ján Janšta

Ján Janšta (* 25. jún 1941, Banská Bystrica) je slovenský ekonóm.
Životopis.
V roku 1955-1959 študoval na Vyššej hospodárskej škole v Banskej Bystrici, v rokoch 1959-1960 na Obchodnej fakulte VŠE Praha. V rokoch 1960- 1966 absolvoval Moskovský štátny inštitút medzinárodných vzťahov v Moskve, v 1972-1974 postgraduálne štúdium na Vysokej škole ekonomickej v Bratislave.
V roku 1966-1970 pôsobil ako atašé GATT, UNCTAD, Európskej Komisie, OSN a RVHP na Ministerstve zahraničných vecí v Prahe, 1971-1989 pôsobil v Štátnej banke československej. 
V roku 1990 pracoval ako riaditeľ odboru zahraničných vzťahov na Úrade vlády SR v v Bratislave, v 1991 ako riaditeľ odboru zahraničných vzťahov na Ministerstve financií SR.
&lt;br&gt;V roku 1991 sa zúčastnil odbornej stáže pri Európskej komisii v Bruseli a v roku 1993 v Bank of America, v San Franciscu a New Yorku. V rokoch 1991-1995 pôsobil vo VÚB: spočiatku (1991-1993) ako generálny riaditeľ divízie devízových vzťahov, neskôr (1993-1995) ako viceprezident VÚB, člen predstavenstva; od 1996 výkonný riaditeľ, riaditeľ Deloitte &amp; Touche.

</doc>
<doc id="134033" url="https://sk.wikipedia.org/wiki?curid=134033" title="Dušan Jarina">
Dušan Jarina

Dušan Jarina (* 17. február 1957, Ružomberok) je slovenský prozaik a výtvarník.
Životopis.
Narodil 17. februára 1957 v Ružomberku.Základnú školu absolvoval v rodnom meste. Študoval na gymnáziu v Trstenej (1972 – 1976). Absolvoval odbor slovenský jazyk a výtvarná výchova na Pedagogickej fakulte v Banskej Bystrici (1978 – 1983). Pôsobil ako pedagóg a vychovávateľ v Ústave zboru nápravnej výchovy (1983 – 1987), metodik Krajského osvetového strediska (1987 – 1989), pracovník štátneho podniku Učebné pomôcky (1989 – 1991), zástupca riaditeľa vo vydavateľstve Extra (1991), pracovník Mestského úradu v Banskej Bystrici (od 1991). Je referentom pre výstavnú a edičnú činnosť (galérie) v Literárnom a hudobnom múzeu v Štátnej vedeckej knižnice (ŠVK) v Banskej Bystrici. Je spoluzakladateľom a redaktorom časopisu "Bystrický permon".
Venuje sa prozaickej tvorbe, ktorú publikoval časopisecky ("Literárny týždenník", "Slovenské pohľady", "Orol tatranský"), v 5. zborníku autorov poézie a prózy Stredoslovenského kraja "Návraty k prameňom" (1984), neskôr v antológiách banskobystrického literárneho klubu Litera 2 i vo vysielaní Slovenského rozhlasu. Samostatne debutoval výberom z poviedok v zbierke "Aj anjeli občas smútia: Zbierka poviedok pre zasvätených" (1997), v ktorej sa sústredil na priblíženie citového vzťahu dnešnej ženy a muža. Ako výtvarník sa orientuje na knižnú a časopiseckú grafiku, ilustráciu a plagátovú tvorbu, výtvarne a graficky sa zúčastňuje na realizácii zborníkov, časopisov a rozličných publikácií ŠVK v B. Bystrici. Je autorom príležitostnej poštovej pečiatky 15 rokov Slovenskej filatelistickej akadémie (2012) s motívom štylizovanej známky a poštovej trúbky.
Je dvojnásobný laureát Akademického Prešova, laureát Literárneho Zvolena 1996 za prózu, držiteľ Ceny Národného literárneho centra (1996) a ocenili ho aj v Jašíkovej Turzovke a Literárnom Kežmarku.

</doc>
<doc id="134034" url="https://sk.wikipedia.org/wiki?curid=134034" title="Rudolf Jarušek">
Rudolf Jarušek

Rudolf Jarušek (pôv. Jaroušek) (* 31. január 1904, Pečeňady † 8. december 1979, Bánovce nad Bebravou) bol slovenský bibliograf, literárny historik a pedagóg.
Životopis.
Vyštudoval na Učiteľskom ústave v Lučenci. Učil na rôznych miestach Slovenska. Od roku 1931 bol učiteľom v Banskej Bystrici. Recenzent umeleckej, náučnej a pedagogickej tvorby, najmä literatúry pre deti a mládež. Zostavovateľ zoznamov kníh pre žiacke knižnice ľudových a meštianskych škôl. Uverejňoval biografické profily a štúdie, pedagogické a metodické články, príspevky o otázkach pravopisu. Redaktor a neskôr hlavný redaktor pedagogického časopisu "Nová škola".

</doc>
<doc id="134035" url="https://sk.wikipedia.org/wiki?curid=134035" title="Ivan Javor">
Ivan Javor



</doc>
<doc id="134037" url="https://sk.wikipedia.org/wiki?curid=134037" title="Milan Javúrek">
Milan Javúrek

Milan Javúrek (* Slovensko) bol slovenský hokejista.
Životopis.
Hokejista ŠK Banská Bystrica (1935-1936). Najlepší hráč Medzinárodného hokejového turnaja v Banskej Bystrici (1936). Zahynul ako vojak čs. armády počas SNP pri prechode slov. hraníc na Moravu.

</doc>
<doc id="134038" url="https://sk.wikipedia.org/wiki?curid=134038" title="Žigmund Jeleník">
Žigmund Jeleník

Žigmund Jeleník (* Slovensko) bol lekár.
Životopis.
Mestský lekár v Banskej Bystrici. Za odborné a organizátorské zásluhy vymenovaný za kráľovského radcu vo Viedni.

</doc>
<doc id="134039" url="https://sk.wikipedia.org/wiki?curid=134039" title="Magdaléna Jelínková">
Magdaléna Jelínková

Magdaléna Jelínková (rod. Rényiová; * 26. jún 1926, Modrý Kameň – † 21. január 1996, Banská Bystrica) bola slovenská publicistka a redaktorka.
Životopis.
Študovala na gymnáziu v Lučenci, roku 1944 bola internovaná s matkou v koncentračnom tábore v Ravensbrück. Po vojne úradníčka v Opatovej, od roku 1952 pôsobila v Banskej Bystrici; do roku 1955 ako úradníčka v roku 19551957 korešpondentka Čs. rozhlasu, 19571960 jeho externá redaktorka, roku 1960 krátko pôsobila v Okresnej ľudovej knižnici, od 1960 redaktorka denného spravodajstva krajovej redakcie Čs. rozhlasu. Popri redakčnej práci sa ako externistka venovala príprave vysielania pre deti, a to v podobe rozprávok, rozprávkových hier, krátkych pásiem, básní, populárno-vedeckých vysielaní a i. Mnohé z nich publikovala v detských periodikách. Knižne vydala 2 zbierky rozprávok a rozprávkovú divadelnú hru.

</doc>
<doc id="134040" url="https://sk.wikipedia.org/wiki?curid=134040" title="Imrich Jenča (rozhlasový pracovník)">
Imrich Jenča (rozhlasový pracovník)

Imrich Jenča (* 6. február 1918, Spišské Vlachy – † 3. august 1980, Bratislava) bol slovenský rozhlasový publicista a režisér.
Životopis.
Pracovník Slovenského rozhlasu v Bratislave, Československého rozhlasu v Košiciach a v Bratislave. Pracovník a hlásateľ Slobodného slovenského vysielača v Banskej Bystrici. Gestapom zajatý a väznený v Banskej Bystrici (25.-28. januára 1945). 
V dramatickom umení sa presadil až ako režisér rozhlasových hier. Herecky pôsobil ako ochotník, stvárnil aj niekoľko filmových postáv. Interpretoval sprievodné texty filmových týždenníkov, pôsobil v televíznom dabingu ako herec.

</doc>
<doc id="134041" url="https://sk.wikipedia.org/wiki?curid=134041" title="Lýdia Jergušová-Vydarená">
Lýdia Jergušová-Vydarená

Lýdia Jergušová-Vydarená (* 20. júl 1940, Banská Bystrica) je slovenská výtvarníčka, grafička, vysokoškolská pedagogička. Podľa svojej web-stránky sa venuje kresbe, ručne tkanej tapisérii, monumentálnej maľbe a grafike. 
Životopis.
V roku 1957-1963 študovala na Fakulte architektúry Slovenskej technickej univerzity v Bratislave, 1964-1968 na Vysokej škole výtvarných umenív Bratislave V rokoch 1968-1989 pracovala ako výtvarníčka monumentálnej tvorby v architektúre. V rokoch 1990-1999 sa vrátila na STU, pôsobila ako pedagogička na Katedre výtvarných disciplín Fakulte architektúry. Na docentku sa habilitovala na VŠVM v roku 1998.Od roku 2000 pôsobila na Akadémii umení v Banskej Bystrici kde viedla Ateliér alternatívnej grafiky a predsedala akademickému senátu Fakulty výtvarných umení. Neskôr zastávala funkciu prorektorky pre rozvoj školy (2001-2003). Vystavovala na samostatných a kolektívnych výstavách na Slovensku, Číne, Indii, Nórsku, Poľsku a inde. Je členkou Slovenskej výtvarnej únie, v rokoch 2004-2007 štatutárnym zástupcom tejto organizacie. Členka a zakladateľka občianskeho zdruzenia VEKTORYart.

</doc>
<doc id="134042" url="https://sk.wikipedia.org/wiki?curid=134042" title="Fedor Jesenský (bankár)">
Fedor Jesenský (bankár)

Fedor Jesenský – Jeszenszky-Gasparovje (* 22. apríl 1877, Martin – † 24. september 1958, Martin) bol slovenský prekladateľ, národovec a bankár. Pseudonym: Oľgin.
Životopis.
Narodil sa v Turčianskom Svätom Martine ako potomok šľachtického rodu Jesenský s predikátom z Horného Jasena. Jeho otec, Ján Jesenský-Gašparé, bol advokátom a významným činiteľom slovenského národného hnutia a spoluorganizátorom akcií celonárodného významu (Memorandum národa slovenského, Matica slovenská a pod.). Ľudovú školu navštevoval v Martine, 1887-1888 študoval na gymnáziu v Banskej Bystrici, 1888-1889 v Rimavskej Sobote, 1889-1893 v Kežmarku, 1893-1897 na Čs. obchodnej akadémii v Prahe. Od 1897 úradník, 1920- 1928 riaditeľ Tatra banky v Martine, od 1929 riaditeľ a spoluredaktor časopisu Živena, zakladateľ a redaktor Kníh Živeny, 1934 zakladateľ a vedúci Vydavateľského družstva v Martine. Člen Slovenskej národnej strany. Preklady z ruskej klasiky publikoval knižne a časopisecky, podporoval nimi realistické vývinové tendencie v slovenskej literatúre. Zostavovateľ prehľadu peňažných a priemyselných ústavov na Slovensku, publikoval články v slovenskej tlači, 1911-1920 redigoval v Martine mesačník Slovenský peňažník. Aktivista slovenských študenských spolkov, spočiatku sa orientoval na hlasizmus, 1918 signatár Martinskej deklarácie, od 1918 tajomník Slovenskej národnej strany. Funkcionár spolku Živena, člen Matice slovenskej (MS) a Muzeálnej slovenskej spoločnosti (MSS).

</doc>
<doc id="134043" url="https://sk.wikipedia.org/wiki?curid=134043" title="Ladislav Jesenský">
Ladislav Jesenský

Ladislav Jesenský de Kis-Jeszen (Jeszenski, Jeszenszky) (* 17. október 1812, Očová† 17. júl 1870, Banská Bystrica) bol slovenský veršovník a pedagóg.
Jeho otec bol otec Ján Jesenský a matka Katarína Jesenská.
Životopis.
Študoval v Kežmarku a v Prešove. Učiteľ v Pešti, od 1837 evanjelický farár v Kunovej Teplici, Níreďháze a inde. Člen Slovenskej spoločnosti v Prešove a tajného spolku "Vzájomnosť". Autor vlasteneckých a ľúbostných veršov a slovenských a maďarských príležitostných kázní. Postupne podliehal maďarizácii, najmä ako redaktor prouhorského časopisu "Priateľ ľudu".

</doc>
<doc id="134044" url="https://sk.wikipedia.org/wiki?curid=134044" title="Vladimír Milan Gustáv Jesenský">
Vladimír Milan Gustáv Jesenský

Vladimír Milan Gustáv Jesenský (* 27. august 1879 Martin – † 8. august 1960, Bratislava) bol bankár, politik.
Životopis.
Narodil sa v Turčianskom Svätom Martine ako potomok šľachtického rodu Jesenský s predikátom z Horného Jasena. Jeho otec, Ján Jesenský-Gašparé, bol advokátom a významným činiteľom slovenského národného hnutia a spoluorganizátorom akcií celonárodného významu (Memorandum národa slovenského, Matica slovenská a pod.). Študoval na gymnáziu v Banskej Bystrici, na evanjelický lýceu v Kežmarku a na Českoslovanskej obchodnej akadémii v Prahe. Úradník, po 1918 vedúci okr. politického úradu v Bytči, neskôr námestník hlavný riaditeľa Tatra banky v Bratislave. Po skončení štúdií sa vrátil na Slovensko, kde sa zameral na jeho hospodárske povznesenie. Člen obchodnej a živnostenskej komory, Plodinovej burzy atď.; úradujúci predseda Eskontnej a hospodárskej banky v Bratislave, podpredseda správnej rady Tatra banky, kde pôsobil 25 rokov, predseda Obchodnej a priemyselnej banky. Člen Slov. národnej strany.

</doc>
<doc id="134045" url="https://sk.wikipedia.org/wiki?curid=134045" title="Daniel Jessenius">
Daniel Jessenius

Daniel Jessenius (slov. "Daniel Jesenský", maď. "Jeszenszky Dániel"; * 1679, Dolné Jaseno – † ?) bol slovenský evanjelický kňaz a básnik.
Životopis.
Pochádzal zo zemianskej rodiny. Do školy chodil v Jasene, Necpaloch, v Banskej Bystrici a vo Wittenbergu. Po štúdiách zostal žiť v Nemecku. Žil v Drážďanoch a vo Wittenbergu.
Tvorba.
Bol plodným autorom príležitostných básní. Písal po nemecky, latinsky a česky. Taktiež prekladal aj nemecké pohrebné piesne, ktoré neskôr prevzal Pavel Jacobei do svojho "Funebrála" (1740).

</doc>
<doc id="134046" url="https://sk.wikipedia.org/wiki?curid=134046" title="Václav Ježek">
Václav Ježek

Václav Ježek (* 1. október 1923, Zvolen – † 27. august 1995, Praha) bol česko-slovenský futbalista a tréner.
Životopis.
Futbalista ŠK Jaroměř a Spartak Hradec Králové, hráč Slávie Banská Bystrica. Tréner Sparty Praha, manažér Slávie Praha. Tréner československého reprezentačného mužstva, s ktorým získal roku 1976 titul majstrov Európy, šéftréner spoločného reprezentačného výberu Česka a Slovenska. Dlho trénoval v zahraničí. Autor memoárovej knihy "Trénoval jsem mistry".
Vyhral v ankete českých trénerov o najlepšieho českého futbalového trénera 20. storočia.
Je po ňom pomenovaný "Memoriál Václava Ježka" organizovaný od roku 1994 pre mládežnícke reprezentačné výbery.

</doc>
<doc id="134048" url="https://sk.wikipedia.org/wiki?curid=134048" title="Martin Ježo">
Martin Ježo

Martin Ježo (* 6. máj 1880, Stará Turá † 21. december 1946, Banská Bystrica) bol organológ, kartograf a pedagóg.
Životopis.
Študoval na Učiteľskej akadémii v Soprone (18991903). Pôsobil ako učiteľ v Dúbravici, Častkove (19031910) a vo Východnej (19101920), a ako školský inšpektor v Komárne (19201932) a v Banskej Bystrici (19321946).
Bol autorom učebníc občianskej náuky, spoluautor maďarskej učebnice zemepisu a dejepisu pre ľudové školy, poslovenčoval učebnice dejepisu a počtov. Pracoval na učebných osnovách pre ľudové školy. 
&lt;br&gt;Ako poradca pre stavbu organov zbieral cirkevné nápevy a pripravil rukopisné partitúry, ktoré obsahujú vyše 2000 piesní a variantov cirkevných chorálov. Bol veľký propagátor hudby J.S. Bacha. 
&lt;br&gt;Venoval sa fotografovaniu a kartografii; kreslil školské mapy pre Kartografický ústav v Prahe.
Počas SNP člen RNV, pracoval na Povereníctve školstva a národnej osvety, po ústupe povstania do hôr väznený gestapom v Banskej Bystrici. V roku 19201922 zodpovedný redaktor dvojtýždenníka Slovenský učiteľ, neskôr dlhoročný predseda Spolku školských inšpektorov na Slovensku.

</doc>
<doc id="134049" url="https://sk.wikipedia.org/wiki?curid=134049" title="Ľudovít Klescht">
Ľudovít Klescht

Ľudovít Klescht (Klešť, Kliešť) (* 28. september 1893, Starňa – † 7. máj 1972, Brezno) bol funkcionár KSČ, robotník.
Životopis.
Robotník magnezitky, od 1922 modelár Rimavskomuránsko-salgotarjánskej spoločnosti v Rákošskej Bani. Od 1917 člen Sociálno-demokratickej strany Uhorska, po 1918 Čs. sociálno-demokratickej strany robotníkov, od 1919 predseda odborovej organizácie v magnezitke. Spoluorganizátor generálneho štrajku 1920 v Gemeri, spoluzakladateľ KSČ a Červených odborov v Lubeníku, 1937 účastník celoslovenskej konferencie KSČ v Banskej Bystrici. Počas druhej svetovej vojny účastník protifašistického odboja. V roku 1944 člen RNV v Rákoši, po ústupe SNP do hôr príslušník partizánskeho oddielu. Od 1953 na dôchodku v Brezne.

</doc>
<doc id="134050" url="https://sk.wikipedia.org/wiki?curid=134050" title="Pavol Ježovič">
Pavol Ježovič

Pavol Ježovič (Jezsovits) (* 11. december 1726, Devičany – † 21. november 1804, Sobotište) bol evanjelický kňaz, náboženský spisovateľ a cirkevný hodnostár.
Životopis.
Po absolvovaní domácich škôl študoval na univerzitách v Nemecku. Vychovávateľ u Jána Radvanského v Banskej Bystrici – Radvani. Evanjelický farár v Dobroči, v Prietrži a v Sobotišti, nitriansky evanjelický a. v. senior. Autor práce o dovolených a zakázaných zväzkoch pri uzatváraní manželstva spomienkovej kázne za Laučekom.

</doc>
<doc id="134051" url="https://sk.wikipedia.org/wiki?curid=134051" title="Ružena Jilemnická">
Ružena Jilemnická

Ružena Jilemnická (rodená Hudcová, pseudonymy Vlasta, Roku Záskalská) (* 15. február 1897, Brno – † 19. august 1947, Svätý Jur) bola slovenská spisovateľka a pedagogička, manželka spisovateľa Petra Jilemnického.
Životopis.
Do roku 1916 študovala na Učiteľskom ústave v Brne. Pôsobila ako učiteľka na viacerých miestach v Česku a na Slovensku, v rokoch 1923 – 1925 v Brezne. Bola predstaviteľkou ženského hnutia na Slovensku. Zomrela v roku 1947 v Svätom Jure, pochovaná je v Letohrade.
Tvorba.
Svoje postrehy, črty, príbehy zo života a besednice v duchu socialistických ideí publikovala na stránkach periodík Proletárka, Spartakus a i. Je autorkou brožúrky o prírodných javoch, zemepisných zaujímavostiach a prírodovede ("Znáš ten kraj, kde citrony kvitnú?" 1936). Dokumentárnu aj umeleckú hodnotu má jej korešpondencia s manželom Petrom Jilemnickým, priateľmi a príbuznými ("Plamienky šťastia" 1979).

</doc>
<doc id="134053" url="https://sk.wikipedia.org/wiki?curid=134053" title="Gabriel Jób">
Gabriel Jób

Gabriel Jób (Job, Joob) (* 9. november 1693, Žilina – † 1. október 1759, Žilina) bol dramatik, misionár a jezuita.
Životopis.
Od roku 1713 člen jezuitskej rehole, misionár a rekatolizátor. Pôsobil v Liptovskom Mikuláši, v Skalici a v Žiline. Ako magister vyučoval gramatiku na gymnáziu v Banskej Bystrici (1721), tretiu probáciu robil v Banskej Bystrici (1726). Autor lat. komédie s historickou tematikou.

</doc>
<doc id="134054" url="https://sk.wikipedia.org/wiki?curid=134054" title="Jozef Jonáš">
Jozef Jonáš

Jozef Jonáš (Jónás, Jonás) (* 21. október 1787, Banská Štiavnica - † 1. február 1821, Budapešť-Pešť) bol mineralóg a múzejník.
Životopis.
Študoval na gymnáziu v Banskej Štiavnici a Váci, filozofiu v Bratislave, 1806-1808 externe na Baníckej akadémii v Banskej Štiavnici. Od študenstských čias sa venoval mineralógii, pri zbere minerálov precestoval celé Uhorsko. Zúčastnil sa geologického prieskumu Banskej Bystrice, Smolníka a i. Kustód prírodovedeckých zbierok Národného múzea v Budapešti, člen viacerých zahraničných učených spoločností. Autor článkov v odbprných i zahraničných časopisoch.

</doc>
<doc id="134055" url="https://sk.wikipedia.org/wiki?curid=134055" title="Mikuláš Jóža">
Mikuláš Jóža

Mikuláš Jóža (* 7. október 1911, Rimavská Sobota – † 3. marec 1969, Zvolen) bol slovenský právnik, ekonóm a pedagóg.
Životopis.
Jeho otec bol Áron Jóža a matka Sidónia (rod. Berkovičová). Študoval na gymnáziu vo Zvolene, v rokoch 19311936 na Právnickej fakulte Univerzity Komenského v Bratislave (JUDr.).
V rokoch 19341938 pôsobil v advokátskych poradniach v Rimavskej Sobote a 19421945 v pracovnom tábore pre rasovo prenasledovaných v Hatvane v Maďarsku. V roku 1945 tajomník Mestského národného výboru v Rimavskej Sobote, 19461948 pôsobil v advokátskej kancelárii v Rimavskej Sobote, 19481950 vedúci tajomník Krajského akčného výboru Národného frontu v Banskej Bystrici, 1951 predseda Krajského súdu v Banskej Bystrici.
V roku 1952 pedagóg na Strednej ekonomickej škole v Banskej Bystrici, 19521959 na Katedre spoločenských vied Vysokej školy lesníckej a drevárskej (dnes Technická univerzita) vo Zvolene (19551959 vedúci katedry), 19631969 prorektor Vysokej školy lesníckej a drevárskej; 1966 mimoriadny profesor.
Zaoberal sa politickou ekonómiou, cenotvorbou a ekonomikou lesného hospodárstva a drevárskeho priemyslu. Autor a spoluautor vedeckých štúdií a referátov publikovaných v odborných časopisoch a zborníkoch. Člen viacerých spoločností a organizácií. Nositeľ viacerých vyznamenaní.

</doc>
<doc id="134057" url="https://sk.wikipedia.org/wiki?curid=134057" title="Michal Judt">
Michal Judt

Dr. h. c. Michal Judt (* 22. september 1876, Špania dolina† 23. apríl 1942, Morrilton, USA) bol slovenský rímskokatolícky kňaz, spisovateľ a krajanský činiteľ v USA. Je držiteľom čestného doktorátu University of Arkansas at Little Rock.
Používal pseudonym Spivak zo Slovaktown.
Životopis.
Narodil sa v roku 1876 v Španej doline. Jeho otec Ján bol baníkom, jeho matka sa volala Jozefa, rodená Mišútová. Študoval teológiu v Banskej Bystrici. V roku 1900 bol vysvätený za kňaza a pôsobil na viacerých miestach na Slovensku (ako kaplán v Beňuši, Novej Bani, Hliníku, Brezne, ako farár v Hornej Lehote, Bystričanoch a Detvianskej Huti). V roku 1913 emigroval do USA, kde pôsobil na viacerých miestach ako kaplán: v Bridgeport v Connecticute, v Kenosha vo Wisconsine1914, v Gary v Indiane1917 a neskôr v Minneapolis v Minnesote. Po prvej svetovej vojne sa chcel vrátiť na Slovensko, no nakoniec zostal v USA a pôsobil v Racine vo Wisconsine. Bol prvým slovenským správcom Farnosti svätého Cyrila a Metoda v slovenskej kolónii Slovaktown, kde organizoval kultúrny život Amerických Slovákov. Do rozličných slovenských časopisov tiež písal novinárske a literárne príspevky. Stal sa držiteľom čestného doktorátu Univerzity v Little Rock. V roku 1937 utrpel pri automobilovej nehode vážne zranenie, v dôsledku čoho musel odísť do dôchodku. Zomrel v roku 1942 v Morriltone v USA.

</doc>
<doc id="134058" url="https://sk.wikipedia.org/wiki?curid=134058" title="Arpád Juhász">
Arpád Juhász

Arpád Juhász (pôv. Schäffer) (* 2. december 1894, Moldava nad Bodvou – † 1945, Budapešť, Maďarsko) bol slovenský spisovateľ a redaktor maďarskej národnosti.
Životopis.
Študoval vo Viedni, v Banskej Bystrici, v Rožňave a v Miskolci. Novinár na viacerých miestach v Rumunsku a v Maďarsku. Od začiatku 20. rokov 20. storočia žil v Košiciach, kde pôsobil ako riaditeľ Maďarského divadla.
Básnicky debutoval počas štúdií, písal prózu, je spoluautor drámy Červená opica.

</doc>
<doc id="134059" url="https://sk.wikipedia.org/wiki?curid=134059" title="Štefan Jung">
Štefan Jung

Štefan Jung (pôvodne: "Schwammgrättel"; * asi Kremnica† po 1465) bol banský podnikateľ, ťažiar a richtár Banskej Bystrice (dokázateľne v rokoch 1450 a 1454).
Životopis.
Pochádzal z kremnickej baníckej rodiny. Vyučil sa za strojníka v baníckej škole v Banskej Štiavnici. Bol strojmajstrom, následne hlavný strojmajstrom a neskôr majiteľom banskobystrických medenorudných baní a Špitála sv. Alžbety. Časť banskobystrických baní získal sobášom s Veronikou Bergovou, vdovou po E. Bergovi. Ako prvý zaviedol v baniach niektoré bezpečnostné opatrenia. Z rokov 1450 a 1454 je doložený ako richtár Banskej Bystrice. Zomrel po roku 1465.

</doc>
<doc id="134061" url="https://sk.wikipedia.org/wiki?curid=134061" title="Andrej Martin Júny">
Andrej Martin Júny

Andrej Martin Júny (* 11. november 1903, Levoča – † 25. máj 1971, Levoča) bol dôstojník, žandár, protifašistický bojovník.
Životopis.
Študoval na gymnáziu v Levoči, do roku 1925 na vojenskej akadémii v Hraniciach na Morave, 1926 na delostreleckom aplikačnom kurze v Olomouci. Dôstojník čs. armády, neskôr žandársky dôstojník na viacerých miestach Slov., 19431944 oblastný veliteľ žandárstva v Banskej Bystrici. Účastník protifašistického odboja a SNP. Po ústupe SNP do hôr príslušník žandárskej spravodajskej partizánskej skupiny. Po oslobodení funkcionár Hlavného veliteľstva ZNB na Slovensku, referent civilnej a požiarnej ochrany Povereníctva vnútra v Bratislave (19481950).

</doc>
<doc id="134062" url="https://sk.wikipedia.org/wiki?curid=134062" title="Adolf Jurášek">
Adolf Jurášek

Prof. Ing. Adolf Jurášek, DrSc.(* 20. december 1931, Poiana Micului, Rumunsko – † 20. júl 1989, Bratislava) bol vysokoškolský profesor na Katedre organickej chémie CHTF SVŠT v Bratislave.
Životopis.
Študoval na gymnáziu v Banskej Bystrici (19491953). Bol uznávaný odborník v oblasti organickej syntézy, heterocyklickej chémie a nových zlúčenín furánu. Autor monografie, množstva vedeckých a odborných prác publikovaných v československých a zahraničných časopisoch. Autor československých patentov a osvedčení.
Vzdelanie:
Jazyky – aktívne: anglický, ruský a rumunský; pasívne: nemecký, francúzsky a poľský.
Činnosť.
"Vedecko-výskumná".
Rozsiahlu vedeckovýskumnú činnosť profesora Juráška možno zhrnúť nasledovne:
- Syntetizoval nové biologicky vysokoúčinné deriváty 5-nitrofuránu
- Pripravil nové CH-kyseliny 5-nitrofuránového radu
- Syntetizoval nové ketosulfóny 5-nitrofuránového radu, ktoré existujú len v oxoforme ako veľmi silné CH-kyseliny
- Pripravil nové typy etylénov, obsahujúce nitroskupinu na násobnej väzbe
- Syntetizoval nový typ veľmi účinných odpojovačov SH skupín, ktoré umožňujú reguláciu bioenergetických procesov bunky a našiel nový spôsob adície diazometánu na silne polarizované násobné väzby, umožňujúci syntézu nových cyklopropánových derivátov
Referoval na 50 domácich a zahraničných konferenciách – účasť mu bola umožnená len v krajinách východného bloku.
"Pedagogická".
Počas svojho pedagogického pôsobenia na katedre organickej chémie pôsobil ako asistent, odborný asistent, docent a profesor. Viedol laboratórne cvičenia, semináre a prednášky, základný kurz organickej chémie pre denné štúdium i štúdium popri zamestnaní. Už na začiatku svojej pedagogickej dráhy prejavil starostlivosť o dostatok učebných textov a preložil s kolektívom "Teoretické základy organickej chémie" od T. I. Temnikovej a "Katalýza v organickej chémii" od B. M. Dolgova. So spolupracovníkmi katedry vydal mnohé návody do cvičení z organickej chémie a vysokoškolské učebnice: "Mechanizmy organických reakcií" a "Fyzikálne princípy a mechanizmy organických reakcií". V týchto učebniciach vedie čitateľa od základných princípov až po tie najzložitejšie, využívajúc najnovšie svetové poznatky a samozrejme aj svoje výsledky z bohatej výskumnej činnosti. Profesor Jurášek bol uznávaný vysokoškolský učiteľ, u ktorého sa vzácne spájala vysoká znalosť chémie s prirodzeným prístupom logického vysvetľovania daných dejov. Úspešne viedol študentov v ŠVOČ, 30 diplomových prác a vychoval piatich kandidátov vied.
Tvorba.
- 130 pôvodných vedeckých prác v renomovaných odborných časopisoch &lt;br&gt;
- 37 patentov a autorských osvedčení &lt;br&gt;
- 5 vysokoškolských skrípt &lt;br&gt;
- preklady vysokoškolských učebníc a odborných textov z ruštiny a rumunčiny&lt;br&gt;
"Monografie:" &lt;br&gt;
Adolf Jurášek: "Fyzikálne princípy a mechanizmy organických reakcií", Bratislava: Veda, 1989. – 370 s. ISBN 80-224-0074-2. &lt;br&gt;
Adolf Jurášek a kol.: "Základy organickej syntézy", ALFA Bratislava a SNTL Praha, 1975.
"Spoluautor (vypracoval všetky heslá týkajúce sa organickej chémie):" &lt;br&gt;
Jaroslav Bína (zostavovateľ): "Malá encyklopédia chémie", Obzor Bratislava, 1981.

</doc>
<doc id="134063" url="https://sk.wikipedia.org/wiki?curid=134063" title="Milan Jurčo (literárny vedec)">
Milan Jurčo (literárny vedec)

Milan Jurčo Glina (* 6. apríl 1931, Východná – † 23. jún 2012, Banská Bystrica) bol vysokoškolský profesor, literárny kritik, literárny vedec, literárny historik. Pseudonym: M.J., mj., -no-
Životopis.
V roku 1948-1951 študoval na Obchodnej akadémii v Košiciach a v Bratislave, 1952-1958 absolvoval štúdium na Vysokej škole pedagogickej v Bratislave, 1990 doc., 1991 CSc. a prof. pre odbor teória a dejiny slovenskej literatúry. Pôsobil ako učiteľ v Ružomberku, 1956-1959 ako asistent na Vyššej pedagogickej škole v Banskej Bystrici, 1962-1969 vedúci literárnej redakcie Slovenského rozhlasu, štúdio Banská Bystrica, 1973-1990 referent Krajskej organizácie pre rozvoj techniky v Banskej Bystrici. Od roku 1990 pôsobí na Pedagogickej fakulte, resp. Fakulte humanitných vied UMB v Banskej Bystrici ako doc., neskôr profesor. V roku 1990-1992 vykonával funkciu prodekana na Pedagogickej fakulte v Banskej Bystrici. Bol členom Literárnohistorickej spoločnosti SAV v Bratislave, od 1992 bol členom Klubu nezávislých spisovateľov a členom Rozhlasovej rady v Bratislave (1992-1994). V roku 1992 bol zostavovateľom a vedeckým redaktorom prvého zborníka v sérii Acta Universitatis Mathiae Belii Banská Bystrica. V rozhlase v 60. rokoch publikoval množstvo divadelných, knižných i filmových recenzií, písal pásma, fejtóny a poviedky. V 90. rokoch pribudli úvahy, eseje, cestopisné rozprávania, nekrológ, rozhovory s pásma. Publikoval štúdie v zborníkoch, odborných časopisoch, doslovy v knihách. Umrel 23. júna 2012 v Banskej Bystrici.

</doc>
<doc id="134064" url="https://sk.wikipedia.org/wiki?curid=134064" title="Michal Juriš">
Michal Juriš

Michal Juriš (Juriss; * 16. september 1825, Prievidza† 1. júl 1901, Uhorsko, Rakúsko-Uhorsko) bol slovenskí rímskokatolícky kňaz a politik, prievidzský dekan.
Životopis.
Teologické štúdiá absolvoval v Banskej Bystrici (vysvätený za kňaza 1853). Titulárny kanonik, organizátor spoločenského života v Prievidzi. Politik, poslanec uhorského snemu za Katolícku ľudovú stranu.
Napriek tomu že bol veľkým národovcom, zúčastnil sa na slávnostnom verejnom zhromaždení predstaviteľov, úradov i obyvateľov počas miléniových osláv - 1000. výročia zaujatia karpatskej kotliny Maďarmi, na ktorom predniesol aj siahodlhú oslavnú reč.

</doc>
<doc id="134065" url="https://sk.wikipedia.org/wiki?curid=134065" title="Emil Jurkovich">
Emil Jurkovich

Emil Jurkovich (* 2. december 1857, Letanovce – † 4. august 1936, Budapešť, Maďarsko) bol maďarský pedagóg a historik.
Životopis.
Študoval na gymnáziu v Levoči, v Rožňave a v Oradei. V rokoch 18761879 študoval teológiu v Spišskej Kapitule a vo Viedni, v rokoch 18791881 klasickú filológiu na univerzite v Budapešti.
V roku 18821903 bol profesorom klasického gymnázia v Banskej Bystrici, 19031905 v Oradei, neskôr riaditeľ gymnázia (19051906) a školský inšpektor (19061919) v Banskej Bystrici.
V roku 1883 spoluzakladal týždenník "Zólyommgyei Lapok" a v roku 1888 "Beszterczebánya és Vidéke", do ktorých prispieval ideovými, politickými, historickými a pedagogickými článkami v duchu vládnucej ideológie s otvorene protislovenským zameraním. Venoval sa najmä štúdiu historického vývoja Banskej Bystrice, prispel k vybudovaniu Mestského múzea. Popredný predstaviteľ Učiteľského spolku župy. Z latinčiny do maďarčiny preložil kroniku cremonského biskupa Liudpranda (Középkori kronikás 6-7, Budapešť roku 1908).

</doc>
<doc id="134066" url="https://sk.wikipedia.org/wiki?curid=134066" title="Samuel Jurkovič">
Samuel Jurkovič

Samuel Jurkovič (* 9. február 1796, Brezová pod Bradlom – † 13. júl 1873, Brezová pod Bradlom) bol slovenský pedagóg, ľudovýchovný a kultúrny pracovník, organizátor družstevníctva (zakladateľ vôbec prvého úverového družstva na Slovensku, v Európe, i vo svete).
Životopis.
Základné školy navštevoval v Brezovej pod Bradlom, v Győri a v Trnave, lýceum v Banskej Bystrici a 18151816 v Banskej Štiavnici. Pôsobil ako učiteľ v Novom Meste nad Váhom a v Sobotišti (18311848), neskôr ako notár v Brezovej pod Bradlom (18491859) a vo Vrbovom.
Bol popredný ľudovýchovný pracovník a mecén v obrodenskom, najmä v štúrovskom duchu: zakladateľ učiteľských a čitateľských spolkov, školských knižníc a nedeľných škôl, propagoval nové plodiny a modernizáciu poľnohospodárstva. V roku 1841 spoluzakladal Slovenské národné divadlo nitrianske, v roku 1845 zakladateľ Spolku gazdovského v Sobotišti, prvého úverového družstva na európskom kontinente a základu slovenského družstevného hnutia. Podľa neho vznikli na Slovensku podobné spolky najmä v 2. pol. 19. storočia.
Samuel Jurkovič sa tiež zaoberal výchovou dospelých, písal učebnice pre slovenské vidiecke školy, rozpracoval metodiku vyučovania a zaslúžil sa o uplatňovanie didaktických zásad Komenského.
Bol autorom príležitostných básní a článkov v časopisoch. Napísal historickú prácu "Biographie Rectorum..." (v kronike evanjelickej a. v. školy v Sobotišti) a plán organizácie škôl v nitrianskom senioráte (1839). Je autorom kroniky prvého slovenského divadla.
Bol podporovateľ a propagátor Štúrových Slovenských národných novín, spolupracovník J. M. Hurbana, účastník zasadnutí Tatrína a prípravy slovenského povstania 18481849, podporovateľ Slovenskej národnej rady.

</doc>
<doc id="134067" url="https://sk.wikipedia.org/wiki?curid=134067" title="Anton Jurovský">
Anton Jurovský

Anton Jurovský (* 26. marec 1908, Uľanka - † 16. júl 1985, Bratislava) bol slovenský psychológ.
Životopis.
Od roku 1941 univerzitný prof. UK v Bratislave. Roku 1935 založil a od roku 1938 stál na čele bratislavského Psychotechnického ústavu. Od 1959 činný na Psychologickej výchovnej klinike v Bratislave, od roku 1964 vo Výskumnom ústave detskej psychológie a patopsychológie, neskôr v Čs. výskumnom ústave práce a sociálnych vecí. Absolvoval zahraničný štipendijný pobyt v Londýne a v Paríži.

</doc>
<doc id="134068" url="https://sk.wikipedia.org/wiki?curid=134068" title="Stanislav Jurovský">
Stanislav Jurovský

Stanislav Jurovský (* 3. máj 1905, Uľanka† 21. marec 1979, Bratislava; pochovaný v rodisku) bol kultúrny historik a pedagóg. Používal pseudonym Žiar.
Životopis.
Vychodil ľudovú školu v Uľanke, študoval na gymnáziu v Banskej Bystrici (1917-1922), v Ružomberku (1926), filozofiu v Krakove (1926-1929) a teológiu v Insbrucku (1929-1933), slovenčinu a filozofiu na KU v Prahe a UK v Bratislave (1937), získal titul PhDr.
V roku 1939 pôsobil ako stredoškolský profesor a riaditeľ jezuitského gymnázia v Bratislave, neskôr ako kňaz v Bratislave (1944-1950), po roku 1950 v Hontianskych Nemcoch. Predstaviteľ klerikálnej orientácie v slovenskej vede a kultúre. Roku 1945-1946 redigoval "Pútnik", "Stanislavovské zvesti" a zúčastnil sa na preklade Nového zákona (1946). Poéziu, úvahy a články publikoval v Stanislavovských zvestiach, v časopisoch "Posol", "Duchovný pastier" a "Kultúra". Člen Katolíckej akadémie a literárnohistorického a filozofického odboru Matice slovenskej. Venoval sa aj kultúrno-historickej práci, dejinám slovenskej kultúry, najmä literatúry a filozofie.

</doc>
<doc id="134069" url="https://sk.wikipedia.org/wiki?curid=134069" title="Jozef Jurovský">
Jozef Jurovský

Jozef Jurovský (do roku 1939 pôv. Weiss-Nägel) (* 15. august 1899, Uľanka † 30. október 1976, Klentnice) bol cirkevný hodnostár, cirkevný historik a jezuita. Publikoval i pod pseudonymom Jozef Haviar.
Životopis.
Študoval na katolíckom gymnáziu v Banskej Bystrici. Zaslúžil sa o zriadenie Teologického inštitútu sv. Alojza v Banskej Bystrici (1941). Bol rehoľný predstavený Spoločnosti Ježišovej a cirkevný historik. Pôsobil ako náboženský a filozofický publicista a prekladateľ. Spracoval portréty viacerých postáv jezuitov, propagoval košických mučeníkov. Písal i o histórii Liptova. Venoval sa archívnemu a archeologickému výskumu, čo zúročil aj vo svojich prácach. Za socializmu bol politicky prenasledovaný. Po prepustení z internácie pracoval ako kurič na píle v Banskej Bystrici-Uľanke.

</doc>
<doc id="134070" url="https://sk.wikipedia.org/wiki?curid=134070" title="Andrej Kachnič">
Andrej Kachnič

Andrej Kachnič (* 8. január 1854, Brezno – † 1. október 1937, Brezno) bol slovenský spisovateľ a pedagóg.
Životopis.
V roku 18601866 navštevoval ľudovú školu v Brezne, neskôr študoval na slovenskom gymnáziu v Revúcej (18661870) a nemeckom gymnáziu v Kežmarku (18701871). V štúdiu ďalej pokračoval na učiteľskej prípravke v Lučenci (18711875).
Od roku 1874 pôsobil ako učiteľ v Dačovom Lome, Kalinove-Hrabovke, v Brezne (18761902), v Budapešti-Erszébetfalve (19021914), Zvolenskej Slatine (19141919) a na meštianskej škole v Brezne (19191933).
Autor vlasteneckej, náboženskej a sentimentálnej lyriky a prekladov. Publikoval najmä v náboženskej tlači, v "Hronských novinách" a v "Slovenskom ľude".

</doc>
<doc id="134071" url="https://sk.wikipedia.org/wiki?curid=134071" title="Jozef Kačka">
Jozef Kačka

Jozef Kačka (* 3. marec 1865, Likavka – † 20. marec 1938, Sliač) bol slovenský rímskokatolícky kňaz, verejný činiteľ a publicista. Pôsobil pod pseudonymami: Jozef Podholský, Ružoslav, Sielnický.
Životopis.
Študoval na gymnáziách v Ružomberku, v Levoči a v Egeri, teológiu študoval v Banskej Bystrici (18831887), 1887 vysvätený za kňaza. Rokuk. kaplán a farár na viacerých miestach, od 1893 aj administrátor v Čiernom Balogu, 18941895 kaplán v Brezne, 18951896 na Starých Horách, 19041916 na Donovaloch, 19161918 väznený v Košiciach a v Leopoldove. 
Vo verejnom živote sa aktivizoval v Slovenskej ľudovej strane (od 1925 HSĽS), vytvoril vlastnú štátnopolitickú koncepciu spoločného štátu Čechov a Slovákov a Poliakov. Náboženské práce publikoval v periodikách; prezentoval sa však vlastnými a prekladovými kázňami, prekladal z nemčiny, francúzštiny a maďarčiny. 
Politické články písal do Národných novín, Ľudových novín, Slováka a i. Po 1918 sa venoval aj literárnohistorickej problematike. V roku 18881938 člen výboru Spolku svätého Vojtecha.

</doc>
<doc id="134072" url="https://sk.wikipedia.org/wiki?curid=134072" title="Vladimír Kadera">
Vladimír Kadera

Vladimír Kadera (* 25. január 1952, Hnúšťa) je slovenský maliar a filozof.
Životopis.
V roku 1967-1970 študoval na Strednej všeobecnovzdelávacej škole v Hnúšti, 1971-1973 na nadstavbe SPŠ v Banskej Bystrici, 1974-1978 na Pedagogickej fakulte v Banskej Bystrici (odbor matematika - výtvarná výchova). Pracoval v Oblastnej galérii v Banskej Bystrici (1979-1981), v KORT-výstavníctvo v Banskej Bystrici (1981-1983) na inštalácii výstav, v roku 1983-1985 bol vedúcim oddelenia reklamy v Gukotexte v Banskej Bystrici, od 1989 ako maliar a filozof v slobodnom povolaní. Jeho tvorba je ovplyvnená surrealizmom, pohybuje sa v troch rovinách - abstrakcia, štrukturálna maľba a figurálna maľba, špecialista na tváre a oči a filozofiu preferujúcu pôsobenie energií v živote človeka v priestore. Svoju tvorbu vystavoval doma aj v zahraničí. Autor monografie Kadera (2003), knihy Salvador Dalí (2004), mnoho článkov v rôznych periodikách.

</doc>
<doc id="134075" url="https://sk.wikipedia.org/wiki?curid=134075" title="Jozef Kaldrovitš">
Jozef Kaldrovitš

Jozef Kaldrovitš (* 30. júl 1913, Vyhne † 22. november 1977, Topoľčany) bol slovenský geofyzik.
Životopis.
Študoval na gymnáziu v Banskej Bystrici (1936), prírodopis a zemepis na Prírodovedeckej fakulte Karlovej univerzity v Prahe (1936 – 1939), na Univerzite Komenského v Bratislave (1940 – 1942), v roku 1942 získal titul RNDr.
Pôsobil ako vedecký pracovník v Geofyzikálnom ústave Slovenskej akadémie vied v Bratislave. Stal sa priekopníkom zavádzania geofyzikálnych metód pri vyhľadávaní a prieskume nerastných surovín. Pre Atlas SSR vytvoril mapu tepelného toku, mapy rozloženia zemského tepla prírodných vyvrelín a rôznych typov mineralizácie registrovaných minerálnych prameňov.
Bol autorom viacerých patentov a nositeľom vyznamenaní.

</doc>
<doc id="134076" url="https://sk.wikipedia.org/wiki?curid=134076" title="František Kalesný (spisovateľ)">
František Kalesný (spisovateľ)

František Kalesný (* 19. február 1918, Stará Halič † 10. apríl 2007) bol spisovateľ literatúry faktu, etnograf, kultúrny historik. Pseudonym: František Haličan, F. Matúchov.
Životopis.
Študoval na gymnáziu v Lučenci, v rokoch 1937-1941 slovanskú a germánsku filológiu na Filozofickej fakulte UK, respektívne Slovenskej univerzity v Bratislave, pokračoval na univerzite vo Viedni (1940-1941).
V roku 1941-1942 bol profesorom na gymnáziu v Banskej Bystrici, pôsobil ako redaktor vo viacerých denníkoch a časopisoch (1942- 1950), ako pracovník ÚĽUV-u (1950-1955), Slovenského domu Ústredia ľudovej umeleckej tvorby (1955-1958), družstva Kroj (1958-1962), Mestského múzea v Bratislave (1962-1984).
Ako etnograf a múzejník sa zaoberal problematikou ľudovej umeleckej výroby, remesiel a vinohradníctva. Spoluautor viacerých slovenských aj inojazyčných príručiek a sprievodcov po bratislavských múzeách. Osobitnú pozornosť venoval habánskej kultúre. Publikoval množstvo etnografických a muzeologických štúdií v odbornej a domácej i zahraničnej tlači. Popri národopise a muzeológii sa orientoval aj na širší vlastivedný a historický výskum. Spoluautor vlastivedných monografií, pričom jeho práce z tejto oblasti majú populárno-náučný charakter v intenciách literatúry faktu. Popularizátor etnografie, múzejníctva a histórie v časopisoch "Múzeum", "Slovenský národopis", "Vlastivedný časopis" a i.

</doc>
<doc id="134077" url="https://sk.wikipedia.org/wiki?curid=134077" title="Július Kaličiak">
Július Kaličiak

Július Kaličiak (* 10. júl 1921, Málinec – † 2. október 1984, Bratislava) bol robotník a protifašistický bojovník.
Životopis.
Vyučil sa za kováča-zámočníka. Pracoval ako robotník, neskôr hospodársky pracovník. Účastník protifašistického odboja a SNP, zásobovač Žingorovej partizánskej skupiny, po prezradení zatknutý a väznený v Banskej Bystrici (1944). Pri bojoch ťažko zranený. Po oslobodení kádrový referent v n.p. Pozemné stavby v Banskej Bystrici (1958), potom riaditeľ závodu Čs. automobilových opravovní, od roku 1969 na invalidnom dôchodku.

</doc>
<doc id="134078" url="https://sk.wikipedia.org/wiki?curid=134078" title="Marián Kalický">
Marián Kalický

Marián Kalický (* 12. február 1932, Dolná Ždaňa – † 26. september 2011) bol slovenský tanečník.
Životopis.
V roku 1951-1959 tanečník SĽUK-u, z toho 1953-1955 člen VUS-u, 1959-1980 sólista baletu Divadla Jozefa Gregora Tajovského (dnes Štátna opera) v Banskej Bystrici. Tanečník s dobrou technikou a so širokým repertoárovým uplatnením. Vytvoril postavy: Tanečný majster (Snehulienka, 1960); Vlk (Petrík a Vlk, 1962); Satyr (Slnečnica, 1978); Truhlík (Ferda Mravec, 1979) a iných. Choreografoval tanečné časti do opery Hájnikova žena (1977).

</doc>
<doc id="134079" url="https://sk.wikipedia.org/wiki?curid=134079" title="Štefan Kalický">
Štefan Kalický

Štefan Kalický (* 2. júl 1911, Valaská-Piesok - † 3. september 1944, Pusté Pole) bol pedagóg, účastník SNP.
Životopis.
Učiteľský ústav v Banskej Bystrici absolvoval roku 1931. Neskôr pracoval ako učiteľ na ľudovej škole v Čiernom Balogu, na meštianskej škole v Dobšinej. Počas Slovenského národného povstania pracoval v ilegálnom protifašistickom hnutí ako člen Revolučného národného výboru v Dobšinej. Zahynul v boji.

</doc>
<doc id="134080" url="https://sk.wikipedia.org/wiki?curid=134080" title="Ján Kalinka">
Ján Kalinka

Ján Kalinka (* 1567, Ružomberok – † 1640, Banská Bystrica) bol evanjelický kňaz, básnik.
Životopis.
Študoval v Ružomberku, v Trenčíne, 15951596 na univerzite vo Wittenbergu. Rektor v Trenčíne, v Ružomberku, 16031609 kazateľ v Tepličke nad Váhom, 16091629 farár v Banskej Bystrici-Radvani, od 1630 v Dubovej. Roku 1620 na sneme protestantských stavov v Banskej Bystrici poctený titulom "poeta laureatus" a povýšený do zemianskeho stavu. Autor príležitostnej latinskej poézie autobiografického charakteru, ktorú vydal jeho syn Joachim (Justa cygnea). V rkp. kronike (Meletemata) opisuje udalosti na strednom Slovensku začiatkom 17. st. (dnes nezvestná). Jeho poézia neprevyšuje úroveň dobového latinsk0ho básnictva.

</doc>
<doc id="134081" url="https://sk.wikipedia.org/wiki?curid=134081" title="Gabriela Kaliská (lekárka)">
Gabriela Kaliská (lekárka)

Gabriela Kaliská, rod. Svetlošáková (* 7. jún 1951, Klin) je slovenská lekárka - kardiologička.
Životopis.
Štúdium medicíny absolvovala na Lekárskej fakulte UK v Martine (1969 - 1975), 1992 CSc., 1999 FETSC. Pôsobila ako lekárka na internom odd. v Nemocnici v Ružomberku (1975-1977) a na Internej klinike NsP v Banskej Bystrici (1977-1982). Od roku 1982 je vedúcou kardiostimulačného centra a od roku 1998 krajskou kardiologičkou NsP FDR v Banskej Bystrici. Podieľa sa na vydávaní slov. verzie Journal of American College of Cardiology (členka redakčnej rady). V roku 2001 získala čestné členstvo v Slovenskej kardiologickej spoločnosti.

</doc>
<doc id="134082" url="https://sk.wikipedia.org/wiki?curid=134082" title="Michal Kališka">
Michal Kališka

Michal Kališka (* 21. november 1941, Hnúšťa) je hudobník, kultúrno-osvetový pracovník, pedagóg, scenárista a režisér.
Životopis.
Študoval na Pedagogickom inštitúte v Banskej Bystrici (1959-1963), postgraduálne osvetovú prácu (1972-1974), na Inštitúte verejnej správy v Bratislave (1979-1982). Sprvu pôsobil ako učiteľ, potom riaditeľ Mestského domu osvety v Hnúšti, inšpektor kultúry KNV, riaditeľ Domu družby a kultúrno-osvetový pracovník Domu Matice slovenskej v Banskej Bystrici (1990-1999). Scenárista a režisér festivalov a osláv miestneho i celoslovenského významu. Bol zakladajúcim členom spevokolu Mladosť, spoluzakladateľ zboru "Collegium Cantus" a dixielandovej skupinu BB Band v Banskej Bystrici. Organizátor cyklu večerov o histórii džezu a polulárnej hudby v Banskej Bystrici (zdokumentované od 1920). Od roku 1961 sa zúčastňoval na folkórnych, džezových a speváckych súťažiach doma i v zahraničí. Je členom Hudobného odboru Matice Slovenskej (od roku 1992). Založil Klub rodákov Gemera-Malohontu v Banskej Bystrici (1984). V spolupráci so Slovenským rozhlasom produkoval nahrávky medzinárodných dixielandových festivalov. Ako člen orchestra (kontrabas) BB Band nahral 2 CD platne.

</doc>
<doc id="134083" url="https://sk.wikipedia.org/wiki?curid=134083" title="Ondrej Kalmančok">
Ondrej Kalmančok

Ondrej Kalmančok (* 28. jún 1883, Banská Bystrica-Kostiviarska – † 15. jún 1954, Banská Bystrica-Kostiviarska) bol slovenský rímskokatolícky kňaz, náboženský spisovateľ.
Životopis.
Študoval na gymnáziu v Banskej Bystrici a na Pázmaneu vo Viedni, 1905 vysvätený za kňaza. Študijný prefekt a riaditeľ seminára v Banskej Bystrici (19051909), prednášal tu aj teológiu, rokuk. kaplán a farár na viacerých miestach, 19501954 v Banskej Bystrici. V roku 19281942 redigoval týždenník Náš priateľ, v ktorom uverejnil vyše 200 článkov najmä náboženského a osvetového charakteru (boj proti alkoholizmu a fajčeniu). Prispieval do náboženských časopisov a kalendárov (zostavoval Kalendár Nášho priateľa). Prekladal z češ., nem. a maď. Po oslobodení sa angažoval v mierovom hnutí kat. duchovenstva, podpredseda jeho diecézneho výboru.

</doc>
<doc id="134084" url="https://sk.wikipedia.org/wiki?curid=134084" title="Ján Adam Kaltz">
Ján Adam Kaltz

Ján Adam Kaltz ("Kalcz, Adam", * 1715, Uhorsko – † 1765) bol slovenský pedagóg, richtár a organista. Patril k popredným predstaviteľom Banskej Bystrice v 18. storočí.
Životopis.
Pôsobil ako učiteľ slovenskej školy a organista v tzv. slovenskom kostole (17301744), námestník Mestskej rady (1752), mestský radca v Banskej Bystrici. Richtár Banskej Bystrice (17511755, 17591760).

</doc>
<doc id="134085" url="https://sk.wikipedia.org/wiki?curid=134085" title="Matej Kamaši">
Matej Kamaši

Matej Kamaši (Kamassi) (* 9. február 1817, Senohrad - † 22. január 1894, Banská Bystrica) bol rímskokatolícky kňaz, cirkevný hodnostár, pedagóg.
Životopis.
Gymnázium absolvoval v Banskej Bystrici. V Banskej Bystrici vyštudoval aj filozofiu a teológiu, vysvätený za kňaza (1840). Profesor gramatiky na gymnáziu v Banskej Bystrici (od 1842). Katedrálny banskobystrický kanonik, rektor biskupského seminára v Banskej Bystrici (1876), katedrálny archidiakon a rektor biskupského seminára v Banskej Bystrici (1878). Autor kázní a článkov v časopise Cyrill a Method.

</doc>
<doc id="134086" url="https://sk.wikipedia.org/wiki?curid=134086" title="J. Kameník">
J. Kameník

J Kameník (* Uhorsko) bol staviteľ.
Životopis.
Staviteľ v Banskej Bystrici, pri prestavbe radnice v Banskej Bystrici pracoval na zaklenutí miestnosti klenbami (podľa mestskej knihy účtov 1546).

</doc>
<doc id="134088" url="https://sk.wikipedia.org/wiki?curid=134088" title="Andrej Kamiač">
Andrej Kamiač

Andrej Kamiač (* 16. júl 1917, Turová – † 1998) bol slovenský vysokoškolský pedagóg a ekonóm.
Životopis.
Absolvoval štúdium na Obchodnej akadémii v Banskej Bystrici (1936), na Vysokej škole hospodárskych vied v Bratislave (1951). Pracovník peňažných ústavov (19361939), vedúci Ústavu ekonomiky vzdelania Vysokej školy ekonomickej v Bratislave (19661979), ved. odboru Ústavu rozvoja vysokých škôl. Popredný pracovník v ekonomike vzdelávania. Autor odborných prác, viacerých učebných textov a ved. odb. článkov.

</doc>
<doc id="134090" url="https://sk.wikipedia.org/wiki?curid=134090" title="Vladimír Plintovič">
Vladimír Plintovič

Vladimír Plintovič (* 31. august 1922, Dolná Strehová – † 8. december 2010, Banská Bystrica) bol slovenský lekár - gynekológ.
Životopis.
V rokoch 1941 až 1948 absolvoval Lekársku fakultu Univerzity Komenského v Bratislave. Pôsobil ako zástupca primára chirurgického oddelenia v Štátnej nemocnici v Lučenci (1948-1952), závodný a obvodný lekár v Pôtri a v období rokov 1954 až 1992 bol zástupcom prednostu gynekologicko-pôrodníckeho oddelenia a ordinárom pre gynekologickú endokrinológiu a sterilitu Nemocnice s poliklinikou F. D. Roosevelta v Banskej Bystrici. 
Je protagonistom Laktačného programu na Slovensku, zakladateľom Slovenskej sexuologickej spoločnosti a členom Gynekologickej spoločnosti. Je autorom učebnice pre Stredné zdravotné školy "Laktačný program - prevencia civilizačných chorôb" (Banská Bystrica, 1998). S prof. Švejcarom pripravil televízny dokument o Laktačnom programe (1984).
Zomrel 8.decembra 2010 v Banskej Bystrici.

</doc>
<doc id="134091" url="https://sk.wikipedia.org/wiki?curid=134091" title="Štefan Kankovský">
Štefan Kankovský

Štefan Kankovský (* 1848† 6. september 1872, Turčianske Teplice, Rakúsko-Uhorsko) bol slovenský katolícky teológ, stredoškolský učiteľ a historik.
Život.
Narodil sa v roku 1848 (miesto narodenia nie je známe). V roku 1867 absolvoval štúdium na gymnáziu, následne v rokoch 18671871 študoval teológiu v kňazskom seminári v Banskej Bystrici. Od roku 1871 až do svojej smrti zastával funkciu suplujúceho profesora slovenského patronátneho katolíckeho gymnázia v Kláštore pod Znievom, kde vyučoval nemčinu, maďarčinu, latinčinu a náboženstvo. Bol členom katolíckeho Spolku sv. Vojtecha a v roku 1872 prispel na jeho základinu. Zomrel náhle 6. septembra 1872 v Turčianskych Tepliciach. Valedikciu na jeho pohrebe predniesol František Víťazoslav Sasinek.
Dielo.
V zborníku "Pamätník Slovenských Poslucháčov Kat. Bohoslovia K Tisícročnej oslave Svätého Cyrilla" (1869) publikoval štúdiu Initia religionis christianae apud Slavos (Začiatky kresťanstva u Slovanov).

</doc>
<doc id="134092" url="https://sk.wikipedia.org/wiki?curid=134092" title="Viera Kantorová">
Viera Kantorová

RNDr. Viera Kantorová (rod. Navarová) (* 7. január 1922, Lučenec – † 29. marec 1995, Bratislava) bola slovenská paleontologička a vedecká pracovníčka.
Životopis.
Po absolvovaní strednej školy v Banskej Bystrici študovala do roku 1945 na Prírodovedeckej fak. SU v Bratislave, RNDr. Vedecká pracovníčka Geologického ústavu D. Štúra v Bratislave. Popredná geologička v oblasti biostratigrafie kriedy, biostratigrafie i paleontológie paleogénu a neogénu . Patrí medzi zakladateľov slovenskej mikropaleontológie. Založila, budovala a viedla mikropaleontologické laboratórium na GÚDŠ, prvé pracovisko tohto druhu na Slovensku.
Kariéra.
Uskutočňovala geologický výskum spätý s geologickým mapovaním v oblastí Žitavskej tabule (1949-1950), spolupracovala pri výskume slovenských rašelinísk, študovala geológiu okolia markazitového ložiska Tepličany pri Košiciach (1951), realizovala prieskum a výpočet zásob ložiska soli pri Prešove (1952), spolupracovala pri vyhľadávaní a prieskume uhlia v Ipeľskej kotline (Pôtor-Modrý Kameň). Avšak už od prvých samostatných krokov stredobodom jej vedeckých a odborných záujmov boli foraminifery . Študovala a biostratigraficky vyhodnocovala foraminifery východoslovenského soľonosného miocénu-karpatu, juhoslovenského miocénu v oblasti medzi Lučencom a Modrým Kameňom, v okolí Novák, paleogénneho flyšu v podtatranskej oblasti. Svojimi prácami prispela k objasneniu stratigrafie a stavby bradlového pásma. V bradlovom pásme sledovala najmä biostratigrafiu kriedových sedimentov. Poukázala na rôzny vek fácie púchovských slieňov. Robila mikrobiostratigrafický výskum strednej a vrchnej kriedy na strednom Považí, na Orave, v Pieninách a na v. Slovensku. Stanovila prvú mikrobiostratigrafickú schému strednej a vrchnej kriedy bradlového pásma, kde na základe foraminifer preukázala plynulú sedimentáciu. To bol jeden z impulzov k zahájeniu nových štúdií tektoniky a paleogeografie Západných Karpát. Študovala tiež kriedu vnútorných Karpát. V šesťdesiatych rokoch sa zamerala predovšetkým na problematiku biostratigrafie a ekológie miocénu a oligocénu na južnom Slovensku. Podala detailnú biostratigrafickú charakteristiku foraminiferových spoločenstiev kišcelu, egeru a karpatu v Ipeľskej kotline. Na základe jej analýz foraminifer bol v tejto oblasti po prvýkrát stanovený spodný báden s Orbulina sururalis. Jej podrobný rozbor foraminifer z vrstiev Medokýšneho potoka (onkofórove, resp. rzehakiové vrstvy), zvlášť morskej zložky spoločenstva, viedol k záveru o karpatskom veku týchto vrstiev. V Rimavskej kotline a Cerovej vrchovine biostratigraficky vyhodnotila foraminifery kišcelu a egeru. Preukázala nezávisle na paralelne prevádzaných štúdiách vápnitej nanoflóry egenburgský vek fiľakovského súvrstvia. Spracovala foraminiferovu mikrofaunu prakticky zo všetkých štruktúrnych a mnohých plytkých vrtov hĺbených v 50.-70. rokoch minulého storočia na južnom Slovensku. Svoje bohaté poznatky o miocénnych foraminiferách využila tiež pre zhodnotenie životných podmienok, čím poskytla jeden z kľúčových podkladov pre paleogeografické a ekologické syntézy juhoslovenského oligocénu a miocénu. Venovala mimoriadnu pozornosť taxonómii a fylogenéze miocénnych foraminifer. Popísala nové druhy, ako i rod Vsevolodia ( neskôr emendovaný do r. Spiroloxostoma) z karpatu vrstiev Medokýšneho potoka Ipeľskej kotliny. Zaoberala sa tiež vnútornou morfológiou a stavbou stien niektorých skupín terciérnych foraminifer menovite uvigerín, rotaliíd a nodozariíd.
Publikácie.
Autorka resp. spoluautorka 23 vedeckých prác, z kt. časť bola publikovaná v zahraničí a viac než 60 nepublikovaných správ.

</doc>
<doc id="134093" url="https://sk.wikipedia.org/wiki?curid=134093" title="Martin Kapiaš">
Martin Kapiaš

Martin Kapiaš (* 25. júl 1932, Badín) je slovenský verejný činiteľ, kultúrno-osvetový pracovník.
Životopis.
Absolvoval Filozofickú fakultu UK v Bratislave (1964). Pôvodne herec v Dedinskom divadle, neskôr inšpektor kultúry, pracovník KNV v Bratislave, riaditeľ Krajského osvetového strediska v Bratislave, pracovník Povereníctva resp. Ministerstva kultúry SSR (19671972), od roku 1972 vedúci oddelenia kultúry SÚV ZČSSP. Nositeľ vyznamenaní.

</doc>
<doc id="134094" url="https://sk.wikipedia.org/wiki?curid=134094" title="Juraj Kapinaj">
Juraj Kapinaj

Juraj Kapinaj (* 1. marec 1904, Badín – † ?) bol slovenský pedagóg, školský pracovník a sociálnodemokratický politik, účastník slovenského domáceho občianskeho odboja počas druhej svetovej vojny (pracovník odbojových skupín Demec a Flóra), poslanec Slovenskej národnej rady v rokoch 19441946.
Patril k politikom Sociálnodemokratickej strany na Slovensku, ktorý nesúhlasili resp. prijímali s výhradou zlúčenie svojej strany s Komunistickou stranou Slovenska 17. septembra 1944.
Životopis.
Profesijná činnosť.
Narodil sa 1. marca 1904 v Badíne. Učiteľský ústav absolvoval v Banskej Bystrici (1923). V rokoch 19231931 pôsobil ako učiteľ. Istý čas bol riaditeľom meštianskej školy v obci Pruské. V rokoch 19311950 pôsobil ako referent Ministerstva školstva a národnej osvety a Povereníctvo Slovenskej národnej rady pre školstvo a národnú osvetu (neskôr názov Povereníctvo SNR pre školstvo, vedy a umenie), neskôr pracoval opäť ako učiteľ.
Odbojová a politická činnosť.
Kapinaj patril k sociálnym demokratom, ktorý sa organizovali v občianskej zložke domáceho odboja počas druhej svetovej vojny. Najskôr pracoval v odbojovej skupine Demec vedenej Michalom Zibrínom, po jej rozbití v lete 1941 pôsobil v skupine Flóra, ktorá nadviazala na činnosť skupiny Demec. V roku 1941 ho pre túto činnosť zatkla Ústredňa štátnej bezpečnosti.
Od roku 1939 pracoval vo vedení Ústredného výboru Sociálnodemokratickej strany na Slovensku (SDS) v Bratislave. Podľa Gustáva Husáka sa v jeseni 1943 Kapinaj pokúsil utvárať organizácie SDS zastrešené revolučným výborom (Ústredný výkonný výbor ilegálnej sociálnodemokratickej strany) a dožadoval sa primeraného zastúpenia v SNR. Od 5. septembra 1944 do 3. septembra 1946 bol poslancom Slovenskej národnej rady (SNR) za socialistický blok. Na porade SDS 16. septembra 1944, deň pred zlučovacím zjazdom s Komunistickou stranou Slovenska (KSS), verejne vyjadril výhrady voči zjednoteniu strán a spolu s Alexandrom Bahurinským odporúčal počkať so zlučovaním na oslobodenie. Taktiež rovnako ako Bahurinský upozorňoval na nedostatočné zastúpenie sociálnych demokratov v štruktúrach KSS a v štátnych orgánoch, nezodpovedajúce prísľubu o 40 % zastúpení, ktorý im dali komunisti pri sformovaní socialistického bloku na začiatku povstania.
Ocenenie.
V roku 1946 bol vyznamenaný Československým vojnovým krížom 1939, Radom Slovenského národného povstania I. triedy a Československou vojenskou medailou „Za zásluhy“.

</doc>
<doc id="134096" url="https://sk.wikipedia.org/wiki?curid=134096" title="Atanáz Karczub">
Atanáz Karczub

Atanáz Karczub (* 18. september 1937, Vyšná Rybnica – † 16. august 1985, Švermovo) bol pedagóg.
Životopis.
Študoval na Vysokej škole ruského jazyka a literatúry v Prahe, 1970 PhDr., 1976 CSc., 1983 doc. Sprvu učiteľ, neskôr pracovník Oddelenia moderných učebných pomôcok Filozofickej fakulty UK, 19691985 prednášal na tejto fakulte, 19791985 vedúci Oddelenia moderných učebných pomôcok v Bratislave. Venoval sa tvorbe a metodike využívania didaktických pomôcok v učebnom procese, najmä vo výučbe jazykov. Prispieval do časopisu Učiteľské noviny, Jednotná škola a i. a zborníkov Filozofickej fakulty UK. Od 1972 funkcionár Slovenskej pedagogickej spoločnosti.

</doc>
<doc id="134097" url="https://sk.wikipedia.org/wiki?curid=134097" title="Adam Kardoss">
Adam Kardoss

Adam Kardoss (Kardoš) (* 12. február 1818, Zvolen – † 5. február 1889, Banská Bystrica-Majer) bol slovenský národnokultúrny pracovník a advokát.
Jeho otec bol Samuel Kardoss, matka Žofia rod. Hamanyová a syn Alexander Kardoss.
Životopis.
Študoval na evanjelickom lýceu v Bratislave. Pred revolúciou 18481849 i po nej pôsobil ako hlavný slúžny Zvolenskej župy vo Zvolene, Bzovíku, Krupine, Bátovciach, od roku 1850 mešťanosta a okresný komisár v Brezne, neskôr advokát a správca pošty v Banskej Bystrici. Národne orientovaný, verejne protestoval proti maďarizačným praktikám, roku 1874 organizoval zbierku na základinu slovenského gymnázia v Revúcej. Prispieval do Štúrovych Národných novín, Cirkevných listov Pešťbudínskych vedomostí a i. Zakladateľ Matice slovenskej, 1872 kandidát do uhorského snemu.

</doc>
<doc id="134098" url="https://sk.wikipedia.org/wiki?curid=134098" title="Alexander Kardoss">
Alexander Kardoss

Alexander Kardoss (* 15. august 1861, Bátovce – † 24. február 1931, Banská Bystrica-Majer) bol slovenský vlastivedný pracovník. Pseudonym: Drahotína Kardossová, Stráňan.
Jeho otec bol Adam Kardoss, matka Hermína rod. Glósová a manželka Drahotína rod. Križková.
Životopis.
Študoval v Banskej Bystrici, Nagykőrösi, maturoval v Banskej Bystrici, prírodné vedy v Uherskom Hradišti a vo Viedni, 1898 zložil účtovnícku skúšku v Budapešti. Finančný úradník sirotskej stolice, podúčtovník a účtovník v Dolnom Kubíne, 1908 žil s rodinou v Kroměříži a v Kremnici, po vzniku ČSR pracovník finančného riaditeľstva v Banskej Bystrici, od 1919 žil Banskej Bystrici-Majeri. Zakladateľ putovných knižníc, šíriteľ česko-slovenskej vzájomnosti, dopisovateľ slovenských a českých novín. Popularizoval moderné formy lúkarstva a zaoberal sa slovenským miestopisom. V rukopisoch sa zachovalo 6 kopiárov jeho korešpondencie a článkov.

</doc>
<doc id="134099" url="https://sk.wikipedia.org/wiki?curid=134099" title="Drahotína Kardossová-Križková">
Drahotína Kardossová-Križková

Drahotína Kardossová-Križková (* 7. apríl 1867, Kremnica – † 24. september 1944, Majer) bola slovenská folkloristka a národnokultúrna pracovníčka.
Životopis.
Narodila sa v rodine významného občana Kremnice Pavla Križka a jeho manželky Márie rodenej Marčekovej (pochádzala z Mošoviec - † 4. jún 1898). Jej súrodencami boli Bohuslav Križko a Milutín (Želislav) Križko. Po absolvovaní ľudovej a meštianskej školy sa vzdelávala sama. Život prežila v rôznych mestách doma i v zahraničí: do roku 1914 v Dolnom Kubíne a Kroměříži, v roku 19141918 väznená vo Viedni a vo Vacove, potom žila v Kremnici a v roku 19191944 v Banskej Bystrici-Majeri.
Venovala sa národno-uvedomovacej, kultúrno-výchovnej a spolkovej činnosti, organizovala prednášky, výstavy, divadelné predstavenia, zbierky na podporu slovenských študentov. Zozbierala asi 300 slovenských ľudových prísloví a porekadiel, ktoré poskytla A. P. Zátureckému, asi 150 ľudových piesní, zapisovala aj zvyky, obyčaje, detské hry a zbierala predmety ľudovej kultúry pre múzeá. Od roku 1892 na podnet Andreja Kmeťa sa zamerala najmä na zbieranie ľudových výšiviek. Podieľala sa na založení priemyselno-kupeckého spolku, ktorý by organizoval výrobu a odbyt ľudových výšiviek a čipiek. Za národnú činnosť bola roku 1914 pod zámienkou špionáže odsúdená. Zážitky z väzenia spracovala v autobiografickej črte, písala aj cestopisné črty, krátke prózy a odborne zamerané knižné publikácie a viaceré národopisné štúdie v Slovenských pohľadoch, Národných novinách, Živene a i. Členka Muzeálnej slovenskej spoločnosti, Lipy, Matice slovenskej, Živeny, roku 1917 zakladateľa jej odboru v Banskej Bystrici, tajomníčka Čs. jednoty v Kroměříži.

</doc>
<doc id="134102" url="https://sk.wikipedia.org/wiki?curid=134102" title="Fridrich Karpe">
Fridrich Karpe

Fridrich Karpe (Karp) (* Slovensko - † 1775) bol pedagóg, rektor.
Životopis.
Rektor v Banskej Bystrici (1716). 12. mája 1714 napísal pohrebnú báseň na počesť Jakuba Mokošiniho, syna „posledného farára horného kostola“. Karpius odišiel z Banskej Bystrice do Kremnice, kde takisto vyučoval na škole. Zomrel v roku 1775.

</doc>
<doc id="134103" url="https://sk.wikipedia.org/wiki?curid=134103" title="Jozef Karvaš (1945)">
Jozef Karvaš (1945)

Jozef Karvaš (* 8. február 1945, Nitra – † 11. december 2021) bol slovenský džezový hudobník, trubkár, trombonista, kapelník, aranžér, textár a spevák.
Životopis.
V rokoch 19511959 navštevoval základnú školu v Banskej Bystrici, 19591962 študoval na Hudobnom konzervatóriu v Brne, ktoré z rodinných kádrových dôvodov nemohol ukončiť. Bol umeleckým vedúcim džezových orchestrov Jozef Karvaš Band a BB Band Dixieland Jazz Band. Zúčastnil sa na mnohých domácich aj zahraničných džezových festivaloch, účinkoval aj na benefičných koncertoch a podujatiach. Bol spoluzakladateľom a spoluorganizátorom džezového festivalu a života v Banskej Bystrici. Publikoval štúdie a články so zameraním na džez v odborných časopisoch. Účinkoval v domácich a zahraničných televíznych a rozhlasových programoch.
Od roku 2005 sa popri práci so svojimi hudobnými telesami venoval hraniu vážnej a chrámovej hudby so sprievodom organu alebo v spolupráci s gitarou a husľami, prípadne inými nástrojmi či ako hráč na trúbku s chrámovými zbormi a sólistami.
Po roku 1989:

</doc>
