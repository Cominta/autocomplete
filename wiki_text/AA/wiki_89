<doc id="127587" url="https://sk.wikipedia.org/wiki?curid=127587" title="Ľudová hvezdáreň">
Ľudová hvezdáreň

Ľudová hvezdáreň bolo za socializmu osvetové zariadenie krajských a okresných národných výborov zamerané na popularizáciu astronómie a príbuzných prírodných a technických vied. Podľa územnej pôsobnosti sa ľudové hvezdárne členili na krajské hvezdárne a okresné hvezdárne.
Na Slovensku pôsobili krajské hvezdárne v Hlohovci, Banskej Bystrici a Prešove; okresné hvezdárne v Hurbanove pri SÚAA, v Leviciach, Žiari nad Hronom, Žiline, Rimavskej Sobote, Rožňave, Humennom, Svidníku a Michalovciach.
Okrem ľudových hvezdární pôsobili astronomické kabinety v Galante, Nitre, Nových Zámkoch, Partizánskom, Trenčíne, Dunajskej Strede, Senici nad Myjavou a Medzeve.

</doc>
<doc id="127588" url="https://sk.wikipedia.org/wiki?curid=127588" title="Žiarivá rovnováha">
Žiarivá rovnováha

Žiarivá rovnováha je stav, v ktorom každá objemová jednotka plynu vyžiari za sekundu rovnaké množstvo energie, aké za ten istý čas absorbuje (alebo vyprodukuje). Podmienka žiarivej rovnováhy je splnená tam, kde sa energia prenáša výlučne žiarením, napríklad v atmosférach hviezd. Pri rovnovážnom stave v cele, hviezde platí rovnica žiarivej rovnováhy (vnútorná stavba hviezd).

</doc>
<doc id="127589" url="https://sk.wikipedia.org/wiki?curid=127589" title="Zrkadlový zberač slnečnej energie">
Zrkadlový zberač slnečnej energie

Zrkadlový zberač slnečnej energie je duté parabolické zrkadlo sústreďujúce všetko dopadajúce slnečné žiarenie do svojho ohniska. Odrážajúca plocha môže byť pohliníkovaná alebo zložená z veľkého počtu rovinných zrkadiel pripevnených k parabolickej ploche. Zrkadlový zberač slnečnej energie sa otáča k Slnku a sleduje jeho pohyb, aby sa žiarenie sústreďovalo stále do ohniska. Teplota v pracovnom priestore je tri aj viac tisíc stupňov Celzia.

</doc>
<doc id="127591" url="https://sk.wikipedia.org/wiki?curid=127591" title="Zrkadlo">
Zrkadlo

Zrkadlo je optická plocha, odrážajúca väčšinu žiarenia, ktoré na ňu dopadá.
Zrkadlo je dostatočne hladký povrch odrážajúci svetlo, čím vzniká obraz predmetov nachádzajúcich sa pred zrkadlom. Zrkadlo je obvykle tvorené lesklou kovovou plochou (leštená kovová platňa, kovová vrstva na skle a pod.).
Zrkadlom je teda akákoľvek plocha majúca reflexné vlastnosti, väčšinou na prechode dvoch opticky rozdielnych prostredí s rôznymi optickými vlastnosťami.
Vo všeobecnosti sa využíva hlavne odraz viditeľného žiarenia (svetla) od zrkadla, ale existujú aj zrkadlá odrážajúce iné druhy žiarenia.
Opis.
Prvé zrkadlá boli pravdepodobne len odrazy z vodnej hladiny, prvé skutočné zrkadlá tvorila doska z lešteného kovu, medi, mosadze, bronzu, striebra a zlata. Prvé zrkadlá dnešného typu (sklo a odrazná kovová vrstva) boli tzv. benátske zrkadlá vytvorené okolo roku 1500 (kovová vrstva bol amalgám – zlúčenina ortute a olova alebo cínu).
Súčasné zrkadlá sú tvorené tenkou vrstvou hliníka naneseného na zadnú stranu sklenenej tabule. Pretože vrstva je nanesená zozadu, zrkadlo je trvanlivejšie, za cenu o málo nižšej kvality obrazu. Tento typ zrkadla odráža asi 95 % dopadajúceho svetla. Zadná strana je natretá ochrannou vrstvou proti korózii odrazovej kovovej vrstvy. V náročných optických aplikáciách sa používajú "dielektrické zrkadla", kde odrazová vrstva nie je tvorená kovom, ale vrstvou dielektrika.
Na základe Huygensovho princípu je možné odvodiť, že lúč svetla sa odráža od zrkadla pod uhlom, ktorý je rovný uhlu jeho dopadu. 
Podľa tvaru odrazovej plochy rozlišujeme:
"Rovinné zrkadlo" je tvorené rovinnou plochou. po dopade mení rovnobežný lúč svetla svoj smer, pričom je zachovaný uhol a stále zostáva rovnobežný – obrazy vzniknuté v rovinnom zrkadle sú zdanlivé obrazy s rovnakými rozmermi ako pôvodný objekt.
"Duté" a "vypuklé" zrkadlo je také, ktorého plocha je tvorená geometricky rotačne pravidelným objektom (kružnica (guľa, valec), parabola (rotačný paraboloid), hyperbola (rotačný hyperboloid)). V "dutých" a "vypuklých" zrkadlách mení rovnobežný lúč na zbiehavý resp rozbiehavý.
"Krivé zrkadlo" je zrkadlová plocha nepravidelného tvaru, vytvárajúca nepravidelne skreslený obraz.
Použitie.
Zrkadlo sa používa bežne v domácnosti, dopravných prostriedkoch, zdravotníctve, optických zariadeniach, osvetľovacích telesách, meracích prístrojoch, ďalekohľadoch a pod.
Pretože výroba zrkadiel je lacnejšia a technicky menej náročná ako výroba šošoviek, používajú sa ako objektívy veľkých ďalekohľadov. Sú to guľové zrkadlá a parabolické zrkadlá. Rovinné zrkadlá sa používajú na zmenu smeru svetelných lúčov a konvexné hyperbolické zrkadlá na predĺženie ohniskovej vzdialenosti hlavného zrkadla Najväčším objektívom na svete je šesťmetrové zrkadlo ďalekohľadu vybudovaného v SNŠ na astrofyzikálnom observatóriu pri Zelenčukskej v Severnom Kaukaze. Zrkadlo tohto ďalekohľadu má hmotnosť 42 t.
Polopriepustné zrkadlo.
Jednosmerné zrkadlo, tiež polopriepustné zrkadlo, odráža asi polovicu svetla a druhú polovicu prepúšťa. Je to tabuľa skla pokrytá vrstvou kovu o hrúbke iba niekoľko atómov, ktorá prepúšťa časť svetla (na obe strany). Používa sa medzi tmavou miestnosťou a jasne osvetlenou miestnosťou. Osoby na jasne osvetlenej strane vidia svoj odraz – ako pri obyčajnom zrkadle. Osoby na tmavej strane vidia cez zrkadlo – zrkadlo je priehľadné okno. V optike sa polopriepustné zrkadlo nazýva "delič zväzku". Jeho účelom je rozdeliť lúč svetla tak, aby časť prešla priamo, zatiaľ čo druhá časť je odrazená – to sa využíva napr. v interferometrii.
Dichroické zrkadlo.
Jedná sa o určitú formu polopriepustného zrkadla, resp. filtra, ktoré prepúšťa len určitú časť svetelného spektra a ostatnú odrazí. Tento efekt sa používa najmä v optike a fotografickej technike, napr. pri konštrukcii 3CCD (3MOS) obrazových senzorov. Dichroické zrkadlo sa v tomto použití častejšie nazýva dichroický hranol.

</doc>
<doc id="127592" url="https://sk.wikipedia.org/wiki?curid=127592" title="Zenitová vzdialenosť">
Zenitová vzdialenosť

Zenitová vzdialenosť ("z") je uhlová vzdialenosť hviezdy od zenitu meraná po vertikálnej kružnici hviezdy. Udáva sa v stupňoch od 0° (v zenite) po 180° (v nadire). Na horizonte z = 90°. Zenitová vzdialenosť je doplnkom výšky h hviezdy nad obzorom do 90° (z = 90° - h). Môže sa použiť namiesto výšky hviezdy ako horizontálna súradnica.

</doc>
<doc id="127593" url="https://sk.wikipedia.org/wiki?curid=127593" title="Zenitový ďalekohľad">
Zenitový ďalekohľad

Zenitový ďalekohľad alebo zenitteleskop je astronomický prístroj na presné meranie rozdielov zenitových vzdialeností dvoch hviezd v meridiáne. Využíva sa na meranie geografickej šírky pozorovacieho miesta a na zisťovanie pohybu pólu Zeme. Hlavnú časť tvorí ďalekohľad v azimutálnej montáži, ktorý možno rýchle otočiť v azimute o 180°.

</doc>
<doc id="127594" url="https://sk.wikipedia.org/wiki?curid=127594" title="Zeemanov jav">
Zeemanov jav

Zeemanov jav je rozštiepenie spektrálnych čiar na niekoľko zložiek vplyvom magnetického poľa, v ktorom sa nachádza zdroj žiarenia. Je podmienený možnými orientáciami magnetického momentu viazaného s mechanickým momentom atómu. Veľkosť rozštiepenia vzrastá s intenzitou magnetického poľa. Zeemanov jav umožňuje z meraní polohy rozštiepených spektrálnych čiar určovať veľkosť a smer magnetických polí (napríklad v slnečných škvrnách a v magnetických hviezdach). Jav objavil Pieter Zeeman v roku 1896.

</doc>
<doc id="127595" url="https://sk.wikipedia.org/wiki?curid=127595" title="Pieter Zeeman">
Pieter Zeeman

Pieter Zeeman (* 25. máj 1865, Zonnemaire, Holandsko – † 9. október 1943, Amsterdam) bol holandský fyzik. 
Pre astronómiu má najväčší význam jeho objav rozdvojenia spektrálnych čiar v magnetickom poli (Zeemanov jav, 1896), ktorý umožňuje pomocou spektrálneho výskumu zisťovať prítomnosť magnetických polí vo vesmíre. 
V roku 1902 získal Nobelovu cenu za fyziku.

</doc>
<doc id="127596" url="https://sk.wikipedia.org/wiki?curid=127596" title="Záverečné štádium vývoja hviezdy">
Záverečné štádium vývoja hviezdy

Záverečné štádium vývoja hviezdy je štádium vývoja hviezdy po vyčerpaní všetkých použiteľných zásob jadrového paliva, t. j. po dokončení termonukleárnych reakcií a produkcie energie vo hviezde. V záverečnom štádiu vývoja hviezdy je biely trpaslík, neutrónová hviezda a čierna diera (vývoj hviezd); bieli trpaslíci a neutrónové hviezdy sa po vychladnutí stávajú čiernymi trpaslíkmi.

</doc>
<doc id="127597" url="https://sk.wikipedia.org/wiki?curid=127597" title="Zastretá zóna">
Zastretá zóna

Zastretá zóna je pás na oblohe pozdĺž galaktického rovníka so šírkou 10°- 40°, v ktorom sa nepozorujú nijaké mimogalaktické objekty; výnimku tvoria iba malé izolované oblasti. Príčinou javu zastretej zóny je silná absorpcia svetla medzihviezdnym prachom, sústredeným zväčša ku galaktickej rovine, ktorý pohltí všetko svetlo ďalekých galaxií.

</doc>
<doc id="127598" url="https://sk.wikipedia.org/wiki?curid=127598" title="Zákryt">
Zákryt

Zákryt je úkaz, pri ktorom teleso s väčšími uhlovými rozmermi zakryje pozorovateľovi teleso s menšími uhlovými rozmermi. Alebo keď jedno teleso prejde pred alebo za druhým telesom. V prípade, že prejde pred telesom, hovoríme o prechode. Pri zákryte sú telesá v konjunkcii.
Zákryt Jupiterových mesiacov nastáva, ak daný mesiac na svojej obežnej dráhe okolo Jupitera vstúpi za kotúč Jupitera, zákryt sa končí jeho výstupom spoza tohto kotúča. Podobne nastáva napríklad zákryt hviezdy Mesiacom, planétou alebo asteroidom, zákryt jednej zložky dvojhviezdy druhou zložkou pri zákrytových premenných hviezdach, zákryt rádiového zdroja Mesiacom alebo Slnkom a pod. Zákryt Slnka Mesiacom nazývame zatmenie Slnka. 
Mnohé zákryty sú jedinečnou príležitosťou na výskum daných objektov. Zákryt hviezdy asteroidom umožňuje určiť rozmery asteroidu, zákryt rádiového zdroja Mesiacom uhlové rozmery rádiového zdroja, zákryt rádiového zdroja Slnkom umožňuje určiť vlastnosti rádiového zdroja i slnečnej atmosféry, zákryt hviezdy Jupiterom hrúbku a vlastnosti atmosféry Jupitera a pod. Zo zákrytov Jupiterových mesiacov určil Ole Rømer rýchlosť svetla.

</doc>
<doc id="127599" url="https://sk.wikipedia.org/wiki?curid=127599" title="Zakrivenie svetelného lúča">
Zakrivenie svetelného lúča

Zakrivenie svetelného lúča je relativistický pohyb fotónov v zakrivenom časopriestore, napríklad pri ich prechode v blízkosti hmotného telesa. Svetelný lúč pri prechode v blízkosti telesa guľového tvaru, s hmotnosťou M sa odchýli od priameho smeru o uhol
φ = 4 GM / c2 d '
kde G je gravitačná konštanta, c rýchlosť svetla a d najmenšia vzdialenosť svetelného lúča od stredu telesa (pri Slnku φ = 1,75" Rסּ/d). Zakrivenie svetelného lúča sa experimentálne potvrdilo pozorovaniami presných polôh hviezd v blízkosti slnečného kotúča pri úplnom zatmení Slnka.

</doc>
<doc id="127600" url="https://sk.wikipedia.org/wiki?curid=127600" title="Zákony žiarenia">
Zákony žiarenia

Zákony žiarenia sú fyzikálne zákony platiace pri žiarení čierneho telesa, ktoré závisí len od teploty tohto telesa (tepelné žiarenie). Rozdelenie intenzity žiarenia absolútne čierneho telesa v spektre pri rôznych vlnových dĺžkach vyjadruje Planckov zákon; vlnovú dĺžku, pri ktorej je intenzita žiarenia absolútne čierneho telesa danej teploty maximálna, Wienov zákon posunu; celkové množstvo energie, ktoré vyžaruje čierne teleso z jednotkovej plochy svojho povrchu, Stefanov-Boltzmannov zákon; vzťah medzi žiarivou a absorpčnou schopnosťou ľubovoľného telesa Kirchhoffov zákon.

</doc>
<doc id="127601" url="https://sk.wikipedia.org/wiki?curid=127601" title="Greenwichský poludník">
Greenwichský poludník

Greenwichský poludník alebo nultý poludník alebo základný poludník (Zeme) je zemský poludník prechádzajúci hvezdárňou v Greenwichi. Od tohto poludníka sa počítajú zemepisné dĺžky, a to kladne východne od neho a záporne západne od neho. Základný poludník je aj základom na určovanie jednotného času platného pre celú Zem (svetový čas).

</doc>
<doc id="127602" url="https://sk.wikipedia.org/wiki?curid=127602" title="Zakázaná čiara">
Zakázaná čiara

Zakázaná čiara je spektrálna čiara s malou pravdepodobnosťou prechodu (zakázaný prechod), vznikajúca pri spontánnom prechode elektrónov z metastabilných hladín v atóme. Zakázané čiary sa neutvárajú v bežných podmienkach, aké sa vyskytujú vo fyzikálnych laboratóriách; môžu vznikať iba v podmienkach rozsiahlych oblastí veľmi riedkeho plynu (pod 108 atómov na 1 cm³). Zakázané čiary boli objavené v spektrách planetárnych hmlovín (nebulárne čiary) a pozorujú sa aj v spektrách plynových hmlovín a slnečnej koróny.

</doc>
<doc id="127603" url="https://sk.wikipedia.org/wiki?curid=127603" title="Vzťah perióda-svietivosť">
Vzťah perióda-svietivosť

Vzťah perióda-svietivosť je štatistická závislosť medzi periódou zmien jasnosti a absolútnou hviezdnou veľkosťou cefeíd (pulzujúca premenná hviezda) v čase ich maximálnej jasnosti. Pri klasických cefeidách (Cδ) má vzťah perióda-svietivosť tvar
Mν = -1,67-2,54 log P,
kde Mν je vizuálna absolútna hviezdna veľkosť a P perióda pulzácií vyjadrená v dňoch. Pri cefeidách typu W Virginis (CW) má vzťah obdobný priebeh, v porovnaní s hviezdami typu Cδ však sú slabšie približne o 1,4m pri tej istej perióde. Z pozorovanej periódy možno určiť absolútnu hviezdnu veľkosť hviezdy a z modulu vzdialenosti aj jej vzdialenosť. Vzťah perióda-svietivosť je preto veľmi dôležitý pri určovaní vzdialeností vo vesmíre.

</doc>
<doc id="127605" url="https://sk.wikipedia.org/wiki?curid=127605" title="Vzťah hmotnosť-svietivosť">
Vzťah hmotnosť-svietivosť

Vzťah hmotnosť-svietivosť je empiricky zistená závislosť svietivosti hviezd od ich hmotnosti, teoreticky odvodená v roku 1924 A. S. Eddingtonom. Vzťah hmotnosť-svietivosť sa overil pri štúdiu dvojhviezd, pri ktorých sa dali určiť hmotnosti a svietivosti obidvoch zložiek. Pri hviezdach hlavnej postupnosti (Hertzsprungov-Russellov diagram) možno túto závislosť vyjadriť približnými vzťahmi
log(L/Lסּ) = 4 . log(M/Mסּ) pri L &gt; Lסּ , 
log(L/Lסּ) = 2,8 . log(M/Mסּ) pri L &lt; Lסּ ,
kde L a M je svietivosť a hmotnosť hviezdy, Lסּ a Mסּ svietivosť a hmotnosť Slnka. Eddington teoreticky dokázal, že pri guli z ideálneho plynu v žiarivej rovnováhe je svietivosť úmerná M3,5 (Eddingtonova rovnica). Na základe vzťahu hmotnosť-svietivosť možno určiť hmotnosť hviezd, ak je známa ich svietivosť. Graficky vyjadrený vzťah hmotnosť-svietivosť je diagram hmotnosť-svietivosť.

</doc>
<doc id="127606" url="https://sk.wikipedia.org/wiki?curid=127606" title="Absolútna jasnosť kométy">
Absolútna jasnosť kométy

Absolútna jasnosť kométy je taká jasnosť, akú by mala kométa pri vzdialenosti 1 AU od Zeme aj od Slnka. Je odvodená zo zdanlivej jasnosti za určitých teoretických predpokladov zmeny fotometrického exponentu.

</doc>
<doc id="127607" url="https://sk.wikipedia.org/wiki?curid=127607" title="Aktívna oblasť (Slnko)">
Aktívna oblasť (Slnko)

Aktívna oblasť je označenie oblasti na Slnku, v ktorej sa vplyvom silných lokálnych magnetických polí prejavuje výrazná slnečná činnosť. Zo začiatku vznikajú flokulové polia, v ktorých sa neskôr objavujú slnečné škvrny, krátko trvajúce protuberancie, slnečné erupcie, eruptívne protuberancie, koronálne kondenzácie a ďalšie prejavy slnečnej činnosti. Všetky tieto prejavy sú dočasné (niekoľko hodín až niekoľko mesiacov) a v aktívnej oblasti možno opäť pozorovať pokojnú slnečnú atmosféru. Protuberancie, ktoré v aktívnych oblastiach vznikajú, môžu trvať dlhý čas i po rozpade aktívnej oblasti. Zvýšené ultrafialové a röntgenové žiarenie aj zvýšený tok častíc z aktívnych oblastí ovplyvňujú medziplanetárne prostredie i procesy v zemskej atmosfére.

</doc>
<doc id="127608" url="https://sk.wikipedia.org/wiki?curid=127608" title="Akumulácia slnečnej energie">
Akumulácia slnečnej energie

Akumulácia slnečnej energie je zhromažďovanie slnečnej energie pomocou zberačov (zväčša v tepelnej forme) v zásobníkoch. Najjednoduchšia je akumulácia horúcej pracovnej kvapaliny obyčajne vo veľkých blokoch štrku, dobre izolovaných od okolia. Pracovnou látkou je horúci vzduch prefukovaný blokmi štrku, ktorý má veľkú tepelnú kapacitu. Z týchto blokov sa môže následne teplo spätne odoberať. Väčšiu kapacitu má zásobník s kryštalickým síranom sodným. Chemická štruktúra tejto zlúčeniny sa pri zohrievaní mení, pričom sa spotrebuje veľké množstvo tepla. Pri opačnom procese sa potom teplo/energia uvoľňuje do okolia.

</doc>
<doc id="127609" url="https://sk.wikipedia.org/wiki?curid=127609" title="Anomalistická obežná doba">
Anomalistická obežná doba

Anomalistická obežná doba je obežná doba medzi dvoma po sebe nasledujúcimi prechodmi telesa (Zeme, Mesiaca) pericentrom (perihéliom, perigeom) dráhy. Pri posune priamky apsíd v smere obežného pohybu telesa je anomalistická obežná doba obyčajne dlhšia ako siderická obežná doba (anomalistický mesiac, anomalistický rok).

</doc>
<doc id="127612" url="https://sk.wikipedia.org/wiki?curid=127612" title="Apertúrová syntéza">
Apertúrová syntéza

Apertúrová syntéza je rádioastronomická metóda pozorovania, pri ktorej sa dosahuje zvýšená smerová citlivosť využitím veľkého počtu malých parabolických rádioteleskopov namiesto jedného veľkého. Rozličnou kombináciou spojení jednotlivých článkov nepohyblivej siete rádioteleskopov a využitím pohybu Zeme, prípadne aj premiesťovaním rádioteleskopov sa pomocou interferencie dosahuje vysoká rozlišovacia schopnosť (interferometer).
Najväčší systém rádioteleskopov pre apertúrovú syntézu je v Cambridge. Má dĺžku 5 km a navrhol ho M. Ryle, iniciátor metódy apertúrovej syntézy.

</doc>
<doc id="127614" url="https://sk.wikipedia.org/wiki?curid=127614" title="Apex (astronómia)">
Apex (astronómia)

Apex je bod, do ktorého smeruje vektor okamžitej rýchlosti telesa na obežnej dráhe. Apex Slnka je bod, kam smeruje relatívny pohyb Slnka vzhľadom na blízke hviezdne okolie, t. j. smer pekuliárneho pohybu Slnka. Apex Slnka závisí od výberu hviezd, ku ktorým sa relatívny pohyb určuje. Apex Slnka určený štatisticky vzhľadom na hviezdy jasnejšie ako 12m leží v súhvezdí Herkules. Jeho súradnice sú α = 18h 04min, δ = +30°. Bod v protismere apexu sa nazýva antapex, v prípade Slnka antapex Slnka.

</doc>
<doc id="127615" url="https://sk.wikipedia.org/wiki?curid=127615" title="Antapex">
Antapex



</doc>
<doc id="127616" url="https://sk.wikipedia.org/wiki?curid=127616" title="Argelanderova metóda">
Argelanderova metóda

Argelanderova metóda je metóda vizuálneho odhadu jasnosti premennej hviezdy. Na odhad sa používajú porovnávacie hviezdy z okolia premennej hviezdy so známou hviezdnou veľkosťou, z ktorých jedna je jasnejšia a druhá slabšia ako premenná hviezda. Každý pozorovateľ delí interval jasností porovnávacích hviezd individuálne na odhadové stupne. V danom čase sa určí okamžitá jasnosť premennej hviezdy tak, že sa odhadne, o koľko odhadových stupňov je jasnejšia ako slabšia porovnávacia hviezda a slabšia ako jasnejšia porovnávacia hviezda. Na základe známych hviezdnych veľkostí porovnávacích hviezd možno v každom čase pozorovania určiť hviezdnu veľkosť premennej hviezdy. Obdobou Argelanderovej metódy je Pogsonova metóda.

</doc>
<doc id="127617" url="https://sk.wikipedia.org/wiki?curid=127617" title="Pogsonova metóda">
Pogsonova metóda

Pogsonova metóda je metóda vizuálneho odhadu jasnosti premennej hviezdy. Kým pri Argelanderovej metóde si pozorovateľ zvolí počet odhadových stupňov medzi dvoma porovnávacími hviezdami individuálne, pri Pogsonovej metóde odhadové stupne zodpovedajú desatine hviezdnej veľkosti. Napríklad interval medzi hviezdnou veľkosťou prvej porovnávacej hviezdy 5,2 a druhej porovnávacej hviezdy 6,0 sa rozdelí na 8 odhadových stupňov. Pre ľubovolný čas pozorovania sa určí hviezdna veľkosť premennej hviezdy podľa počtu odhadových stupňov vzhľadom na jasnejšiu a slabšiu porovnávaciu hviezdu.

</doc>
<doc id="127618" url="https://sk.wikipedia.org/wiki?curid=127618" title="Fotometria (astronómia)">
Fotometria (astronómia)

Fotometria je meranie množstva dopadajúceho svetla pomocou fotometra. Prijímačom svetla môže byť ľudské oko, fotografická doska alebo fotoelektrický fotometer.
Metóda vizuálnej fotometrie spočíva vo vizuálnom porovnávaní jasnosti skúmanej a porovnávacej hviezdy so známou jasnosťou (Argelanderova metóda, Pogsonova metóda). Namiesto porovnávacej hviezdy možno použiť umelý zdroj (umelá hviezda); svetlo porovnávacieho zdroja sa merateľným spôsobom zoslabuje, kým sa jasnosť obidvoch hviezd nevyrovná. Na zos1abovanie svetla možno použiť napr. fotometrický klin.
Metóda fotografickej fotometrie spočíva vo vyfotografovaní hviezdneho poľa a v meraní hustoty sčernania fotografickej emulzie v miestach, kde sú naexponované hviezdy, alebo v premeraní naexponovaných kotúčikov hviezd.
Najprogresívnejšia je fotoelektrická fotometria. Každý fotometer je citlivý na určitú oblasť vlnových dĺžok; v tejto oblasti možno vymedziť filtrom užšiu oblasť vlnových dĺžok, v ktorých treba zistiť hviezdnu veľkosť (farebný systém). Meraním hviezdnych veľkostí v rôznych oblastiach spektra sa zaoberá viacfarebná fotometria, meraním celkového množstva energie, ktoré zdroj vyžiari, absolútna fotometria, meraním rozloženia intenzity žiarenia v rôznych vlnových dĺžkach sa zaoberá spektrálna fotometria.

</doc>
<doc id="127619" url="https://sk.wikipedia.org/wiki?curid=127619" title="Fotoelektrická fotometria">
Fotoelektrická fotometria

Fotoelektrická fotometria je metóda merania množstva dopadajúceho svetla pomocou fotoelektrického fotometra. 
Detektorom je fotonásobič umiestený v ohnisku ďalekohľadu. Je to zdokonalený fotočlánok, ktorý mení dopadajúce žiarenie na elektrický prúd. Elektróny uvoľnené z katódy dopadajúcim svet1om prechádzajú sadou pomocných elektród, takže výsledný elektrický prúd je zosilnený až o 10 rádov. Tento prúd je úmerný množstvu dopadajúceho žiarenia. Katóda fotonásobiča emituje určitý počet elektrónov aj vtedy, keď na ňu nedopadá svetlo. Tento temný prúd možno znížiť chladením fotonásobiča.
Fotoelektrická fotometria, ktorá je najpresnejšou fotometrickou metódou, umožňuje určovať jasnosť hviezd s presnosťou až na 0,005 magnitúdy. Fotoelektrická fotometria má aj vysokú časovú rozlišovaciu schopnosť, preto je veľmi vhodná na výskum premenných hviezd. Merať jasnosť tej istej hviezdy súčasne vo viacerých spektrálnych oblastiach umožňuje viackanálový fotometer.

</doc>
<doc id="127620" url="https://sk.wikipedia.org/wiki?curid=127620" title="Fotočlánok">
Fotočlánok

Fotočlánok je zariadenie, v ktorom sa premieňa svetelný tok žiarenia na fotoelektrický prúd (fotoelektrický jav). Intenzita prúdu je úmerná množstvu dopadajúceho svetla. Dokonalejším zariadením je fotonásobič.

</doc>
<doc id="127621" url="https://sk.wikipedia.org/wiki?curid=127621" title="Fosforescencia">
Fosforescencia

Fosforescencia je luminiscencia, ktorá na rozdiel od fluorescencie trvá dlhšie i po dokončení excitácie (nad 10-8 s, niekedy až niekoľko dní). Pri fosforescencii sa vzbudené atómy alebo molekuly dostanú najskôr nežiarivým prechodom do nestabilného energetického stavu, v ktorom môžu zotrvať niekoľko hodín až dní, a po získaní ďalšej energie prejdú do normálneho vzbudeného a z neho priamo do základného energetického stavu. 

</doc>
<doc id="127622" url="https://sk.wikipedia.org/wiki?curid=127622" title="Fotografický prístroj">
Fotografický prístroj



</doc>
<doc id="127623" url="https://sk.wikipedia.org/wiki?curid=127623" title="Drevoryt">
Drevoryt

Drevoryt alebo xylografia je jednak synonymum pre drevorytectvo, teda umeleckú grafickú techniku tlače z výšky vyvinutú v roku 1771 Thomas Bewickom, jednak tlačová platňa na takúto tlač, a jednak odtlačok zhotovený takouto tlačou. Od drevorezu sa odlišuje bohatšou modeláciou a stieňovaním. Drevené rytiny sa dali použiť na konvenčných tlačiarenských strojoch, ktoré v prvej štvrtine 19. storočia prechádzali rýchlym mechanickým zdokonaľovaním.

</doc>
<doc id="127624" url="https://sk.wikipedia.org/wiki?curid=127624" title="Fotometrická paralaxa">
Fotometrická paralaxa

Fotometrická paralaxa je paralaxa, ktorej zodpovedá vzdialenosť hviezdy r, určená na základe modulu vzdialenosti zo známej zdanlivej (m) a absolútnej jasnosti hviezdy (M):
log r = 0,2 (m - M + 5)
Ak je medzi hviezdou a pozorovateľom medzihviezdne absorpčné prostredie (medzihviezdna absorpcia), treba zdanlivú jasnosť opraviť o hodnotu absorpcie podľa vzťahu log r = 0,2 (m - M - a . r + 5), kde a je absorpčný koeficient vyjadrený v magnitúdach na 1 pc. Spoľahlivosť určenia fotometrickej paralaxy závisí od určenia absolútnej jasnosti a absorpčného koeficientu (vzdialenosti vo vesmíre).

</doc>
<doc id="127625" url="https://sk.wikipedia.org/wiki?curid=127625" title="Modul vzdialenosti">
Modul vzdialenosti

Modul vzdialenosti je rozdiel medzi zdanlivou m a absolútnou M jasnosťou (m-M), ktorý je mierou vzdialenosti danej hviezdy. Určuje sa vzťahom m - M = 5 log r - 5, kde r je vzdialenosť hviezdy vyjadrená v parsekoch. Zmena modulu vzdialenosti o 5m znamená zmenu vzdialenosti o 10-násobok. Vzdialenosť má pre rôzne hodnoty modulu vzdialenbosti tieto hodnoty:

</doc>
<doc id="127626" url="https://sk.wikipedia.org/wiki?curid=127626" title="Magnetická hviezda">
Magnetická hviezda

Magnetická hviezda je hviezda, ktorá má také silné magnetické pole (nad 0,02 T), že sa dá nepochybne zistiť z rozštiepenia jej spektrálnych čiar na základe Zeemanovho javu. Dosiaľ sa zistilo asi 200 magnetických hviezd zväčša spektrálneho typu A, medzi nimi najmä pekuliárne Ap hviezdy s anomálnym chemickým zložením atmosféry. Magnetické pole všetkých magnetických hviezd je premenné s periódami 7-10 d. Najsilnejšie magnetické pole má magnetická hviezda HD 215441 (3,44 T). Typická magnetická premenná hviezda (pulzujúca premenná hviezda) je 53 Cam (+0,37 až -0,54 T).

</doc>
<doc id="127627" url="https://sk.wikipedia.org/wiki?curid=127627" title="Pohybová hviezdokopa">
Pohybová hviezdokopa

Pohybová hviezdokopa je osobitný typ otvorenej hviezdokopy, ktorý je k Zemi tak blízko, že na oblohe zaberá väčšiu plochu a jej hviezdy sa pohybujú smerom k spoločnému bodu na oblohe (k vertexu). Ich zdanlivý pohyb smerom k vertexu je vyvolaný perspektívnym zbiehaním rovnobežných dráh hviezd pohybovej hviezdokopy Táto skutoč­nosť sa využíva na presné určenie vzdialenosti pohybových hviezdokôp (vzdialenosti vo vesmíre). Najznámejšie pohybové hviezdokopy sú Hyády (vzdialenosť 145 ly), Scorpio-Centaurus (72 ly) a Ursa Major (alebo Collinder 285, vzdialenosť 330 ly), ktorá obsahuje približne 100 hviezd rozložených po celej oblohe; jej centrum tvoria jasné hviezdy Veľkého voza.

</doc>
<doc id="127628" url="https://sk.wikipedia.org/wiki?curid=127628" title="Pointačný ďalekohľad">
Pointačný ďalekohľad

Pointačný ďalekohľad alebo pointer je menší vizuálny refraktor paralelne pripevnený k hlavnému ďalekohľadu (astrograf), ktorý vedie pri fotografovaní. Môže byť naň pripevnená aj súbor fotografických komôr.

</doc>
<doc id="127630" url="https://sk.wikipedia.org/wiki?curid=127630" title="Chronograf">
Chronograf

Chronograf je prístroj na zaznamenávanie presných časových údajov. Pri starších chronografoch sa na pásku s rovnomerným pohybom zaznamenávali sekundové značky z presných hodín súčasne s nameranými časovými okamihmi pozorovaných úkazov (napr. zákryty, prechody a pod). Z relatívnej polohy medzi sekundovými značkami sa odčítajú potrebné presné časové údaje. Moderné chronografy zaznamenávajú tieto časové údaje meraní priamo na pásku.

</doc>
<doc id="127631" url="https://sk.wikipedia.org/wiki?curid=127631" title="Polodotyková tesná dvojhviezda">
Polodotyková tesná dvojhviezda



</doc>
<doc id="127632" url="https://sk.wikipedia.org/wiki?curid=127632" title="Porovnávacia hviezda">
Porovnávacia hviezda

Porovnávacia hviezda je hviezda, ktorá slúži pri pozorova­niach ako porovnávací objekt na relatívne určenie hodnôt iného objektu, napríklad polohy, jasnosti a pod. (mapa okolia premennej hviezdy).

</doc>
<doc id="127633" url="https://sk.wikipedia.org/wiki?curid=127633" title="Chronometer">
Chronometer

Chronometer sú veľmi presné prenosné hodiny. Zotrvačníkový regulátor chronometra z kovovej obruče (takzvaný "nepokoj") kmitá okolo zvislej osi, ktorú poháňa špirálovitá pružina. Na rozdiel od kyvadla pohyb chronometra nezávisí od zemskej príťažlivosti. Pred tepelnými zmenami (rozťažnosťou kovu zotrvačníka, zmenou dĺžky pružiny, a tým aj pružnosti) sa chráni vhodnou voľbou materiálu a konštrukciou. Chronometer sa upevňuje do Cardanovho závesu, aby si pri rôznych polohách podložky stále zachoval horizontálnu polohu. Priemerná denná variácia chodu dobrého chronometra je ±0,1 s. Chronometer sa používa pri astronomických pozorovaniach alebo pri navigácii. V poslednom čase sa používajú veľmi presné chronometre s kremenným regulátorom. Prvý exemplár tohto prístroja vyvinul anglický hodinár John Harrison v roku 1761.
Pomenovanie chronometer sa v dnešnej dobe smie používať iba pre mechanické časomerné strojčeky, ktoré sú skúšané a zodpovedajú švajčiarskemu certifikátu, jeho štandardu precíznosti výroby a presnosti merania COSC (Contrôle Officiel Suisse des Chronomètres).
Námorný chronometer bol podstatnou zložkou prístrojovej navigačnej výbavy, 250 rokov v námorníctve a neskôr aj v leteckej navigácii. V druhej polovici 20. storočia ho vytlačilo používanie satelitnej navigácie.

</doc>
<doc id="127634" url="https://sk.wikipedia.org/wiki?curid=127634" title="Porovnávacie spektrum">
Porovnávacie spektrum

Porovnávacie spektrum je laboratórne získané čiarové spektrum železa alebo plynu so známymi polohami spektrálnych čiar, exponované na spektrograme na obidvoch stranách spektra skúmaného objektu. Používa sa na identifikáciu čiar skúmaného spektra.

</doc>
<doc id="127635" url="https://sk.wikipedia.org/wiki?curid=127635" title="Prachový oblak Zeme">
Prachový oblak Zeme

Prachový oblak Zeme je drobný meteorický prach obiehajúci spolu so Zemou okolo Slnka a utvárajúci okolo Zeme prostredie so zvýšenou hustotou v porovna­ní s medziplanetárnym prostredím. Pri niektorých meraniach prostredníctvom družíc sa zistila deformácia tohto pra­chového oblaku vo forme pretiahnutého tvaru smerom od Slnka (chvost Zeme).

</doc>
<doc id="127636" url="https://sk.wikipedia.org/wiki?curid=127636" title="Praslnko">
Praslnko

Praslnko je prvotné štádium vo vývoji Slnka zodpoveda­júce obdobiu od utvorenia jeho zárodku zo slnečnej prahmloviny po jeho prvé termonukleárne reakcie.

</doc>
<doc id="127637" url="https://sk.wikipedia.org/wiki?curid=127637" title="Pravé Slnko">
Pravé Slnko

Pravé Slnko je myslený bod totožný so stredom pozorovaného slnečného kotúča.

</doc>
<doc id="127638" url="https://sk.wikipedia.org/wiki?curid=127638" title="Preloženie ďalekohľadu">
Preloženie ďalekohľadu

Preloženie ďalekohľadu môže byť:

</doc>
<doc id="127639" url="https://sk.wikipedia.org/wiki?curid=127639" title="Preťaženie (tiažové zrýchlenie)">
Preťaženie (tiažové zrýchlenie)

Preťaženie je silové pôsobenie na teleso alebo organizmus, ktoré je väčšie ako tiaž. Vzniká pri zrýchlenom pohybe telesa, napríklad pri štarte rakety, alebo pri pristávaní kozmickej lode na Zemi. Miera preťaženia sa vyjadruje v násobkoch zemskej tiaže a označuje sa písmenom g. Účinky preťaženia na živý organizmus sa skúmajú na centrifúgach.
Ak je ťah motoru štartujúcej rakety konštantný, zrýchlenie a teda aj preťaženie je prirodzeným dôsledkom toho, že raketa spaľovaním svojho paliva stráca svoju hmotnosť. Pri pristávaní je zase preťaženie dôsledkom straty rýchlosti trením o molekuly vzduchu. Pri štartoch rakiet s posádkou vzniká na niekoľko sekúnd preťaženie až 6 g, pri pristávaní po balistickej dráhe až 10 g (kozmonautika).
Hlavné fyziologické dôsledky preťaženia na ľudský (ale aj iný živý organizmus) sú sťaženie pohybov tela a nepriaznivé prelievanie krvi. Niektoré časti tela sa prekrvujú, iné naopak odkrvujú. Prílišné odkrvenie mozgu spôsobí najprv dočasnú stratu videnia, potom bezvedomie až smrť. Preto je nežiaduce, aby pri pilotovaných kozmických letoch nastávalo prílišné preťaženie. Dlhodobé preťaženie pri štarte letu s ľudskou posádkou nesmie prekročiť 6 – 8 g. Pri nepilotovaných letoch je táto hranica 10 – 12 g, pri väčších zrýchleniach by totiž už mohlo dôjsť k poškodeniu a deformáciám nákladu. Tomu je prispôsobená aj dráha, orientácia a ťah motorov nosnej rakety či kozmickej lode.
Odolnosť ľudského organizmu voči preťaženiu môže ovplyvniť aj dobrá fyzická kondícia, vhodná poloha kozmonauta v lodi, dĺžka jeho predchádzajúceho pobytu v stave beztiaže, rýchlosť narastania preťaženia, okolitá teplota a obsah kyslíka v kabíne lode. Pri stredne veľkom preťažení (niekoľko g) sa ľudské telo na preťaženie adaptuje a asi po 10 sekundách jeho odolnosť vzrastá.
Najlepšie človek znáša preťaženie v smere hruď – chrbát, kde je schopný vydržať niekoľko desiatok sekúnd 15 až 20 g. Najmenšiu odolnosť má človek proti preťaženiu pôsobiacemu v smere nohy – hlava (tzv. "negatívne preťaženie"), pretože nastáva poškodenie ciev v mozgu. Všeobecne platí, čím kratšie preťaženie pôsobí, tým väčšie hodnoty preťaženia je ľudský organizmus schopný znášať. Na krátky časový okamih trvajúci len 0,1 sekundy vydrží ľudské telo preťaženie až 83 g. Naopak pri dlhšom, rádovo tisíce sekúnd trvajúcom preťažení znesie ľudský organizmus len približne 2 g a aj to len v optimálnej polohe.

</doc>
<doc id="127640" url="https://sk.wikipedia.org/wiki?curid=127640" title="Prstencová rovina">
Prstencová rovina

Prstencová rovina je rovinná plocha vnútri veľkých kráterov na Mesiaci, ohraničená valom prstencového tvaru.

</doc>
<doc id="127641" url="https://sk.wikipedia.org/wiki?curid=127641" title="Užitočné zaťaženie (kozmonautika)">
Užitočné zaťaženie (kozmonautika)

Užitočné zaťaženie je zaťaženie rakety vyjadrené hmotnosťou telesa (družice, prístrojov a pod. okrem vlastnej konštrukcie rakety), ktoré je raketa schopná vyniesť na obežnú dráhu okolo Zeme, resp. na zvolenú dráhu.

</doc>
<doc id="127642" url="https://sk.wikipedia.org/wiki?curid=127642" title="Valová rovina">
Valová rovina

Valová rovina je rovinná plocha vnútri veľkých kráterov, ohraničená vysokými valmi pohorí s príkrym vnútorným svahom (napríklad v kráteroch Clavius, Ptolemaios, Alphonsus) na Mesiaci.

</doc>
<doc id="127643" url="https://sk.wikipedia.org/wiki?curid=127643" title="Preťaženie">
Preťaženie

Preťaženie môže byť:

</doc>
<doc id="127644" url="https://sk.wikipedia.org/wiki?curid=127644" title="Viackanálový fotometer">
Viackanálový fotometer

Viackanálový fotometer je prístroj na meranie jasnosti hviezdy súčasne vo viacerých spektrálnych oblastiach. Svetlo hviezdy sa rozloží pomocou mriežky na spektrum. Detektory (fotoelektrická fotometria) zachytávajú svetlo hviezdy v požadovaných oblastiach vlnových dĺžok (farebný systém). Pri jednokanálovom fotometri sa vymedzujú spektrálne oblasti filtrami (fotometria).

</doc>
<doc id="127646" url="https://sk.wikipedia.org/wiki?curid=127646" title="Voroncovov-Veľaminovov kvintet">
Voroncovov-Veľaminovov kvintet

Voroncovov-Veľaminovov kvintet je tesná skupina 5 silno interagujúcich galaxií VV 116 v súhvezdí Hydra. Na rozdiel od mnohých iných hniezd galaxií jej galaxie majú veľmi zhodné radiálne rýchlosti; je jedinou známou tesnou skupinou galaxií, ktorá neprejavuje príznaky nestability.

</doc>
<doc id="127647" url="https://sk.wikipedia.org/wiki?curid=127647" title="Saddám Husajn">
Saddám Husajn

Saddám Husajn Abd al-Madžíd al-Tikrítí alebo Saddám Takrít Husajn, (po arabsky: صدام حسين عبد المجيد التكريتي - ṣaddám ḥusajn ʿabdu-l-maǧíd al-tikrítí) (* 28. apríl 1937, Tikrít – † 30. december 2006, Bagdad) bol iracký prezident od 16. júla 1979 do 9. apríla 2003, keď bol zosadený počas invázie Iraku vedenej USA. Americkí vojaci ho zajali 13. decembra 2003 a 30. júla 2004 bol oficiálne (avšak nie fyzicky) odovzdaný irackým úradom. 5. novembra 2006 bol odsúdený irackým súdnym tribunálom za zločiny proti ľudskosti na trest smrti. 30. decembra 2006 bol popravený v Bagdade.
Život.
Narodil sa v pastierskej rodine v Al-Awje, 13 km od Tikrítu. Svojho otca, ktorý zmizol ešte pred jeho narodením, nikdy nepoznal. Čoskoro po jeho narodení zomrel na rakovinu jeho starší brat. Saddám do troch rokov vyrastal u svojho strýka z matkinej strany Chairalaha Talfaha. Po tom, čo sa jeho matka znovu vydala, žil krátku dobu s nevlastnými súrodencami a otcom, ktorý sa však k nemu správal hrubo. Preto, keď mal 10 rokov, ušiel späť za svojím strýkom do Bagdadu. Strýko bol irackým dôstojníkom a súčasne aj presvedčeným nacionalistom. Pre účasť na protibritskom sprisahaní bol aj väznený. Neskôr s jeho podporou začal študovať na národne orientovanej strednej škole v Bagdade. Neskôr pokračoval v štúdiu irackého práva, ale po troch rokoch v roku 1957 štúdium zanechal a pripojil sa k panarabskej nacionalistickej strane ľavej orientácie - Baas „Arabská strana socialistickej obrody“, ktorej priaznivcom a členom bol aj jeho strýko. Už v mladom veku sa zapojil do panarabskej revolúcie. V roku 1959 bol po neúspešnom atentáte na Abdula Kásima nútený opustiť Irak. Istý čas pôsobil v Egypte, v ktorom v tom čase určoval politický kurz Gamál Abd an-Násir, legenda panarabského národného hnutia.
Do vlasti sa vrátil v roku 1963. V rokoch 1964 až 1966 bol pre svoju politickú aktivitu väznený. Do vysokej politiky sa dostal vďaka strane Baas, keď zohral dôležitú úlohu pri prevrate roku 1968, keď sa táto strana za pomoci CIA dostala k moci. Po prevrate pôsobil vo funkcii viceprezidenta a postupne si vo vláde vybudoval veľmi silnú pozíciu, takže v Iraku de facto vládol už pred tým, ako bol oficiálne menovaný za prezidenta po rezignácii jeho predchodcu, generála Ahmada Hasana al-Bakra, 16. júla 1979. 
Režim strany Baas sa vyznačoval sekularizmom, nacionalizmom, pričom sa nechal výrazne inšpirovať socialistickým systémom východnej Európy. Okrem socialistických krajín nadviazal blízke vzťahy s Francúzskom. Paradoxne napriek rovnakým ideovým prvkom bol v nepriateľskom postavení voči strane Baas, ktorá vládla v rovnakej dobe v Sýrii. Husajnova moc a jeho režim kulminoval v čase, keď bol sekulárny panarabský nacionalizmus na ústupe a na jeho miesto sa začal výrazne presadzovať panislamizmus, pri súčasnom udržaní monarchistických prozápadných režimov. Tieto faktory, ako aj zavádzanie despotických prvkov riadenia štátu, krvavé potlačovanie menšín (to kompromitovalo zdedenú Násirovu ideu panarabského oslobodenia) spôsobilo, že sa dostával postupne do politickej izolácie. 
V priebehu svojej vlády okolo seba vyvinul už spomínaný silný kult osobnosti, takže sa vo funkcii udržal i počas iránsko-irackej vojny v rokoch 1980 – 1988 a vojny v Zálive roku 1991, ktoré pre Iračanov a Irak znamenali okrem poklesu životnej úrovne aj hospodársky pád ešte donedávna prosperujúcej krajiny. Pre mnoho Arabov predstavoval hrdinu bojujúceho proti Západu a Izraelu a podporujúceho Palestínčanov. V priebehu 90. rokov sa z propagandistických dôvodov, ale tiež v dôsledku rozpadu ZSSR, ktoré prestalo podporovať arabské krajiny, aj napriek svojmu doterajšiemu sekularizmu priklonil čiastočne k islamu. 2. augusta 1990 jeho vojská vpadli do Kuvajtu, ktorý vyhlásil za súčasť Iraku. Tento jednostranný akt agresie odsúdilo aj OSN, ktoré zorganizovalo medzinárodnú koalíciu pod vedením USA, ktorá proti Husajnovým vojskám zasiahla v roku 1991.
Po dlhotrvajúcom hospodárskom embargu, ktoré trvalo od roku 1991 a súčasne znamenalo veľké utrpenie irackých civilistov, bol Irak úplne ekonomicky vyčerpaný. V roku 2003 padlo v USA definitívne rozhodnutie na vpád do Iraku. Na základe nepotvrdenej domnienky o držbe zbraní hromadného ničenia začala 20. marca 2003 americko-britská koalícia (bez mandátu OSN) inváziu do Iraku. Po bojoch o Um-Kasr, Basra, Nadžaf, Kut a Karbala bola iracká armáda a domobranecké milície zničené americkou vojenskou a technologickou prevahou. Bagdad bol obsadený 9. apríla 2003.
Saddám Husajn bol prakticky zbavený moci. No darilo sa mu dlhú dobu unikať pred zatknutím. 24. decembra 2003 bol americkými vojskami zajatý po zrade niektorých blízkych pomocníkov. Následne sa na dlhotrvajúcom súde zodpovedal z genocídy, vrážd a týrania civilistov spáchaných počas iracko-iránskeho konfliktu. Všetky obvinenia kategoricky popieral a prehlasoval súd za zmanipulovaný zo strany Spojených štátov. Na súde sa obhajoval sám. 5. novembra 2006 bol uznaný vinným z vojnových zločinov a zločinov proti ľudskosti a odsúdený na trest smrti obesením. Podľa irackého práva nasledovalo po udelení trestu smrti automaticky odvolanie (v lehote 30 dní), pričom odvolací súd trest smrti 26. decembra 2006 potvrdil. Napriek medzinárodným ohlasom o barbarskosti trestu smrti bol rozsudok vykonaný už 30. decembra 2006 pri východe Slnka o 6:05 miestneho času. (Údaje o presnom čase popravy sa však rozchádzajú. Arabské zdroje uvádzajú 6:05, iné čas 5:57.) 31. decembra bol pochovaný v meste Tikrít.

</doc>
<doc id="127648" url="https://sk.wikipedia.org/wiki?curid=127648" title="Synchrotrónové žiarenie">
Synchrotrónové žiarenie

Synchrotrónové žiarenie je netepelné magnetobrzdné žiarenie, ktoré vysielajú nabité častice (elektróny, protóny) pohybujúce sa v magnetickom poli rýchlosťou blízkou rýchlosti svetla.
Príčinou emisie synchrotrónového žiarenia je zrýchlenie častíc, ktoré vzniká zakrivením ich dráhy vplyvom magnetického poľa. Túto emisiu prvý raz pozorovali v synchrotrónoch (z toho odvodený názov žiarenia). Vlnová dĺžka synchrotrónového žiarenia závisí od rýchlosti častice a od intenzity magnetického poľa. Spektrálne rozdelenie intenzity synchrotrónového žiarenia je obyčajne veľmi odlišné od rozdelenia intenzity tepelného žiarenia (pri ktorom platí Planckov zákon). Intenzita synchrotrónového žiarenia so vzrastajúcou vlnovou dĺžkou jednosmerne výrazne stúpa, čím možno synchrotrónové žiarenie odlíšiť od tepelného. Synchrotrónové žiarenie je polarizované priečne na magnetické siločiary. Synchrotrónové žiarenie účinnejšie produkujú elektróny než ťažšie protóny. Elektróny pohybujúce sa v magnetickom poli produ­kujú rádiové žiarenie v slnečných erupciách, v pozostatkoch po výbuchu supernov, v rádiových galaxiách a v kvazaroch. Synchrotrónovým procesom sa vysiela i rtg. žiarenie pozorované v niektorých rtg. zdrojoch. Aj viditeľné svetlo napríklad Krabej hmloviny, zvyšku supernovy je synchrotrónové žiarenie.

</doc>
<doc id="127649" url="https://sk.wikipedia.org/wiki?curid=127649" title="Saddam Hussein">
Saddam Hussein



</doc>
<doc id="127651" url="https://sk.wikipedia.org/wiki?curid=127651" title="Saddám Takrít Husajn">
Saddám Takrít Husajn



</doc>
<doc id="127653" url="https://sk.wikipedia.org/wiki?curid=127653" title="Senica nad Myjavou">
Senica nad Myjavou



</doc>
<doc id="127654" url="https://sk.wikipedia.org/wiki?curid=127654" title="Drevorytectvo">
Drevorytectvo



</doc>
<doc id="127656" url="https://sk.wikipedia.org/wiki?curid=127656" title="Drevorez">
Drevorez

Drevorez (pozor na zámenu s drevorytom; pozri aj drevorezba) je jednak umelecká grafická technika tlače z výšky známa v Európe od 14. storočia , jednak tlačová platňa zhotovená touto technikou, a jednak odtlačok tejto platne.
Dejiny.
Predchodcom drevorezu ako grafickej techniky bolo potlačovanie látok ornamentálnymi vzormi, ktoré vytvárali starí Indovia a Arabi. V starovekom Ríme zase existovali drevené pečiatky na označovanie majetku. Najstaršie techniky drevorezu boli vyvinuté na Ďalekom východe. Tlač na papier sa objavila v 7.storočí pred Kr. v Číne. 
V Európe sa táto technika tlače objavila koncom 14.storočia. Túto techniku preskúmal a výrazne rozvinul Albrecht Dürer, ktorý z nej vytvoril nezávislú umeleckú disciplínu. Drevorez teda prestal byť len jedným zo spôsobov ako vytlačiť text.
V Číne a Japonsku dosiahol drevorez najväčší rozkvet v 18. a 19. storočí. Japonskú školu "ukijo-e", vo svojej farebnej tvorbe rozvinuli Suzuki Harunobu, Tošusai Šaraku, Kitagawa Utamaro. Vrcholné diela vytvorili Kacušika Hokusai a Ando Hirošige. Japonské umenie drevorezu ovplyvnilo výrazným spôsobom francúzskych umelcov 19.storočia.
Technika drevorezu.
Základným predpokladom je správna voľba dreva: pre jemnejšiu prácu sa hodí tvrdé drevo hrušky, jablone alebo orecha, pre hrubšiu prácu potom mäkké topoľové drevo. Podmienkou je, aby drevo bolo suché a bez trhlín a iných kazov. Guľatina sa rozreže pozdĺžne na niekoľko rovnako hrubých dosiek. Najvhodnejšie dosky sú z jadrovej časti stromu. Dosky sú potom zahobľované na rovnakú výšku. Niektorí umelci zámerne používajú dosky, ktoré majú plastickú prirodzenú štruktúru dreva viditeľnú aj pri otlačku. Drevo je potom rozrezané na potrebné formáty a je napustené olejom či tukom, aby drevo nepracovalo a póry sa stiahli. Potom sa dosky nechajú zaschnúť.
Kresba na drevenej doske môže byť rozvrhnutá niekoľkými spôsobmi. Môže byť naskicovaná ceruzkou a potom obtiahnutá buď tušom priamo na dreve, alebo na povrchu zatretom tenkou vrstvou zinkovej beloby s vodným roztokom arabskej gumy. Ak umelec vychádza z prípravnej kresby, môže ju preniesť za pomoci pauzovacieho a kopírovacieho papiera. Drevo možno tiež potrieť slabou vrstvou tuša a kresbu prepauzovať cez papier potrený svetlou rudkou, alebo je možné papier nalepiť po celej ploche na doštičku a vyrezávať cezeň. Posledný spôsob je rozvrhnutie kresby nožom do dosky. Línie kresby sa potom opatrne vyrezávajú ostrými oceľovými nožmi s krátkou čepeľou.

</doc>
<doc id="127657" url="https://sk.wikipedia.org/wiki?curid=127657" title="Xylografia">
Xylografia

Xylografia je v užšom zmysle drevoryt, v širšom zmysle súhrnné označenie pre:

</doc>
<doc id="127658" url="https://sk.wikipedia.org/wiki?curid=127658" title="Drevorezba">
Drevorezba

Drevorezba môže byť:

</doc>
<doc id="127659" url="https://sk.wikipedia.org/wiki?curid=127659" title="Drevorezbárstvo">
Drevorezbárstvo



</doc>
<doc id="127660" url="https://sk.wikipedia.org/wiki?curid=127660" title="Užitočné zaťaženie">
Užitočné zaťaženie

Užitočné zaťaženie alebo užitočný náklad môže byť:

</doc>
<doc id="127661" url="https://sk.wikipedia.org/wiki?curid=127661" title="Užitočný náklad">
Užitočný náklad



</doc>
<doc id="127662" url="https://sk.wikipedia.org/wiki?curid=127662" title="Akrécia">
Akrécia

Akrécia môže byť:

</doc>
<doc id="127663" url="https://sk.wikipedia.org/wiki?curid=127663" title="Apex">
Apex

Apex môže byť:
APEX môže byť:

</doc>
<doc id="127665" url="https://sk.wikipedia.org/wiki?curid=127665" title="Antiapex">
Antiapex



</doc>
<doc id="127667" url="https://sk.wikipedia.org/wiki?curid=127667" title="Priekopa">
Priekopa

Priekopa môže byť:

</doc>
<doc id="127671" url="https://sk.wikipedia.org/wiki?curid=127671" title="Vedomé snívanie">
Vedomé snívanie

Vedomé snívanie (lucidné, bdelé, jasné snívanie) je uvedomovanie si stavu snívania, ktorého výsledkom je oveľa jasnejší snový zážitok, a ktorý niekedy umožňuje ovládanie obsahu sna. Zážitok tohto druhu sa nazýva vedomý sen. Stephen LaBerge, populárny autor a experimentátor v tejto oblasti, opísal vedomé snívanie ako "snívanie, počas ktorého viete, že snívate."
Ľudia zažívajúci vedomé sny ich popisujú ako úžasné, farebné a fantastické. Mnohí ich prirovnávajú k duchovnému zážitku a tvrdia, že tieto skúsenosti zmenili ich život a vnímanie sveta. Niektorí dokonca popísali vedomé sny ako hyperrealitu, ktorá sa javí "viac skutočná ako skutočnosť", v ktorej sa všetky prvky skutočnosti javili jasnejšie a výraznejšie ako v obvyklom bdelom stave. Vedomé sny sú viac zapamätateľné ako ostatné druhy snov vrátane nočných mor, čo môže byť dôvodom na to, prečo je vedomé snívanie často odporúčané ako prostriedok na zbavenie sa desivých snov.
Vedecký výskum.
Mnohé univerzity vedú výskum techník a účinkov vedomého snívania. Výskumu sa venujú aj nezávislé agentúry ako LaBergov The Lucidity Institute. Napríklad Jungiánska psychológia považuje nevedomé (alebo čiastočne vedomé) snívanie ako cestu k sebapochopeniu. V súčasnosti nie sú známe prípady, v ktorých by vedomé snívanie spôsobilo duševnú alebo telesnú ujmu. Napriek tomu by bolo veľmi obťažné určiť, či by nejaká forma vedomého snívania mohla zabrániť úžitku z bežného snívania.
Prvou knihou o vedomých snoch, ktorá poukázala na ich jedinečnosť a vedecký potenciál, bola štúdia "Lucid Dreams" od Celie Green z roku 1968. Štúdia zahŕňa predchádzajúcu literatúru, ale prináša aj vlastné poznatky autorky. Celia Green analyzovala hlavné črty vedomých snov, z ktorých vyvodila, že to boli zážitky celkom odlišné od bežných snov. Predvídala, že by mali byť spojené s REM spánkom. Celia Green tiež ako prvá spojila vedomé sny s fenoménom falošného prebúdzania.
Prvá vedecká podpora vedomého snívania prišla v neskorých 1970-tych rokoch vďaka úsiliu britského parapsychológa Keitha Hearnea a od dobrovoľníka Alana Worsleyho, ktorý používal signály pohybu očí na polysomnografe ako znamenie začiatku bdelosti. Filozof Norman Malcolm napísal v roku 1959 text "Dreaming", v ktorom vyvracal možnosť overenia pravosti záznamu snov týmto spôsobom, ale tento pokus ukázal, že počas vedomého snívania je možné spomenúť si a vykonať činy dohodnuté počas bdelého života. Podobné pokusy zopakoval Stephen LaBerge na Stanfordovej univerzite vo svojej dizertačnej práci o niekoľko rokov neskôr. Zaujímavé je, že LaBerge v tom čase nevedel o pokusoch Hearnea a Worsleya, pravdepodobne kvôli slabej publicite Hearneovej práce.
Počas 1980-tych rokov sa objavilo viacero vedeckých dôkazov potvrdzujúcich existenciu vedomého snívania. Snívajúci boli schopní demonštrovať výskumníkom, že boli vedome prítomní počas spánku (obvykle použitím signálu pohybu očí). Navyše sa podarilo vyvinúť techniky na zvýšenie pravdepodobnosti zachovania tohto stavu vedomia.
Je tu jedna nevyriešená otázka o neurofyziologickej povahe vedomého snívania, ktorá je dôvodom na pochybnosti, a to kvôli elektrickej aktivite vo frontálnom kortexe, ktorý je obvykle počas normálneho spánku utlmený. Správanie frontálneho kortexu nebolo doteraz v súvislosti s vedomým snívaním dôkladne preskúmané.
Obvyklé techniky.
Overovanie skutočnosti.
Overovanie skutočnosti je obvyklý postup na rozoznanie toho, či človek sníva alebo nie. Vyžaduje vykonať nejakú činnosť, ktorej výsledok je odlišný pri opätovnom vykonaní. Tieto techniky sa vykonávajú počas bdelého stavu, čo vyvoláva sen o vykonaní overenia skutočnosti, ktoré obvykle zlyhá, a to potom napomáha snívajúcemu uvedomiť si, že sníva. Nejaké príklady:
Ďalšie spôsoby overovania skutočnosti sa týkajú znamení, kľúčov k uvedomeniu si snívania. Snové znamenia sú často rozdelené nasledovným spôsobom:
Aj keď takéto okolnosti sa môžu javiť v bdelom živote ako neobvyklé, v stave snívania sa môžu javiť ako úplne normálne. Naučiť sa zachytiť tieto znamenia môže pomôcť tomu, aby si človek uvedomil, že sníva.
Mnemotechnické vyvolávanie vedomého sna.
"Mnemotechnické vyvolávanie vedomého sna" je obvyklá technika na vyvolanie vedomého sna podľa želania, určením zámeru počas zaspávania, ktorý slúži na rozpoznanie snívania, alebo zapamätanie si, že je treba hľadať snové znamenia. Keďže je táto technika jednoduchá na osvojenie (takmer každý si často určuje zámery), je vhodná pre tých, ktorí nikdy nepraktikovali techniky vyvolávania vedomého snívania.
Túto techniku vyvinul Stephen LaBerge, a bola podrobne popísaná v jeho knihe "Exploring the World of Lucid Dreaming".
Prebudenie sa a opätovné zaspanie.
Technika prebudenia sa a opätovného zaspania je často najľahšia cesta na vyvolanie vedomého sna. Metóda spočíva v tom, že človek ide spať unavený a zobudí sa o päť hodín skôr. Potom, sústrediac všetky svoje myšlienky na vedomé snívanie, zostane bdelý počas jednej hodiny a potom ide znova spať. Pravdepodobnosť výskytu vedomého sna je tak oveľa vyššia. Je to preto, že REM fázy sú v priebehu noci dlhšie, a táto technika ponúka výhodu najlepšej REM fázy. Keďže táto REM fáza je dlhšia a hlbšia, vzniknutá bdelosť môže poskytnúť oveľa dlhší vedomý sen. Okrem toho platí, že človek si ľahšie vybaví sen vtedy, keď je prebudený počas neho. Po skončení snovej fázy človek obvykle upadne do hlbšieho spánku a vďaka tomu si sen nezapamätá. Ak si chcete zapamätať sen počas noci, je najlepšie vstať a krátko sa prechádzať, alebo si sen okamžite zaznamenať do svojho snového denníka, alebo diára, ktorý si položíte na nočný stolík.
Vedomý sen vyvolaný z bdelosti.
"Vedomý sen vyvolaný z bdelosti" sa objavuje, keď spiaci vstupuje do fázy REM so zachovaným vedomím seba samého priamo z bdelého stavu. Kľúčom k tejto technike je rozoznanie hypnagogického stavu, ktorý je na hrane medzi bdelosťou a spánkom. Ak je človek schopný zostať pri vedomí počas tohto štádia, je možné vstúpiť do sna pri plnom vedomí, že je to sen. Keďže v tejto technike nie je treba rozoznávať signál na vyvolanie vedomého sna, javí sa ako viac spoľahlivá v porovnaní s inými technikami. Sú niektoré kľúčové časy, v ktorých je najlepšie použiť túto techniku; nie je ľahké dosiahnuť úspech počas noci po tom, ako bol človek dlhší čas bdelý, na druhej strane je to pomerne ľahké po približne 15-minútovej bdelosti alebo pri popoludňajšom zdriemnutí. Používatelia tejto techniky často počítajú, predstavujúc si seba ako šplhajú alebo zliezajú schody, spievajú si pre seba, skúmajú zložité pasívne sexuálne fantázie, ovládajú svoj dych, sústreďujú sa na relaxujúce telo počnúc prstom a končiac hlavou, dovoľujú obrazom plynúť a predstavujú si seba ako skáču do týchto obrazov, alebo používajú rôzne formy sústredenia na zachovanie bdelej mysle, až pokiaľ dosiahnu stav pokoja a uspia svoje telo. Počas prechodu do snového stavu majú niektorí zážitok spánkovej paralýzy, vrátane silných vibrácií, sekvencií veľmi hlučných zvukov a pocitov otáčania sa do iného stavu vedomia, "prechodu do inej dimenzie". Je tu tiež často pocit prudkého padania skrz posteľ, alebo pocit, že človek vstupuje do tmavej miestnosti, v ktorej je možné vyvolať akúkoľvek snovú scenériu iba tym, že sa na ňu človek sústredí. Kľúčom k úspechu je nezľaknúť sa, najmä počas prechodu, ktorý môže byť náhly a neočakávaný.
Technika prispôsobenia cyklov.
"Technika prispôsobenia cyklov", ktorú vyvinul Daniel Love, je efektívna cesta na vyvolanie vedomého snívania. Vyžaduje prispôsobenie spánkových cyklov s cieľom posilniť vedomie počas neskoršej časti spánku. Najprv sa človek prebudí o 90 minút skôr oproti obvyklému času budenia, až pokiaľ sa jeho spánkové cykly začnú prispôsobovať (Love odporúča aspoň týždeň). Počas tejto 90 minútovej periódy vykonáva overovanie skutočnosti. Po dokončení tejto iniciačnej periódy sa denne striedajú normálne časy budenia so skorými. Počas dní s normálnym časom budenia je telo pripravené zobudiť sa a vykonať overovanie skutočnosti aj počas doznievajúceho spánku a snívania. Tieto úpravy spánkových cyklov by mali vytvoriť priaznívé psychologické a biologické podmienky pre vedomé snívanie.
Technika Dona Juana.
Túto techniku spopularizoval Carlos Castaneda v knihe Cesta do Ixtlanu. Ešte pred spánkom sa človek pozrie na svoje ruky a povie si pre seba: "Neskôr, keď budem snívať, sa pozriem na svoje ruky a uvedomím si, že snívam." Počas snívania sa človek pozrie na svoje ruky, potom sa obzrie okolo seba a zopakuje tento postup počas sna.
Nástroje pre vyvolávanie vedomých snov.
Vyvolanie vedomého sna je možné použitím fyzického nástroja. Všeobecný princíp spočíva v prirodzenom fenoméne začlenenia vonkajšieho stimulu do sna. Pokiaľ človek vstupuje do REM fázy, spustí zvuk alebo blikajúce svetlá, ktoré sú zakotvené v sne snívajúceho. Napríklad blikajúce svetlá sa vo sne môžu zjaviť ako svetlá automobilu. Veľmi známym nástrojom je Nova Dreamer, ktorý sa ale od roku 2006 už nevyrába. Elektronické prístroje nie sú jedinými pomôckami na vyvolávanie vedomých snov. Je tiež veľmi rozšírené počúvanie rôznych zvukových nahrávok pred spánkom. Tiež je bežné nastaviť si spustenie zvukovej nahrávky v momente, keď človek začne spať. Týmto spôsobom je možné docieliť vedomý sen vďaka rozoznanému zvuku.
Populárna kultúra.
Aj keď vedomé snívanie nie je príliš známe medzi verejnosťou, v populárnej kultúre je veľa odkazov naň. Príkladom je nezávislý film Richarda Linklatera Waking Life (v češtine pod titulom Sním či bdím?), v ktorom je vedomé snívanie hlavnou témou..
Taktiež sa čiastočne touto témou zaoberá filmová snímka od Christophera Nolana, Inception (Počiatok) v hlavnej úlohe s Leonardom DiCapriom, či film Lucid Dream od kórejského režiséra menom Kim Joon-Sung.

</doc>
<doc id="127672" url="https://sk.wikipedia.org/wiki?curid=127672" title="Jasné snívanie">
Jasné snívanie



</doc>
<doc id="127673" url="https://sk.wikipedia.org/wiki?curid=127673" title="Lucidné snívanie">
Lucidné snívanie



</doc>
<doc id="127675" url="https://sk.wikipedia.org/wiki?curid=127675" title="50 Cent">
50 Cent

Curtis James Jackson III (* 6. júl 1975, známy pod umeleckým menom 50 Cent, je americký raper a herec. Najväčšiu slávu dosiahol vydaním svojho druhého štúdiového albumu "Get Rich or Die Tryin"' v roku 2003 a ďalšieho v poradí "The Massacre". Album "Get Rich or Die Tryin" bol 8-krát certifikovaný na platinu od RIAA a celosvetovo sa predalo 15 miliónov kópií. Album "The Massacre" bol 5-krát certifikovaný na platinu od RIAA a celosvetovo sa predalo 11 miliónov kópií.
Jackson sa narodil v South Jamaica v newyorskej štvrti Queens. S drogami začal už v dvanástich rokoch počas Crackovej epidémie v 80-tych rokoch. Po opustení obchodu s drogami sa začal venovať rapovej kariére, keď ho v roku 2000 deväťkrát postrelili. Po vydaní albumu "Guess Who's Back?" v roku 2002 bol objavený rapperom Eminemom a bol podpísaný pod vydavateľstvo Interscope Records. S pomocou Eminema a Dr. Dre, ktorý produkoval jeho prvé komerčné úspechy, sa Jackson stal jedným z najpredávanejších rapperov na svete. V roku 2003 založil nahrávaciu spoločnosť G-Unit Records, s ktorým podpísalo zmluvy viacero úspešných rapperov ako Young Buck, Lloyd Banks alebo Tony Yayo.
Jackson sa dostal do sporov s viacerými rappermi ako Ja Rule, Fat Joe, Jadakiss, Cam'ron, Rick Ross, a zakladateľmi formácie G-Unit, The Game a Young Buck. Takisto pracuje na hereckej kariére vystupovaním vo svojom polo-autobiografickom filme "Zbohatni alebo zdochni" z roku 2005, vo vojnovom filme "Home of the Brave" z roku 2006 a filme "Oprávnené vraždy" z roku 2008. 50 Cent bol magazínom Billboard hodnotený ako šiesty najlepší umelec 2000 – 2009 desaťročia. Magazín ho tiež ohodnotil ako štvrtého najlepšieho mužského umelca a ako tretieho najlepšieho rappera po Eminemovi a Nellym.
Život a hudobná kariéra.
Detstvo.
Curtis James Jackson III sa narodil 6. júla 1975 v newyorskej štvrti South Jamaica, Queens. Jeho matka (Sabrina Jackson ) bola drogovou dílerkou . So svojím otcom sa nikdy nestretol a ani nevie kto ním je. Po smrti svojej matky vyrastal v nízkom dome bez okien svojich prarodičov. V jedenástich rokoch začal boxovať a v dvanástich začal predávať crack pod prezývkou „Boo Boo“. V boxe bol taký úspešný, že začiatkom 80-tych rokov sa zúčastnil „juniorských olympijských hier“. Ale rovnakých úspechov sa už nedočkal na strednej škole. Navštevoval “Andrew Jackson High School”, z ktorej bol ale čoskoro vylúčený pre držanie cracku a zbrane, za čo bol aj väznený. V roku 1994 bol dvakrát zatknutý a poslaný na sedem mesiacov do nápravno-výchovného ústavu pre mladistvých. Po týchto skúsenostiach začal používať prezývku 50 Cent ako metaforický symbol svojej zmeny. Túto prezývku si dal podľa brooklynského zlodeja Kelvina "50 Cent" Martina.
Počiatky.
50 Cent sa prvýkrát na hudobnej scéne predstavil v roku 1998 a to vďaka legendárnemu Jam Master Jayovi zo skupiny Run–D.M.C., ktorý ho upísal do svojho vydavateľstva a naučil ho všetko ohľadom písania textov. Prvýkrát sa objavil v piesni „React“ skupiny Onyx. O rok neskôr opustil vydavateľstvo po ponuke od profesionálnej dvojice producentov Trackmasters, ktorí ho uviedli ku vydavateľstvu Columbia Records. Pri nahrávaní albumu zvládol vytvoriť 36 skladieb počas dvoch týždňov. Tie najlepšie skladby boli zostavené na album "Power of the Dollar", ktorý mal byť vydaný v roku 2000. Ale po útoku v apríli 2000, pri ktorom bol deväťkrát postrelený, vydavateľstvo Columbia Records rozviazala kontrakt a album nebol nikdy vydaný.
Jacksonova popularita začala rásť po tom, čo vydal úspešný ale kontroverzný singel „How to Rob“, ktorého text napísal za pol hodinu počas cesty autom do nahrávacieho štúdia. Text piesne komicky vysvetľuje, ako okradnúť známych umelcov. Rapperi Jay-Z, Kurupt, Sticky Fingaz, Big Pun, DMX, Wyclef Jean a Wu-Tang Clan odpovedali na skladbu a rapper Nas, ktorý prijal skladbu pozitívne, pozval Jacksona na cestovanie k propagačnému turné k albumu "Nastradamus". Skladba bola plánovaná na vydanie so skladbou „Thug Love“ feat. Destiny’s Child, ale dva dni pred tým ako bolo naplánované nahranie videoklipu, bol Jackson deväťkrát postrelený a odvezený do nemocnice kvôli jeho zraneniam. Údajným podnetom na útok bola skladba „Ghetto Qu'ran“.
2002 – 2004: "Get Rich or Die Tryin"'.
Po útoku sa 50 Cent uchýlil do exilu v Kanade, kde nahral mixtape "Guess Who's Back", ktorý si v tej dobe vypočul aj rapper Eminem. Ten ju prehral Dr. Dremu, šéfovi vydavateľstva Aftermath Entertainment, ktorý sa rozhodol podpísať zmluvu s 50 Centom. Potom so záštitou vydavateľstiev Interscope Records, Aftermath Entertainment a Shady Records vydáva svoj nový album. Ešte pred vydaním albumu sa 50 Cent objavil na Eminemovom soundtracku k filmu "8. míľa" a na propagačnom LP "24 Shots". Album "Get Rich or Die Tryin"' sa stal obrovským úspechom. Len v prvom týždni sa predá 872,000 kópií albumu, celosvetovo sa ho predalo 15 miliónov kusov. Hlavnými singlami albumu sú „In da Club“, „Wanksta“ a „21 Questions“ (feat. Nate Dogg). "Allmusic" opísal album ako „pravdepodobne najlepší debutový album rappera za posledných desať rokov“.
2005 – 2006: "The Massacre" a "Get Rich or Die Tryin' OST".
V marci 2005 vydal 50 Cent svoj druhý album "The Massacre", ktorého sa celosvetovo predalo viac ako 10 miliónov kusov. Len počas prvého týždňa sa predalo viac ako 1 milión kópií, čím sa stal jedným z najrýchlejšie sa predávajúcich albumov v histórii. Dosiahol #1 v rebríčku Billboard 200 a na tejto pozícii sa udržal 6 týždňov. Producentmi albumu boli Dr. Dre a Eminem a ďalší. 50 Cent sa stal prvým sólovým umelcom, ktorého 3 single boli v Billboard top 5 v rovnakom týždni „Candy Shop“, „Disco Inferno“ a „How We Do“. Hlavnými singlami albumu sú „Disco Inferno“, „Candy Shop“ a „Just A Lil' Bit“.
Ku koncom roku vydáva spoločne so skupinou G-Unit a ďalčími členmi G-Unit Records soundtrack ku svojmu prvému filmu "Zbohatni alebo zdochni". Albumu "Get Rich or Die Tryin' OST" sa celosvetovo predalo okolo 3 miliónov kusov. Z albumu boli vydané single „Hustler's Ambition“, „Window Shopper“, „Best Friend“ (feat. Olivia) a „I’ll Whip Ya Head Boy“ (feat. Young Buck).
2007 – 2008: "Curtis".
V septembri 2007 vydal 50 Cent svoj tretí album "Curtis", ktorý bol inšpirovaný jeho životom pred "Get Rich or Die Tryin". Album debutoval na #2 v rebríčku Billboard 200 s predajom 691,000 kópií v prvom týždni od vydania. S Kanye Westom rozpútal stávku v tom, kto predá viac albumov v prvom týždni, buď album "Graduation" Kanyeho Westa alebo "Curtis" 50 Centa. Stávku vyhral album "Graduation". Z albumu "Curtis" bolo vydaných päť singlov „Straight to the Bank“, „Amusement Park“, „I Get Money“, „Ayo Technology“ a „I'll Still Kill“.
2009 – súčasnosť: "Before I Self Destruct".
50 Cent dňa 10. septembra 2008 oznámil v televíznej relácii TRL, že jeho štvrtý štúdiový album "Before I Self Destruct" "bude" urobený a vydaný v novembri. V októbri 2008 vydal 50 Cent prvý propagačný singel k albumu s názvom „Get Up“, vo forme digital download dňa 7. októbra 2008 a cez iTunes 14. októbra. Producentom bol Scott Storch. Dňa 5. januára 2009 50 Cent vydal druhý propagačný singel z albumu „I Get It In“, ktorého producentom bol Dr. Dre. Dňa 18. mája 2009 vydal 50 Cent skladbu „Ok, You’re Right“. Producentom skladby bol tiež Dr. Dre a bola zaradená do albumu "Before I Self Destruct". Na jeseň 2009 sa 50 Cent objavil v novej sezóne televíznej relácie "Behind the Music" televízie VH1. Predalo sa okolo pol milióna kópií albumu. Z albumu boli vydané tri single „Ok, You’re Right“, „Baby by Me“ a „Do You Think About Me“.

</doc>
<doc id="127679" url="https://sk.wikipedia.org/wiki?curid=127679" title="Chróman barnatý">
Chróman barnatý



</doc>
<doc id="127680" url="https://sk.wikipedia.org/wiki?curid=127680" title="Scientológia (hnutie)">
Scientológia (hnutie)

Scientológia, (pôvodne ; z ; ) je filozofia (systém dogiem, učení a rituálov) vytvorená v roku 1954 americkým autorom L. Ronom Hubbardom, ktorý ju charakterizoval ako „aplikovanú náboženskú filozofiu“ (1953) a základ nového náboženstva. Vychádza z pomocného systému Dianetiky ().
Hubbard ju označuje ako náboženstvo, keďže obsahuje metódy a postupy na zvyšovanie duševných a duchovných kvalít jedinca. Hubbard v roku 1950 vydal základnú príručku "Dianetika" (1950) s cieľom dosiahnuť duchovné zdravie. Na tento účel Scientológia, ktorá vznikla neskôr, ponúka rozsiahlu sústavu praktických postupov a kurzov. Prístup k nim je možný napríklad po absolvovaní testu osobnosti.
Scientológia tiež niekedy označuje Church of Scientology, celosvetovú organizáciu, ktorú Hubbard založil v roku 1954. Je to najväčšia organizácia podporujúca praktikovanie scientológie. Je tiež držiteľom obchodných značiek Scientology a Dianetics. Vzdelávacím a charitatívnym praktikám tejto organizácie v súčasnosti uznáva IRS výnimku z federálnej dane z príjmu v USA. Iné zdroje označujú túto cirkev za pseudonáboženskú organizáciu, sektu a/alebo nadnárodnú korporáciu. Na druhú stranu Scientológiu uznalo ako náboženstvo aj samotný diecázny kňaz Rímsko-katolíckej cirkv y vo svojej knihe Scientology Freedom and immortality /zdroj uvedený nižšie
. Sociológ Kent, hoci priznáva, že množstvo jeho kolegov považuje scientológiu za náboženstvo, hovorí "Namiesto hádania, či scientológiu označiť alebo neoznačiť ako náboženstvo, považujem za oveľa užitočnejšie pozerať sa na ňu ako na nadnárodnú korporáciu s mnohými aspektami, z ktorých náboženský charakter má iba "jeden" prvok." (kurzíva v origináli.).
Postavenie.
Počet scientológov na svete je sporný. Kým predstavitelia scientológie prehlasujú, často veľmi rozdielne, odhady počtu prívržencov (od 8 do 15 miliónov), nezávislé zdroje udávajú oveľa nižší počet scientológov, ktorý sa blíži skôr ku niekoľko desiatkam až sto tisícom členov. Kritici na základe štatistík uvedených v scientologických publikáciách odhadujú okolo 50 000 aktívných členov. Tento diametrálny rozdiel je spôsobený tým, že CoS rozumie pod počtom členov každého, kto absolvoval akýkoľvek poskytovaný kurz od roku 1954 bez ohľadu na to, či bol tento prvý a posledný.
Ide o jednu z najspornejších svetonázorových organizácií na svete. V Európe sa často diskutuje, či ide o náboženstvo alebo politický extrémizmus. V Nemecku príslušné najvyššie orgány rozhodli, že cirkev Scientology-Kirche Hamburg e.V. nie je náboženská organizácia v zmysle nemeckých zákonov, pretože činnosť organizácie má ekonomické zameranie. Zároveň sa od 90. rokov 20. storočia opätovne zvažuje úplný zákaz organizácie z dôvodu vytvárania závislosti u členov, ničenia sociálnych väzieb členov a finančného vykorisťovania členov. Činnosť Scientológie ako cirkvi bola doteraz explicitne zakázaná vo Francúzsku a v Grécku, a aj iné štáty vyslovujú výhrady proti ekonomickej činnosti organizácie. Postoj USA je presne opačný, Scientológia sa považuje za verejnosti prospešnú organizáciu (oslobodená je aj od daní) a uznávanie Scientológie sa považuje za prejav slobody vierovyznania. V Európe má štatút štátom uznanej cirkvi alebo verejnoprospešnej organizácie, často spojený aj s rôznymi daňovými úľavami, napríklad v Maďarsku, Taliansku, Holandsku, Rusku, Rakúsku, Veľkej Británii, Portugalsku, Španielsku.
Podľa rozhodnutia európskeho súdu pre ľudské práva (v roku 2007) Rusko porušilo dva články Európskeho dohovoru o ľudských právach trvalým odmietaním registrácie scientologickej cirkvi v krajine.
V posledných rokoch je činná najmä v oblasti kurzov manažmentu, komunikácie, učenia a motivácie. Existuje aj veľa podorganizácií a spriaznených podnikov Scientológie: organizácia na rehabilitáciu drogovo závislých (Narconon), organizácie proti potláčaniu tolerancie, centrá efektívneho učenia, Komisia pre prečiny psychiatrie voči ľudským právam, združenia manažérov atď.
Náboženstvo scientológie.
Scientológia pozostáva zo súboru vedomostí, ktoré pochádzajú z určitých základných predpokladov. Medzi najdôležitejšie predpoklady patria:
Scientológia ďalej predpokladá, že človek je v podstate dobrý a že jeho duchovné spasenie závisí na ňom samotnom a na jeho schopnosti solidarity s okolitým svetom. Preto je Scientológia religióznou filozofiou v najhlbšom zmysle slova, so svojim záujmom o plnú rehabilitáciu prirodzeného ľudského duševna – schopností človeka, jeho uvedomovania si a jeho istoty svojej vlastnej nesmrteľnosti. Okrem toho, keďže sa náboženstvo zaoberá duchom vo vzťahu k sebe samému, k svetu a k iným životným formám, a je vo svojej podstate vierou v duchovné bytosti, Scientológia nasleduje religióznu tradíciu, ktorá je prinajmenšom taká stará ako ľudstvo samé. Predsa len, to, čo Scientológia koniec koncov vyjadruje, je nové. Jej duchovná technológia je nová, jej cirkevná organizácia je nová, a čo to znamená pre človeka 21. storočia je úplne nové.
Podstatu Scientológie tvorí systém usporiadaných axióm, ktoré riešia problémy ducha, života a myslenia a ktorý vyvinul L. Ron Hubbard prostredníctvom aplikácie metodológie exaktných vied na vedy humanitné. Tieto axiómy utvárajú nadáciu širokého súboru vedomostí, ktoré sa týkajú celého života. Z tejto múdrosti vzišlo obrovské množstvo základných princípov, ktoré ľudia môžu použiť na to, aby zlepšili svoj bezprostredný život, rovnako ako aj dosiahli duchovnú nesmrteľnosť. Vlastne neexistuje žiadna stránka života, ktorá by sa nedala zlepšiť pomocou aplikácie Scientologických princípov.
Filozofia.
Každý človek pozostáva z troch častí. Človek má telo, má myseľ a on je nesmrteľný „thetan“. (Výraz thetan pochádza z gréckého písmena theta Θ, ktoré Gréci používali k vyjadreniu "myšlienky", alebo možno "ducha", s exponentom "n", alebo teda „theta na entú“, čo symbolizuje nekonečné schopnosti.) 
Thetani vraj žijú už trilióny rokov, a to tak, že sa rodia znovu a znovu do iných tiel (reinkarnácia). V čase existencie v tele, sú však duševne obmedzovaní engramami (nepríjemnými zážitkami s bolesťou a bezvedomím zo súčasného aj minulého života), ktoré im zabraňujú fungovať ako racionálnym duchovným bytostiam, ktorými pôvodne boli. Tieto obmedzenia sa pomocou špeciálneho postupu odstraňujú (čiže sa dosahuje tzv. stav „clear“) pomocou „auditingu“, opytovacej techniky, niekedy s pomocou elektronického meracieho prístroja. Tí, ktorí dosiahli clear (údajne asi 50 000 ľudí na svete) sa potom na iných, snažia v pätnástich stupňoch dosiahnuť stav „operujúceho thetana“, (OT)absolútnu kontrolu nad časom, hmotou, energiou a priestorom. 
Scientológia sa považuje za nadkonfesionálnu, čiže členovia môžu ostať príslušníkmi iných náboženstiev. Keďže sa v Scientológii ako praktickom náboženstve neočakáva viera, jej náhľady nie sú so žiadnym bežným náboženstvom kompatibilné a preto ide v praxi o nové náboženstvo.
Charakteristické je aj zvýšené vedomie Scientológov o príčinách, ktoré ľudí utláčajú a spôsobujú ochorenia. V prípade, že ľudia v okolí Scientológa sa správajú utláčateľsky a neeticky, Scientológ nečaká pasívne, ale snaží sa situáciu riešiť. Ak nedosiahne zníženie útlaku a neetiky, môže nastať aj sociálne oddelenie sa od týchto ľudí od rodiny a niektorých iných ľudí (deconnection), aby nebrzdili ich duchovný rozvoj.
Za utláčateľskú osobu je považovaná osoba, ktorá sa aktívne snaží potlačovať alebo zničiť akúkoľvek aktivitu alebo skupinu, ktorá sa snaží o zlepšenie.
V osemdesiatych rokoch sa od Scientológie oddelilo niekoľko skupín, ktoré pôvodná Scientology tiež považuje za svojich nepriateľov.
Za hlavných nepriateľov sú označovaní psychiatria a vojenský priemysel.
Organizácia.
Organizácia Scientológie je hierarchická, na čele je medzinárodné vedenie v Los Angeles, pod ním kontinentálne organizácie a pod nimi lokálne cirkvi.
Roku 1966 firma Hubbard Exploration Company kúpila viacero lodí a L.R. Hubbard premiestnil svoje hlavné sídlo na otvorené more, z čoho vznikol názov Sea Org(anization) – Morská org(anizácia). V 70. rokoch bolo hlavné sídlo preložené do Clearwater na Floride, ale názov Sea Org sa dodnes používa ako označenie niekoľko tisíc členov „Sea Orgu“. Vyššie úrovne Scientológie sú obsadené výlučne členmi Sea Orgu.
Výkony každej organizácie hierarchie sa merajú týždennými štatistikami.
Kontroverznosti.
Zo všetkých nových náboženských hnutí, ktoré sa objavili počas 20. storočia, bolo Church of Scientology od samého počiatku jedným z najkontroverznejších, prichádzajúc do konfliktov so štátnou ústavou niekoľkych krajín (napríklad Spojené Štáty, Spojené Kráľovstvo, Kanada a Nemecko).. Bolo jedným z najkonfliktnejších náboženských hnutí v histórii, ktoré podávalo nespočetné množstvo žalôb na vlády, organizácie, aj individuálne a právnické osoby.
Žurnalisti, súdy a štátne orgány niekoľkých krajín publikovali obvinenia, správy a výpovede, že Church of Scientology je "bezohľadný komerčný podnik", ktorý umlčuje a prenasleduje svojich kritikov a surovo využíva svojich členov.. Týždenník "Time" v roku 1991 publikoval článok, v ktorom je Scientológia opisovaná ako "Veľmi profitujúci globálny podvod, ktorý prežíva vďaka zastrašovaniu jeho členov a kritikov, spôsobom podobným mafii".
Kontroverznosti, vrátane Church of Scientology a jej kritikov (niektoré z nich neustále prebiehajúce) zahrňujú:
Scientológia a hypnóza.
Literatúra Scientológie tvrdí, že L. Ron Hubbard nadobudol svoju profesionálnu znalosť v hypnóze tým, že ju "objavil" v Dianetickom odtlačku. Hubbard bol vraj tiež kvalifikovaný hypnotizér a jeho blízki známi, ako Forrest Ackerman (Hubbardov literárny agent) a A. E. van Vogt (jeden z prvých priaznivcov Dianetiky) boli svedkami demonštrácií jeho hypnotických schopností.
Kniha Dianetika ako základ Scientológie tvrdí, že hypnóza je vysoko škodlivá, pretože počas nej je možné ľahko vložiť do mysle hypnotizovaného "aberácie" - odchýlky od logického správania.
Auditová dôvernosť.
Počas auditného procesu, audítor môže zozbierať osobné informácie o auditovanej osobe.. Auditné záznamy sú potom v kruhoch Scientológie označované ako "preclear folders (prvotné dokumenty)." Church of Scientology má prísne zásady, navrhnuté tak, aby chránili dôvernosť týchto informácií. Vyskytlo sa ale niekoľko prípadov, v ktorých sa audičné dokumenty nechránili dostatočne zodpovedne. Ľudia, ktorí odchádzajú zo spoločenstva vedia, že Scientológia má k dispozícií všetky ich veľmi osobné informácie a že už neraz tieto dokumenty použila na psychické vydieranie tých, ktorí scientológiu opustili a stali sa ich kritikmi. 16. decembra 1969, členka "Guardian's office", (jeden z úradov Scientológie) Mary Sue Hubbard vydala príkaz (G. O. 121669), ktorý povoľoval použitie týchto súkromných informácií z dôvodu "vnútornej bezpečnosti". Niektorí z pôvodných členov podtvrdili, že keď patrili do Church of Scientology, prehrabávali sa v dokumentoch, získaných z auditných sedení a hľadali informácie, ktoré by mohli byť použité v ohováračskej kampani proti členom, ktorí spoločenstvo kritizujú. Church of Scientology of California na to reagovala vyhlásením, že list, ktorý Mary Sue Hubbardovej dával povolenie na prehľadávanie spovedných dokumentov nebol oficiálnym a bol predtým zrušený. Samotné obvinenia, že osobné dokumenty z auditných dokumentov boli použité proti jednotlivcom neboli súdu predložené.
Slovensko.
Na Slovensku začala scientológia činnosť v roku 1995 a má dnes vyše dvetisíc členov. Jedným z hlavných predstaviteľov scientológov na Slovensku je Pavol Timko, ktorý založil aj spoločnosť Business Success. Na Slovensku sú Scientologické organizácie registrované ako občianske združenia a svoju činnosť majú povolenú Ministerstvom vnútra SR. (Na Slovensku scientológia nie je zatiaľ uznaná ako náboženská spoločnosť, pretože zákony SR umožňujú registráciu novej cirkvi až po preukázaní 20 000 členov).
Ako prvá oficiálna organizácia bola otvorená v roku 2000 misia v Leviciach pod názvom Dianetické centrum Levice. Krátko potom bolo otvorené Dianetické centrum Bratislava. Dnes sa tieto organizácie pretransformovali na Centrá Dianetiky a Scientológie a majú status občianskych združení. Do konca roku 2006 bolo na Slovensku otvorených celkom 14 Scientologických centier.
Scientologické organizácie pracujúce s deťmi a mládežou: Aplikovaná scholastika, Študijné centrum BASIC a L I T E - jazyková škola. Na Slovensku má jazyková škola LITE pobočku pod názvom BEST ENGLISH s.r.o. .
Spomedzi štátov V4 je Scientológia zaregistrovaná ako cirkev len v Maďarsku, kde je aj centrum pre strednú Európu.

</doc>
<doc id="127681" url="https://sk.wikipedia.org/wiki?curid=127681" title="50 cent">
50 cent



</doc>
<doc id="127682" url="https://sk.wikipedia.org/wiki?curid=127682" title="Curtis James Jackson">
Curtis James Jackson



</doc>
<doc id="127683" url="https://sk.wikipedia.org/wiki?curid=127683" title="Mriežka">
Mriežka

Mriežka môže byť:

</doc>
<doc id="127685" url="https://sk.wikipedia.org/wiki?curid=127685" title="Swot">
Swot



</doc>
<doc id="127686" url="https://sk.wikipedia.org/wiki?curid=127686" title="Základný poludník">
Základný poludník

Základný poludník (nultý poludník) je poludník na vesmírnom telese, od ktorého sa počíta súradnicová dĺžka (napríklad na Zemi greenwichský poludník, na Slnku Carringtonov poludník). Opakom, resp. predĺžením základného poludníka je stoosemdesiaty poludník. Základný a stoosemdesiaty poludník rozdeľujú povrch guľatého kozmického telesa na východnú a západnú pologuľu.
Na rozdiel od rovníka, ktorý je určený rotáciou planéty (alebo mesiaca či iného telesa), nultý poludník musí byť stanovený dohodou. Môže to byť v podstate ľubovoľný poludník planéty, pretože všetky poludníky sú rovnako dlhé a nijaký z nich nemá významné postavenie.

</doc>
<doc id="127687" url="https://sk.wikipedia.org/wiki?curid=127687" title="Nultý poludník">
Nultý poludník



</doc>
<doc id="127693" url="https://sk.wikipedia.org/wiki?curid=127693" title="Fluorescencia">
Fluorescencia

Fluorescencia je luminiscencia, ktorá na rozdiel od fosforescencie zaniká v krátkom čase po dokončení excitácie (pod 10-8 s). Pozoruje sa v atómových a molekulových plynoch, resp. v organických látkach v tekutom i kryštalickom stave. Fluorescencia sa prejavuje svetielkovaním látok pri ich osvetlení.

</doc>
<doc id="127695" url="https://sk.wikipedia.org/wiki?curid=127695" title="Excitácia (zvýšenie energie)">
Excitácia (zvýšenie energie)

Excitácia alebo (vz)budenie je zvýšenie energie atómu, jadra atómu, molekuly či kryštálu nad jeho základnú energiu. Po excitácii je daný systém v tzv. excitovanom stave, teda stave s vyššou energiou ako je základný energetický stav daného atómu. Tento prebytok energie sa obyčajne uvoľňuje vo forme elektromagnetického žiarenia. Opakom excitácie je deexcitácia.
Excitácia sa využíva pri mnohých chemických stanovanieach, napríklad Mössbauerovej spektroskopii.
Atóm.
V prípade jednoduchého atómu sa excitácia prejaví ako preskok elektrónu v atóme na vyššiu energetickú hladinu. Pri excitácii musí elektrón získať určitú energiu (excitačná energia) vo forme žiarenia alebo zrážkou s inou časticou.
Excitácia žiarením (fotoexcitácia) nastáva pri absorpcii fotónu elektrónom, ak energia fotónu zodpovedá energii potrebnej na preskok z nižšej energetickej hladiny na vyššiu (viazane viazaný prechod).
Excitácia nárazom vzniká zrážkou atómu s voľným elektrónom (zriedkavo aj s iónom alebo s iným atómom), pričom atóm odoberie voľnému elektrónu energiu potrebnú na preskok viazaného elektrónu v atómovom obale z nižšej energetickej hladiny na vyššiu. Ak je energia narážajúceho elektrónu vyššia, môže nastať ionizácia, t. j. úplné uvoľnenie sa pôvodne viazaného elektrónu od atómu (viazane voľný prechod). Atóm zotrvá v stave excitácie len veľmi krátko (obyčajne do 10-8 s), jeho vzbudený elektrón sa vráti samovoľne do pôvodného energetického stavu (deexcitácia) a vyžiari pritom získanú energiu E vo forme fotónu vlnovej dĺžky λ = hc/E, kde h je Planckova konštanta a c rýchlosť svetla (emisia žiarenia, spektrálna čiara). Relatívny počet atómov, ktoré sú v podmienkach termodynamickej rovnováhy v excitovanom stave, vyjadruje Boltzmannova rovnica.

</doc>
<doc id="127696" url="https://sk.wikipedia.org/wiki?curid=127696" title="Medzihviezdna polarizácia">
Medzihviezdna polarizácia

Medzihviezdna polarizácia je čiastočná polarizácia svetla hviezd, vyvolaná pravdepodobne orientáciou nesférických čiastočiek medzihviezdneho prachu (medzihviezdna hmota) pozdĺž siločiar medzihviezdneho magnetického poľa. Medzihviezdna polarizácia prejavuje koreláciu s farebným excesom, zapríčineným medzihviezdnou absorpciou.

</doc>
<doc id="127697" url="https://sk.wikipedia.org/wiki?curid=127697" title="Rambután (ovocie)">
Rambután (ovocie)

Odborný názov je Nephelium lappaceum
Rambután je malé guľaté ovocie s čiernou alebo oranžovo-žltou šupkou pokrytou veľkým množstvom mäkkých a pomerne dlhých vlasov, ktoré sa ľahko lúpe. Pochádza z rastliny obličkovník rambutánový .
Vo vnútri plodu je jedno polodlhé semeno, ktoré je obklopené takmer priesvitnou, rôsolovitou, ale pevnou dužinou. Táto aromatická dužina je sladká a má pikantnú chuť. Rambután sa konzumuje surový alebo sa z neho pripravujú kompóty. Pražené semená sú údajne veľkou pochúťkou.

</doc>
<doc id="127698" url="https://sk.wikipedia.org/wiki?curid=127698" title="Medziplanetárne magnetické pole">
Medziplanetárne magnetické pole

Medziplanetárne magnetické pole je magnetické pole v medziplanetárnom priestore. Jeho zdrojmi sú Slnko a planéty. Účinky medziplanetárneho magnetického poľa závisia od vzdialenosti a konštelácie týchto zdrojov a prejavujú sa zmenou pohybu nabitých častíc v medziplanetárnom priestore (magnetosféra).

</doc>
<doc id="127699" url="https://sk.wikipedia.org/wiki?curid=127699" title="Medziplanetárne prostredie">
Medziplanetárne prostredie

Medziplanetárne prostredie alebo medziplanetárny priestor je medziplanetárny plyn a medziplanetárny prach so systémom magnetických a gravitačných polí telies slnečnej sústavy. V širšom význame tvorí medziplanetárne prostredie medziplanetárna hmota.

</doc>
<doc id="127700" url="https://sk.wikipedia.org/wiki?curid=127700" title="Medziplanetárny priestor">
Medziplanetárny priestor



</doc>
<doc id="127701" url="https://sk.wikipedia.org/wiki?curid=127701" title="Medziplanetárny plyn">
Medziplanetárny plyn

Medziplanetárny plyn je medziplanetárna plazma pozostávajúca najmä z ionizovaného vodíka, protónov, elektrónov, jadier hélia, ktoré sa šíria zo Slnka rýchlosťou asi 400-500 km/s. Hustota častíc dosahuje v okolí Zeme 10-5 m-3, čo zodpovedá hustote plynu okolo 10-20 kg . m-3. Medziplanetárny plyn je expandujúca časť slnečnej koróny, resp. slnečný vietor.

</doc>
<doc id="127702" url="https://sk.wikipedia.org/wiki?curid=127702" title="Medziplanetárny prach">
Medziplanetárny prach

Medziplanetárny prach sú drobné tuhé častice medziplanetárnej hmoty, mikrometeoroidy (kozmický prach).

</doc>
<doc id="127703" url="https://sk.wikipedia.org/wiki?curid=127703" title="Jawa">
Jawa

JAWA alebo Jawa bol česko-slovenský (od roku 1993 český) výrobca motocyklov a v minulosti aj automobilov. V súčasnosti sa pod touto značkou predávajú preznačené čínske, indické a argentínske motocykle. Vo výrobe figuruje iba dvojtaktná 350/640. (ako súbor náhradných dielov, motor typu 638 z roku 1984). Názov pochádza zo spojenia Janeček - Wanderer.
Dejiny firmy.
K zaregistrovaniu značky došlo 17. augusta 1929 o pol jedenástej dopoludnia. Český majiteľ zbrojovky, podnikateľ a vynálezca František Janeček hľadal nový výrobný program, potom ako sa v jeho firme doposiaľ najdôležitejšie zbrojné produkty ukázali ako nedostatočne konkurecieschopné. Následne kúpil práva na motocykel nemeckej značky Wanderer, čo bol jednovalec s rozvodom OHV, zdvihovým objemom 500 cm³, hriadeľovým pohonom a rámom z oceľových profilov. Ľudovo nazývaný "„Rumpál“", bol nedostatočne vyvinutý a pre množstvo detských chorôb sa mohol iba s čiastočným úspechom usadiť na trhu (firma Wanderer končila predovšetkým v dôsledku technických problémov s týmto motocyklom výrobu, možno práve preto sa mohli zdať Janečkovi ponúknuté podmienky ako výhodné). Predstavený bol na Pražskom autosalóne 23. októbra 1929. 
V tejto oblasti neskúsenej firme vytiahol tŕň z päty anglický motocyklový pretekár a konštruktér George William Patchett, ktorý začal konštruovať úspešný pretekársky stroj a roku 1932 bol uvedený na trh nový motocykel s motorom Villiers 175 cm³. Patchett navrhol pre Jawu i dva cestné stroje so zdvihovým objemom 350 cm³, verziu SV a OHV, potom však už prišli návrhy Ing. Josefa Jozífa, najprv dvojtaktný 100 cm³. Po druhej svetovej vojne bola Jawa znárodnená a jadrom jej produkcie sa stali dvojtaktné stroje: jednovalce 125 a 175 cm³ (motor Čezet), jedno- alebo dvojvalec 250 cm³ a dvojvalec 350 cm³. 
Na zahraničných trhoch predávala pražská Jawa prostredníctvom Motokovu aj motocykle iných značiek pod označením Jawa, napríklad Babetta, SK-90, Manet, Tatran, alebo Čezet.
Okrem toho vyrábala Jawa aj pretekárske stroje DOHC a od polovice 50. rokov dvojvalce OHC 500 cm³. V povojnovom období mala úspechy v Šesťdňovej súťaži i na plochých dráhach, ale jej produktami ostávali dvojtaktné motocykle 250 a 350 cm³ aj malé mopedy, predovšetkým pre mládež 50 cm³- Jawetta. Jawa vyrába obmedzene motocykle dodnes. Jej hlavným produktom je naďalej dvojtaktná JAWA 350/640 v dizajne 634 a dovezené, preznačené zahraničné motocykle: čínsky Shineray - Jawa 350 OHC, alebo indická Mahindra - Jawa Perak 350 CL.
Automobily.
Všetky údaje sú pre základnú verziu dvojdverovej limuzíny (tudor)

</doc>
<doc id="127704" url="https://sk.wikipedia.org/wiki?curid=127704" title="Meniskus (optika)">
Meniskus (optika)

Meniskus je šošovka ohraničená dvoma guľovými plochami, ktorých stredy ležia na jednej strane. Rozlišuje sa spojný kladný meniskus (konkávnokonvexná šošovka) a rozptylný záporný meniskus (konvexnokonkávna šošovka). Kladný meniskus je jednoduchý fotografický objektív.

</doc>
<doc id="127705" url="https://sk.wikipedia.org/wiki?curid=127705" title="Meridiánový kruh">
Meridiánový kruh

Meridiánový kruh alebo poludníkový kruh je ďalekohľad otočný len okolo jednej osi, nastavený v smere miestneho poludníka a spojený s veľkým, presne deleným kruhom, čo umožňuje odčítať sklon s presnosťou až na desatinu uhlovej sekundy. Odčítava sa pomocou niekoľkých mikroskopov rovnomerne rozložených po obvode kruhu, aby sa vylúčili chyby delenia kruhu a jeho výstrednosť. Nulová poloha kruhu sa určí namierením ďalekohľadu zvisle nadol na ortuťový horizont, v ktorom sa pozoruje obraz kríža. Meridiánový kruh je v podstate pasážnik väčších rozmerov.

</doc>
<doc id="127706" url="https://sk.wikipedia.org/wiki?curid=127706" title="Poludníkový kruh">
Poludníkový kruh



</doc>
<doc id="127707" url="https://sk.wikipedia.org/wiki?curid=127707" title="Metastabilná hladina">
Metastabilná hladina

Metastabilná hladina je energetická hladina v atóme, na ktorej môže elektrón zotrvať relatívne dlhý čas (až celú sekundu), kým prejde na nižšiu energetickú hladinu spontánnym prechodom. Ten sa pri prechode z iných hladín uskutoční približne za 10-8 s. Prechod elektrónov z metastabilnej hladiny sa môže uskutočniť iba v extrémnych fyzikálnych podmienkach (rozsiahle oblasti veľmi riedkeho plynu, aké sú napríklad v planetárnych hmlovinách); vznikajú pritom zakázané čiary. V normálnych fyzikálnych podmienkach atómy nemôžu emitovať žiarenie prechodom z metastabilnej hladiny; skôr ako sa takýto prechod môže uskutočniť, elektrón sa z metastabilnej hladiny dostane na nižšiu energetickú hladinu zrážkou s iným atómom, ktorému odovzdá časť svojej energie.

</doc>
<doc id="127708" url="https://sk.wikipedia.org/wiki?curid=127708" title="Meteorická stanica">
Meteorická stanica

Meteorická stanica je stanica s prístrojmi na pozorovanie meteorov (napríklad Springhill Meteor Observatory v Kanade). Jej zariadenie závisí od druhu pozorovaní (vizuálne, teleskopické, radarové, fotografické, televízne) a od zvolenej metódy pozorovania.

</doc>
<doc id="127709" url="https://sk.wikipedia.org/wiki?curid=127709" title="Astroarcheológia">
Astroarcheológia



</doc>
<doc id="127710" url="https://sk.wikipedia.org/wiki?curid=127710" title="Meteoritika">
Meteoritika

Meteoritika je vedný odbor skúmajúci pôvod a fyziku (astronomické aspekty) meteoritov, ich chemické a izotopové zloženie, obsah minerálov, morfológiu, vznik meteorických kráterov a súvislosti meteoritov s inými telesami planetárnej sústavy.

</doc>
<doc id="127711" url="https://sk.wikipedia.org/wiki?curid=127711" title="Miestna superkopa galaxií">
Miestna superkopa galaxií

"Novšie sa názvom Miestna superkopa (galaxií)/Miestna nadkopa (galaxií)/Miestna supergalaxia/Supergalaxia označuje širšie poňatá superkopa, nazývaná Laniakea, pozri Laniakea."
Miestna superkopa galaxií (iné názvy: Miestna superkopa, Miestna supergalaxia, Supergalaxia, Miestna nadkopa (galaxií); novšie: Superkopa (galaxií) v Panne, Nadkopa (galaxií) v Panne, Supergalaxia v Panne [namiesto "v Panne" môže byť výraz Panna či Virgo]) je superkopa galaxií, do ktorej patrí aj naša Galaxia spolu s ostatnými galaxiami Miestnej skupiny galaxií. 
Jej stredom je pravdepodobne kopa galaxií v Panne (Virgo), patria však do nej aj ďalšie kopy galaxií, napríklad Ursa Maior a mnohé menšie kopy. Priemer Miestnej superkopy galaxií je 130 miliónov ly, jej celková hmotnosť 1015 Mסּ. Patrí do nej spolu asi 10 000 galaxií. Podľa G. ne Vaucouleursa má sploštený tvar, t. j. jestvuje pomerne výrazná koncentrácia galaxií k supergalaktickému rovníku, ktorý prebieha približne kolmo na základnú rovinu Mliečnej cesty. Odvodenie rotácie Miestnej superkopy galaxií (G. de Vaucouleurs) z radiálnych rýchlostí galaxií, podľa ktorého Galaxia obieha okolo stredu Miestnej superkopy galaxií rýchlosťou približne 400 km.s-1, vyvoláva značné pochybnosti. Novšie túto rotáciu opäť potvrdilo vyšetrenie anizotropie pohybov ďalekých galaxií typu Sc, ktoré dokazuje, že Galaxia sa pohybuje rýchlosťou 454 km . s-1 v smere galaktických súradníc l = 163°, b = -11°.

</doc>
<doc id="127712" url="https://sk.wikipedia.org/wiki?curid=127712" title="Supergalaktický rovník">
Supergalaktický rovník

Supergalaktický rovník je najväčšia kružnica na oblohe, prechádzajúca oblasťami najväčšieho zhustenia galaxií Miestnej superkopy galaxií. Supergalaktický rovník je približne kolmý na galaktický rovník. Jeho polohe zodpovedá severný superga­laktický pól so súradnicami I = 47°, b = +5°. Supergalaktický rovník sa pretína s galaktickým rovníkom v súhvezdí Kasiopeja.

</doc>
<doc id="127713" url="https://sk.wikipedia.org/wiki?curid=127713" title="Atmosférické hvizdy">
Atmosférické hvizdy

Atmosférické hvizdy alebo atmosfériky sú elektromagnetické signály pochádzajúce z atmosférických výbojov pri búrkach. Šíria sa atmosférou na veľmi dlhých vlnách, zodpovedajúcich frekvenciám 103-104 Hz (ako frekvencie zvukových vĺn), pozdĺž magnetických siločiar. Pri rádiovom príjme sú počuteľné ako praskot alebo charakteristický hvizd s klesajúcim tónom. Z rýchlosti šírenia atmosférických hvizdov na rôznych vlnách (spektrum a.) možno odvodiť koncentráciu iónov a elektrónov vo vysokej atmosfére.

</doc>
<doc id="127714" url="https://sk.wikipedia.org/wiki?curid=127714" title="Atmosfériky">
Atmosfériky



</doc>
<doc id="127716" url="https://sk.wikipedia.org/wiki?curid=127716" title="Automatická medziplanetárna stanica">
Automatická medziplanetárna stanica

Automatická medziplanetárna stanica môže byť:

</doc>
<doc id="127717" url="https://sk.wikipedia.org/wiki?curid=127717" title="Azimutálna hviezda">
Azimutálna hviezda

Azimutálna hviezda je hviezda, pomocou ktorej sa meria azimut.

</doc>
<doc id="127718" url="https://sk.wikipedia.org/wiki?curid=127718" title="Azimutálna os">
Azimutálna os

Azimutálna os je zvislá os azimutálnej montáže ďalekohľadu, okolo ktorej sa nastavuje ďalekohľad v azimute.

</doc>
<doc id="127719" url="https://sk.wikipedia.org/wiki?curid=127719" title="Bailyho perly">
Bailyho perly

Bailyho perly sú optický úkaz pozorovateľný tesne pred začiatkom úplného zatmenia Slnka a po jeho skončení alebo pri prstencovom zatmení. Vzniká prechodom slnečných lúčov cez nerovnomerný okraj Mesiaca a prejavuje sa ako oblúkový reťazec žiarivých perál. Úkaz pozoroval Francis Baily pri úplnom zatmení Slnka v Taliansku v roku 1836.

</doc>
<doc id="127720" url="https://sk.wikipedia.org/wiki?curid=127720" title="Balistická raketa">
Balistická raketa

Balistická raketa (alebo balistická strela, ) je strategická raketa schopná dopraviť s vysokou presnosťou (kruhová odchýlka väčšinou do 500 metrov) na rôznu vzdialenosť (od stoviek do 12 000 km) bojovú hlavicu (), vybavenú konvenčnou výbušninou alebo jadrovú alebo termonukleárnu nálož. Bojová hlavica je u rakiet s väčším doletom umiestnená v špeciálnom puzdre nazývanom návratové teleso, ktoré je vybavené tepelnou ochranou, umožňujúcou prekonať vysoké tepelné namáhanie spôsobené aerodynamickým ohrevom počas zostupu atmosférou k cieľu. Niektoré balistické rakety s vyšším doletom môžu navyše niesť viac samostatne navádzaných návratových telies a niekoľko tzv. klamných hlavíc, väčšinou nafukovacích z pokovanej umelohmotnej fólie, ktoré majú za cieľ sťažiť systémom protiraketovej obrany účinný zásah proti blížiacim sa projektilom.
Moderné balistické rakety používajú motory na tuhé pohonné látky, ktoré majú z vojensko-operačného hľadiska množstvo výhod, z ktorých hlavné sú dlhodobá skladovateľnosť v stave bojovej pohotovosti, vysoká spoľahlivosť a relatívne bezpečná obsluha a údržba. Istou nevýhodou je trochu menšia výkonnosť v porovnaní s raketami na kvapalné pohonné látky; pokrok vo vývoji heterogénnych tuhých pohonných látok v posledných desaťročiach však aj tento rozdiel značne znížil.
Druhy balistických rakiet.
Balistické rakety sa podľa doletu delia na niekoľko skupín:
Podľa spôsobu vypustenia sa delia na: 
Jedinými použitými taktickými strelami boli rakety V-2, Scud a SS-21 Scarab. Rakety s doletom viac ako (MRBM a vyššie) sú takmer vždy vybavené jadrovými hlavicami (konvenčné nálože by "nezaplatili" hodnotu rakety – napr LGM-118 stojí 70 mil. dolárov).
Fázy letu.
Balistické rakety s dlhším doletom majú tri fázy letu, ktoré korešpondujú s ich stupňami. 
Rakety s doletom nižším ako nevystupujú z atmosféry.

</doc>
<doc id="127723" url="https://sk.wikipedia.org/wiki?curid=127723" title="Almagest">
Almagest

Almagest je latinizovaná podoba stredovekého arabského názvu () používaného pre najznámejší spis slávneho gréckeho astronóma a geografa Klaudia Ptolemaia Μαθηματικἠ Σύνταξις (Mathématiké syntaxis – "Matematická sústava"). Dielo pozostáva z trinástich kníh a vzniklo v 2. storočí po Kr. v egyptskej Alexandrii a zoskupovalo všetky antické poznania v odbore astronómia (ako sú napríklad polohy hviezd, planét, súhvezdí). Obsahuje aj kompletný Hipparchov katalóg hviezd (originál sa nezachoval), polohy (λ, β) 1 025 hviezd k epoche a ekvinokciu roku 138. Až do novoveku bolo v arabskom i európskom svete autoritatívnym pojednaním o tomto odbore založeným na geocentrizme. Jeho astrologickým dodatkom je"Tetrabiblos".

</doc>
<doc id="127727" url="https://sk.wikipedia.org/wiki?curid=127727" title="Balmerovo kontinuum">
Balmerovo kontinuum



</doc>
<doc id="127728" url="https://sk.wikipedia.org/wiki?curid=127728" title="Balmerove čiary">
Balmerove čiary



</doc>
<doc id="127729" url="https://sk.wikipedia.org/wiki?curid=127729" title="Balmerov skok">
Balmerov skok

Balmerov skok alebo Balmerova diskontinuita je náhly pokles intenzity spojitého spektra pri hrane Balmerovej série (okolo 370 nm).
Príčinou Balmerovho skoku je absorpcia svetla ionizáciou elektrónov z druhej energetickej hladiny v atómoch vodíka. Veľkosť Balmerovho skoku sa vyjadruje vzťahom D = log (I1/I2), kde I1 je intenzita kontinua na dlhovlnnej strane spektra tesne pred Balmerovým skokom a I2 intenzita kontinua na krátkovlnnej strane tesne za Bamerovým skokom. Hodnota D závisí od teploty a používa sa ako jeden z parametrov pri spektrálnej klasifikácii hviezd.

</doc>
<doc id="127730" url="https://sk.wikipedia.org/wiki?curid=127730" title="Balmerova diskontinuita">
Balmerova diskontinuita



</doc>
<doc id="127731" url="https://sk.wikipedia.org/wiki?curid=127731" title="Balónová družica">
Balónová družica

Balónová družica je družica, ktorá sa na obežnej dráhe samovoľne alebo splynovaním chemickej látky nafúkne do guľovitého útvaru (Echo). Balónové družice slúžili na výskum hustoty vysokej atmosféry a na pasívne odrážanie rádiových vĺn.

</doc>
<doc id="127732" url="https://sk.wikipedia.org/wiki?curid=127732" title="Biologická družica">
Biologická družica

Biologická družica je družica určená na biologické a lekárske experimenty v kozmickom priestore. 
Na jej palube sa nachádzajú pokusné zvieratá alebo rastliny, baktérie a iné organizmy, ktoré sú vystavené rôznym účinkom kozmických letov. 
Keďže biologické družice nebývajú obsluhované ľudskou posádkou, údaje o účinkoch beztiaže, žiarenia a podobne sa prenášajú telemetricky na Zem alebo po vykonaní experimentu sa kabíny družíc vracajú na Zem.
Niektoré biologické družice uskutočňujú experimenty iného charakteru, použili sa aj pred letom človeka do vesmíru na zistenie podmienok vo vesmíre (napr. Korabľ, Sputnik 2) alebo aj neskôr (napr. Biosat, Kozmos 110, biosputnik).
Zdroj.
"Encyklopédia astronómie". Osveta, 1987.

</doc>
<doc id="127733" url="https://sk.wikipedia.org/wiki?curid=127733" title="Biosat">
Biosat

Biosat alebo Bios boli biologické družice USA určené na výskum účinkov beztiaže na živé organizmy. Biosat 1 až 3 štartovali v rokoch 1966, 1967 a 1969 na dráhy 300-400 km, so sklonom 33°. Bioosat 2 a Biosat 3 s hmotnosťou 200 a 258 kg sa vrátili na Zem po 2, resp. po 9 dňoch. Na palube Biosat 3 bola opica (s hmotnosťou 6,3 kg), ktorá po pristátí zahynula.

</doc>
<doc id="127734" url="https://sk.wikipedia.org/wiki?curid=127734" title="Beztiažový stav">
Beztiažový stav

Beztiažový stav, bezváhový stav alebo stav beztiaže je stav, pri ktorom na organizmy alebo predmety nepôsobí žiadna tiaž, ktorá je inak vyvolaná gravitačným pôsobením napríklad planét alebo hviezd; alebo odstredivou silou vyvolanou rotáciou telesa, v ktorom sa organizmy alebo predmety nachádzajú. Keďže gravitácia má nekonečný dosah, nedá sa natoľko vzdialiť od všetkých hmotných telies, aby gravitácia vôbec nebola prítomná. Bezváhový stav v reáli vzniká ako rovnováha dvoch síl, napríklad počas kozmického letu.
Beztiažový stav sa nachádza napríklad na obežnej dráhe okolo Zeme alebo iných kozmických telies alebo počas voľného pádu v prostredí, ktoré nekladie nijaký odpor. Keďže takýto stav nie je v reálnom živote dosiahnuteľný, na padajúce teleso pôsobí mikrogravitácia. Ani na obežnej dráhe nie je možné dosiahnuť absolútny bezváhový stav, iba mikrogravitáciu.
Živé organizmy v beztiažovom stave.
Bezváhový stav spôsobuje krátkodobé aj dlhodobé fyziologické zmeny v živých organizmoch. U stavovcov čiže aj u človeka sa v rovnovážno-polohovom centre v mozgu začnú voľne pohybovať otolity, ktoré na Zemi tlačia na zmyslové bunky a tým udávajú smer tiaže. V bezváhovom stave však otolity začnú dráždiť zmyslové bunky náhodne, čo má za následok morskú chorobu, ďalej pocity tupého tlaku v hlave, prípadne žalúdočnú nevoľnosť. Po nejakom čase (niekoľkých hodinách až dňoch) sa však rovnovážno-polohový aparát adaptuje na stav beztiaže a nepríjemné príznaky sa stratia. 
Medzi trvalejšie efekty patria redistribúcia kvapalín vo vnútri tela, hormonálne zmeny, ochabovanie svalstva a vyplavovanie vápniku z tela. Redistribúcia kvapalín vo vnútri tela znamená, že krv sa nahrnie do hornej polovice tela, keďže srdce je zvyknuté, že ju musí pumpovať proti tiaži. To spôsobí u astronautov sčervenanie až opuchnutie tváre. V priebehu niekoľkých dní až týždňov sa však cievy adaptujú a objem krvi sa zmenší. Intenzívne telesné cvičenia spojené s podtlakovým zariadením pre dolnú polovicu tela tieto nepriaznivé účinky zmenšujú a zabraňujú tiež atrofovaniu svalstva. Zmenšovanie svalovej hmoty je spôsobené predovšetkým zníženou fyzickou námahou, nízkou úrovňou fyzického zaťaženia pri práci a obmedzeným pohybom v kozmickej lodi. 

</doc>
<doc id="127735" url="https://sk.wikipedia.org/wiki?curid=127735" title="Beztiaž">
Beztiaž



</doc>
<doc id="127736" url="https://sk.wikipedia.org/wiki?curid=127736" title="Stav beztiaže">
Stav beztiaže



</doc>
<doc id="127737" url="https://sk.wikipedia.org/wiki?curid=127737" title="Cirkumzenitál">
Cirkumzenitál

Cirkumzenitál je prístroj na určovanie zemepisnej polohy z okamihov, keď fundamentálne hviezdy dosiahnu istú výšku nad obzorom. Možno ním určiť polohu s presnosťou až ±1,5 m. Zostrojili ho F. Nušl a J. Frič, zdokonalil E. Buchar. Cirkumzenitál je založený na podobnom princípe ako hranolový astroláb.

</doc>
<doc id="127739" url="https://sk.wikipedia.org/wiki?curid=127739" title="Mangostána (ovocie)">
Mangostána (ovocie)

Mangostána je malé ovocie tvarovo podobné jablku. Je to plod garcínie mangostánovej.
Má fialovú šupku a dužinu podobnú liči, hoci sa chuťovo tieto dva ovocné druhy značne líšia. Dužina je rozdelená na niekoľko mesiačikov, z ktorých každý obsahuje kôstku. Konzumuje sa surové.

</doc>
<doc id="127740" url="https://sk.wikipedia.org/wiki?curid=127740" title="Apertúra (optika)">
Apertúra (optika)

Apertúra je v optickej sústave otvor pre zväzok svetelných lúčov cez clonu. Clona je ideálne vyhotovená tak, že tvorí kruhový otvor, alebo ako sústava pohyblivých lamiel vytvárajúcich približne kruhový otvor (irisová clona). Je súčasťou optickej sústavy fotoprístroja, vnútri prístroja.
Okrem obmedzenia svetelného toku väčšie clonenie, malý otvor, znižuje okrajové optické chyby objektívu a zvyšuje hĺbku ostrosti. Naopak menším clonením, veľkým svetelným otvorom, sa získava väčší svetelný tok do aparátu, no zhoršuje sa ostrosť kresby vplyvom paralaxy.
 Clona, pri ktorej sa dosiahne maximálna hĺbka ostrosti bez zhoršenia kresby, sa nazýva kritická clona.
 Apertúrovou clonou vidieť obraz pod najmenším priestorovým uhlom.

</doc>
<doc id="127742" url="https://sk.wikipedia.org/wiki?curid=127742" title="Clonové číslo">
Clonové číslo

Clonové číslo (formula_1) je pomer ohniskovej vzdialenosti (formula_2) optickej sústavy k priemeru (formula_3) vstupnej šošovky.
Matematické vyjadrenie:
 formula_4
Hodnoty clonového čísla.
Filmové alebo fotografické objektívy umožňujú meniť clonové číslo objektívu prostredníctvom clony, ktorá zmenšuje efektívny priemer vstupnej šošovky. Údaj o svetelnosti objektívu potom určuje, aké najnižšie clonové číslo sa dá na objektíve nastaviť.
Typické hodnoty clonového čísla fotografických objektívov sú pri maloformátových fotoaparátoch od 1,4 do 5,6 a pri bežných formátoch od 4,55,6 do 1622 a pri objektívoch pre veľkoformátové fotoaparáty do 4664.
Pri danej ohniskovej vzdialenosti, nízke clonové číslo znamená väčší svetelný tok vnikajúci do objektívu, čo umožňuje veľmi krátky expozičný čas na úkor nízkej hĺbky ostrosti. Naopak, vyššie clonové číslo znamená menší svetelný tok, čo si vyžaduje vyššiu citlivosť filmu a/alebo dlhší expozičný čas, zvyšuje však hĺbku ostrosti.
Clonový rad.
Clona mení clonové číslo objektívu na hodnoty, ktoré keď sa zoradia za sebou, vytvárajú takzvaný clonový rad.
V minulosti sa variabilné clony objektívu označovali celočíselnou hodnotou clonového čísla, aj keď bolo možné clonu zväčšovať alebo zmenšovať plynulo. Neskoršie objektívy mali preto stupnicu rozdelenú podrobnejšie s označením polovičných alebo tretinových intervalov. Clony moderných elektronických objektívov sa nastavujú interne v intervaloch napríklad 1/8, aj keď ovládanie fotoaparátu umožňuje nastavenie v intervale 1/3. Clona sa potom nastaví na hodnotu najbližšiu tretinovému intervalu.
V bežných fotografických objektívoch sa clonové číslo mení v rade, v ktorom je každý nasledujúci člen je √2-násobne väčší ako predchádzajúci, takže pomer svetelného toku medzi dvomi susediacimi clonovými číslami je dvojnásobný (polovičný):
 1; 1,4; 2; 2,8; 4; 5,6; 8; 11; 16; 22 atď.

</doc>
<doc id="127743" url="https://sk.wikipedia.org/wiki?curid=127743" title="Comptonov jav">
Comptonov jav

Comptonov jav alebo Comptonov rozptyl je rozptyl fotónov na voľnom alebo slabo viazanom elektróne vo vyššej energetickej hladine, pri ktorom fotón odovzdáva časť svojej energie elektrónu. Pri inverznom Comptonovom jave fotón získava časť energie vysokoenergetického elektrónu.
Vlnová dĺžka rozptýlených fotónov sa pri Comptonovom jave vzhľadom na pôvodnú zmení o Δλ v závislosti od odchýlky fotónu φ od pôvodného smeru:
Δλ = 2Λc. sin2 φ/2
kde Λc = h/ mec
je tzv. Comptonova vlnová dĺžka pre rozptyl na elektróne s hmotnosťou me, c rýchlosť svetla a h Planckova konštanta (pre elektrón Λce = 0,002426 nm). Comptonov jav bol jedným z prvých experimentálnych dôkazov kvantového charakteru svetla. V astrofyzike má Comptonov jav význam ako proces, ktorý mení spektrálne rozdelenie žiarenia v riedkom, veľmi ionizovanom plyne. Inverzným Comptonovým javom sa vysvetľuje napríklad mechanizmus žiarenia röntgenových zdrojov.
Presný postup odvodenia.
Zo zákona zachovania energie platí:
formula_1,
formula_2,
formula_3
formula_4, ...(1)
Zákon zachovania hybnosti vo vektorovom tvare
formula_5,
formula_6, kde I sú jednotkové vektory v danom smere
formula_7
formula_8,
formula_9, ... (2)
Do rovnice 2 priratáme (1) a na ľavej strane dáme pred zátvorku patričný člen:
formula_10,
Z teórie relativity platí 
formula_11,
Potom platí:
formula_12,
formula_13,
formula_14,
formula_15,
formula_16,
použitím vlnovej dĺžky miesto frekvencie
formula_17,
formula_18,
a teda
formula_19,

</doc>
<doc id="127748" url="https://sk.wikipedia.org/wiki?curid=127748" title="Ródium">
Ródium

Ródium (lat."Rhodium)" je chemický prvok v periodickej tabuľke, ktorý má symbol Rh a protónové číslo 45. Vzácny striebro-biely tvrdý prechodný kov, ródium je člen platinovej skupiny, nachádza sa v platinových rudách a používa sa v zliatinách s platinou a ako katalyzátor. Je to najdrahší drahý kov.
Výstraha.
Ródiový kov je ako vzácny kov, inertný.
Ale ak je ródium chemicky viazané, je reaktívne. Ľudia sa s ródiovými zlúčeninami často nestretávajú - treba ich považovať za vysoko toxické a karcinogénne.

</doc>
<doc id="127749" url="https://sk.wikipedia.org/wiki?curid=127749" title="Stará ruština">
Stará ruština

"Stará ruština (staroruština) je aj názov starej fázy ruštiny, teda jazyka Moskovskej Rusi v 14. - 18. storočí, pozri pod ruština"
Stará ruština (iné názvy: staroruština, stará východná slovančina, stará východoslovančina, stará bieloruština, starobieloruština, stará ukrajinčina, staroukrajinčina; , , ) bol hovorový jazyk, ktorý používali v 7. - 15. storočí východní Slovania v Kyjevskej Rusi a v iných oblastiach Ruska. Jazyk bol predchodcom dnešného bieloruského, ruského, rusínskeho a ukrajinského jazyka.
Výraz "„ruský“" v názve treba chápať v starom zmysle tohto slova, teda ako označenie pre východných Slovanov, nie len pre dnešných Rusov.
Charakteristika.
Do staroruského jazyka patrilo mnoho dialektov, ktoré sa však nezhodovali so súčasnými ruskými dialektami vôbec. V jazyku chýbalo tzv. a-kanie (nerozlišovanie písmen „o“ a „a“ v slovách), naopak tzv. c-kanie (nerozlišovanie písmen „c“ a „č“) existovalo už dávno.
Stará ruština je potomkom praslovančiny a zachovala si mnohé jej črty. Výrazná zmena vo vývoji tohto jazyka bol vývoj tzv. plnej vokalizácie, ktorá odlišovala novovzniknutú starú ruštinu od ostatných slovanských jazykov.
V ostatných slovanských jazykoch vznikli tvary ako град, mlěko, krava (južnoslovanské jazyky, čeština, slovenčina) alebo grodъ, mleko, krova (poľština).
Len zriedkavo sa objavujú zachované záznamy v tomto jazyku, takže je náročné určiť úroveň jazykovej jednotnosti. Hovorový jazyk Rusi mohol byť zložený z množstva dialektov. S určitosťou môžeme hovoriť iba o jazykoch z doteraz zachovaných záznamov, ktoré podľa niektorých interpretácií ukazujú regionálne odlišnosti dialektov starého východoslovanského jazyka.
Po čase sa rozvinul na niekoľko foriem, ktoré boli predchodcami súčasnej bieloruštiny, ruštiny, ukrajinčiny a rusínčiny. Každý z týchto jazykov uchováva veľa zo staroruskej gramatiky a slovnej zásoby.
Keď po skončení tatárskej okupácie bolo územie bývalej Kyjevskej Rusi rozdelené medzi Litovské veľkokniežatstvo a Moskovské veľkokniežatstvo, objavili sa dva jazyky (vydelené zo starého východoslovanského jazyka) – stará bieloruština na západe a stredoveká ruština na východe.
Dejiny.
Rozpad jazyka.
Po období feudálnej rozdrobenosti ruských kniežatstiev a po rozpade Staroruského štátu v 12. storočí boli východoslovanské oblasti súčasťou Moskovského štátu a Litovského veľkokniežatstva (12. - 16. storočie), neskôr Poľsko-litovského štátu (1569 - 1797). Toto obdobie sa obyčajne považuje za koniec existencie staroruského jazyka a je začiatkom formovania troch východoslovanských jazykov - ruštiny, ukrajinčiny a bieloruštiny. Pri počiatkoch vzniku týchto jazykov však politické hranice Ruska a Litvy neboli totožné s hranicami ukrajinského, ruského a bieloruského dialektu a niektoré zvláštnosti, ktoré v súčasnosti rozdeľujú ruštinu, ukrajinčinu a bieloruštinu majú svoje korene v raných rozdieloch dialektov, ktoré sa vzťahujú ešte k predmongolskému obdobiu.
Západné a juhozápadné dialekty boli do veľkej miery ovplyvnené poľským jazykom, tiež však (nezávisle od ostatných dialektov, ktoré ostali pod kontrolou Litovského veľkokniežatstva) rozvíjali niektoré svoje zvláštnosti. Tak vznikol (pod vplyvom poľštiny) západoruský hovorový jazyk (po ukrajinsky: "проста мова"). V tomto období vznikli texty písané po bielorusky a ukrajinsky alebo starou bieloruštinou a starou ukrajinčinou. Na území Litovského veľkokniežatstva sa používal cirkevnoslovanský jazyk.
Moskovský štát sa v dôsledku ortografie ruského jazyka tiež snažil zachovať staré spisovné tradície, najmä do Leninovej reformy ruského jazyka v roku 1918. Jeho jazyk mal však oveľa bližšie k staroslovienskemu, než k akémukoľvek inému jazyku. Staroslovienčina totiž po stránke lexiky, morfológie a syntaxe ruský jazyk veľmi ovplyvnila. Aj napriek tomuto vplyvu si staroruský jazyk našiel svoju cestu a vo vzťahu k ukrajinskému a bieloruskému jazyku sa rozvíjal v nových smeroch a nadobúdal nové znaky, ktoré v staroslovienčine neexistovali:
V dôsledku činnosti týchto procesov sa súčasní obyvatelia Ruskej federácie niekedy ľahšie dorozumejú s ľuďmi, ktorí ovládajú nejaký z južnoslovanských jazykov (najmä bulharský) a Ukrajinci a Bielorusi s ľuďmi, ovládajúcimi niektorý jazyk (najlepšie poľský) zo skupiny západoslovanských jazykov.
Literárny jazyk Kyjevskej Rusi.
Politické zjednotenie regiónu do štátu zvaného Kyjevská Rus, z ktorého súčasné Bielorusko, Ukrajina a Rusko odvodzujú svoj pôvod, sa udialo v roku 882 - 106 rokov pred prijatím kresťanstva (988) a ustanovením južnoslovanskej staroslovienčiny za liturgický a spisovný jazyk. Dokumentácia starej ruštiny v tomto období je nedostatočná, preto je náročné zistiť vzťah medzi literárnym jazykom a nárečiami.
V arabských a byzantských prameňoch môžeme nájsť zmienky o predkresťanských Slovanoch v európskej časti Ruska používajúcich určitý druh písma. Napriek archeologickým nálezom budiacim dojem a dôkazom mnícha Chrabra z 10. storočia, že Slovania písali v „črtách a rezoch“, presnú podstatu tohto písomného systému nepoznáme.
Hoci bola zavedená hlaholská abeceda, o čom svedčia kostolné nápisy v Novgorode, čoskoro bola úplne nahradená cyrilikou. Nálezy nápisov na brezovej kôre objavené v Novgorode poskytli rozhodujúce informácie o čistom nárečí z 10. storočia v severozápadnom Rusku, skoro úplne očistenom od cirkevných vplyvov. Je tiež známe, že prevzaté slová z gréčtiny začali prenikať do nárečia v tom období.
Hypotéza o existencii runového písma sa u východných Slovanov v období pred prijatím kresťanstva (988) nepotvrdila, pretože neexistujú dôveryhodné dôkazy.

</doc>
<doc id="127750" url="https://sk.wikipedia.org/wiki?curid=127750" title="Stará bieloruština">
Stará bieloruština

"Ako stará bieloruština niektorí bieloruskí autori označujú starú východoslovančinu, pozri stará ruština."
Stará bieloruština (iné názvy pozri nižšie) bol historický východoslovanský jazyk, ktorým hovorili (a najmä písali) od 14./15. storočia do 18. stor. (v užšom ponímaní len v 16.-17. stor.) predkovia dnešných Ukrajincov, Rusínov a Bielorusov. Používal sa ako kancelársky jazyk na východných územiach Poľsko-litovskej únie, na území Litovského veľkokniežatstva.
Išlo o zmiešaninu bieloruských, ukrajinských, poľských a cirkevnoslovanských vplyvov. Jazyk sa používal ako alternatíva k cirkevnej slovančine. Vyvinul sa zo starej východnej slovančiny (=starej ruštiny). 
Názvy.
Súdobý názov bol "руски езыкъ" - ruski jezyk, čiže "ruský/rusínsky/ruténsky jazyk". V niektorých textoch sa označuje ako "prosta(ja) mova", čiže "jednoduchý jazyk". 
Jeho dnešné názvy sú: 
Poznámka: Názov starobieloruský jazyk alternatívne (t.j. u niektorých autorov) označuje vývojovú fázu bieloruštiny do 14. storočia, čiže vývojovú fázu bieloruštiny ako súčasti (či synonyma) starej východnej slovančiny (=starej ruštiny). Podobne názov staroukrajinský jazyk alternatívne označuje vývojovú fázu ukrajinčiny do 14. storočia, čiže vývojovú fázu ukrajinčiny ako súčasti (či synonyma) starej východnej slovančiny (=starej ruštiny).
Odlišnosť medzi starou bieloruštinou a ruštinou.
Ako sa postupne východná Európa oslobodila v 14. storočí spod tatárskej okupácie, nárokovali si štyri kniežatá titul veľkovojvodu nad územím. Dvaja z nich si začali pripájať východoslovanské územia, jeden sídlil v Moskve, druhý vo Vilniuse. Tieto aktivity mali za následok vznik dvoch hlavných štátov – Moskovského veľkokniežatstva (z neho sa neskôr vyvinulo Rusko) a Litovského veľkokniežatstva (pokrývalo územie dnešného Bieloruska, Ukrajiny a Litvy, neskôr sa spojilo s Poľskom a vznikla Poľsko-litovská únia). V oboch štátoch sa nadviazalo na používanie literárneho jazyka Kyjevskej Rusi, ale vďaka obrovskému poľskému vplyvu na západe a cirkevnoslovanského vplyvu na východe sa vyvinul na dva odlišné jazyky: (starú) bieloruštinu v Litve a (starú) ruštinu v Moskve.
Pokračovanie poľského vplyvu.
Od vzniku Lublinskej únie v roku "1569" sa južné územia Litovského veľkokniežatstva (dnešná Ukrajina) dostali pod priamu správu poľskej koruny, kým sever (dnešné Bielorusko a Litva) si udržal samosprávu. Malo to za následok rozdiely týkajúce sa statusu starej bieloruštiny ako úradného jazyka a veľkosti poľského vplyvu na tento jazyk. Hoci sa v oboch častiach únie obývaných východnými Slovanmi stará bieloruština dostala na úroveň lingua franca, bola čoraz častejšie nahrádzaná poľštinou ako jazykom literatúry, náboženstva a úradných dokumentov.
Nové národné jazyky.
So začiatkom romantizmu v 19. storočí vystúpili do popredia bieloruština a ukrajinčina, ktoré sa vyvinuli z nárečí starej bieloruštiny. Medzitým si ruština udržala časť vyššieho cirkevnoslovanského slovníka, takže v súčasnosti sú najvýraznejšie lexikálne rozdiely medzi ruštinou na jednej strane a bieloruštinou a ukrajinčinou na druhej strane vo väčšom počte cirkevnoslovanských prvkov v ruštine a polonizmov v ukrajinčine a bieloruštine.
Prerušenie literárnej tradície bolo obzvlášť drastické pri bieloruštine: v Poľsko-Litovskej únii poľština rozsiahlo nahrádzala starú bieloruštinu v administratíve a literatúre. K tomu počas 13-ročnej vojny s Moskvou (1654-1667) približne 50 % Bielorusov bolo vyvraždených. Mestá a školstvo boli zničené. Odvtedy bieloruština prežívala iba ako vidiecky hovorový jazyk bez písomnej literárnej tradície až do polovice 19. storočia.
Na rozdiel od Bielorusov a východných Ukrajincov, západní Ukrajinci, ktorí žili v Rakúsko-Uhorsku, si udržiavali nielen meno Ruténi (Rusíni), ale mali oveľa viac cirkevnoslovanských prvkov v jazyku.
Zhruba od roku 1800 sa zo starobieloruského jazyka vyvinuli 3 súčasné jazyky: bieloruština, ukrajinčina a rusínčina.

</doc>
<doc id="127751" url="https://sk.wikipedia.org/wiki?curid=127751" title="Protisvit">
Protisvit

Protisvit je mierne zjasnenie zodiakálneho svetla na oblohe v mieste ležiacom oproti polohe Slnka. Dá sa pozorovať za tmavých nocí pri mimoriadne dobrej viditeľnosti aj vizuálne ako slabý difúzny oblak. Cen­trum protisvitu leží približne 3° západne od antisolárneho bodu. Jeho farba je o niečo červenšia ako farba slnečného svetla. Maximálna povrchová jasnosť je rovnocenná s jasnosťou asi 200 hviezd desiatej hviezdnej veľkosti, rozložených na jed­nom štvorcovom stupni oblohy. Protisvit možno identifikovať maximálne do vzdialenosti 20° od jeho centra. Vznik protisvitu sa vysvetľuje odrazom a rozptylom slnečného svetla od pracho­vých častíc medziplanetárnej hmoty, koncentrovaných k ro­vine ekliptiky a vyvolávajúcich zodiakálne svetlo. Zotr­vávanie častíc v antisolárnom bode nie je jednoznačne vysvetlené. Kvázistabilná konštelácia čiastočiek medzi­planetárnej hmoty môže byť výsledkom ich sústredenia do antisolárneho libračného bodu sústavy Slnko-Zem alebo interakcie častíc medziplanetárnej hmoty s molekulami plynov unikajúcich zo zemskej atmosféry a tvoriacich akýsi chvost Zeme smerom od Slnka. Vo svetovej literatúre sa pre protisvit používa nemecký názov "Gegenschein".

</doc>
<doc id="127752" url="https://sk.wikipedia.org/wiki?curid=127752" title="Zürišská klasifikácia slnečných škvŕn">
Zürišská klasifikácia slnečných škvŕn

Zürišská klasifikácia slnečných škvŕn je klasifikácia vývoja skupín slnečných škvŕn utvorená na základe návrhu pracovníkov hvezdárne v Zürichu. Skupina, ktorá vzniká, tvorí typ A, vývojové štádium sa označuje ako typ B, C, D, maximum rozvoja E, F a štádium zániku G, H a I. Každá škvrna nemusí prejsť všetkými vývojovými typmi.

</doc>
<doc id="127754" url="https://sk.wikipedia.org/wiki?curid=127754" title="Žiarivá energia">
Žiarivá energia

Žiarivá energia alebo energia žiarenia je energia elektromagnetického žiarenia, ktorá sa uvoľňuje zo žiariaceho telesa pri emisii kvánt žiarenia. Charakterizuje ju vlnová dĺžka žiarenia: každé kvantum žiarenia nesie energiu
formula_1,
kde formula_2 je Planckova konštanta, formula_3 rýchlosť svetla, formula_4 vlnová dĺžka a formula_5 frekvencia žiarenia.

</doc>
<doc id="127755" url="https://sk.wikipedia.org/wiki?curid=127755" title="Energia žiarenia">
Energia žiarenia



</doc>
<doc id="127757" url="https://sk.wikipedia.org/wiki?curid=127757" title="Životnosť (kozmonautika)">
Životnosť (kozmonautika)

Životnosť je časový úsek existencie umelej družice za definovaných podmienok. Životnosť umelej družice na obežnej dráhe určenej elementmi dráhy závisí predovšetkým od výšky perigea, potom od rozmerov družice vzhľadom na brzdiaci účinok hmotného prostredia atmosféry.
Priemerná životnosť družice vo výškach je niekoľko hodín, vo výškach niekoľko dní, okolo niekoľko mesiacov, pri niekoľko rokov, pri tisícročia a vo výškach polomeru Zeme milióny rokov, vyššie môžu družice jestvovať neobmedzene dlho. Čas aktívnej činnosti družice (t. j. práce prístrojov) sa nazýva aktívna životnosť.

</doc>
<doc id="127758" url="https://sk.wikipedia.org/wiki?curid=127758" title="Životnosť">
Životnosť

Životnosť môže byť:

</doc>
<doc id="127759" url="https://sk.wikipedia.org/wiki?curid=127759" title="Vafer">
Vafer



</doc>
<doc id="127761" url="https://sk.wikipedia.org/wiki?curid=127761" title="Zodiakálne svetlo">
Zodiakálne svetlo

Zodiakálne svetlo alebo zvieratníkové svetlo je mierne zvýšenie jasu v okolí Slnka, rozširujúce sa pozdĺž ekliptiky (t. j. pozdĺž súhvezdí zvieratníka). Dá sa dobre pozorovať na začiatku alebo na konci jasnej bezmesačnej noci v čase, keď je poloha ekliptiky vzhľadom na obzor strmšia, teda na jar na západnej oblohe po západe Slnka a skončení súmraku alebo na jeseň na východnej oblohe pred východom Slnka. Oveľa zreteľnejšie vidieť zodiakálne svetlo v menších zemepisných šírkach. Zodiakálne svetlo má kužeľovitý tvar zužujúci sa so vzdialenosťou od obzoru. Smerom k okrajom jeho jas postupne klesá a zaniká asi vo vzdialenosti 90° od Slnka. Zriedka vidieť jemné predĺženie zodiakálneho svetla pozdĺž celej ekliptiky - zvieratníkový pás alebo most. V miestach oblohy, ktoré ležia oproti Slnku, sa pás rozširuje na jasnejšiu škvrnu s priemerom asi 10° až 20° (protisvit). Pri zatmení Slnka sa pozoruje zodiakálne svetlo ako pokračovanie slnečnej koróny (F koróna).
Pôvod zodiakálneho svetla.
Vzniká odrazom slnečných lúčov od jemných prachových zrniek medziplanetárnej hmoty rozptýlených vo vnútorných oblastiach slnečnej sústavy a silne koncentrovaných k rovine ekliptiky. Častice medziplanetárnej hmoty sa pritom pohybujú po individuálnych dráhach okolo Slnka so sklonmi zväčša menšími ako 20°. Rozptyl vyvolávajúci úkaz zodiakálneho svetla je najúčinnejší od častíc s rozmermi niekoľko mikrometrov až niekoľko desať mikrometrov (10-6-10-5 m), s pomerne nízkou hustotou ~1 000 kg . m-3) a nepravidelným tvarom. Týchto teliesok (ktoré by zodpovedali meteorom okolo 15. magnitúdy aj slabším) je v medziplanetárnom priestore mnohonásobne viac ako väčších častíc, preto súčet ich povrchov predstavuje veľkú odrazovú plochu v porovnaní s povrchom malého počtu väčších častíc. Keďže častice zodiakálneho svetla sú v stálom pohybe, možno merať ich tok. Merania na umelých kozmických telesách ukázali, že tok častíc s hmotnosťou okolo 10-12 kg je asi 10-4 m-2 . s-2 1 vo vzdialenosti 1 AU od Slnka. Koncentrácia častíc zodiakálneho svetla postupne klesá so vzdialenosťou d od Slnka približne ako funkcia d-1,3. Oblak častíc nesiaha až k Slnku, v jeho bezprostrednej blízkosti je prázdna zóna vplyvom obrovských teplôt a silného tlaku slnečného žiarenia. Prachový oblak zodiakálneho svetla si preto možno predstaviť ako veľmi sploštený disk, ktorého obsah je smerom od centra čoraz redší, ale v strede prázdny. Disk nie je celkom homogénny. Ak koncentrovaný oblak častíc zodiakálneho svetla vnikne do atmosféry Zeme, vyvolá vznik nočných svietiacich mračien.

</doc>
<doc id="127762" url="https://sk.wikipedia.org/wiki?curid=127762" title="Zvieratníkové svetlo">
Zvieratníkové svetlo



</doc>
<doc id="127763" url="https://sk.wikipedia.org/wiki?curid=127763" title="Zorné pole (optika)">
Zorné pole (optika)

Zorné pole je časť obrazovej roviny objektívu ohraničená clonou alebo všeobecnejšie časť priestoru, ktorú možno optickým prístrojom zobraziť.
Zorné pole v astronómii.
V astronómii je zorné pole aj špecificky plocha časti oblohy, ktorú vidieť danou optickou sústavou, napríklad ďalekohľadom. Uhlový priemer zorného poľa ďalekohľadu je približne určený priemerom zorného poľa okulára deleného zväčšením ďalekohľadu.

</doc>
<doc id="127764" url="https://sk.wikipedia.org/wiki?curid=127764" title="Objektív">
Objektív

Objektív je optická sústava, základná časť ďalekohľadu alebo fotografickej komory, utvárajúca reálny obraz pozorovaného predmetu. Objektív máva najmä ďalekohľad, mikroskop, fotoaparát a kamera/premietací prístroj.
Objektívom môže byť jednoduchá šošovka alebo sústava šošoviek (refraktor), resp. vyduté zrkadlo (reflektor). Objektív je definovaný priemerom, ohniskovou vzdialenosťou a ich pomerom (svetelnosť objektívu). Podľa odstránenia druhu optickej chyby ide o achromát, aplanát, anastigmat a zložitejšie objektívy.
Objektív v astronómii.
Pri pozorovaní hviezdy ďalekohľadom svetelný tok dopadajúci do oka je oproti pozorovaniu voľným okom toľkonásobne väčší ako pomer plochy objektívu k ploche očnej zrenice (druhá mocnina ich priemerov). Teoretický zisk, pri ktorom sa neberú do úvahy atmosférické vplyvy, je pri objektíve 10m oproti oku a pri objektíve až 15m. Požiadavky na typ objektívu sú dané jeho použitím. Napríklad objektívom pre fotografickú komoru sa má dosiahnuť dobré zobrazenie vo veľkom zornom poli, teda tento objektív nesmie mat sférickú aberáciu, komu, astigmatizmus a jeho ohnisková rovina nemusí byť rovná.
Fotografický objektív.
"Pozri fotografický objektív"
Filmový objektív.
"Pozri filmový objektív"
Externé odkazy.
Typy a druhy objektívov podľa zamerania 

</doc>
<doc id="127765" url="https://sk.wikipedia.org/wiki?curid=127765" title="Objektívový hranol">
Objektívový hranol

Objektívový hranol je hranol z optického skla umiestený pred objektívom ďalekohľadu alebo fotografickej komory, najjednoduchší druh bezštrbinového spektrografu. Fotografujú sa ním súčasne spektrá všetkých hviezd v zornom poli komory, a to priamo v ohniskovej rovine. Výhodou v porovnaní so štrbinovým spektrografom je väčšia svetelnosť, odpadajú straty na kolimátore, a najmä na štrbine. Nevýhodou je menšia disperzia a ostrosť zobrazenia.

</doc>
<doc id="127766" url="https://sk.wikipedia.org/wiki?curid=127766" title="Obratník">
Obratník

Obratník môže byť:

</doc>
<doc id="127767" url="https://sk.wikipedia.org/wiki?curid=127767" title="Okulár">
Okulár

"Okulár je aj ľudové alebo zastarané označenie ucholaka, pozri ucholaky"
Okulár je šošovka alebo sústava šošoviek, ktorou pozorujeme a zväčšujeme obraz utvorený objektívom. Nevyhnutným doplnkom každého astronomického ďalekohľadu je niekoľko výmenných okulárov. Ak je okulár jednoduchá spojka, získa sa dobrý obraz len v blízkosti stredu zorného poľa, pri optickej osi. Preto sú okuláre obyčajne viacšošovkové, ktoré dobre zobrazujú celé zorné pole. Okulár sa zaostruje posúvaním pomocou okulárového výťahu, ktorý je potrebný aj pri výmene okulára. 
Okuláre sú pozitívne a negatívne. Pri negatívnom okulári leží pozorovaný obraz vnútri okulára medzi jeho šošovkami. Do obrazovej roviny môže byt pevne vložený nitkový kríž. Tento okulár nemožno používať súčasne s mikrometrom. Negatívny je Huygensov okulár, vhodný na menšie zväčšenia. Skladá sa z dvoch plankonvexných šošoviek obrátených rovnou plochou k pozorovateľovmu oku. Očná šošovka (bližšia k oku) má ohniskovú vzdialenosť trojnásobne menšiu ako druhá šošovka (kolektív) a výsledná ohnisková vzdialenosť je 3/2 ohniskovej vzdialenosti očnej šošovky. Ich vzájomná vzdialenosť je dvojnásobok ohniskovej vzdialenosti očnej šošovky. Touto úpravou sa sférická chyba podstatne zmenší a chromatická chyba postihuje len polohu obrazu. Zorné pole Huygensovho okulára je 40°. Pri pozitívnom okulári leží pozorovaný obraz mimo okulára, medzi objektívom a okulárom. Obrazová rovina pozitívneho okulára je ľahko prístupná, možno do nej umiestiť pomocné zariadenia a pohyblivý nitkový kríž. Tento okulár možno používať ako lupu. 
Podľa konštrukcie sa rozoznáva Ramsdenov, ortoskopický a monocentrický okulár. Ramsdenov okulár pozostáva z dvoch plankonvexných šošoviek rovnakej ohniskovej vzdialenosti, obrátených k sebe vypuklými plochami. Ich vzdialenosť tvorí 2/3 ohniskovej vzdialenosti. Výsledná ohnisková vzdialenosť okulára je 3/4 ohniskovej vzdialenosti šošoviek. Zorné pole je 30°. Pri Ramsdenovom okulári nie je chromatická a sférická aberácia tak dokonale opravená ako pri Huygensovom okulári.
Monocentrický okulár, achromatická spojka zlepená z troch častí, sa používa na podstatnejšie zväčšenie. Zlepením sa odstraňujú vnútorné odrazy na plochách šošoviek. Tento okulár je vhodný na pozorovanie planét. Ortoskopický okulár je zložený z kombinovanej šošovky zlepenej z troch častí a plankonvexnej spojky. Zorné pole je 35°.

</doc>
<doc id="127768" url="https://sk.wikipedia.org/wiki?curid=127768" title="Opacita">
Opacita

"Opacita vo všeobecnosti znamená aj nepriesvitnosť."
Opacita (lat. "opacitas" - zatienenie, tieň) je schopnosť látky (plynu) zoslabiť žiarenie všetkých vlnových dĺžok, ktoré cez ňu prechádza. Opacita vyjadruje mieru nepriesvitnosti látky a určuje sa podielom množstva žiarenia dopadajúceho na látku a prechádzajúceho látkou (absorpcia). Pri danej teplote opacita závisí od počtu častíc v jednotke objemu. Vrstvy plynu s veľkou optickou hrúbkou majú opacitu väčšiu, ako opticky tenké vrstvy.

</doc>
<doc id="127769" url="https://sk.wikipedia.org/wiki?curid=127769" title="Optická hrúbka">
Optická hrúbka

Optická hrúbka je bezrozmerná veličina, ktorá charakterizuje stupeň nepriezračnosti určitej vrstvy (napríklad plynu). Optická hrúbka je vyjadrená súčinom geometrickej hrúbky vrstvy plynu d a absorpčného koeficientu κ (τ = d . κ). Vrstva s optickou hrúbkou τ = 1 zoslabí intenzitu svetla e-násobne (e = 2,72); vrstva s τ &gt; 1 je opticky hrubá (pre žiarenie je takmer nepriezračná), vrstva s τ &lt; 1 je opticky tenká. Optická hrúbka slnečnej fotosféry je napríklad τ &gt; 1, chromosféry zväčša τ &lt; 1, koróny τ = 10-6.

</doc>
<doc id="127770" url="https://sk.wikipedia.org/wiki?curid=127770" title="Zorné pole">
Zorné pole

Zorné pole môže byť:

</doc>
<doc id="127772" url="https://sk.wikipedia.org/wiki?curid=127772" title="Optická mohutnosť">
Optická mohutnosť

Optická mohutnosť je prevrátená hodnota ohniskovej vzdialenosti. Vyjadruje sa v dioptriách. Optickú mohutnosť jedna dioptria má šošovka, ktorej ohnisková vzdialenosť je jeden meter na mínus prvú.
φ = 1/f 
V spojke platí φ&gt;0
V rozptylke platí φ&lt;0
Značka dioptrie: D
f = "ohnisková vzdialenosť"

</doc>
<doc id="127774" url="https://sk.wikipedia.org/wiki?curid=127774" title="Paládium">
Paládium

Paládium () je chemický prvok v Periodickej tabuľke prvkov, ktorý má značku Pd a protónové číslo 46. Patrí do ôsmej vedľajšej skupiny, do triády ľahkých platinových kovov. Je to vzácny striebro-biely prechodný kov z platinovej skupiny, pôsobí chemicky podobne ako platina a ťaží sa z niektorých medených a niklových rúd. Primárne sa používa ako priemyselný katalyzátor a v šperkárstve.
Paládium objavil v roku 1803 Wollaston pri svojom štúdiu platiny. Pozoroval, že matečný lúh po vyzrážaní komplexu platiny (NH4)2PtCl6 z roztoku "aqua regia" obsahuje kov, ktorý nazval podľa vtedy novo objaveného asteroidu Pallas, ktorý bol pomenovaný po gréckej bohyni múdrosti Pallas Aténe (παλλάδιον, palladion, z Pallasu).
Významné charakteristiky.
Paládium je mäkký striebro-biely kov podobný platine. Paládium má najnižšiu hustotu a má najnižší bod topenia z kovov platinovej skupiny. Výskyt paládia je veľmi malý (0,015 ppm v zemskej kôre). Paládium sa vyskytuje spoločne s ostatnými platinovými kovmi a vyskytuje sa v štvrťohorných usadeninách, resp. vo forme sulfidov alebo arzenidov v sulfidických rudách niklu, medi a železa.
Geografický výskyt.
Jeho najväčšmi dodávateľmi na svetový trh je Rusko, ktoré ťaží na Sibíri 44% svetovej produkcie a Južná Afrika so 40%. Za nimi nasledujú Kanada so 6% a USA s 5%. Ide o jediných veľkých producentov tohto prvku
Do roku 1819 boli všetky platinové kovy dodávané z Južnej Ameriky, pričom v tomto roku boli objavené usadeniny na Urale, čo urobilo z Ruska na sto rokov výhradného dodávateľa týchto kovov. V nedávnej minulosti sa stali medené a niklové rudy z Južnej Afriky a Ruska hlavnými zdrojmi platinových kovov. V Rusku sa tieto kovy ťažia v Norilsku (Нори́льск) a Talnakhu (Тална́х), v mestách ďaleko za polárnym kruhom. Ďalšie zdroje sa našli v Kanade v meste Sudbury v Ontáriu.
Zlúčeniny paládia.
Paládium sa v zlúčeninách vyskytuje v oxidačnom stupni 0 (v komplexoch), 2 a 4. 
Oxidy.
Oxid paladnatý PdO sa pripravuje syntézou z prvkov, resp. pyrolýzou dusičnanu paládnatého Pd(NO3)2.
Halogenidy.
Chlorid paládnatý PdCl2 sa pripravuje syntézou z prvkov: z kovového paládia a plynného chlóru za vysokej teploty. Chlorid paladnatý sa využíva v detektoroch oxidu uhoľnatého CO: už pri 0,001% CO v ovzduší indikuje prítomnosť oxidu uhoľnatého. Chlorid paladnatý reaguje s oxidom uhoľnatým na kovové paládium. Detektory oxidu uhoľnatého sa vužíva hlavne v baniach.
Využitie paládia v organickej syntéze.
Paládium sa vo forme komplexov využíva v cross-couplingových reakciách ako katalyzátor, napr. Suzukiho reakcii, ktorá umožňuje tvojbu nových väzieb C-C medzi uhlíkmi s rôznou alebo rovnakou hybridizáciou. V kovovej podobe sa paládium využíva v heterogénnej katalýze hydrogenačných reakcií, ktoré vedú na vznik nových C-H väzieb a zánik násobných väzieb. 

</doc>
<doc id="127775" url="https://sk.wikipedia.org/wiki?curid=127775" title="Optická os">
Optická os

Optická os je priamka spájajúca stredy krivosti lámavých plôch; guľových plôch pri šošovke, stred krivosti a vrchol pri zrkadle. Pri vycentrovanom ďalekohľade optická os objektívu i okulára musia ležať v jednej priamke, ktorou je optická os ďalekohľadu.

</doc>
<doc id="127776" url="https://sk.wikipedia.org/wiki?curid=127776" title="Optické sklo">
Optické sklo

Optické sklo je číre a homogénne sklo presne určeného zloženia a vlastností. Používa sa na výrobu astronomických objektívov. Chemicky je to kremičitan sodný, vápenný alebo draselný s ďalšími prísadami (bórom, olovom a inými). Výroba kvalitného optického skla je veľmi nákladná. Medzi základné typy patrí korunové sklo (sodno-vápenaté alebo draselno-vápenaté) a flintové sklo (sodno-olovnaté alebo draselno-olovnaté). Všeobecne majú korunové sklá menší index lomu ako flintové sklá. Pyrex je borokremičité sklo, odolné proti náhlym zmenám teploty.

</doc>
<doc id="127777" url="https://sk.wikipedia.org/wiki?curid=127777" title="Ohnisko">
Ohnisko

Ohnisko môže byť:

</doc>
<doc id="127779" url="https://sk.wikipedia.org/wiki?curid=127779" title="Lantán">
Lantán

Lantán "Lanthanum" je chemický prvok v periodickej tabuľke, ktorý má symbol La a protónové číslo 57.
Významné charakteristiky.
Lantán je striebro-biely kovový prvok patriaci do skupiny 3 periodickej tabuľky a je považovaný za lantanoid. Nachádza sa v niektorých vzácnych zeminových mineráloch, obvykle v kombinácii s prvkom cér a inými prvkami vzácnych zemín. 
Výstraha.
Lantán má nízky až stredný stupeň toxicity a treba s ním zaobchádzať opatrne.

</doc>
<doc id="127780" url="https://sk.wikipedia.org/wiki?curid=127780" title="Nitkový kríž">
Nitkový kríž

Nitkový kríž alebo vláknový kríž sú dve alebo niekoľko pavučinových, resp. kovových vlákien skrížených v obrazovej rovine objektívu. Namiesto vlákien sa môžu použiť jemné rysky vyryté do sklenej doštičky. V noci sa nitkový kríž slabo osvetľuje, aby bol viditeľný na pozadí oblohy.

</doc>
<doc id="127781" url="https://sk.wikipedia.org/wiki?curid=127781" title="Vláknový kríž">
Vláknový kríž



</doc>
<doc id="127782" url="https://sk.wikipedia.org/wiki?curid=127782" title="Nočný oblúk">
Nočný oblúk

Nočný oblúk je časť oblúka zdanlivého denného pohybu nebeského telesa, ktoré leží pod horizontom.

</doc>
<doc id="127783" url="https://sk.wikipedia.org/wiki?curid=127783" title="Nónius (stupnica)">
Nónius (stupnica)

Nónius je pomocná posuvná stupnica na odčítanie desatín a menších zlomkov dielika základnej stupnice. Obyčajne sa používa pri meraní dĺžok a uhlov. Desatinový dĺžkový nónius je stupnica 9 mm dlhá, rozdelená na 10 rovnakých dielikov. Poloha začiatočnej nóniovej značky ukazuje na základnej stupnici počet celých milimetrov a dielik nóniusa, ktorý splýva s niektorým dielikom hlavnej stupnice, označuje počet desatín milimetra. Nónius sa používa aj pri delených kruhoch ďalekohľadu.

</doc>
<doc id="127784" url="https://sk.wikipedia.org/wiki?curid=127784" title="Delený kruh">
Delený kruh

Delený kruh je kruh, na ktorom sa dajú presne odčítať uhly; súčasť prístrojov na meranie uhlových súradníc pozorovaných objektov. Hodinový kruh je kolmý na hodinovú os a slúži na určovanie hodinových uhlov a rektascenzie. Na deklinačnom kruhu sa odčíta deklinácia. Na určenie výšky objektu sa používa vertikálny kruh. Pri niektorých prístrojoch možno pomocou mikroskopov na delených kruhoch odčítať polohu až na desatinu uhlovej sekundy (meridiánový kruh).

</doc>
<doc id="127785" url="https://sk.wikipedia.org/wiki?curid=127785" title="Denný oblúk">
Denný oblúk

Denný oblúk je časť oblúka zdanlivého denného pohybu nebeského telesa, ktoré leží nad horizontom.

</doc>
<doc id="127786" url="https://sk.wikipedia.org/wiki?curid=127786" title="De Sitterov vesmír">
De Sitterov vesmír

De Sitterov vesmír je kozmologický model homogénneho a izotropného kvázistacionárneho vesmíru (kozmológia), v ktorom sa predpokladá kladná hodnota kozmologickej konštanty (λ &gt; 0) a prázdny, plochý, euklidovský priestor bez zakrivenia (k = 0). Priebeh expanzie v de Sitterovom vesmíre je exponenciálny, rýchlosť expanzie trvale vzrastá. Krivka závislosti faktora škály R od času nemá prirodzený začiatok a bude pokračovať neobmedzene podľa vzťahu R(t) = eHt, kde H je Hubblova konštanta. Metrika de Sitterovho vesmíru tvorí základ aj pre stacionárny model vesmíru podľa teórie steady state. Táto teória však predpokladá nepretržitý vznik hmoty z ničoho, kým de Sitterov vesmír je celkom bez hmoty. Tento model má už len historický význam, ale závažné je to, že naň prechádza limitne v čase t » ∞ každý model vesmíru, v ktorom sa predpokladá kladná hodnota kozmologickej konštanty λ, s neobmedzeným vzrastaním faktora škály R. Sformuloval ho W. de Sitter v roku 1917.

</doc>
<doc id="127787" url="https://sk.wikipedia.org/wiki?curid=127787" title="Cér">
Cér

Cér () je chemický prvok v periodickej tabuľke, ktorý má symbol Ce a protónové číslo 58. Cér je striebristý kovový prvok patriaci medzi lantanoidy. Používa sa v niektorých zliatinách zo vzácnych zemín. 
Cér objavil Martin Heinrich Klaproth v roku 1803. 
Chemické vlastnosti.
Cér má dva obvyklé oxidačné stavy, 3+ a 4+. 
Cér je silné redukčné činidlo, redukčný potenciál redukcie Ce4+ na Ce3+ je 1,610 V. 
Zlúčeniny.
Najčastejšia zlúčenina céru je oxid ceričitý (CeO2), používaný ako „klenotnícka červeň“ a v stenách niektorých samočistiacich pecí.
Niektoré zlúčeniny céru možno použiť v Belousovej-Žabotinského reakcii, v ktorej vznikajú chemické oscilátory. Medzi používané zlúčeniny patria dusičnan amónno-ceričitý alebo síran ceričitý. Táto reakcia predstavuje príklad nerovnovážnej termodynamiky a možno ju použiť na modelovanie reakcií prebiehajúcich v biologických systémoch.
Výskyt.
V malých množstvách sa vyskytuje v uránových rudách. 
Toxicita.
Cér ako všetky kovy vzácnych zemín má nízku až strednú toxicitu. Cér je silné redukčné činidlo a spontánne sa vznieti na vzduchu pri teplote 65 až 80 °C. Dymy z cérových ohňov sú toxické. Na hasenie cériových ohňov sa nemá použiť voda, lebo cér s vodou reaguje a produkuje vodíkový plyn.

</doc>
<doc id="127788" url="https://sk.wikipedia.org/wiki?curid=127788" title="Diaľkový prieskum Zeme">
Diaľkový prieskum Zeme

Diaľkový prieskum Zeme je metóda geologicko-geografického prieskumu Zeme pomocou umelých družíc. Vyvinula sa z leteckého snímkovania. Multispektrálnymi snímkami povrchu Zeme z družíc (vo viditeľnej a infračervenej oblasti spektra) sa získavajú poznatky o geologických štruktúrach, ktoré nemožno vidieť z menších výšok, o ložiskách užitočných nerastov, prírodných bohatstvách Zeme, životnom prostredí a pod. Radarové metódy pri diaľkovom prieskume Zeme sa používajú najmä v kartografii.
Metódy diaľkového prieskumu Zeme sú jedným z najvýraznejších prejavov využitia umelých družíc pre národné hospodárstvo; boli zahrnuté napríklad do programov kozmických lodí Sojuz, družíc Kozmos, Landsat a pod.

</doc>
<doc id="127789" url="https://sk.wikipedia.org/wiki?curid=127789" title="Diazenitál">
Diazenitál

Diazenitál je prístroj na určovanie okamihu prechodu hviezd vertikálom (aj poludníkom). Využíva pravouhlý hranol ležiaci v rovine vertikálu a ortuťový horizont. V ďalekohľade sa pozorujú tri obrazy jednej hviezdy, ktoré sa pohybujú smerom k sebe. V okamihu prechodu hviezdy vertikálom obraz pohybujúci sa od východu rozdeľuje vzdialenosť ďalších dvoch obrazov na polovice. Diazenitál zostrojili F. Nušl a J. Frič v úsilí vylúčiť nepresnosti libiel, delení kruhu a nerovnosti osí.

</doc>
<doc id="127790" url="https://sk.wikipedia.org/wiki?curid=127790" title="Diferenciálna rotácia">
Diferenciálna rotácia

Diferenciálna rotácia je rotácia, pri ktorej oblasti rozlične vzdialené od rotačnej osi alebo od rovníka majú rôznu uhlovú rýchlosť. Pozoruje sa napríklad vo vonkajších oblastiach Galaxie. 
Hviezdy, ktoré sú ďalej od stredu Galaxie, majú uhlovú rýchlosť menšiu a pri rotácii Galaxie zaostávajú za hviezdami bližšími k stredu Galaxie. Diferenciálna rotácia sa pozoruje aj na povrchu Slnka a veľkých planét: čím ďalej je určitá vrstva fotosféry od rovníka Slnka, tým má menšiu uhlovú rýchlosť rotácie. Podobný jav sa pozoruje aj v atmosférach Jupitera a Saturna.
Externé odkauźy.
[[Kategória:Astrofyzika]]

</doc>
<doc id="127791" url="https://sk.wikipedia.org/wiki?curid=127791" title="Difrakcia svetla">
Difrakcia svetla

Difrakcia svetla alebo ohyb svetla je ohyb svetelných vĺn pri prechode malým otvorom alebo vedľa okraja prekážky. Difrakciou na ohybovej mriežke vzniká spektrum. Pri difrakcii na obrube (okraji) objektívu sa hviezda v ohnisku nezobrazí ako bod, ale ako ohybový krúžok. Aj niektoré halové javy zapríčiňuje difrakcia svetla na vodných kvapkách v mračnách.

</doc>
<doc id="127792" url="https://sk.wikipedia.org/wiki?curid=127792" title="Ohyb svetla">
Ohyb svetla



</doc>
<doc id="127793" url="https://sk.wikipedia.org/wiki?curid=127793" title="Ohybový krúžok">
Ohybový krúžok

Ohybový krúžok je krúžok, do ktorého sa zobrazí svietiaci bod vplyvom ohybu svetla (difrakcia) na okrajoch objektívu ďalekohľadu. Čím je priemer objektívu väčší, tým je priemer ohybového krúžku menší a rozlišovacia schopnosť ďalekohľadu väčšia.

</doc>
<doc id="127794" url="https://sk.wikipedia.org/wiki?curid=127794" title="Refrakčné spektrum">
Refrakčné spektrum

Refrakčné spektrum je obraz zdroja svetla deformovaný závislosťou refrakcie ako lomu svetla od vlnovej dĺžky. Keďže index lomu sa zvyšuje s klesajúcou vlnovou dĺžkou, obraz hviezdy v ďalekohľade blízko obzoru sa prejaví ako malé spektrum, smerom k zenitu modré, k horizontu červené. Keď zapadá Slnko za ostro ohraničený obzor, jeho posledný lúč je fialový, oko však je málo citlivé na túto časť spektra, v ktorej je aj silnejší rozptyl (modrá obloha - červené Slnko pri obzore), a preto sa tento jav prejaví ako zelený záblesk - zelený lúč.

</doc>
<doc id="127795" url="https://sk.wikipedia.org/wiki?curid=127795" title="Registračný mikrofotometer">
Registračný mikrofotometer

Registračný mikrofotometer je mikrofotometer samo­činne zaznamenávajúci zmeny hustoty sčernenia na fotografickej platni. Meraná platňa je upevnená na stolíku, ktorý sa pomaly pohybuje pod úzkym zväzkom lúčov ako pri obyčajnej mikrofotometrii. Svetlo po prechode platňou dopadá na fotočlánok alebo termočlánok a vzbudzuje v ňom fotoelektrický prúd podľa hustoty platne. Zmena sa registruje na papieri.

</doc>
<doc id="127796" url="https://sk.wikipedia.org/wiki?curid=127796" title="Relatívnosť súčasnosti">
Relatívnosť súčasnosti

Relatívnosť súčasnosti je závislosť súčasnosti priestorovo vzdialených udalostí od pohybového stavu inerciálnych sústav. Vyplýva zo špeciálnej teórie relativity, podľa ktorej dve udalosti prebiehajúce súčasne v jednej inerciál­nej sústave nemusia byť súčasné v inej inerciálnej sústave. Súčasnosť nie je absolútna.

</doc>
<doc id="127797" url="https://sk.wikipedia.org/wiki?curid=127797" title="Neodým">
Neodým

Neodým (lat. "neodymium") je chemický prvok v periodickej tabuľke, ktorý má symbol Nd a protónové číslo 60. Neodým, lantanoid - kov vzácnej zeminy, sa nachádza mischmetáli (zliatina prvkov vzácnych zemín) až do množstva okolo 18%. Kov má svetlo striebritý kovový lesk, ale pretože je jeden z najreaktívnejších kovov vzácnych zemín, neodým rýchlo na vzduchu koroduje, formujúc oxid, ktorý opadáva a vystavuje kov ďalšej oxidácii. Aj keď patrí medzi kovy vzácnych zemín, neodým nie je vzácny - tvorí 38 ppm (milióntin) zemskej kôry.
Neodým sa používa na výrobu neodýmových magnetov, čo je v súčasnosti najsilnejší druh magnetov na svete.
Výstrahy.
Neodýmový kovový prach je nebezpečný pre vznetlivosť a explozívnosť.
Neodýmové zlúčeniny ako všetky kovy vzácnych zemín sú málo až stredne toxické, ale jeho toxicita nebola kompletne preskúmaná. Neodýmový prach a soli sú veľmi dráždivé pre oči a sliznice a stredne dráždivé pre pokožku. Dýchanie prachu môže navodiť pľúcnu embóliu a akumulovaná expozícia ničí pečeň.

</doc>
<doc id="127798" url="https://sk.wikipedia.org/wiki?curid=127798" title="Rendezvous (kozmonautika)">
Rendezvous (kozmonautika)

Rendezvous alebo randevú je v kozmonautike stretnutie dvoch, prípad­ne viac družíc na obežnej dráhe, pričom sa uskutoční ich spojenie, resp. aj výmena posádky alebo materiálu. Techni­ka rendezvous sa používa najmä pri kozmických lodiach s posádkou.

</doc>
<doc id="127799" url="https://sk.wikipedia.org/wiki?curid=127799" title="Rendezvous">
Rendezvous

Rendezvous alebo randevú alebo hovorovo rande (z franc. "rendez-vous") môže byť:
Randevú je (bol?) aj časopis Mladej demokratickej ľavice

</doc>
<doc id="127800" url="https://sk.wikipedia.org/wiki?curid=127800" title="Prométium">
Prométium

Prométium ("promethium") je chemický prvok v periodickej tabuľke, ktorý má symbol Pm a protónové číslo 61. Prométium má 1 semi-stabilný izotop (145), je to slabý beta emitor, neemituje gama lúče, ale beta častice narážajúce na prvky s vysokými atómovými číslami môžu generovať röntgenové lúče.
Výstrahy.
S prvkom prométium treba zaobchádzať veľmi opatrne, lebo má vysokú rádioaktivitu. Obzvlášť, prométium môže emitovať röntgenové žiarenie počas svojho beta rozpadu. 

</doc>
<doc id="127803" url="https://sk.wikipedia.org/wiki?curid=127803" title="Reštringovaný problém">
Reštringovaný problém

Reštringovaný problém je špeciálny problém troch telies, pri ktorom sa predpokladajú určité zjednodušujúce podmienky:
V reštringovanom probléme, inak povedané v kruhovo obmedzenom probléme troch telies, v angličtine Circular Restricted Three-Body Problem, skratka CRTBP, sa dve masívne telesá pohybujú na kruhových obežných dráhach okolo ich spoločného stredu hmotnosti a tretia hmotnosť je z hľadiska ostatných dvoch zanedbateľná. Pokiaľ ide o rotujúci referenčný rámec, dve spolu obiehajúce telesá sú stacionárne a tretie môže byť aj na Lagrangianových bodoch, alebo sa môže pohybovať okolo nich napríklad na obežnej dráhe tvaru podkovy. Môže byť užitočné vypočítať efektívny potenciál.
Mnoho známych matematikov sa venovalo tomuto problému: Euler a Lagrange (1772), Jacobi (1836), Hill (1878), Poincaré (1899), Levi-Civita (1905) a Birkhoff (1915). V roku 1772 prvýkrát uviedol Euler synodický (rotujúci) súradnicový systém, v ktorom objavil prve 3 libračné body. Lagrange našiel ďalšie dva. Jacobi (1836) následne objavil integrál pohybu v tomto súradnicovom systéme a teraz je známy ako Jacobiho integrál. Hill (1878) použil tento integrál na to, aby ukázal, že vzdialenosť Zem – Mesiac zostáva ohraničená zhora, definoval Hillovu sféru a Brown (1896) dal v jeho čase najpresnejšiu lunárnu teóriu .

</doc>
<doc id="127804" url="https://sk.wikipedia.org/wiki?curid=127804" title="Problém n telies">
Problém n telies

Problém "n" telies alebo problém viacerých telies je jedna z úloh nebeskej mechaniky, ktorý spočíva v určení pohybov "n" telies (kde "n" je väčšie ako 3), pohybujúcich sa vplyvom vzájomnej príťažlivosti.
Podobne ako problém troch telies nie je celkom analyticky riešiteľný (nedá sa vyjadriť analytickým vzorcom poloha ani rýchlosť všet­kých n telies pre ľubovolný čas). Numerickými metóda­mi možno docieliť ľubovolnú presnosť. Vychádza sa z predpokladu známych polôh, rýchlostí a hmotností telies pre určitý čas a určujú sa z nich príťažlivé sily (zrýchlenia), a tým pre ďalší blízky okamih nové polohy a nové rýchlosti pre všetky telesá. Postupne sa získava dráha ľubovoľného z n telies (napríklad dráha kométy okolo Slnka rušená príťažlivými silami ostatných planét).
Zo všeobecných vzťahov je známych podobne ako pri probléme troch telies niekoľko teorém týkajúcich sa celej sústavy n telies, napríklad zákon zachovania energie, zákon zachovania momentu hybnosti sústavy, rovnomerný priamočiary pohyb ťažiska sústavy, ktoré sú vyjad­rené desiatimi všeobecnými integrálmi. Na úplné vyrie­šenie pohybu n telies by bolo treba "6n" integrálov (pohybové rovnice pre "n" telies, zosumarizovaním všet­kých vzájomných príťažlivých síl predstavujú "3n" diferen­ciálnych rovníc 2. rádu), z ktorých však je známych iba desať. Ak sa za premenné zvolia súradnice, ako dokázal H. Bruns a H. Poincaré, nejestvujú ďalšie integrály, t. j. nie je možné analytické riešenie. Ani problém troch telies nemožno analyticky riešiť. Pri riešení sa využívajú nekonečné rady alebo sa používa numerická integrácia. Tak sa rieši každý problém s ľubovoľnou presnosťou, pod­mienenou iba presnosťou vstupných dát.

</doc>
<doc id="127805" url="https://sk.wikipedia.org/wiki?curid=127805" title="Samárium">
Samárium

Samárium (lat. "samarium") je chemický prvok v Periodickej tabuľke prvkov, ktorý má značku Sm a protónové číslo 62. Samárium je lantanoid, kov vzácnych zemín, s jasno striebristým leskom, ktorý je na vzduchu dosť stabilný; vznieti sa pri teplote 150 °C (na vzduchu). 3 kryštálové modifikácie kovu tiež existujú, s transformáciami pri teplotách 734 a 922 °C.
Výstrahy.
Ako aj ostatné lantanoidy, samáriové zlúčeniny majú slabú až strednú toxicitu, i keď jeho toxicita nebola skúmaná detailne.

</doc>
<doc id="127806" url="https://sk.wikipedia.org/wiki?curid=127806" title="Problém viacerých telies">
Problém viacerých telies



</doc>
<doc id="127807" url="https://sk.wikipedia.org/wiki?curid=127807" title="Problém troch telies">
Problém troch telies

Problém troch telies je jedna z hlavných úloh nebeskej mechaniky určiť pohyby troch telies vykonávaných vplyvom síl vzájomnej príťažlivosti. Podobne ako v probléme dvoch telies pokladajú sa telesá za dokonale tuhé, guľovo symetrické, aproximujú sa ako hmotné body. Medzi týmito bodmi s koncentrovanou hmotou pôsobia sily vzájomnej príťažlivosti, ktoré možno vypočítať podľa Newtonovho gravitačného zákona. Vplyvom týchto síl sa jednotlivé telesá pohybujú po určitých dráhach okolo spoločného ťažiska. Je potrebné určiť pohybové rovnice troch telies tak, aby sa dala vypočítať ich poloha na dráhe a rýchlosť pre ľubovoľný čas v budúcnosti aj v minulosti. Ak je v určitom čase známa poloha telies na dráhe a smer a veľkosť ich rýchlosti, dajú sa zostaviť matematické rovnice, kt. určujú pohyb jednotlivých telies pod vplyvom ďalších dvoch. Sú to tri obyčajné diferenciálne rovnice druhého rádu pre každé teleso.
Kým v probléme dvoch telies sa tieto pohybové rovnice dali úplne vyriešiť, v probléme troch telies sa nedá určiť všeobecné riešenie pohybu do všetkých dôsledkov. Je to možné iba v niekoľkých špeciálnych prípadoch. Inak si treba zvoliť čo najviac zjednodušení, aby sa pohybové rovnice dali vyriešiť. V probléme troch telies je známych iba niekoľko všeobecných vzťahov a približné riešenia. Všeobecné vzťahy:
Ďalšie integrály takýchto typov, keď sa za premenné zvolia zaužívané pravouhlé súradnice alebo elementy dráhy, nie sú známe. H. Poicaré a H. Bruns dokázali, že v probléme troch a viac telies sa principiálne nedá určiť viac než desať integrálov takýchto typov, nejestvujú algebrické rieše­nia a problém troch telies nie je presne analyticky riešiteľný. Nemožno určiť polohu v ľubovoľnom čase v budúcnosti alebo minulosti bez toho, aby sa určili polohy v predchádzajú­cich alebo nasledujúcich okamihoch. V súčasnosti sa na túto metódu výhodne využívajú samočinné počítacie stroje. Ďalší matematický postup na dosiahnutie presných riešení poskytujú nekonečné rady (rozvoje), ktoré sú presným teoretickým riešením, ale v praxi sú menej vhodné, lebo uvažované rozvoje pomaly konvergujú. V praxi sa dosahujú riešenia s ľubovoľnou presnosťou metódami numerickej integrácie. V špeciálnych prípadoch, keď v určitom čase telesá dosiahnu znovu navzájom rovnaké polohy, jestvuje úplné analytické riešenie problému troch telies. J. L. Lagrange (1772) dokázal, že taký špeciálny prípad jestvuje, keď sa tretie teleso nachádza v jednom z piatich libračných bodov L1, L2... L5 vzhľadom na prvé dve telesá. Sú to miesta, v ktorých sa gravitačné a odstredivé sily na tretie teleso m3 malej hmotnosti vyrovnávajú. Body L1, L2 a L3 ležia na priamke prechádzajúcej prvými dvoma telesami a ich poloha závisí od pomeru hmotnosti telies m1 a m2. Body L4 a L5 tvoria s telesami m1 a m2 rovnostranné trojuholníky. Pritom body L1, L2 a L3 sú nestabilné (už malé poruchy môžu vychýliť tretie teleso z libračného centra), body L4 a L5 sú stabilné (malé poruchy spôsobia iba kolísanie polohy m3 okolo librač­ných bodov). Pri pohybe troch telies v tomto prípade sa vzájomné vzdialenosti môžu meniť, ale pomer vzdiale­ností ostáva vždy rovnaký. Všetky telesá opisujú podob­né kužeľosečky. Aj keď takýto prípad je špeciálnym teoretickým prípadom problému troch telies, v slnečnej sústave jestvujú telesá, ktoré sa pohybujú v blízkosti libračných bodov L4 a L5 sústavy Slnko – Jupiter. Sú to Trójania.
Ďalším špeciálnym prípadom problému troch telies je reštringovaný problém troch telies, pri ktorom sa predpokladá niekoľko zjednodušujúcich podmienok (zanedbateľná hmotnosť tretieho telesa, pohyb v jednej rovine, pohyb m1 a m2 okolo spoločného ložiska). Keď v určitom čase nadobudnú telesá začiatočnú polohu, t. j. pohyb je periodický, problém troch telies sa dá úplne analyticky vyjadriť. Vo všeobecnosti sa v probléme troch telies hovorí o teórii porúch – perturbácii. Keď je hmotnosť tretieho telesa m3 veľmi malá v porovnaní s m1 a m2 alebo m3 je veľmi vzdialené od m1 a m2, jeho pôsobenie na telesá m1 a m2 je oveľa menšie ako pôsobenie medzi telesami m1 a m2. V takom prípade m3 iba slabo ruší keplerovský pohyb dvoch telies. Napríklad v slnečnej sústave je hmotnosť Slnka oveľa väčšia než hmotnosť ostatných telies, preto pri výpočte dráhy určitej planéty (alebo iného telesa slnečnej sústavy) pôsobia ďalšie telesá len určitými poruchami (zrýchleniami rušiacej sily), ktoré sa dajú osobitne vyčísliť a spočítať. Tieto poruchy nie sú konštantné, ale závisia od vzájomnej polohy uvažovaných troch telies (pôsobenie je najväčšie, keď sú telesá v rovnakom smere na spojnici) a sú funkciou času. Poruchy klesajú s treťou mocninou vzdialenosti, prvý člen rozvoja je úmerný R/r³, kde R je vzdialenosť planéty od Slnka a r vzdiale­nosť rušiaceho telesa. Rozlišujú sa periodické poruchy (kolísanie okolo strednej hodnoty) a sekulárne poruchy (jednosmerné vzrastanie s časom). S otázkou porúch súvisí problém stability planetárnej sústavy. Z charakteru porúch elementov telies slnečnej sústavy vyplýva, že tá je neohraničene stabilná (poruchy).

</doc>
<doc id="127808" url="https://sk.wikipedia.org/wiki?curid=127808" title="Sklon ekliptiky">
Sklon ekliptiky

Sklon ekliptiky, ε je uhol, ktorý zviera ekliptika s rovníkom. Vplyvom precesie sa sklon ekliptiky mení pomaly s časom. V súčasnosti sa zmenšuje ročne o 0,47". Pre ekvinok­cium 1900,0 ε = 23°27' 8,26", pre ekvinokcium 2000,0 ε = 23°26'21,45".

</doc>
<doc id="127809" url="https://sk.wikipedia.org/wiki?curid=127809" title="Univerzál">
Univerzál

Univerzál je prístroj na presné meranie vodorovných alebo zvislých uhlov. Je vybavený libelami, registračným neosobným mikrometrom a inými doplnkami umožňujúcimi určovať súradnice na povrchu Zeme a azimuty pozemských cieľov. Používa sa v geodézii. Veľký neprenosný univerzál je altazimut.

</doc>
<doc id="127810" url="https://sk.wikipedia.org/wiki?curid=127810" title="Monochromátor">
Monochromátor

Monochromátor je zariadenie prepúšťajúce len veľmi úzku časť spektra, ktorého vlnovú dĺžku možno meniť. Funkciu monochromátora plní napríklad druhá štrbina pri spektroheliografe. Aj všetky rádioastronomické prístroje sú monochromátory, pretože z prichádzajúceho žiarenia rôznych vlnových dĺžok vyberajú len úzku časť spektra a zosilňujú ho.

</doc>
<doc id="127811" url="https://sk.wikipedia.org/wiki?curid=127811" title="Monochromatický filter">
Monochromatický filter

Monochromatický filter je filter prepúšťajúci žiarenie len vo veľmi úzkom spektrálnom pásme, zväčša pod 2 nm (úzkopásmový filter).

</doc>
<doc id="127812" url="https://sk.wikipedia.org/wiki?curid=127812" title="Matnica">
Matnica

Matnica je sklená, na jednej strane matovaná doska, na ktorej sa rozptyľuje dopadajúce svetlo. Vkladá sa namiesto fotografickej platne, aby sa mohol objekt pred fotografovaním zaostriť a pozorovať. Matnica sa používa aj pri fotografických alebo premietacích prístrojoch na zaznamenanie reálneho optického obrazu a slúži na zaostrenie obrazu objektu. Pri zväčšovacích prístrojoch sa používa na rozptyl svetla svetelného zdroja.

</doc>
<doc id="127813" url="https://sk.wikipedia.org/wiki?curid=127813" title="Denný polčas">
Denný polčas

Denný polčas je čas medzi dvoma po sebe nasledujúcimi prílivmi (12 h 25 min).

</doc>
<doc id="127814" url="https://sk.wikipedia.org/wiki?curid=127814" title="Dellingerov jav">
Dellingerov jav

Dellingerov jav je náhle vymiznutie príjmu krátkovlnných rádiových staníc na zemskej pologuli osvetlenej Slnkom. Trvá niekoľko minút až niekoľko hodín, príjem sa obnovuje postupne. Príčinou sú chromosferické erupcie na Slnku, pri ktorých zvýšené ultrafialové a rontgenové žiarenie podstatne zvýši ionizáciu ionosferickej vrstvy D vo výškach 60 –  nad Zemou. Vrstva D pohlcuje krátkovlnné žiarenie a znemožňuje jeho odraz od vyššie položenej vrstvy F, ktorá za normálnych podmienok umožňuje príjem krátkych vĺn na väčšie vzdialenosti.

</doc>
<doc id="127815" url="https://sk.wikipedia.org/wiki?curid=127815" title="Degenerovaný plyn">
Degenerovaný plyn

Degenerovaný plyn je plyn s takou vysokou hustotou, že jeho fyzikálne vlastnosti sa v dôsledku kvantových efektov podstatne odlišujú od vlastností ideálneho plynu (stavová rovnica).
Kinetická energia častíc a tlak degenerovaného plynu nezávisia od teploty, ale len od hustoty, t. j. od počtu častíc v jednotkovom objeme. Hustota, pri ktorej plyn degeneruje, závisí od hmotnosti častíc plynu: čím je hmotnosť častíc vyššia, tým vyššia hustota podmieňuje vznik degenerovaného plynu. Pri hustotách okolo 5×10³ g.cm−3 nastáva degenerácia elektrónového plynu (elektrónová degenerácia), ktorá sa vyskytuje napr. v bielych trpaslíkoch. Tlak tohto degenerovaného plynu udržuje hviezdu v rovnovážnom stave bez ohľadu na jej vnútornú teplotu (vnútorná stavba hviezd). Pri hustotách okolo 1012 g.cm−3 nastáva degenerácia neutrónového plynu (neutrónová degenerácia), ktorý vznikol neutronizáciou, t. j. "vtlačením" elektrónov do jadier atómov, čím sa v jadrách zmenili protóny na neutróny a jadrá sa rozpadli. Tento stav degenerovaného plynu sa vyskytuje v neutrónových hviezdach.

</doc>
<doc id="127816" url="https://sk.wikipedia.org/wiki?curid=127816" title="Guadaloupe">
Guadaloupe



</doc>
<doc id="127817" url="https://sk.wikipedia.org/wiki?curid=127817" title="Kozmologická konštanta">
Kozmologická konštanta

Kozmologická konštanta alebo Einsteinova konštanta λ je konštanta hypotetickej kozmickej repulzívnej sily, ktorú zaviedol Albert Einstein pri riešení rovníc poľa všeobecnej teórie relativity na vyrovnanie gravitačného pôsobenia vo forme kozmologického člena (člena lambda), aby zachoval v tom čase prijímanú hypotézu stacionárnosti vesmíru (ak pôsobí len gravitácia, vesmír nemôže byť stacionárny, musí expandovať alebo kontrahovať). Predpokladaná repulzívna sila pôsobí proti gravitácii a usiluje sa odpudiť hmotné častice do nekonečna: úmerná je hmotnosti odpudzovanej častice a vzdialenosti, nezávisí od hmotnosti odpudzujúceho prostredia. Po objave rozpínania vesmíru (Hubblov zákon) kozmologická konštanta stratila opodstatnenie a predstavy kozmickej odpudivej sily sa vzdal aj Einstein. V niektorých kozmologických modeloch vesmíru sa však ešte zachováva (kozmológia).

</doc>
<doc id="127818" url="https://sk.wikipedia.org/wiki?curid=127818" title="Hubblov zákon">
Hubblov zákon

Hubblov zákon (od roku 2018 IAU odporúča názov Hublov-Lemaîtreov zákon) je zákon všeobecnej expanzie vesmíru, ktorý objavil Edwin Hubble v roku 1929. Podľa Hubblovho zákona pozorovaná radiálna rýchlosť galaxií je priamo úmerná ich vzdialenosti od Zeme. Hubblov zákon sa vyjadruje matematicky Hubblovým vzťahom:
formula_1
kde v je radiálna rýchlosť galaxie v km/s, R jej vzdialenosť v Mpc a H Hubblova konštanta v km·s−1·Mpc−1. Hubblov zákon sa používa na odvodenie vzdialenosti galaxií, ak sú známe radiálne rýchlosti galaxií, odvodené z pozorovaného červeného posunu čiar v ich spektrách. Pri veľmi veľkých vzdialenostiach Hubblov vzťah v uvedenom lineárnom vyjadrení neplatí dostatočne presne; závislosť medzi radiálnou rýchlosťou a vzdialenosťou má pri veľkých vzdialenostiach oveľa zložitejší priebeh a závisí od metriky priestoru, ktorá je odlišná pre rôzne kozmologické modely.
Georges Lemaître.
Belgický astronóm, matematik a profesor fyziky Georges Lemaître už v roku 1920 popísal vo francúzštine, ako by expanzia vesmíru mohla spôsobiť, že by sa galaxie vzďaľovali od Zeme rýchlosťou, ktorá je úmerná ich vzdialenosti. V roku 1927 publikoval svoju prácu o pozorovaní galaxií v belgickom vedeckom časopise. Opisuje v nich vznik expandujúceho vesmíru, ktorý sa riadi Einsteinovými rovnicami. Predpoklad súvislosti vzdialenosti a červeného posunu je založený na tomto riešení. Citoval pramene merania (Leavittová, Hubble, 1922 Vesto Slipher) a porovnal s vlastnými teoretickými matematickými modelmi rozpínania vesmíru, narozdiel od Hubbla, ktorý bol len pozorovateľ. V roku 1928 sa Lemaître, Hubble, Einstein stretávajú na kongrese v Belgicku. Hubble publikoval v roku 1929 avšak zdroje necitoval. Hubble si až do smrti myslel, že červený posun je spôsobený úbytkom-únavou energie svetla.
Na kongrese Medzinárodnej astronomickej únie (IAU) boli v roku 2018 spätne uznané jeho zásluhy a zákon bol odporúčaný premenovať na "Hublov-Lemaîtreov zákon".

</doc>
<doc id="127819" url="https://sk.wikipedia.org/wiki?curid=127819" title="Hustota sčernenia">
Hustota sčernenia

Hustota sčernenia je logaritmus pomeru intenzity dopadajúceho svetla k intenzite svetla, ktoré prešlo fotografickou emulziou. Sčernenie fotografickej emulzie závisí od rozličných faktorov, najmä od intenzity a dĺžky osvitu (gradačná krivka). Meria sa mikrofotometrom. Sčernenie prislúchajúce stope objektu, ktoré počas osvitu prejde negatívom, sa mení - na okrajoch negatívu je menšie ako v strede. Vplýva naň i predosvetlenie negatívu svetlom oblohy a rozptýleným svetlom v optike, ktoré spôsobujú postupné zvýšenie citlivosti emulzie, a tým i zjasnenie neskôr exponovaných objektov (Eberhardov efekt).

</doc>
<doc id="127820" url="https://sk.wikipedia.org/wiki?curid=127820" title="Hustota žiarenia">
Hustota žiarenia

Hustota žiarenia alebo hustota žiarivej energie je množstvo žiarivej energie v objemovej jednotke. Pri izotropnom poli žiarenia, v ktorom je intenzita žiarenia formula_1 nezávislá od smeru, je hustota žiarenia určená vzťahom formula_2, kde formula_3 je rýchlosť svetla.

</doc>
<doc id="127821" url="https://sk.wikipedia.org/wiki?curid=127821" title="Hustota žiarivej energie">
Hustota žiarivej energie



</doc>
<doc id="127822" url="https://sk.wikipedia.org/wiki?curid=127822" title="Hvězdářská ročenka">
Hvězdářská ročenka

Hvězdářská ročenka je astronomická ročenka vychádzajúca v Česku už takmer šesťdesiat rokov, od roku 1979 v dvoch zväzkoch. Prvý diel obsahuje efemeridové údaje – kalendárne údaje na príslušný rok, efemeridy Slnka a Mesiaca na každý deň roka, najdôležitejšie údaje o planétach a ich mesiacoch, údaje o zatmeniach Slnka, Mesiaca a zákrytov hviezd Mesiacom, stredné polohy hviezd do tretej hviezdnej veľkosti a do deklinácie -30°, údaje o premenných hviezdach a kalendár úkazov (viditeľnosť planét, fázy Mesiaca), efemeridy najväčších asteroidov, meteorických rojov, elementy dráh očakávaných periodických komét a údaje o časových signáloch (českých aj ďalších európskych). Druhý diel Hvězdářskej ročenky obsahuje prehľad pokrokov v astronómii a v astronautike za predposledný rok.

</doc>
<doc id="127824" url="https://sk.wikipedia.org/wiki?curid=127824" title="Kondenzácia (astronómia)">
Kondenzácia (astronómia)

Kondenzácia je zhustenie medzihviezdnej hmoty do hviezdy vplyvom vlastnej gravitácie a odpudivého tlaku žiarenia okolitých hviezd; prechod koronálnych plynov do stavu protuberancie.

</doc>
<doc id="127825" url="https://sk.wikipedia.org/wiki?curid=127825" title="Kometárna globula">
Kometárna globula

Kometárna globula alebo kometárny uzol je plynová medzihviezdna hmota predĺženého kometárneho tvaru, s malou prachovou hlavou, ktorá je takmer celkom nepriehľadná. Slabý svietiaci chvost smeruje na jednu stranu hlavy až do dĺžky 1°. Väčšina známych kometárnych globúl sa nachádza v okrajových oblastiach Gumovej hmloviny a ich chvosty sú orientované na opačnú stranu od jej centra.

</doc>
<doc id="127826" url="https://sk.wikipedia.org/wiki?curid=127826" title="Kometárny roj">
Kometárny roj

Kometárny roj je meteorický roj, ktorý vznikol postupným rozpadom materskej kométy.

</doc>
<doc id="127827" url="https://sk.wikipedia.org/wiki?curid=127827" title="Komes">
Komes

Komes je snímkový komparátor na určovanie presných pravouhlých súradníc astronomických objektov (planétky, kométy, meteoru). Pravouhlé súradnice určovaného objektu sa nadviažu na pravouhlé súradnice okolitých hviezd so známymi uhlovými súradnicami; fotografické platne alebo filmy určeného a určovaného objektu sa premeriavajú, pričom možno mikroskopicky zmerať pravouhlé súradnice týchto objektov na foto. platni s presnosťou až na tisíciny milimetra. Presné ekvatoreálne súradnice neznámych objektov sa dajú určiť nadviazaním presných pravouhlých súradníc známych objektov napr. metódou dependencií.

</doc>
<doc id="127828" url="https://sk.wikipedia.org/wiki?curid=127828" title="Komenzurabilita">
Komenzurabilita

Komenzurabilita môže byť:

</doc>
<doc id="127829" url="https://sk.wikipedia.org/wiki?curid=127829" title="Kolúr">
Kolúr

Kolúry sú dve najväčšie kružnice na nebeskej sfére prechádzajúce svetovými pólmi (deklinačná kružnica) a bodmi rovnodennosti, resp. bodmi slnovratov. Ekvinokciálny kolúr je deklinačná kružnica prechádzajúca bodmi rovnodennosti (ekvinokciálnymi bodmi); solsticiálny kolúr je deklinačná kružnica prechádzajúca bodmi slnovratov (solsticiálnymi bodmi). Ekvinokciálny kolúr a svetový rovník sú základnými kružnicami rovníkovej súradnicovej sústavy. (V niektorých teoretických prácach bol kolúr nesprávne definovaný ako najväčšia kružnica prechádzajúca pólmi ekliptiky namiesto svetovými pólmi.)

</doc>
<doc id="127830" url="https://sk.wikipedia.org/wiki?curid=127830" title="Kolimačná chyba">
Kolimačná chyba

Kolimačná chyba je odchýlka optickej osi ďalekohľadu od kolmej roviny vzhľadom na otáčavú os, ku ktorej je ďalekohľad pripevnený.

</doc>
<doc id="127831" url="https://sk.wikipedia.org/wiki?curid=127831" title="Kolimátor">
Kolimátor

Kolimátor je optická sústava na získanie zväzku rovnobežných lúčov. Kolimátor je najjednoduchšie zameriavacie zariadenie. Obyčajne sa skladá z rúrky s prestaviteľnou štrbinou (alebo s inou značkou) umiestenou v ohniskovej rovine spojnej šošovky alebo konkávneho zrkadla. Značka sa pri pozorovaní šošovkou javí ako predmet v nekonečne, takže sa pozoruje ostro súčasne s pozorovaným cieľom.

</doc>
<doc id="127832" url="https://sk.wikipedia.org/wiki?curid=127832" title="Koalescencia (meteorológia)">
Koalescencia (meteorológia)

Koalescencia je proces spájania kvapôčok vody alebo kryštálikov ľadu a postupné formovanie dažďových kvapiek alebo snehových vločiek.

</doc>
<doc id="127833" url="https://sk.wikipedia.org/wiki?curid=127833" title="Koincidencia">
Koincidencia

Koincidencia môže byť:

</doc>
<doc id="127834" url="https://sk.wikipedia.org/wiki?curid=127834" title="Kleinmanova-Lowova hmlovina">
Kleinmanova-Lowova hmlovina



</doc>
<doc id="127835" url="https://sk.wikipedia.org/wiki?curid=127835" title="KL hmlovina">
KL hmlovina



</doc>
<doc id="127836" url="https://sk.wikipedia.org/wiki?curid=127836" title="Katastrofická teória vzniku planét">
Katastrofická teória vzniku planét

Katastrofická teória vzniku planét je teória o vzniku planetárnej sústavy kozmickými katastrofami, ktoré sú na súčasnej úrovni poznania veľmi málo pravdepodobné, alebo sú v rozpore so základnými poznatkami. Napríklad teória o vzniku planetárnej sústavy zrážkou dvoch hviezd, výbuchom jednej zložky dvojhviezdy (hypotetický bývalý spolupútnik Slnka), zachytením medzihviezdneho meteorického mračna Slnkom na jeho dráhe okolo stredu Galaxie, tesným priblížením sa nejakej hviezdy k Slnku slapovým pôsobením (planetárna kozmogónia).

</doc>
<doc id="127837" url="https://sk.wikipedia.org/wiki?curid=127837" title="Katalóg vlastných pohybov hviezd">
Katalóg vlastných pohybov hviezd

Katalóg vlastných pohybov hviezd je katalóg hviezd s určeným vlastným pohybom hviezd. Okrem fundamentálnych katalógov hviezd GC a FK 4, v ktorých sú takisto obsiahnuté vlastné pohyby hviezd, jestvujú špeciálne katalógy vlastných pohybov hviezd, napríklad Eigenbewegungslexikon od R. Schorra, vydaný v Bergedorfe v roku 1936, Photographische Wiederholung alter Zonenkataloge od F. Schlesingera a kolektívu, spracované priebežne v rokoch 1933-1951. Katalóg vlastných pohybov hviezd 18 000 hviezd v 74 Kapteynových poliach bol spracovaný v Pulkove v roku 1940. Novší je bonnský katalóg 4 914 hviezd, vydaný v roku 1962, a Luytenov katalóg 7 127 hviezd severnej oblohy z roku 1961.

</doc>
<doc id="127838" url="https://sk.wikipedia.org/wiki?curid=127838" title="Kapteynova schéma">
Kapteynova schéma

Kapteynova schéma je numerická metóda na určovanie priestorovej hustoty hviezd Galaxie (funkcia hviezdnej hustoty). Zakladá sa na porovnaní pozorovaného počtu hviezd rozličnej jasnosti (funkcia jasnosti) s teoretickou funkciou jasnosti pri rovnomernom rozložení hviezd v priestore. Podmienkou K. s. je, aby bola známa funkcia svietivosti hviezd a medzihviezdna absorpcia svetla. Novšie sa používajú zlepšené varianty Kapteynovej schémy.

</doc>
<doc id="127839" url="https://sk.wikipedia.org/wiki?curid=127839" title="Rangdžung Rigpa Dordže">
Rangdžung Rigpa Dordže



</doc>
<doc id="127840" url="https://sk.wikipedia.org/wiki?curid=127840" title="Kolúry">
Kolúry



</doc>
<doc id="127842" url="https://sk.wikipedia.org/wiki?curid=127842" title="Milujúce oči">
Milujúce oči



</doc>
<doc id="127844" url="https://sk.wikipedia.org/wiki?curid=127844" title="Koincidencia (fyzika)">
Koincidencia (fyzika)

Koincidencia je výskyt dvoch udalostí súčasne a/alebo priestorový alebo časový súhlas dvoch značiek či signálov (najmä na meranom telese a na merítku).
Príklady:

</doc>
<doc id="127845" url="https://sk.wikipedia.org/wiki?curid=127845" title="Koalescencia">
Koalescencia

Koalescencia môže byť:

</doc>
<doc id="127846" url="https://sk.wikipedia.org/wiki?curid=127846" title="Laplaceova rezonancia">
Laplaceova rezonancia



</doc>
<doc id="127847" url="https://sk.wikipedia.org/wiki?curid=127847" title="Difrakcia">
Difrakcia

Difrakcia alebo ohyb je zmena smeru šírenia žiarenia v dôsledku prekážky, spôsobená vlnovou povahou žiarenia. 
Najčastejšie prípady sú: difrakcia svetla a difrakcia zvuku.

</doc>
<doc id="127848" url="https://sk.wikipedia.org/wiki?curid=127848" title="Ohyb">
Ohyb

Ohyb môže byť:

</doc>
<doc id="127850" url="https://sk.wikipedia.org/wiki?curid=127850" title="Starý východoslovanský jazyk">
Starý východoslovanský jazyk



</doc>
<doc id="127851" url="https://sk.wikipedia.org/wiki?curid=127851" title="Ruténčina">
Ruténčina



</doc>
<doc id="127854" url="https://sk.wikipedia.org/wiki?curid=127854" title="Randevú">
Randevú



</doc>
<doc id="127855" url="https://sk.wikipedia.org/wiki?curid=127855" title="Rande">
Rande



</doc>
<doc id="127856" url="https://sk.wikipedia.org/wiki?curid=127856" title="Lada">
Lada

Lada môže byť:
LADA je skratka: latentný autoimúnny diabetes

</doc>
<doc id="127857" url="https://sk.wikipedia.org/wiki?curid=127857" title="Bios">
Bios

Bios môže byť:
BIOS môže byť:

</doc>
<doc id="127859" url="https://sk.wikipedia.org/wiki?curid=127859" title="BIOS">
BIOS



</doc>
<doc id="127862" url="https://sk.wikipedia.org/wiki?curid=127862" title="Rambután">
Rambután

Rambután môže byť:

</doc>
<doc id="127863" url="https://sk.wikipedia.org/wiki?curid=127863" title="Excitácia">
Excitácia

Excitácia môže byť:

</doc>
<doc id="127864" url="https://sk.wikipedia.org/wiki?curid=127864" title="Budenie">
Budenie



</doc>
<doc id="127865" url="https://sk.wikipedia.org/wiki?curid=127865" title="Vzbudenie">
Vzbudenie

Vzbudenie môže byť:

</doc>
<doc id="127866" url="https://sk.wikipedia.org/wiki?curid=127866" title="Pasážnik">
Pasážnik

Pasážnik je ďalekohľad na pozorovanie prechodov hviezd poludníkom; určujú sa ním presné okamihy prechodov hviezd. Pasážnik sa môže otáčať len okolo vodorovnej osi. Ak sa pozoruje v poludníku, musí os smerovať presne od východu na západ, potom zvislé vlákno kríža v ohnisku objektívu sa premieta na sféru ako poludník. Hviezdny čas v okamihu prechodu hviezdy poludníkom sa rovná jej rektascenzii. Pozoruje sa okulárom s neosobným mikrometrom alebo fotočlánkom (fotoelektrický pasážnik). V lomenom pasážniku, kde optická os je lomená hranolom do osi otáčania prístroja, je na pohodlnejšie pozorovanie okulár pri čape prístroja.

</doc>
<doc id="127867" url="https://sk.wikipedia.org/wiki?curid=127867" title="Parkovacia dráha">
Parkovacia dráha

Parkovacia dráha je obežná dráha kozmickej sondy alebo kozmickej lode okolo Zeme (prípadne okolo Mesiaca), tvoriaca určitý pasívny úsek celkového plánovaného letu na vyčkanie vhodného okamihu štartu z hľadiska konštelácie kozmických telies, resp. dráhových charakteristík; využíva sa na kontrolu práce prístrojov a zariadení kozmickej lode. Prvý raz sa použila pri štarte kozmickej sondy Venera 1 12. februára 1961. Sonda štartovala na obežnú dráhu okolo Zeme a až z tejto parkovacej dráhy sa uskutočnil jej štart k Venuši.

</doc>
<doc id="127868" url="https://sk.wikipedia.org/wiki?curid=127868" title="Pásmový čas">
Pásmový čas

Pásmový čas je miestny stredný slnečný čas vhodne zvoleného poludníka platiaci pre isté pásmo, ktorým poludník prechádza. Po rozvoji dopravy a obchodu systém miestnych časov už nevyhovoval, a preto bola celá Zem rozdelená na 24 poludníkových pásiem širokých 15° (časovo - 1 h). Celé pásmo má čas, ktorý platí pre stred pásma. Hranice pásiem nie sú striktné, ale berú sa do úvahy polohy a hranice jednotlivých krajín a kontinentov. Základom celej sústavy je greenwichský alebo svetový čas. Druhé pásmo 15° východne od greenwichského poludníka má o 1 h väčší čas a označuje sa ako stredoeurópsky čas (SEČ). Základný poludník tohto pásma prechádza v Česku Jindřichovým Hradcom. Druhé pásmo západne od greenwichského poludníka má o 1 h menej, ako je svetový čas.

</doc>
<doc id="127869" url="https://sk.wikipedia.org/wiki?curid=127869" title="Pás totality">
Pás totality

Pás totality je pás povrchu Zeme, z ktorého možno pozorovať úplné zatmenie Slnka. Zodpovedá priemeru kužeľa mesačného tieňa vo vzdialenosti povrchu Zeme; jeho šírka nikdy nepresiahne 270 km.

</doc>
<doc id="127871" url="https://sk.wikipedia.org/wiki?curid=127871" title="Pekuliárny pohyb">
Pekuliárny pohyb

Pekuliárny pohyb môže byť:

</doc>
<doc id="127872" url="https://sk.wikipedia.org/wiki?curid=127872" title="Vlastný pohyb">
Vlastný pohyb

Vlastný pohyb, μ je zdanlivý uhlový pohyb hviezdy na nebeskej sfére vyjadrený v oblúkových sekundách za jeden rok, v niektorých prípadoch v oblúkových sekundách za 100 r.
Vlastný pohyb sa rozkladá obyčajne na zložky v ekvatoriálnych súradniciach μα a μβ. Ak sa uvádza iba celkový vlastný pohyb, treba uviesť aj smer pohybu hviezdy - pozičný uhol, počítaný v stupňoch od S cez V, J, Z k S. Ak je známa vzdialenosť hviezdy, možno vypočítať z vlastného pohybu a paralaxy π tangenciálnu rýchlosť hviezdy V, v km/s zo vzorca Vt = 4,74.μ.π-1. Vlastný pohyb sa zisťuje presným meraním polôh hviezd v dostatočne dlhých časových odstupoch (minimálne 20-50 rokov) s presnosťou až na 0,003" za rok. Výsledky meraní sa uvádzajú v katalógoch vlastných pohybov. Najväčší známy vlastný pohyb má Barnardova hviezda (10,34" za rok), asi 100 hviezd má vlastný pohyb väčší ako 0,1" za rok, typický vlastný pohyb je niekoľko stotín oblúkovej sekundy za rok. Vlastný pohyb sa určil pre viac ako 300 000 hviezd, zväčša s veľmi malou presnosťou. Pozorovaný vlastný pohyb je daný skutočným pohybom hviezdy a pohybom Slnka. Zložka vlastného pohybu, ktorá sa dostane z pozorovaného vlastného pohybu po vylúčení vplyvu pohybu Slnka, sa nazýva pekuliárny pohyb hviezdy.

</doc>
<doc id="127874" url="https://sk.wikipedia.org/wiki?curid=127874" title="Vodíková hviezda">
Vodíková hviezda

Vodíková hviezda je hviezda spektrálneho typu A. V jej spektre sú najintenzívnejšie absorpčné čiary Balmerovej série vodíka.

</doc>
<doc id="127875" url="https://sk.wikipedia.org/wiki?curid=127875" title="Magnetická otočka">
Magnetická otočka

Magnetická otočka je obdobie 27 dní, ktoré približne zodpovedá synodickej dobe rotácie Slnka. Magnetická otočka sa počíta približne od 18. februára 1832 a používa sa pri skúmaní vplyvov Slnka na Zem, najmä v spojení s geomagnetickými javmi.

</doc>
<doc id="127876" url="https://sk.wikipedia.org/wiki?curid=127876" title="Carringtonov poludník">
Carringtonov poludník

Carringtonov poludník je poludník na povrchu Slnka, od ktorého sa počítajú heliografické súradnice. Stredom slnečného disku prechádzal 1. januára 1854 o 12 h svetového času.

</doc>
<doc id="127877" url="https://sk.wikipedia.org/wiki?curid=127877" title="Carringtonova rotácia">
Carringtonova rotácia

Carringtonova rotácia je čas medzi dvoma prechodmi Carringtonovho poludníka stredom slnečného disku. Trvá 27,275 d a zodpovedá jej stredná synodická doba rotácie slnečných škvín v heliografickej šírke 16°. Carringtonova rotácia sa počíta postupne od 1. januára 1854 (číslo Carringtonovej rotácie).

</doc>
<doc id="127878" url="https://sk.wikipedia.org/wiki?curid=127878" title="Cassegrainovo ohnisko">
Cassegrainovo ohnisko

Cassegrainovo ohnisko je ohnisko za hlavným (parabo­lickým) zrkadlom Cassegrainovho ďalekohľadu po odraze svetelných lúčov od pomocného hyperbolického zrkadla, ktoré predlžuje pôvodnú ohniskovú vzdialenosť pri­márneho ohniska.

</doc>
<doc id="127879" url="https://sk.wikipedia.org/wiki?curid=127879" title="Koróna špirálových galaxií">
Koróna špirálových galaxií

Koróna špirálových galaxií sú rozsiahle oblasti sférického tvaru okolo niektorých špirálových galaxií, zložené z trpasličích a podtrpasličích hviezd neskorého spektrálneho typu (od M5 ďalej); trpasličie hviezdy koróny našej Galaxie by mali byť pozorovateľné aj v okolí nášho Slnka.

</doc>
<doc id="127880" url="https://sk.wikipedia.org/wiki?curid=127880" title="Herodes Veľký">
Herodes Veľký

Herodes Veľký (iné názvy: Herodes I. (Veľký), Héródes (I.) (Veľký), Héródés (I.) (Veľký); * okolo 73 pred Kr. – † marec 4 pred Kr., Jeruzalem) bol od 37 pred Kr. až do smrti kráľ Judey. 
Bol to schopný vojvodca a administrátor. Bol to klientský kráľ Ríma, vo vnútornej politike nezávislý. Spoločne s Rimanmi bojoval proti Partom.
Jeho krutý spôsob vlády sa preniesol do biblickej tradície, ktorá mu prisudzuje vyvraždenie betlehemských kojencov.
Herodesov život.
Herodes pôvodom nebol Žid. Jeho otec bol Antipatros z Idumey, ktorý v roku 47 pred Kr. získal rímske občianstvo a zakrátko sa stal prokurátorom Judey. Svojho syna ako 26-ročného ustanovil guvernérom Galiley a Herodovho brata Phasaela guvernérom Jeruzalema. V chaose v roku 43 pred Kr. po Caesarovej vražde bol Antipater otrávený a do Judei vtrhol Antigonus II. Mattatias, Herodes ho však porazil. Potom si vzal za ženu jeho neter Mariamné, aby si poistil svoju moc. Kvôli tomuto manželstvu zapudil svoju prvú manželku Doris. V roku 42 pred Kr. bol vymenovaný Rimanmi za tetrarchu Galiley. O dva roky neskôr sa Antigonus opäť pokúsil získať Galileu pre seba, tentoraz aspoň s dočasným úspechom. Herodes išiel do Ríma žiadať o pomoc. Rímsky senát ho zvolil za Židovského kráľa (basileus) a v roku 37 pred Kr. vytlačili Antipatera z Izraela. Herodes potom vládol 34 rokov. Napriek konvertovaniu k judaizmu bol silne ovplyvnený helenizmom a Židia ho väčšinou neprijali.
Herodesova stavebná činnosť.
Herodes sa preslávil mnohými veľkolepými stavbami, z ktorých najznámejšia veľkolepá prestavba druhého jeruzalemského chrámu (nazývaného tiež Herodesov chrám). Výstavba hlavného komplexu trvala rok a pol, ale niektoré okrajové stavby boli stavané ešte počas nasledujúcich 80 rokov. V chráme pôsobilo až tisíc mníchov. Chrám zničili v roku 70 Rimania počas potláčania židovského povstania. Dodnes sa zachovala len časť západného múru, nazývaného Múr nárekov. 
Okrem chrámu postavil Herodes vodovod pre Jeruzalem, pevnosti Masada a Herodium, založil tiež mesto Caesarea Maritima s veľkolepým prístavom.

</doc>
<doc id="127881" url="https://sk.wikipedia.org/wiki?curid=127881" title="Koronálny oblak">
Koronálny oblak

Koronálny oblak je typ slnečnej protuberancie, tvarom pripomínajúcej oblak. S chromosférou je spojený tenkými vláknami, po ktorých prúdi plazma do chromosféry.

</doc>
<doc id="127882" url="https://sk.wikipedia.org/wiki?curid=127882" title="Koronálny lúč">
Koronálny lúč

Koronálny lúč môže byť:

</doc>
<doc id="127883" url="https://sk.wikipedia.org/wiki?curid=127883" title="Koronálna kondenzácia">
Koronálna kondenzácia

Koronálna kondenzácia je zhustenie plazmy v slnečnej koróne nad aktívnou oblasťou. Vo vrchole koronálnej kondenzácie sa kondenzuje 1012-1013 kg plazmy. Po ochladení plazma klesá rýchlosťou asi 100 km/s. Teplota koronálnej kondenzácie dosahuje 3 milióny K. Pri vzniku koronálnej kondenzácie má rozhodujúcu úlohu magnetické pole. Jedným z typov koronálnej kondenzácie je napríklad slučková protuberancia.

</doc>
<doc id="127884" url="https://sk.wikipedia.org/wiki?curid=127884" title="Koronálna čiara">
Koronálna čiara



</doc>
<doc id="127885" url="https://sk.wikipedia.org/wiki?curid=127885" title="Koronálna diera">
Koronálna diera

Koronálna diera je oblasť slnečnej koróny s výnimočne nízkou hustotou a teplotou. Prejavuje sa úbytkom žiarenia v ultrafialovej, mikrovlnovej a röntgenovej oblasti spektra. Koronálne diery pravdepodobne súvisia s unipolárnymi oblasťami fotosféry. Sú zdrojom zosilneného slnečného vetra. Životnosť koronálnych dier je niekoľko rotácií Slnka. Rádiové žiarenie koronálnych dier na metrových vlnách zodpovedá žiareniu polárnych oblastí minimálnej koróny pokojného Slnka. Na röntgenových snímkach Slnka sa koronálne diery javia ako tmavé útvary na rozdiel od svetlejších aktívnych oblastí.

</doc>
<doc id="127886" url="https://sk.wikipedia.org/wiki?curid=127886" title="Koronograf">
Koronograf

Koronograf je ďalekohľad umožňujúci pozorovať slnečnú korónu a protuberancie. Vnútornú korónu Slnka možno pozorovať do vzdialenosti niekoľkých uhlových minút od slnečného disku, podstatne slabšiu vonkajšiu korónu len pri úplnom zatmení alebo z družíc nad zemskou atmosférou. V ohnisku objektívu koronografu je umiestená clona (umelý mesiac), ktorá odtieňuje svetlo slnečnej fotosféry (umelé zatmenie Slnka). Koronograf vyžaduje prostredie so zníženou prašnosťou, a preto sa umiesťuje vo vysokohorských podmienkach, napríklad u nás na koronálnej stanici na Lomnickom štíte. Prvý koronograf skonštruoval v roku 1930 francúzsky astronóm B. Lyot.

</doc>
<doc id="127887" url="https://sk.wikipedia.org/wiki?curid=127887" title="Korpuskulárne žiarenie">
Korpuskulárne žiarenie

Korpuskulárne žiarenie alebo časticové žiarenie je prúd častíc s nenulovou pokojovou hmotnosťou (subatomárnych častíc). Opakom je elektromagnetické žiarenie tvorené fotónmi.
Kvôli časticovo-vlnovému dualizmu majú všetky pohybujúce sa častice aj vlastnosti vlnenia.
Pôvod.
Niektoré zdroje časticového žiarenia sú:
Typy žiarenia.
Príklad časticového žiarenia je žiarenie alfa (emisia 4He2+), beta+ (emisia pozitrónu) a beta- (emisia elektrónu).

</doc>
<doc id="127888" url="https://sk.wikipedia.org/wiki?curid=127888" title="Strata hmoty hviezdy">
Strata hmoty hviezdy

Strata hmoty hviezdy je únik hmoty z hviezdy (hviezdny vietor). Hviezda stráca hmotu vo všetkých štádiách svojho vývoja. Strata hmoty Slnka (slnečný vietor) je 10-15 – 10-14 hmotnosti Slnka za rok. Strata hmoty hviezdy typu O a B, Wolfo­vých-Rayetových hviezd a hviezd typu P Cygni je 10-8 – 10-5 hmotnosti Slnka za rok. Červené obry a nadobry strácajú hmotu 10-6 – 10-3 hmotnosti Slnka za rok. V záverečných štádiách vývoja nastáva náhla strata hmoty odhodením planetárnej hmloviny alebo výbuchom supernovy (vývoj hviezd).

</doc>
<doc id="127889" url="https://sk.wikipedia.org/wiki?curid=127889" title="Stratopauza">
Stratopauza

Stratopauza je rozhranie medzi stratosférou a mezosférou v atmosfére (v priemernej výške ). Tvorí úzku zónu teplotného maxima, od ktorého obidvoma smermi atmosférická teplota klesá. Teplota stratopauzy je približne taká ako na povrchu Zeme.

</doc>
<doc id="127891" url="https://sk.wikipedia.org/wiki?curid=127891" title="Stredné poludnie">
Stredné poludnie

Stredné poludnie je časový okamih, keď stredné Slnko prechádza poludníkom. Pri prechode pravého Slnka ide o pravé poludnie.

</doc>
<doc id="127892" url="https://sk.wikipedia.org/wiki?curid=127892" title="Stredné Slnko">
Stredné Slnko

Stredné Slnko alebo druhé stredné Slnko je myslené teleso, ktoré sa pohybuje rovnomerne po nebeskom rovníku. Pohyb stredného Slnka po oblohe je základom merania stredného slnečného času (občianskej časomiery). Niekedy sa z meto­dických dôvodov zavádza pojem prvé stredné Slnko pre myslené teleso, ktoré sa pohybuje rovnomerne po ekliptike. V tom prípade sa stredné Slnko nazýva prvé stredné Slnko.

</doc>
<doc id="127893" url="https://sk.wikipedia.org/wiki?curid=127893" title="Druhé stredné Slnko">
Druhé stredné Slnko



</doc>
<doc id="127894" url="https://sk.wikipedia.org/wiki?curid=127894" title="Striebrenie">
Striebrenie

Striebrenie je nanesenie vrstvy striebra na povrch predmetu.
Striebro je možné naniesť na povrch viacerými technológiami. 
Výroba zrkadla striebrením je najčastejšie naparenie tenkej vrstvy striebra na odrazovú plochu zrkadla. Striebro sa ukladá na čistý povrch skla chemickou metódou, ktorú zdokonalil ešte v 19. storočí J. Liebig. Čerstvo postriebrené zrkadlo odráža vo viditeľ­nej časti spektra 95 % svetla, v ultrafialovej časti jeho odrazivosť prudko klesá. Taký povrch sa veľmi rýchlo znehodnocuje, najmä pôsobením síranov vo vzduchu blízko priemyselných oblastí, a preto povrch treba často obnovovať. V súčasnosti sa zrkadlá pokrývajú trvalejšou vrstvou hliníka (hliníkovanie).

</doc>
<doc id="127895" url="https://sk.wikipedia.org/wiki?curid=127895" title="Hliníkovanie zrkadla">
Hliníkovanie zrkadla

Hliníkovanie alebo aluminizácia je naparenie tenkej vrstvy hliníka na vybrúsenú plochu zrkadla. Hliníkovanie povrchu má veľa výhod pred striebrením. Hlavná výhoda je rovnaká odrazivosť (8590 %) v širokej oblasti spektra 0,251 nm a ešte väčšia pre dlhšie vlny. Pohliníkované povrchy sú trvanlivé a mechanicky pevné. Odrazivá schopnosť hliníka sa prenáša ďalej do ultrafialovej oblasti. Trvanlivosť pohliníkovaných povrchov vzniká tým, že na povrchu tenkej vrstvy (12 nm) sa utvorí neobyčajne pevná vrstva oxidu hlinitého, ktorý zhrubne za jeden mesiac (510 nm). Maximálna odrazivosť vo viditeľnej oblasti spektra sa dosiahne, keď vrstva zhrubne na 15,6 nm (dodatočnou anódovou oxidáciou). Pokrytím zrkadla dvoma vrstvami (MgF2, SiO) hrúbky λ/4 sa dosiahne vo viditeľnom spektre rovnomerná odrazivosť až 93 %.

</doc>
<doc id="127896" url="https://sk.wikipedia.org/wiki?curid=127896" title="Aluminizácia">
Aluminizácia



</doc>
<doc id="127897" url="https://sk.wikipedia.org/wiki?curid=127897" title="Hmlovinová hypotéza">
Hmlovinová hypotéza



</doc>
<doc id="127898" url="https://sk.wikipedia.org/wiki?curid=127898" title="Interagujúca galaxia">
Interagujúca galaxia

Interagujúce galaxie sú tesné páry alebo skupiny galaxií, ktoré vzájomným pôsobením zapríčiňujú deformitu svojho tvaru a štruktúry. Prvý katalóg 356 integarujúcich galaxií vydal B. A. Voroncov-Veľaminov v roku 1959 na základe fotografií palomarského atlasu oblohy (Atlas i katalog vzaimodejstvujuščich galaktik); druhú časť tohto katalógu, obsahujúcu 1 500 ďalších identifikovaných interagujúcich galaxií, uverejnil v roku 1977. Interagujúce galaxie sa v katalógu označujú písmenami W a poradovým číslom, napríklad W 16.
V kopách galaxií dosahuje počet interagujúcich galaxií v priemere 7 %, niekedy až 30 %. Interakcia galaxií sa prejavuje rozličnými formami: deformáciou tvaru galaxií, utváraním chvostov alebo protiramien galaxií, mostov alebo priečok medzi susednými galaxiami atď. Pri niektorých interagujúcich galaxiách sa pozoruje zvýšenie rádiového žiarenia. Mosty medzi galaxiami sú obyčajne krátke, široké a jasné v prípade galaxií typu E a S0, pri špirálových galaxiách sú dlhé a úzke; často sú iba predĺžením špirálových ramien galaxií, niekedy však vychádzajú priamo z jadra galaxií. Chvosty sú častejšie ako mosty, v niektorých prípadoch dosahujú dĺžku až 100 000 ly. Spektrá týchto útvarov ukazujú, že majú rovnaké zloženie ako špirálové ramená galaxií, t. j. pozostávajú z medzihviezdnej hmoty a hviezd. 
Typické prípady interagujúcich galaxií: Wilsonova dvojica galaxií W 34 v súhvezdí Ryby s mostom a protiramenom, s celkovou dĺžkou vyše 230 000 ly; galaxia NGC 7135 s dlhým chvostom; trojica galaxií IC 3481, Anon, IC 3483 spojená mostom; tri dvojice VV 224, W 226 a W 237 so silnými prejavmi vzájomných porúch. Interagujúce galaxie sú aj prstencové galaxie, resp. reťazce galaxií, napr. W 172 a W 165. Aj keď mechanizmus a príčina vzájomných interakcií nie sú jednoznačne objasnené, z teoretických výpočtov vyplýva, že rozličné typy deformácií môžu vznikať vplyvom vzájomného slapového pôsobenia galaxií pri ich tesnom vzájomnom priblížení.

</doc>
<doc id="127899" url="https://sk.wikipedia.org/wiki?curid=127899" title="Seeligerova veta">
Seeligerova veta

Seeligerova veta je v stelárnej štatistike veta, podľa ktorej skutočnú priestorovú hustotu hviezd nemožno odvodiť z pozorovanej funkcie jasnosti hviezd, ak nie je známy priebeh medzihviezdnej absorpcie. Sformuloval ju Hugo von Seeliger.

</doc>
<doc id="127900" url="https://sk.wikipedia.org/wiki?curid=127900" title="Ubehlík">
Ubehlík

Ubehlík je hviezda pohybujúca sa veľmi vysokou rýchlosťou v porovnaní s ostatnými susednými hviezdami.
Ubehlíkmi sú napr. hviezdy pomerne vzdialené od hmloviny a asociácie v Orióne, ale s veľkými vlastnými pohybmi, ktorých smer naznačuje, že v minulosti patrili do komplexu v Orióne. Patria k nim hviezdy AE Aurigae, μ Columbae a 53 Arietis, ktoré unikli z hmloviny v Orióne pred 2-5 miliónmi rokov a ešte stále sa od nej vzďaľujú rýchlosťou 70-130 km/s.

</doc>
<doc id="127902" url="https://sk.wikipedia.org/wiki?curid=127902" title="Hayashiho čiara">
Hayashiho čiara

Hayashiho čiara (Hayashiho medza, Hayashiho stopa, Hayashiho vývojová stopa, Hayashiho dráha) fázy vzniku hviezdy, je takmer zvislá čiara v Hertzsprungovom-Russelovom diagrame, ktorá predstavuje vývoj svietivosti a teploty protohviezdy pri kontrakcii smerom k hlavnej postupnosti. Oddeľuje oblasť vznikajúcich nestabilných protohviezd (na diagame vpravo od Hayasiho čiary) od oblasti už vzniknutých stabilných hviezd v mechanickej rovnováhe (vľavo od Hayasiho čiary).
Chushiro Hayashi ju (v r. 1965) počítal pre hviezdy, ktoré sú celkom v rovnováhe – čo protohviezdy sú. Svietivosť na počiatku Hayashiho čiary je veľmi vysoká, pričom s kontrakciou rýchlo klesá, avšak povrchová teplota stúpa.

</doc>
<doc id="127903" url="https://sk.wikipedia.org/wiki?curid=127903" title="Hayashiho medza">
Hayashiho medza



</doc>
<doc id="127906" url="https://sk.wikipedia.org/wiki?curid=127906" title="Mazurek Dabrowskiego">
Mazurek Dabrowskiego



</doc>
<doc id="127907" url="https://sk.wikipedia.org/wiki?curid=127907" title="Krivosť časopriestoru">
Krivosť časopriestoru

Krivosť priestoročasu charakteristika priestoročasu vyjadrujúca jeho základné geometrické vlastnosti. Krivosť priestoročasu môže byť kladná, nulová (Euklidova geometria) alebo záporná a vyjadruje sa obyčajne indexom krivosti.

</doc>
<doc id="127909" url="https://sk.wikipedia.org/wiki?curid=127909" title="Krivka rastu">
Krivka rastu

"Krivka rastu znamená aj všeobecne krivku (graf) zobrazujúcu rast nejakej veličiny."
Krivka rastu je závislosť ekvivalentnej šírky absorpčnej spektrálnej čiary od súčinu počtu atómov, ktoré čiaru vytvárajú, a sily oscilátora, ktorá je daný pravdepodobnosťou prechodu medzi dvoma hladinami energie v atóme. Pomocou krivky rastu sa určuje zastúpenie počtu atómov rôznych chemických prvkov v atmosfére hviezdy.

</doc>
<doc id="127910" url="https://sk.wikipedia.org/wiki?curid=127910" title="Kruskalov diagram">
Kruskalov diagram

Kruskalov diagram je plošné zobrazenie časopriestoru pomocou súradnicovej sústavy zavedenej M. D. Kruskalom. Udalosti časopriestoru s rovnakým časom (t = konšt.) sú na ňom znázornené priamkami smerujúcimi radiálne zo začiatku súradnicovej sústavy, udalosti v rovnakej vzdialenosti (r = konšt.) hyperbolami. Na Kruskalovom diagrame možno výhodne znázorniť napríklad celý priebeh pádu častice do čiernej diery vrátane prechodu cez gravitačný polomer až do singularity. Času t = 0 zodpovedá horizontálna priamka; priamka sklonená k nej pod uhlom 45° znázorňuje gravitačný polomer Schwarzschildovej sféry (zodpovedá času t = ∞).

</doc>
<doc id="127912" url="https://sk.wikipedia.org/wiki?curid=127912" title="Uli Maslo">
Uli Maslo

Uli Maslo (* 6. júl 1938, Wattenscheid, Nemecko) je nemecký futbalový tréner.
Hráčska kariéra.
Svoju futbalovú kariéru začal v rodnom meste, v klube SG Wattenscheid 09. V roku 1959 prestúpil do Rot-Weiß Essen, a v roku 1962 do holandského klubu RCH Heemstede.
Trénerská kariéra.
V rokoch 1972-77 pracoval Maslo ako asistent trénera FC Schalke 04, zároveň viedol mládež. V decembri 1977 sa stal hlavným trénerom. Klub obsadil deviate miesto v Bundeslige a jeho kontrakt nebol predĺžený. Nasledovalo krátke pôsobenie v Borussii Dortmund, následne 4 roky v Eintracht Braunschweig. Po opätovnom krátkom angažmáne v Dortmunde trénoval mužstvá v Perzskom zálive – najprv v Bahrajne a neskôr v Katare. Po návrate do Nemecka sa stal trénerom FC St. Pauli, s ktorým postúpil do nemeckej Bundesligy. Neskôr viedol klub Fortuna Düsseldorf, od roku 2005 trénuje znovu v Perzskom zálive, tentoraz v Kuvajte.
Pôsobil aj ako poradca katarskej reprezentácie, má zásluhu na jej posilnení pôvodne brazílskym útočníkom Ailtonom. S väčšinou mužstiev praktizoval herný systém 3-2-4-1.

</doc>
<doc id="127926" url="https://sk.wikipedia.org/wiki?curid=127926" title="Cassegrainov ďalekohľad">
Cassegrainov ďalekohľad

Cassegrainov ďalekohľad je typ reflektora, ktorý zostrojil v roku 1671 Laurent Cassegrain.

</doc>
<doc id="127927" url="https://sk.wikipedia.org/wiki?curid=127927" title="Cassegrainov teleskop">
Cassegrainov teleskop



</doc>
<doc id="127928" url="https://sk.wikipedia.org/wiki?curid=127928" title="Telemetria">
Telemetria

Telemetria alebo diaľkové meranie alebo meranie na diaľku je metóda prenosu údajov meranej veličiny na diaľku resp. technické prostriedky na takéto meranie.
V astronómii sa využíva najmä pri raketách, umelých družiciach a kozmických sondách. Na menšie vzdialenosti sa používa mechanický, optický, pneumatický prenos, na veľké vzdialenosti obyčajne elek­trický. Pri elektrickom prenose sa nameraná veličina mení na elektrickú veličinu, ktorú možno prenášať pomo­cou drôtov alebo bezdrôtovo.
Telemetria v automobilovom priemysle a doprave, známa pod pojmom monitoring vozidiel, využívané pre kontrolu prevádzky, pohonných hmôt i priamej komunikácie.

</doc>
<doc id="127929" url="https://sk.wikipedia.org/wiki?curid=127929" title="Charles-Édouard Jeanneret-Gris">
Charles-Édouard Jeanneret-Gris



</doc>
<doc id="127930" url="https://sk.wikipedia.org/wiki?curid=127930" title="Binokulárne optické zariadenie">
Binokulárne optické zariadenie

Binokulárne optické zariadenie alebo binokulár je zariadenie na pozorovanie oboma očami súčasne, na rozdiel od monokuláru.

</doc>
<doc id="127931" url="https://sk.wikipedia.org/wiki?curid=127931" title="Diaľkové meranie">
Diaľkové meranie



</doc>
<doc id="127932" url="https://sk.wikipedia.org/wiki?curid=127932" title="Meranie na diaľku">
Meranie na diaľku



</doc>
<doc id="127935" url="https://sk.wikipedia.org/wiki?curid=127935" title="Ubehlíci">
Ubehlíci



</doc>
<doc id="127936" url="https://sk.wikipedia.org/wiki?curid=127936" title="Iraklio (mesto na Kréte)">
Iraklio (mesto na Kréte)

Iraklio (po novogrécky "Ηράκλειο" - Iraklio, po starogrécky "Hérakleion" - bližšie pozri Iraklio; lat. "Heracleum"; tal. "Candia"; tur. "Kandiye") je najväčšie prístavné a hlavné mesto ostrova Kréta.
Mesto je turistické centrum (v blízkosti je Knossos), má medzinárodné letisko a univerzitu.
Dejiny.
Najstaršie dejiny mesta spadajú do minojskej doby. Podľa archeologických nálezov bolo založené už pred rokom 2000 pred Kr. Z tých čias sa zachovali ruiny paláca Knossos. Okolo roku 1100 pred Kr. osídlili Krétu grécke kmene a dali mestu súčasný názov.
Začiatkom nášho letopočtu tu, resp. v blízkosti, bol rímsky prístav Heracleum. Od roku 395 sídlo patrilo Byzantskej ríši.
V rokoch 823 - 961 bolo pod saracénskou nadvládou, ktorí v roku 824 vybudovali obrovskú priekopy okolo mesta a podľa nej mesto pomenovali "Chandak" = priekopa. Vďaka priekope bolo mesto chránené nielen zvonka, ale aj zvnútra, aby nemohli utekať otroci, s ktorými sa v Chandaku obchodovalo.
Prístav sa odvtedy využíval ako útočisko pirátov útočiacich na Byzantskú ríšu a preto v roku 961 Byzantínci zaútočili, mesto dobyli, vyplienili a neskoršie aj ovládli.
V roku 1204 mesto Hérakleion kúpila Benátska republika, nie priamo od Byzancie, ale od križiakov, ktorí nemali čím zaplatiť za prepravu na štvrtú križiacku výpravu, ale dobyli Carihrad, takže akoby mohli disponovať byzantskými lénami. Po Chandaku kúpili Benátčania celý ostrov. Po taliansky sa mestu začalo hovoriť "Candia" a tento názov sa v niektorých kontextoch potom používal pre celý ostrov.
Benátčania priekopu okolo mesta ešte prehĺbili a postavili silnejšie opevnenie až 40 metrov hrubé, ktoré sa vrátane bášt väčšinou zachovalo dodnes, a postavili novú pevnosť pri prístave.
Od roku 1647 do roku 1669 obliehali Iraklio Turci. Na oboch stranách boli desiatky tisíc obetí, než sa nakoniec Iraklio vzdal. Turci ho premenovali údajne na Megalokastro (tzn. veľký hrad), ale počas ich vlády sa prístav zaniesol, a tak sa prestal používať. Úlohu obchodného centra Kréty prevzala západnejšia Chania, ktorá potom bola až do roku 1972 považovaná za hlavné mesto ostrova.
Väčšina Turkov z Iraklia odišla v roku 1898, keď Kréta získavala samostatnosť. Ďalší potom odišli po grécko-tureckej vojne v dvadsiatych rokoch 20. storočia, odvtedy je mesto celkom grécke. Po zisku samostatnosti sa Gréci rozhodli premenovať mesto na niečo grécke a vybrali si bájneho hrdinu Herakla. Údajne to má súvisieť aj s názvom blízkeho prístavu z rímskych dôb, ktorý bol "Heracleum".

</doc>
<doc id="127937" url="https://sk.wikipedia.org/wiki?curid=127937" title="Ohnisko (optika)">
Ohnisko (optika)

Ohnisko bod na optickej osi optickej sústavy, v ktorom sa pretínajú lúče rovnobežné s touto osou pred vstupom do sústavy (obrazové ohnisko) alebo po výstupe z nej (predmetové ohnisko)

</doc>
<doc id="127938" url="https://sk.wikipedia.org/wiki?curid=127938" title="Časticové žiarenie">
Časticové žiarenie

Časticové žiarenie môže byť:

</doc>
<doc id="127940" url="https://sk.wikipedia.org/wiki?curid=127940" title="Tichá noc, svätá noc">
Tichá noc, svätá noc

Tichá noc, svätá noc je jedna z najznámejších kolied. Po prvýkrát ju uviedli arnsdorfský učiteľ a organista Franz Xaver Gruber a kaplán Joseph Mohr v kostole sv. Mikuláša v Oberndorfe pri Salzburgu 24. decembra 1818.
Text piesne napísal Joseph Mohr už roku 1816 vo farnosti Mariapfarr. Franz Xaver Gruber skomponoval pred Vianocami 1818 k jeho básni melódiu. Pieseň sa okamžite stala veľmi populárnou, hoci bola prvýkrát predstavená len v sprievode gitary. Dnes je preložená do 300 jazykov a nárečí. Stille-Nacht-Kapelle ("Kaplnka Tichej noci") v Oberndorfe je dnes turistickou atrakciou.
Text piesne.
Pôvodný text piesne má šesť strof. V súčasnosti sa spieva najmä prvá, šiesta a druhá strofa. V nemeckej verzii došlo aj k iným drobným jazykovým zmenám.
Slovenský preklad (katolícka verzia, Jednotný katolícky spevník č. 88 ).
Preložil Ladislav Hohoš
"Tichá noc, svätá noc!"
"Všetko spí, všetko sní,"
"sám len svätý bdie dôverný pár,"
"stráži Dieťatko, nebeský dar."
"Sladký Ježiško spí, sní,"
"nebesky tíško spí, sní."
"Tichá noc, svätá noc!"
"Anjeli zleteli,"
"najprv pastierom podali zvesť,"
"ktorá svetom dnes dáva sa niesť:"
"Kristus, Spasiteľ je tu,"
"Tešiteľ sveta je tu!"
"Tichá noc, svätá noc!"
"Nežná tvár, lásky žiar"
"božsky rozsieva v jasličkách tam:"
"bije záchranná hodina nám"
"v tvojom zrodení, Boh Syn,"
"Ježiško, Láska, Boh Syn!"
Jednotný katolícky spevník uvádza aj ďalšie dve strofy:
"Tichá noc, svätá noc!"
"Spásy liek prijal svet;"
"otvorila sa nebies už sieň,"
"milosť zahnala ta hriechov tieň."
"Takú, Ježiško, moc máš."
"Sláva ti, Ježiš, Kráľ náš!"
"Tichá noc, svätá noc!"
"V dnešnú noc večná moc"
"lásky Otca sa vyliala v svet,"
"vrelo prijal nás v objatie dnes"
"božský Spasiteľ, brat náš,"
"vďaka ti, božský brat náš!"
Slovenský preklad (evanjelická verzia, Evanjelický spevník č. 60 - Tichá noc).
"Tichá noc, svätá noc."
"Usnula zem celá"
"dvaja len bdejú v Betleheme"
"v jasliach Dieťa tam utešené"
"tíško, spokojne spí."
"Tichá noc, svätá noc."
"Anjeli priniesli"
"najprv pastierom radostnú zvesť,"
"z nej teší sa i dnes celý svet:"
"Prišiel Spasiteľ k Vám!"
"Tichá noc, svätá noc."
"V Ježiši – Dieťati"
"Boh sa láskavo usmieva nám,"
"anjel zvestuje: Buď pokoj Vám:"
"Kristus je daný nám."

</doc>
<doc id="127947" url="https://sk.wikipedia.org/wiki?curid=127947" title="Iraklio">
Iraklio

Iraklio (po novogrécky – "Ηράκλειο" – transkripcia "Iraklio", transliterácia "Érákleio", nepresná transkripcia "Irakleio/Irákleio") resp. po starogrécky Hérakleion (po starogrécky – Ἡράκλειον – "Hérakleion"; prepisy z kathareusy Iraklion / Éraklion/ Héraklion) môže byť:

</doc>
<doc id="127953" url="https://sk.wikipedia.org/wiki?curid=127953" title="Hérakleion">
Hérakleion

Hérakleion (po starogrécky Ἡράκλειον) môže byť:

</doc>
<doc id="127954" url="https://sk.wikipedia.org/wiki?curid=127954" title="Héraklion">
Héraklion



</doc>
<doc id="127955" url="https://sk.wikipedia.org/wiki?curid=127955" title="Heraklion">
Heraklion



</doc>
<doc id="127956" url="https://sk.wikipedia.org/wiki?curid=127956" title="Irákleio">
Irákleio



</doc>
<doc id="127957" url="https://sk.wikipedia.org/wiki?curid=127957" title="Éraklion">
Éraklion



</doc>
<doc id="127960" url="https://sk.wikipedia.org/wiki?curid=127960" title="Betlehemské svetlo">
Betlehemské svetlo

Betlehemské svetlo je plameň horiaci v betlehemskej jaskyni, kde sa podľa tradície údajne narodil Ježiš Kristus. Plameň betlehemského svetla si chodia skauti každoročne odpáliť v predvianočnom období, odkiaľ ho roznášajú do miest a obcí po celej Európe a do niekoľkých amerických krajín. Väčšinou býva najskôr letecky dopravený do Viedne, odkiaľ sa ďalej šíri väčšinou po železnici.
História.
Stredovek (legenda).
Na prelome 11. a 12. storočia turecké kmene Seldžukov okupovali časť Malej Ázie, v ktorej sa údajne narodil a zomrel Ježiš Kristus a znemožnili tak kresťanom navštevovať tieto pre nich posvätné miesta. Preto zorganizovali rytieri na výzvu pápeža Urbana II. križiacke výpravy do Palestíny. Obsadili najskôr Betlehem, a následne aj Jeruzalem. Križiaci uskutočnili celkovo 8 výprav, no len jednej sa podarilo dostať až do Jeruzalema. Jeden mladý križiak sa v tom čase zaprisahal, že ak sa vráti, prinesie do svojho rodného mesta Florencie plamienok ohňa z betlehemskej baziliky. Z križiackych výprav sa však vrátil len málokto; v Palestíne okrem vojnových nebezpečenstiev hrozili aj cudzokrajné choroby. Po troch rokoch, tesne pred Vianocami roku 1099 dorazili mladí križiaci do Florencie, na ich čele stál jeden nesúci zapálenú sviecu s plameňom. Všetci prisahali, že plamienok je skutočne z Betlehemu a onen mládenec ho niesol v čase i nečase po púšti i mori, len aby splnil svoj sľub. Sviecu umiestnili v kostole, odkiaľ si potom svetlo odpaľovali ostatní obyvatelia. V stredoveku to bol prvý a posledný plameň z údajného Kristovho rodiska.
Novodobá história.
Novodobá história Betlehemského svetla začala v roku 1986 ako projekt rakúskej verejnoprávnej televízie ORF. Akcia vznikla ako podporná aktivita vianočnej zbierky, ktorú televízia organizovala pre postihnuté deti. Pred Vianocami poslali do Betlehemu lietadlom telesne postihnuté dieťa, ktoré v Bazilike Narodenia Pána odpálilo z večného svetla plamienok a lietadlom ho prinieslo späť do Linzu. Tam sa ho ujali miestni skauti, ktorí ho začali roznášať do ostatných častí Rakúska. Po roku 1989, keď padli totalitné režimy v Európe, sa tento zvyk rozšíril aj do ostatných krajín susediacich s Rakúskom, vrátane Slovenska, kde roznášajú skauti svetlo už od roku 1990. 
Krajiny, do ktorých sa postupne rozšírilo betlehemské svetlo: 
Deti svetla pokoja (nem. Friedenslichtkind).
Plameň betlehemského svetla odpaľujú z Betlehema rakúske deti. Prvýkrát (1986) to bolo postihnuté dieťa odkázané na invalidný vozík. O rok neskôr to bol jeho priateľ, ktorý túto poctu získal ako vďaku za svoju dlhodobú obetavú pomoc tomuto postihnutému. Medzi ďalšími deťmi bol napr. aj utečenec z Kambodže, ktorý našiel v Rakúsku druhý domov. 
V roku 2000 rakúske dieťa svetlo prebralo od izraelských detí na letisku v Tel Avive. O rok neskôr priniesli plameň betlehemského svetla izraelské deti až do Rakúska. Od roku 2003 sa opäť obnovila tradícia odpaľovania plameňa deťmi priamo v Betleheme. Vžilo sa pre ne označenie Deti svetla pokoja (Friedenslichtkind). 
Osobnosti a Betlehemské svetlo.
Myšlienku podporili aj poprední náboženskí a politickí predstavitelia:

</doc>
<doc id="127966" url="https://sk.wikipedia.org/wiki?curid=127966" title="Korabľ">
Korabľ

Korabľ je séria piatich kozmických lodí typu Vostok predchádzajúcich lety človeka na obežnú dráhu okolo Zeme. Štartovali v rokoch 1960-1961. Korabľ 1 a 3 zanikli v atmosfére, Korabľ 2, 4 a 5 (25. marca 1961) so skúšobnými psami pristáli.

</doc>
<doc id="127971" url="https://sk.wikipedia.org/wiki?curid=127971" title="Korekčná šošovka">
Korekčná šošovka

Korekčná šošovka alebo korekčná doska je sklená doska s jednou plochou rovnou a s druhou špeciálne vybrúsenou. Tvorí hlavnú časť Schmidtovho ďalekohľadu. Odstraňuje chyby guľového zrkadla (optická chyba). Navrhol ju nemecký optik Bernhard Schmidt.

</doc>
<doc id="127972" url="https://sk.wikipedia.org/wiki?curid=127972" title="Korekčná doska">
Korekčná doska



</doc>
<doc id="127980" url="https://sk.wikipedia.org/wiki?curid=127980" title="MSDN">
MSDN

Microsoft Developer Network (MSDN) je Sieť vývojárov spoločnosti Microsoft.

</doc>
<doc id="127982" url="https://sk.wikipedia.org/wiki?curid=127982" title="Microsoft Developer Network">
Microsoft Developer Network



</doc>
<doc id="127985" url="https://sk.wikipedia.org/wiki?curid=127985" title="KOSPAS-SARSAT">
KOSPAS-SARSAT

KOSPAS-SARSAT ("Kosmičeskoje spasenije"-"Search and Rescue Satellite Aided Tracking") je medzinárodný družicový záchranný systém, ktorý začal činnosť 29. júna 1982 vypustením družice KOSPAS 1 - Kozmos 1383 s hmotnosťou asi 700 kg na dráhu s perigeom 991 km, apogeom 1 029 km, sklonom 82,9° a obežnou dobou 105,4 minút. KOSPAS 2 - Kozmos 1447 štartoval 24. marca 1983 (961-1 015 km, 83°, 104,9 min), SARSAT 1 - NOAA 8 štartoval 28. marca 1983 (808-830 km, 98,8°, 101,3 min). Družice zachytávajú signál SOS, určujú polohu havarovanej lode alebo lietadla a odovzdávajú signál riadiacemu stredisku a pozemným staniciam.
Do februára 1984 sa družiciam systému KOSPAS-SARSAT podarilo lokalizovať 69 havárií lodí, resp. lietadiel a zachrániť 138 osôb. Dobudovaný systém KOSPAS-SARSAT obsahuje štyri aktívne družice, zapojenie niekoľkých stacionárnych družíc a deviatich pozemných staníc, z toho tri v SNŠ (Moskva, Vladivostok, Archangeľsk), tri v USA, po jednej vo Francúzsku, v Kanade a v Nórsku.

</doc>
<doc id="127987" url="https://sk.wikipedia.org/wiki?curid=127987" title="Kozliatka (astronómia)">
Kozliatka (astronómia)

Kozliatka je spoločný názov hviezd ε Aurigae, ζ Aurigae (Hoedus 1) a η Aurigae (Hoedus II) v súhvezdí Povozník.

</doc>
<doc id="127988" url="https://sk.wikipedia.org/wiki?curid=127988" title="Kozliatka">
Kozliatka

Kozliatka môže byť:

</doc>
<doc id="127990" url="https://sk.wikipedia.org/wiki?curid=127990" title="Kozmologický červený posun">
Kozmologický červený posun

Kozmologický červený posun je posun spektrálnych čiar galaxií vyvolaný expanziou vesmíru.

</doc>
<doc id="127996" url="https://sk.wikipedia.org/wiki?curid=127996" title="Minčol (vrch v Čergove)">
Minčol (vrch v Čergove)

Minčol () je najvyšší vrch pohoria Čergov. Nachádza sa v západnej časti pohoria, na hraniciach okresov Bardejov, Sabinov a Stará Ľubovňa. Lokalitou prechádza Medzinárodná diaľková turistická trasa E3.
Na Slovensku je až sedem vrchov s názvom Minčol.
Minčol úboč s nadmorskou výškou je najvyšším bodom okresov Bardejov.
Poloha.
Minčol sa nachádza v severnej časti Slovenska v Prešovskom kraji, v okrese Stará Ľubovňa. Vypína sa v západnej časti pohoria Čergov, severovýchodne od obce Kyjov.
Vrchol je vzdialený približne 23 kilometrov západo-severozápadne od mesta Stará Ľubovňa, juho-juhovýchodne od Sabinova a východo-severovýchodne od Bardejova.
Ochrana.
Vrcholové časti zaberá Národná prírodná rezervácia Čergovský Minčol, vyhlásená v roku 1986 na výmere s najvyšším 5. stupňom ochrany. Predmetom ochrany sú lesné spoločenstvá najvyšších polôh a typická horská karpatská kvetena. Vrch patrí do lokality Čergovský Minčol (SKUEV0331), ktorá je územím európskeho významu sústavy Natura 2000.
Botanickú výnimočnosť jeho horských lúk potvrdzuje pozorovanie 277 taxónov vyšších rastlín, z ktorých je 15 zaradených do Červeného zoznamu ohrozených rastlín Slovenska.
Na zabezpečenie ochrany v chránenom území – Národnej prírodnej rezervácii Čergovský Minčol sa zakazuje:
Vrchol.
Na vrchole stojí mohutný železobetónový pylón z čias prvej Československej republiky, postavený v rokoch 1931 až 1935 ako jeden zo sedemnástich bodov trigonometrickej siete I. rádu. Pylón je zároveň hraničník okresov, na jeho štyroch stranách sú umiestnené erby Bardejova, Starej Ľubovne, Prešova, pamätný znak zrazu turistov SNP v Lipanoch v roku 1979 a od roku 2012 je na ňom umiestnený aj erb Sabinova. Vedľa pylónu stojí unikátny dvojitý turistický smerovník, z ktorého vychádzajú trasy prakticky na všetky svetové strany, je na ňom umiestnená schránka s vrcholovou knihou.
Relatívna výška Minčola je 567 metrov, čo ho zaraďuje na 21. miesto v rebríčku vrchov s najväčšou relatívnou výškou na Slovensku.
Neďaleko vrcholu juhovýchodným smerom pri chodníku značenom zelenou turistickou značkou, cca 15 minút pešej chôdze od turistického smerovníka "Lazy" v nadmorskej výške stojí "útulňa pod Minčolom". Útulňa býva uzamknutá, zo zadnej strany je celoročne otvorený bivak.
Minčolom vedie medzinárodná diaľková turistická trasa E3, ktorá prechádza na vrchole z červenej turistickej značky → na modrú turistickú značku.
Názov.
Názov Minčol vznikol v súvislosti s valašskou kolonizáciou. Pochádza z valašského slova "muncel" a znamená kopec, návršie, vrchol vrchu. Jeho „cesta“ z rumunských Karpát sa dá vystopovať aj v terénnych názvoch vrchov ukrajinských Karpát, kde sú názvom Minčol v rôznych podobách (Menczul, Menciul, Menčul, Mencsul, Mencsil, Minczol a pod.) pomenované desiatky vrcholov. Na Slovensku sa tento názov v písomných zmienkach objavuje už v roku 1563 (neskôr aj v roku 1615) v podobe Minczow. Je teda pravdepodobné, že aj čergovský Minčol niesol tento názov zhruba od 16. storočia. V prvých známych písomných zmienkach bol spomínaný ako Gr. Menschul (1771), Mincsol (1859), Minczol (1860).
Výhľad.
Z hôľnatého vrcholu, ktorý tvoria horské lúky porastené čučoriedím je vynikajúci panoramatický výhľad na hlavný hrebeň i bočné hrebene Čergova, do doliny Tople, do Ľubovnianskej kotliny s mestom Stará Ľubovňa a Ľubovnianskym hradom, na Pieniny s nezameniteľným vrchom Tri koruny () (), na poľské Beskydy a ostatné okolité pohoria.
Za dobrých podmienok dovidieť západne na vzdušnou čiarou vzdialené Vysoké Tatry, juhozápadne na vzdialené Nízke Tatry s vrchom Kráľova hoľa (), západo-severozápadne na vzdialený vrch Babia hora (), východne na vzdialený vrch Wielka Rawka () v poľských Bieszczadoch a juhovýchodne na ukrajinské Poloniny vzdialené vyše .
Predvrchol.
Približne 500 metrov juhovýchodným smerom od hlavného vrcholu sa nachádza predvrchol s nadmorskou výškou , z ktorého je na rozdiel od Minčola výhľad na všetky svetové strany. Stojí tu obrovský drevený kríž, postavený a vysvätený v roku 1995 na počesť návštevy pápeža Jána Pavla II. v Košiciach, Prešove a Levoči.
Vodopis.
Vrcholom prechádza hlavné európske rozvodie medzi Baltským a Čiernym morom. Potoky a rieky tečúce zo severných svahov Minčola sa vlievajú do Baltského mora, z južných do Čierneho mora. Na východnom svahu pramení dlhá rieka Topľa.
Riziká.
Nezákonný vjazd motorových vozidiel v NPR.
Vo vrcholových častiach a priamo na vrchole Minčola v Národnej prírodnej rezervácii Čergovský Minčol vidieť stopy po štvorkolkách, terénnych motocykloch, či terénnych autách. To pôsobí výrazne negatívne na tento vzácny kus prírody, ktorý by mal ostať zachovaný aj pre nasledujúce generácie. Platí tam najvyšší 5. stupeň ochrany, tzn. platí tam prísny zákaz vjazdu a státia s motorovým vozidlom vrátane motorovej trojkolky, motorovej štvorkolky a snežného skútra, toto porušenie sa trestá odňatím slobody až na jeden rok. V tejto veci bolo podaných viacero trestných oznámení.
Turizmus.
Minčol, ako najvyšší vrch pohoria Čergov, regiónu Šariš a troch okresov, poskytujúci nádherné panoramatické výhľady, je atraktívnym cieľom pre turistov. Na vrchol je možné vystúpiť zo všetkých svetových strán. Najkratší je výstup z obcí Livovská Huta po žltej turistickej značke a Kyjov po modrej turistickej značke, ktorý je zároveň najľahší.
Kvôli výhľadom na východ a juh, ktoré sú z Minčola obmedzené, sa oplatí odbehnúť na neďaleký predvrchol Minčola.
Každoročne sa tu stretávajú turisti v rámci akcie „Výstup na Minčol“.
Prístup.
Možnosti dopravy do turistických východísk.
Do obcí, ktoré predstavujú možný východiskový bod peších turistických trás na Minčol, ako Kamenica, Kyjov, Šarišské Jastrabie, Livovská Huta, Čirč a Obručné je možné dopraviť sa prímestskou dopravou autobusovými linkami SAD Prešov, BUS KARPATY, SAD Poprad a Jozef Gutt - Gumextour. Vlakovou dopravou ŽSR je možné dopraviť sa do miest v blízkosti Minčola, do mesta Prešov, Sabinov, Lipany, alebo Stará Ľubovňa. Pre vyhľadanie spojenia možno použiť internetový cestovný poriadok.
 "Usporiadateľ:" KST Mladosť Odeva Lipany, mesto Lipany, Regionálna rada KST Prešov
 "Termín konania:" 15. september
 "Druh podujatia:" pešia turistika
 Klub slovenských turistov Mladosť Odeva Lipany, mesto Lipany a Regionálna rada Klubu slovenských turistov Prešov organizuje každoročne, od roku 1989, 15. septembra, tradičné stretnutie turistov zo 4 okresov (Prešov, Sabinov, Bardejov a Stará Ľubovňa) na vrchole Minčola, pod názvom "Stretnutie 4 okresov na Minčole".
 "Usporiadateľ:" KST Mladosť Odeva Lipany, mesto Lipany
 "Termín konania:" február
 "Trasa:" TRASA A (dĺžka 34 km) Kyjov – Minčol – sed. Priehyby – sed. Čergov, chaty – Lysá – Drienica
 TRASA B (dĺžka 26 km) Majdan – sed. Priehyby – sed. Čergov, chaty – Lysá – Drienica
 TRASA C - pešo (dĺžka 17 km) Potoky – sed. Ždiare – Minčol – útulňa pod Minčolom – Kamenica
 "Druh podujatia:" lyžiarsky prechod
 Klub slovenských turistov Mladosť Odeva Lipany a mesto Lipany organizuje každoročne, od roku 1964, vo februári, tradičný lyžiarsky prechod pohorím Čergov, pod názvom "Prechod Čergovom". Zakladateľom tohto prechodu je Ján Turlík.

</doc>
<doc id="128000" url="https://sk.wikipedia.org/wiki?curid=128000" title="Krüger 60">
Krüger 60



</doc>
<doc id="128002" url="https://sk.wikipedia.org/wiki?curid=128002" title="Kuiperovo lietajúce observatórium">
Kuiperovo lietajúce observatórium

Kuiperovo lietajúce observatórium alebo Lietajúce observatórium Gerarda P. Kuipera (, skratka "KAO") bolo lietajúce observatórium Národného úradu pre letectvo a vesmír ("National Aeronautics and Space Administration") na výskum v oblasti infračervenej astronómie umiestené v špeciálne zariadenom prúdovom dopravnom lietadle Lockheed C-141A Starlifter (sériové číslo 6110, registrová značka N714NA, volací znak NASA 714) s normálnou operačnou výškou 12 500 m. Hlavným výskumným zameraním KAO bol výskum planét a hlavným prístrojom 90 cm reflektor.

</doc>
<doc id="128003" url="https://sk.wikipedia.org/wiki?curid=128003" title="Kuiper Airborne Observatory">
Kuiper Airborne Observatory



</doc>
<doc id="128004" url="https://sk.wikipedia.org/wiki?curid=128004" title="Kvazag">
Kvazag

Kvazag alebo kvázihviezdna galaxia, QSG je kvazar bez rádiového žiarenia. Objavil ho v roku 1965 A. R. Sandage na základe jeho kvázihviezdneho vzhľadu a celkového modrého žiarenia, zapríčineného silným prebytkom ultrafialového žiarenia, typickým pre kvazary. Priestorová hustota kvazagov je 50- až 100-násobne vyššia ako pri kvazaroch s rádiovým žiarením, teda sú oveľa početnejšou skupinou kvázihviezdnych objektov (QSO). Medzi kvazagy patrí napríklad CQ Comae s červeným posunom z = 0,165 a s fotografickou zdanlivou jasnosťou, meniacou sa v medziach 14,7 – 16,1 mag. (V našej staršej literatúre sa používa i anglický názov quasag.)

</doc>
<doc id="128005" url="https://sk.wikipedia.org/wiki?curid=128005" title="Metónov cyklus">
Metónov cyklus

Metónov cyklus alebo mesačný kruh je obdobie 19 rokov s 235 mesiacmi, navrhnuté na kalendárne počítanie v starom Grécku.
V 5. storočí pred Kr. grécky astronóm Metón dokázal, že na 19 r (6 940 d) pripadne 235 synodických mesiacov. Rozdelil ich na 110 mesiacov po 29 d a 125 mesiacov po 30 d; 12 alebo 13 mesiacov tvorilo 1 r, 19 r jeden cyklus. Poradové číslo roka v Metonovom cykle (1-19) sa nazýva zlaté číslo. (Názov spájajú niektorí autori s tým, že Metonov cyklus bol zaznamenaný v Minervinom chráme v Aténach zlatými písmenami na čiernom mramore, iní so zvykom mníchov zapisovať toto číslo do kalendára zlatými písmenami.)
Metonov cyklus mal dôležitú úlohu vo vývoji kalendára. Známy však bol už v 3. tisícročí pred Kr. v Číne pod názvom "čong".
Babylončania používali vo svojom kalendári 19-ročný cyklus už v 6. storočí pred Kr.

</doc>
<doc id="128006" url="https://sk.wikipedia.org/wiki?curid=128006" title="Mesačný kruh">
Mesačný kruh



</doc>
<doc id="128007" url="https://sk.wikipedia.org/wiki?curid=128007" title="Mezopauza">
Mezopauza

Mezopauza je rozhranie medzi mezosférou a ionosférou (resp. termosférou) vo výške okolo 80 km.

</doc>
<doc id="128008" url="https://sk.wikipedia.org/wiki?curid=128008" title="Miestny štandard pokoja">
Miestny štandard pokoja

Miestny štandard pokoja alebo LSR (angl. "Local Standard of Rest") je myslený bod v Galaxii, ktorý sa pohybuje okolo stredu Galaxie v okolí Slnka presne po kruhovej dráhe kruhovou rýchlosťou (dynamická definícia LSR).
Možno ho určiť zo strednej hodnoty zložiek rýchlostí hviezd v okolí Slnka v smere zvolených súradnicových osí (kinematická definícia LSR). Pohyb Slnka vzhľadom na LSR sa nazýva základný pohyb Slnka; najlepšie mu zodpovedá pohyb Slnka vzhľadom na súbor hviezd spektrálnych tried A, gK a dM.

</doc>
<doc id="128009" url="https://sk.wikipedia.org/wiki?curid=128009" title="Mikrometeoroid">
Mikrometeoroid

Mikrometeoroid je meteoroid s mikroskopickými rozmermi, s priemerom d &lt;~ μm. Je to časť medziplanetárneho prachu v slnečnej sústave.
Pri stretnutí so Zemou mikrometeoroid na rozdiel od meteoroidu nezhorí a nezažiari ako meteor, ale zabrzdí trením o vrchné vrstvy atmosféry a pomaly padá na Zem. Po dopade na Zem zostane mikrometeorit, ktorý je na rozdiel od väčších meteoritov v podstate identický s pôvodnou časticou. Pri zrážke s umelým kozmickým telesom (napr. s družicou alebo s kozmickou stanicou) vyhĺbi malý kráter, ktorý je už viditeľný voľným okom. Mikrometeoroidy predstavujú nebezpečenstvo hlavne pre solárne panely.

</doc>
<doc id="128010" url="https://sk.wikipedia.org/wiki?curid=128010" title="Navigačná družica">
Navigačná družica

Navigačná družica je umelá družica riadiaca lietadlá a lode oznamovaním presných súradníc ich miesta a smeru ich pohybu. Prijíma signál z vysielačky lode, resp. z lietadla a pomocou Dopplerovho efektu určuje relatívnu polohu stanice vzhľadom na družicu, čo umožňuje vypočítať presnú polohu stanice. Výpočet sa uskutočňuje telemetrickým prenosom údajov získaných družicou k pozemskému počítaču a sieťou pozemských staníc späť na družicu a príslušnú loď, resp. na lietadlo.
Prvou navigačnou druživou bol Transit 1, vypustený 13. apríla 1960. Navigačné družice Timation (po angl. times - čas) sprostredkúvajú i časovú službu. Tieto družice pracujú pod názvom Global Positioning System. Prvá z nich štartovala 31. mája 1967.
Ako prvá sovietska navigačná družica bola označená družica Kozmos 1000 v roku 1978. Tieto družice majú polárne kruhové dráhy a zvierajú medzi sebou uhol 60°. Novšie navigačné družice NNSS (Navy Navigation Satellite System) a NAVSTAR pracujú vo výškach 1000 a 20000 km. Roku 1982 začal pracovať sovietsky systém GLONASS.

</doc>
<doc id="128011" url="https://sk.wikipedia.org/wiki?curid=128011" title="London Millennium Bridge">
London Millennium Bridge



</doc>
<doc id="128015" url="https://sk.wikipedia.org/wiki?curid=128015" title="Karel Lamač">
Karel Lamač

Karel Lamač (* 27. január 1897, Praha – † 2. august 1952, Hamburg, Západné Nemecko) bol významná osobnosť českej kinematografie.
Začiatky.
Vyučil sa za lekárnika (rovnako ako jeho otec), omnoho viac ho však zaujalo umenie a ešte počas štúdia sa stal dirigentom filharmonického orchestra, neskôr začal vystupovať s ochotníkmi ako kúzelník. Počas stáži v Drážďanoch sa zoznámil s filmovaním a v priebehu prvej svetovej vojny nakrúcal v zákopoch aktuality, pričom často riskoval vlastný život. 
Filmové pôsobenie.
Po skončení vojny a návrate do vlasti (1918) sa osamostatnil a založil vlastný filmový ateliér "Kavalírka".
Jeho prvým česko-slovenským filmom bol "Vzteklý ženich" (1919), ku ktorému napísal k nemu námet, scenár, bol režisérom a aj hercom - film sa však nezachoval.
Nemý film mu priniesol výrazné herecké uplatnenie, vytvoril obľúbenú filmovú dvojicu s pôvabnou Anny Ondrákovou (vlastným menom "Anna Sofie Ondráková", v zahraničí známa ako "Anny Ondra"), spoločne hrali v: "Chyťte ho" (1924), "Do panského stavu" (1925), "Pan táta Bezoušek" (1926), "Aničko vrať se!" (1926), "Kantor ideál" (1932). Spolu založili spoločnosť "Ondra – Lamač Film". 
Obaja boli do seba hlboko zamilovaní, no keď mu Anny navrhla manželstvo, odmietol ho s prísľubom do budúcnosti, vzhľadom na jeho enormné pracovné vyťaženie. Anny sa krátko nato vydala za známeho nemeckého boxera Maxa Schmelinga, čo Lamača značne zronilo.
On, Anny, režisér Václav Wasserman a kameraman Otto Heller boli v 20. rokoch odbornou kritikou i divákmi považovaní za "silnú štvorku českého filmu". 
Popularitu mu priniesla filmová úloha roztržitého "docenta Bulfínka" vo filme "Na tý louce zelený" (1936). Posledným česko-slovenským filmom, v ktorom sa objavil, bola komédia "Milování zákázano" (1938), v oboch filmoch mal na starosti (ako obvykle) i réžiu.
Už jeho režisérske prvotiny v Česko-Slovensku vzbudili široký ohlas, zaraďujú sa medzi ne nemé filmy "Lucerna", "Velbloud uchom jehly", "Dobrý voják Švejk", "Karel Havlíček Borovský". Ešte väčšie uznanie získal po nástupe zvukových filmov, najúspešnejšie boli tie, v ktorých hral Vlasta Burian: už prvý český zvukový film "C. A K. polný maršálek" (1930) vyvolal nečakaný úspech, ďalej "Lelíček ve službách Sherlocka Holmese", "Funebrák", "Nezlobte dedečka", "Ducháček to zařídí". Spoločne so svojím priateľom a žiakom Martin Fričom režíroval komédie: "On a jeho sestra" a "To neznáte hadimršku". Obľúbené boli aj filmy "Důvod k rozvodu", "Pozor straší". Nakrúcal aj v zahraničí - Nemecku, Francúzsku, Anglicku i v USA. Jeho posledným českým filmom bola komédia "U pokladny stál" s Vlastom Burianom (1939).
Pred nacistickým nebezpečenstvom emigroval do Holandska, neskôr do Belgicka a Francúzska, kde opäť nakrúcal. Po napadnutí Francúzska odišiel do Anglicka, kde pôsobil u armády (R. A. F.) a nakrúcal dokumenty zo života česko-slovenských vojakov. Pozornosť vzbudila protinacistická satira "Švejk bourá Německo" (1943), v ktorej si zahral neskorší česko-slovenský minister zahraničných vecí Jan Masaryk. 
Lamačov oduševnený hlas sa hodil do dokumentárnych filmov, ktoré boli pripravované na uvedenie do oslobodeného Česko-Slovenska. Po skončení vojny sa vrátil do vlasti, ale hneď zasa emigroval, zo strachu z komunistického prevratu. Spočiatku pôsobil vo Francúzsku, neskôr žil niekoľko rokov v USA, kde pracoval na novinkách a vynálezoch v oblasti filmu a televízie. Po ukončení aktívnej činnosti sa presťahoval do nemeckého Mníchova. 
Zomrel v Hamburgu vo veku 55 rokov po vážnom ochorení obličiek a pečene. 
Zhrnutie tvorby.
Lamač sa podieľal na viac ako 260 filmoch (okolo 100 ich režíroval, v 50 hral, k 20 napísal scenár, pri 7 bol autorom námetu, u 4 bol strihačom, v 4 spieval, v 2 bol autorom piesní. Napísal aj jednu z prvých českých kníh o filme: "Jak se píše filmové libreto", v ktorej zhromaždil svoje dlhoročné skúsenosti. 

</doc>
<doc id="128018" url="https://sk.wikipedia.org/wiki?curid=128018" title="Shaftesbury Avenue">
Shaftesbury Avenue

Shaftesbury Avenue je jednou z významných ulíc londýnskeho West Endu. Nachádza sa v mestskom obvode City of Westminster. Vedie severovýchodným smerom od Piccadilly Circus až po New Oxford Street a High Hoborn, pričom sa križuje s Charing Cross Road na Cambridge Circus.
História a opis ulice.
Ulica je pomenovaná po významnom anglickom politikovi a filantropistovi Anthonym Ashley-Cooperovi, siedmom vojvodovi zo Shaftesbury (1801 – 1885). Ulica bola postavená na konci v 19. storočia v snahe zlepšiť dopravu v Londýne. 
Vo všeobecnosti je považovaná za srdce West Endu a londýnskeho divadla. Nachádza sa tu veľké množstvo divadiel: na severnej strane ulice medzi Piccadilly Circus a Charing Cross Road sa nachádzajú divadlá Lyric, Apollo, Gielgud a Queen's. Divadlo Saville Theatre bolo odkúpené a prestavané spoločnosťou Odeon na kino. Na Cambridge Circus sa nachádza divadlo Palace. Na severovýchodnom konci ulice sa nachádza divadlo Shaftesbury Theatre. 
Dopravné spojenie.
Najbližšie stanice londýnskeho metra: 

</doc>
<doc id="128019" url="https://sk.wikipedia.org/wiki?curid=128019" title="Nestabilná hviezda">
Nestabilná hviezda

Nestabilná hviezda je premenná hviezda, ktorá mení svoje rozmery, pretože sily v jej vnútri nie sú navzájom rovnovážne. 

</doc>
<doc id="128020" url="https://sk.wikipedia.org/wiki?curid=128020" title="Nestacionárny model vesmíru">
Nestacionárny model vesmíru

Nestacionárny model vesmíru alebo evolučný model vesmíru je model vesmíru, v ktorom sa mení s časom krivosť priestoru, faktor škály aj stredná hustota vesmíru. Prebieha v ňom expanzia alebo kontrakcia vesmíru. K nestacionárnym modelom vesmíru patria napríklad všetky Fridmanove a Lemaîtrove modely vesmíru so začiatočným big bangom.

</doc>
<doc id="128021" url="https://sk.wikipedia.org/wiki?curid=128021" title="Evolučný model vesmíru">
Evolučný model vesmíru



</doc>
<doc id="128022" url="https://sk.wikipedia.org/wiki?curid=128022" title="Nesenzibilizovaný materiál">
Nesenzibilizovaný materiál

Nesenzibilizovaný materiál je fotografický materiál, ktorého citlivosť nie je upravovaná (senzibilizácia), je daná citlivosťou halogenidov striebra v modrej a fialovej oblasti spektra (maximum pre vlnové dĺžky 300 nm). Nesenzibilizovaný materiál je necitlivý na zelenú, žltú a červenú oblasť. Všeobecnú citlivosť má 3-5 DIN, ale vyznačuje sa vysokou rozlišovacou schopnosťou (fotografická emulzia). Nesenzibilizovaný materiál sú niektoré druhy diapozitívnych a reprodukčných platní a väčšina pozitívnych papierov.

</doc>
<doc id="128023" url="https://sk.wikipedia.org/wiki?curid=128023" title="Netepelné žiarenie">
Netepelné žiarenie

Netepelné žiarenie je nerovnovážne elektromagnetické žiarenie, ktoré na rozdiel od tepelného žiarenia nemá tepelný pôvod, napríklad Čerenkovovo žiarenie alebo synchrotrónové žiarenie.

</doc>
<doc id="128024" url="https://sk.wikipedia.org/wiki?curid=128024" title="Netlmené kmity">
Netlmené kmity

Netlmené kmity sú kmity, ktorých amplitúda sa nemení, zostáva konštantná s časom. Napríklad periodické kmity ideálnych bezstratových sústav alebo takých sústav, pri ktorých sa straty nahrádzajú energiou nejakého zdroja. Ak sa amplitúda s časom zmenšuje, potom sú kmity "tlmené".

</doc>
<doc id="128025" url="https://sk.wikipedia.org/wiki?curid=128025" title="Neutrálny filter">
Neutrálny filter

Neutrálny filter je optický filter zoslabujúci v určitom rozsahu spektra žiarenie všetkých vlnových dĺžok rovnako. Používa sa na zoslabenie svetla bez zmeny spektra a na zhotovovanie fotometrických škál.

</doc>
<doc id="128026" url="https://sk.wikipedia.org/wiki?curid=128026" title="Newtonov ďalekohľad">
Newtonov ďalekohľad

Newtonov ďalekohľad alebo Newtonov teleskop je typ reflektora s parabolickým zrkadlom a pomocným rovinným zrkadlom, ktorý dáva prevrátený obraz predmetu.

</doc>
<doc id="128027" url="https://sk.wikipedia.org/wiki?curid=128027" title="Newtonov teleskop">
Newtonov teleskop



</doc>
<doc id="128028" url="https://sk.wikipedia.org/wiki?curid=128028" title="Nicolov hranol">
Nicolov hranol

Nicolov hranol alebo Nikol je jednolúčový polarizátor; hranol utvorený z dvoch pravouhlých hranolov, vybrúsených z kryštálu islandského vápenca (s ostrými uhlami 68° a 22°) a navzájom stmelených kanadským balzamom. 
Prirodzené svetlo dopadajúce do nikolu sa dvojlomom rozdelí na riadny a mimoriadny lúč. Riadny lúč sa na rozhraní hranolov a kanadského balzamu úplne odráža do bočnej steny, ktorá ho absorbuje. Na výstupe z druhej časti nikolu sa získa len lúč mimoriadny. Nikol prepúšťa úplne polarizované svetlo vo zväzkoch, ktorého vrcholový uhol je až 29°.

</doc>
<doc id="128029" url="https://sk.wikipedia.org/wiki?curid=128029" title="Nikol">
Nikol



</doc>
<doc id="128030" url="https://sk.wikipedia.org/wiki?curid=128030" title="Nikolov hranol">
Nikolov hranol



</doc>
<doc id="128031" url="https://sk.wikipedia.org/wiki?curid=128031" title="Polarizátor">
Polarizátor

Polarizátor je zariadenie, pomocou ktorého sa premieňa prirodzené svetlo na polarizované.
Využíva sa pritom dvojlom, dichroizmus alebo odraz svetla pod Brewste­rovým uhlom, pri ktorom odrazený a lomený lúč svetla sú navzájom kolmé. Obyčajne sa na polarizáciu používajú hranoly z kryštálov (nikol) a polaroidy.

</doc>
<doc id="128032" url="https://sk.wikipedia.org/wiki?curid=128032" title="Keplerova supernova">
Keplerova supernova



</doc>
<doc id="128033" url="https://sk.wikipedia.org/wiki?curid=128033" title="Keplerova hviezda">
Keplerova hviezda



</doc>
<doc id="128034" url="https://sk.wikipedia.org/wiki?curid=128034" title="Polárna čiapka">
Polárna čiapka

Polárna čiapka je svetlý povrchový útvar v okolí pólu telesa, napríklad na planéte Mars. Pozostáva zo zamrznutých látok, ktoré sú v nižších šírkach telesa v kvapalnom či plynnom skupenstve. Veľkosť polárnej čiapky sa sezónne mení. 

</doc>
<doc id="128035" url="https://sk.wikipedia.org/wiki?curid=128035" title="Polárny ďalekohľad">
Polárny ďalekohľad

Polárny ďalekohľad je dlhoohniskový fotografický ďalekohľad na meranie presných deklinácií hviezd blízko pólu.
Polárny ďalekohľad stále mieri k pólu a po niekoľkých hodinách expozície sa hviezdy na fotografickej platni zobrazia ako oblúky so stredom v póle. Z mnohých takýchto pozoro­vaní za rok možno určiť aberačnú konštantu a z niekoľ­koročných pozorovaní nutačnú konštantu.

</doc>
<doc id="128036" url="https://sk.wikipedia.org/wiki?curid=128036" title="Pólová vzdialenosť">
Pólová vzdialenosť

Pólová vzdialenosť je uhlová vzdialenosť hviezdy od severného svetového pólu pozdĺž deklinačnej kružnice hviezdy.
Udáva sa v stupňoch od 0° (pri póle) až do 180° pri južnom póle. Niekedy sa udáva namiesto deklinácie hviezdy ako rovníková súradnica.

</doc>
<doc id="128037" url="https://sk.wikipedia.org/wiki?curid=128037" title="Popolavý svit Mesiaca">
Popolavý svit Mesiaca

Popolavý svit Mesiaca je slabé svetielkovanie časti mesačného kotúča. Možno ho pozorovať okolo novu, keď má Mesiac tvar úzkeho kosáka. Tento jav je dôsledkom nepriameho osvetlenia Mesiaca slnečnými lúčmi odrazenými od Zeme (svitom Zeme), ktorá je v tom čase obrátená k Mesiacu veľkou častou pologule osvetlenej Slnkom.
Pre pozorovateľa na Mesiaci je Zem blízko splnu. Prvý správne vysvetlil tento jav Leonardo da Vinci na konci 15. storočia.

</doc>
<doc id="128038" url="https://sk.wikipedia.org/wiki?curid=128038" title="Tottenham Court Road">
Tottenham Court Road

Tottenham Court Road je ulicou v centre Londýna. Začína na St Giles' Circus, križovatke Charing Cross Road a Oxford Street a pokračuje smerom na sever až k Euston Road. Tottenham Court Road tvorí približnú hranicu medzi londýnskmi mestskými obvodmi City of Westminster a Camden. 
Opis ulice.
Ulica ma tri dopravné pruhy, pričom je na nich zachovaná jednosmerná premávka v smere k Euston Road. Južný koniec ulice sa nachádza v blízkosti Britského múzea a dominuje mu najvyššia budova londýnskeho West Endu – Centrepoint. 
Tottenham Court Road je jednou z obľúbených nákupných destinácií obyvateľov Londýna. Nachádza sa tu veľké množstvo obchodov s elektronikou. Nájdete tu všetko od káblov a počítačových komponentov až po predajcov značkových počítačov a audio-video systémov. Okrem iného sa na severnom konci ulice nachádzajú pobočky predajcov nábytku Habitat a Heals. Oproti ním sa nachádza verejná záhrada Whitefield Gardens.
Na ulici taktiež otvorili prvú londýnsku pobočku nadnárodného striptýzového klubu Spearmint Rhino. Na 60 Tottenham Court Road sa zasa nachádza pobočka scientologickej cirkvi. 
Dopravné spojenie.
Na ulici sa nachádzajú tri stanice londýnskeho metra, v smere z juhu na sever:

</doc>
<doc id="128045" url="https://sk.wikipedia.org/wiki?curid=128045" title="Nov (fáza Mesiaca)">
Nov (fáza Mesiaca)

Nov je prvá fáza Mesiaca, pri ktorej sa Mesiac nachádza medzi Slnkom a Zemou. V tejto fáze nie je Slnkom osvetlená žiadna časť privrátenej strany Mesiaca a osvetlená je len odvrátená strana. Mesiac sa navyše nachádza počas novu iba na dennej oblohe. To znamená, že počas novu Mesiac zo Zeme vôbec nie je vidieť.
Nov je jediná fáza, pri ktorej môže dôjsť k zatmeniu Slnka. Okrem zatmení Slnka Mesiac počas novu Slnko neprekrýva. Pri pohľade zo Zeme sa totiž nachádza buď nad ním (pri pohľade zo Slovenska severnejšie) alebo pod ním (pri pohľade zo Slovenska južnejšie). Vďaka svojej pozícii (má rovnakú ekliptikálnu dĺžku ako Slnko) vychádza spolu so Slnkom, čiže ráno. Kulminuje spolu so Slnkom, čiže okolo 12:00 v zimnom čase a okolo 13:00 v letnom čase. Zapadá spolu so Slnkom večer. Najvyššie je vo fáze novu Mesiac v lete, najnižšie v zime.
Novom začína vyše dva týždne trvajúce obdobie tzv. dorastania Mesiaca. Po nove sa Mesiac posúva smerom na východ a približne o niekoľko desiatok hodín začne byť viditeľný ako úzky kosáčik. Sedem dní aj niekoľko hodín po nove nastáva prvá štvrť. 
Počas novu a splnu nastáva silnejší príliv, ktorý nazývame "skočný príliv".
Pri pohľade z Mesiaca počas mesačného novu má planéta Zem fázu spln. 
Aj planéty slnečnej sústavy prechádzajú pri pohľade zo Zeme fázami. Tie planéty, ktoré obiehajú k Slnka bližšie ako Zem (vnútorné planéty), sa tiež dostávajú do novu. Keď majú fázu nov, hovoríme, že sú v takzvanej dolnej konjunkcii. Podobe ako Mesiac, aj planéty sú za ich novu nepozorovateľné. Výnimka nastáva len keď sa premietnu na slnečný disk a my ich pozorujeme ako prechod Merkúra alebo prechod Venuše.
Lunisolárne kalendáre.
Nov znamenal začiatok nového mesiaca v lunisolárnom babylonskom kalendári. To následne prebral hebrejský kalendár.

</doc>
<doc id="128046" url="https://sk.wikipedia.org/wiki?curid=128046" title="Spln">
Spln

Spln alebo druhá štvrť je fáza Mesiaca, kedy je Slnkom osvetlená celá privrátená strana k Zemi. Splnom končí dvojtýždňové obdobie dorastania Mesiaca a od tejto fázy vídame z osvetlenej strany Mesiaca najbližšie dva týždne čoraz menej - Mesiac tzv. ubúda. 
V splne je Mesiac na opačnej strane od Zeme ako Slnko, čo nastáva 14,8 dňa po nove. Hovoríme, že nový Mesiac má v čase splnu 14,8 dňa. Mesačný disk je tak pre pozorovateľa na Zemi úplne osvetlený. Napriek tomu nie je spln najvhodnejšou fázou na pozorovanie reliéfu Mesiaca, pretože útvary Mesiaci pre pozemského pozorovateľa nevrhajú tiene. 
Kvôli tomu, že je Mesiac oproti Slnku, sa v splne nikdy nenachádza na oblohe spolu so Slnkom. Vychádza v okamihu západu slnka, na oblohe kulminuje o pravej polnoci (v zimnom čase okolo 24:00, v letnom čase okolo 1:00) a zapadá ráno, s východom slnka. Počas splnu vidia Mesiac všetci pozorovatelia na Zemi, ktorí majú momentálne noc, a je to jediná fáza, v ktorej je Mesiac viditeľný po celú noc. Keďže v lete je na oblohe Slnko vysoko, Mesiac v splne ležiaci presne oproti Slnku je na oblohe nízko. V zime je to naopak - Slnko sa na oblohe nachádza nízko, ale Mesiac v splne vysoko. Počas splnu (a rovnako ako aj novu) nastáva "skočný príliv".
Spln je tiež jediná fáza Mesiaca, pri ktorej je možné pozorovať zatmenie Mesiaca, avšak pretože rovina obežnej dráhy Mesiaca nie je rovnobežná s ekliptikou, nenastávajú zatmenia Mesiaca pri každom splne.
Ak sa Mesiac v splne nachádza blízko perigea svojej obežnej dráhy, na oblohe sa javí byť o niečo väčší. Vtedy mu hovoríme "supermesiac". 
Pri pohľade z mesačného povrchu za splnu je planéta Zem vo fáze novu.
Spln u planét.
Aj planéty slnečnej sústavy prechádzajú pri pohľade zo Zeme fázami a preto sa tiež pravidelne dostávajú do splnu. Z praktického hľadiska však možno spln pozorovať len u tých planét, ktoré obiehajú od Slnka ďalej ako Zem (vonkajšie planéty). Keď majú fázu spln, hovoríme, že sú v takzvanej opozícii. Vnútorné planéty majú spln v takzvanej hornej konjunkcii.
Splny v roku 2024.
Zoznam dní, v ktorých v roku 2024 nastal spln Mesiaca
Splny v roku 2025.
Zoznam dní, v ktorých v roku 2025 nastáva spln Mesiaca

</doc>
<doc id="128047" url="https://sk.wikipedia.org/wiki?curid=128047" title="Fáza Mesiaca">
Fáza Mesiaca

Fáza Mesiaca je tvar osvetlenej časti Mesiaca viditeľnej zo Zeme. Mení sa periodicky zmenou polohy Mesiaca pri pohybe okolo Zeme relatívne vzhľadom na Zem a Slnko.
Keď je Mesiac medzi Zemou a Slnkom (t. j. v konjunkcii), strana Mesiaca privrátená k Zemi nie je osvetlená a príslušná fáza Mesiaca sa nazýva nov. (Predtým sa ako nov označoval časový okamih, v ktorom bol úzky kosák pribúdajúceho mesačného disku prvý raz znovu pozorovateľný na západnej súmrakovej oblohe. Z toho sa odvodilo pomenovanie nový mesiac.) V nove sa ekliptikálna dĺžka Mesiaca rovná ekliptikálnej dĺžke Slnka. Vychádza a zapadá na oblohe približne v tom čase ako Slnko. Po 2 až 3 d po nove stáva sa viditeľným kosáčik Mesiaca. Viditeľnosť Mesiaca vo večerných hodinách sa postupne zväčšuje. Východ aj západ Mesiaca sa odďaľuje denne asi o 50 min.
Približne týždeň po nove nastáva prvá štvrť ("dorastajúci polmesiac"). Pri pozorovaní zo severnej pologule Zeme je pravá polovica Mesiaca svetlá, ľavá tmavá (tvorí písmeno D – dorastá), na južnej pologuli Zeme je to opačne.
Mesiac v prvej štvrti je večer pri západe Slnka približne na juhu a zapadá okolo polnoci.
Asi o týždeň neskôr je spln (úplnok). Rozdiel ekliptikálnej dĺžky Mesiaca vzhľadom na Slnko je 180° (t. j. Mesiac je v opozícii). Celá strana Mesiaca obrátená k Zemi je osvetlená a Mesiac sa dá pozorovať celú noc. Vychádza pri západe Slnka približne na východe, kulminuje o polnoci na juhu a zapadá na západe pri východe Slnka. Po splne osvetlená časť Mesiaca postupne ubúda. Jeho východ sa oneskoruje asi o 50 minút za deň.
Pri poslednej štvrti ("zmenšujúci sa polmesiac") je na severnej pologuli ľavá strana Mesiaca ešte osvetlená, pravá už tmavá (tvorí písmeno C – cúva). Mesiac vychádza asi o polnoci na východe a pri východe Slnka je na juhu. Dva až tri dni pred ďalším novom možno pozorovať úzky mesačný kosáčik iba krátko pred východom Slnka, pri svitaní. Striedanie všetkých štyroch fáz Mesiaca časovo zodpovedá synodickému mesiacu.
Použitie pomôcok „Dorastá“ a „Cúva“.
Prvá a posledná štvrť Mesiaca vyzerajú podobne, a preto sa od seba odlišujú ťažšie ako spln a nov. Pre ľudí, ktorí nepoznajú závislosť medzi prvou a poslednou štvrťou a obdobím ich pozorovateľnosti, vznikla pomôcka používajúca tvar okraja mesačného disku a jeho podobnosť s písmenami abecedy. Ak má okraj mesačného disku tvar písmena „D“, Mesiac je v prvej štvrti, pretože „Dorastá“. Ak má okraj mesačného disku tvar písmena „C“, Mesiac je v poslednej štvrti, pretože tzv. „Cúva“. Cúvanie je však len nepresné vyjadrenie pre zmenu tvaru osvetlenej časti mesačného disku. Mesiac v skutočnosti na svojej obežnej dráhe necúva.
Pomôcky „Dorastá“ a „Cúva“ možno bezpečne používať len v zemepisných šírkach zhruba od 28,5° severnejšie (kam patrí aj Slovensko). Medzi rovnobežkami 28,5° severnej zemepisnej šírky až 28,5° južnej zemepisnej šírky sa niekedy tvar Mesiaca môže javiť obrátene a to vtedy, ak sa Mesiac nachádza severne od prvého vertikálu. Ak sa Mesiac nachádza južne od prvého vertikálu, pomôcky platia. Južnejšie ako 28,5° zemepisnej šírky sa však Mesiac vždy nachádza severne od prvého vertikálu a Mesiac tvar písmena D nadobúda v poslednej štvrti a tvar písmena C v prvej štvrti.

</doc>
<doc id="128048" url="https://sk.wikipedia.org/wiki?curid=128048" title="Mesačná fáza">
Mesačná fáza



</doc>
<doc id="128049" url="https://sk.wikipedia.org/wiki?curid=128049" title="Mesačné fázy">
Mesačné fázy



</doc>
<doc id="128050" url="https://sk.wikipedia.org/wiki?curid=128050" title="Fázy Mesiaca">
Fázy Mesiaca



</doc>
<doc id="128051" url="https://sk.wikipedia.org/wiki?curid=128051" title="Úplnok">
Úplnok



</doc>
<doc id="128053" url="https://sk.wikipedia.org/wiki?curid=128053" title="Lunácia">
Lunácia

Lunácia je priebeh všetkých fáz Mesiaca. Začiatok lunácie je nový Mesiac, t. j. konjunkcia Mesiaca so Slnkom.
Čas, za ktorý uplynie jedna lunácia, sa preto rovná synodickému mesiacu (29 d 12 h 44 m 3 s).

</doc>
<doc id="128054" url="https://sk.wikipedia.org/wiki?curid=128054" title="Tibor Šalát">
Tibor Šalát

Prof. RNDr. Tibor Šalát, DrSc. (* 13. máj 1926, Lúčnica nad Žitavou (Vajka nad Žitavou)† 14. máj 2005, Bratislava) bol slovenský matematik. Venoval sa hlavne teórii čísel a reálnej analýze. Je autorom veľkého množstva odborných kníh a vysokoškolských učebníc.
Život.
Tibor Šalát sa narodil v rodine učiteľa v obci Vajka nad Žitavou na západnom Slovensku. Základnú školu vychodil v Zlatých Moravciach a Šuranoch. Neskôr študoval na prírodovedeckej fakulte Karlovej univerzity v Prahe. Štúdium dokončil v roku 1950. Počas svojho vysokoškolského štúdia bol silne ovplyvnený osobnosťami českej matematiky, ktoré vtedy v Prahe pôsobili, napr. Eduardom Čechom, Vojtěchom Jarníkom, či Milošom Kösslerom.

</doc>
<doc id="128055" url="https://sk.wikipedia.org/wiki?curid=128055" title="Lymanova séria">
Lymanova séria

Lymanova séria je séria spektrálnych čiar v spektre atómov vodíka vznikajúcich pri prechode elektrónov medzi prvou, základnou energetickou hladinou a vyššími hladinami.
Pri prechode elektrónu medzi prvou a dru­hou energetickou hladinou vzniká čiara Lα (s vlnovou dĺžkou 121,5 nm), pri prechode medzi prvou a treťou čiara Lβ (102,5 nm), medzi prvou a štvrtou čiara Lγ (97,2 nm), medzi prvou a piatou čiara Lδ (94,9 nm) a pod. Lymanova séria sa končí pri hrane s vlnovou dĺžkou 91,2 nm.
Všetky čiary Lymanovej série ležia v ultrafialovej oblasti spektra, ktorá je pre zemskú atmosféru nepriehľadná; výskum Lymanovej série v spektrách kozmických objektov možno preto robiť iba metódami mimoatmosferickej astronómie. V spektrách veľmi vzdialených kozmických objektov, napríklad kvazarov, sa presúvajú čiary Lymanovej série v dôsledku červeného posunu až do viditeľnej oblasti spektra a stávajú sa tak prístupnými aj pozemským pozorovaniam. 
Lymanova séria je pomenovaná po americkom fyzikovi Theodorovi Lymanovi, ktorý ju objavil v roku 1906.

</doc>
<doc id="128057" url="https://sk.wikipedia.org/wiki?curid=128057" title="Lyotov filter">
Lyotov filter

Lyotov filter je úzkopásmový filter zložený z mnohých kremenných doštičiek, medzi ktorými sú polarizátory s rovnobežnými polarizačnými rovinami.
Kremenné doštičky sú vybrúsené rovnobežne s optickou osou kryštálu a sú pootočené o 45° vzhľadom na polarizačné roviny. Každá nasledujúca doštička má dvojnásobnú hrúbku predchádzajúcej. Voľbou hrúbky doštičiek možno zhotoviť filter pre určitú spektrálnu čiaru alebo pre niekoľko čiar. Lyotov filter so šírkou 0,05 nm v Hα sa používa pri sledovaní slnečnej chromosféry. Širšie filtre sa používajú na pozorovanie protuberancií a koróny.

</doc>
<doc id="128059" url="https://sk.wikipedia.org/wiki?curid=128059" title="Kyogre">
Kyogre

Kyogre je legendárny pokémon z tretej generácie Pokémonov. Nachádza sa v hrách Pokémon Sapphire a Emerald na prenosnú hernú konzolu Game Boy Advance.
Kyogre je vodný mystický pokémon, ktorý vyvoláva dážď. Má veľmi širokú paletu útokov, ktoré sa môže naučiť. Jeho typickým útokom je Hydropumpa ().
Typové výhody:
Hlavné typové slabosti:
Schopnosti: "Drizzle"

</doc>
<doc id="128060" url="https://sk.wikipedia.org/wiki?curid=128060" title="Magellanov prúd">
Magellanov prúd

Magellanov prúd je pás neutrálneho vodíka na oblohe s celkovou zdanlivou dĺžkou takmer 180°, vychádzajúci z oblasti medzi Magellanovými mrakmi a prebiehajúci cez južný galaktický pól kolmo na galaktickú rovinu.
Šírka Magellanovho prúdu je asi 10 000 ly, hustota plynu v ňom asi 100-násobne menšia ako hustota medzihviezdneho plynu v okolí Slnka. Ak má gravitačný pôvod v slapovom pôsobení Galaxie na Magellanove mraky, mali by v ňom byť aj hviezdy so zdanlivou jasnosťou okolo 23 mag, teda pri pozorovaní súčasnými optickými ďalekohľadmi na hranici pozorovateľnosti. Výskumom radiálnych rýchlostí sa dokázalo, že Magellanov prúd sa pohybuje nerovnakou rýchlosťou, jeho najbližšie časti sa približujú rýchlosťou 200 km/s k našej Galaxii.
Je pravdepodobné, že plynové masy Magellanovho prúdu sa pohybujú okolo našej Galaxie po veľmi excentrickej dráhe, najbližšie sa dostanú k našej Galaxii na 45 000 ly, najďalej na 330 000 ly. Nie je vylúčené, že Magellanov prúd je mostom medzi Galaxiou a Magellanovými mrakmi (interagujúce galaxie). Magellanov prúd objavili v roku 1973 rádiovými pozorovaniami na Parkesovom observatóriu v Austrálii.

</doc>
<doc id="128061" url="https://sk.wikipedia.org/wiki?curid=128061" title="Aldosterón">
Aldosterón

Aldosterón je hormón, chemicky patriaci medzi steroidy. Je to mineralokortikoid, tvorí sa v kôre nadobličiek. V plazme je transportovaný voľný (neviaže sa na bielkoviny plazmy). 75% aldosterónu sa inaktivuje v pečeni, 10% je konjugovaných s kys. glukurónovou a vylúčených obličkami do moču.
Reguluje hladinu sodíka a draslíka v ľudskom organizme - podnecuje zadržiavanie sodíka a zvyšuje vylučovanie draslíka. Ovplyvňuje tak vlastnosti mimobunkovej tekutiny.

</doc>
<doc id="128062" url="https://sk.wikipedia.org/wiki?curid=128062" title="Magické čísla">
Magické čísla

Magické čísla sú čísla 2, 8, 14, 20, 28, 50, 82 a 126, významné v jadrovej fyzike.
Jadrá atómov, ktoré obsahujú počet protónov alebo neutrónov rovnajúci sa niektorému magickému číslu, vyznačujú sa veľkou väzbovou energiou a stabilitou, napríklad hélium He, ktorého jadro obsahuje 2 protóny a 2 neutróny, kyslík (8 protónov, 8 neutrónov), kremík Si (14 protónov, 14 neutrónov), vápnik Ca (20 protónov, 20 neutrónov), nikel Ni (28 neutrónov), cín Sn (50 protónov), olovo Pb (82 protónov, 126 neutrónov) atď.
Magické čísla sa vysvetľujú vrstvovou štruktúrou atómového jadra; zodpovedajú celkovému počtu protónov alebo neutrónov, ktoré práve postupne zapĺňajú čoraz vyššie vrstvy (atóm). Jadrá s magickými číslami protónov alebo neutrónov sa vo vesmíre vyskytujú relatívne častejšie (kozmický výskyt prvkov) a majú viac izotopov ako ostatné jadrá.

</doc>
<doc id="128063" url="https://sk.wikipedia.org/wiki?curid=128063" title="Magické číslo">
Magické číslo



</doc>
<doc id="128069" url="https://sk.wikipedia.org/wiki?curid=128069" title="Peter Gabura">
Peter Gabura

Ing. Peter Gabura (* 14. júl 1956, Púchov) je slovenský politik a bývalý poslanec Národnej rady Slovenskej republiky. 
Politická kariéra.
Peter Gabura kandidoval v parlamentných voľbách v roku 2006 za Kresťanskodemokratické hnutie na nezvoliteľnom 77. mieste kandidačnej listiny. Poslanecký mandát získal zásluhou zisku 8 527 preferenčných hlasov, čo ho vynieslo až na 9. miesto kandidátky. Je členom Výboru NR SR pre pôdohospodárstvo, životné prostredie a ochranu prírody.
Súkromný život.
Peter Gabura žije v Svätom Jure. Je ženatý a má 9 detí. Venuje sa aj publicistike. Vydal knihy Sonda do svedomia času I.II.III. 

</doc>
<doc id="128073" url="https://sk.wikipedia.org/wiki?curid=128073" title="Rádiová veľkosť meteoru">
Rádiová veľkosť meteoru

Rádiová veľkosť meteoru je hviezdna veľkosť m meteoru odvodená z rádiových pozorovaní lineárnej hustoty elektrónov v meteorickej stope. Pri zanedbaní vplyvu rýchlostí meteoru na m platí:
formula_1

</doc>
<doc id="128076" url="https://sk.wikipedia.org/wiki?curid=128076" title="Petr Ginz">
Petr Ginz

Petr Ginz (* 1. február 1928, Praha – † 1944, Koncentračný tábor Auschwitz-Birkenau) bol český chlapec židovského pôvodu, kreslič a spisovateľ, šéfredaktor literárneho časopisu terezínskych chlapcov "Vedem".
Život.
Narodil sa v rodine Ota Ginza (Žid) a Márie Ginzovej (Češka). Už od nízkeho veku bol veľmi činorodý a kultivovaný. Bol to talentovaný kreslič, písal básne. Vo veku 12-13 rokov napísal vlastný román („Návšteva z praveku”) v štýle Julesa Verna, sám si ho ilustroval. Zaujímal sa o umenie a vedu, horlivo sa snažil študovať aj v terezínskych podmienkach. Od narodenia používal okrem češtiny ako rodný jazyk aj esperanto. Po zavedení protižidovských opatrení bol 24. októbra 1942 deportovaný do terezínskeho geta. Tam založil a spolu s chlapcami z bloku L 417 vydával týždenne od decembra 1942 do júna 1944 časopis Vedem. Bol nielen jeho vydavateľom, ale aj hlavným prispievateľom (pod značkou „nz“) a korektorom. Napísal tiež esperantsko-český slovník.
28. septembra 1944 ho deportovali do koncentračného tábora v Osvienčime, kde ho po selekcii poslali do plynovej komory. Ešte pred transportom stačil Ginz odovzdať svoje denníky a kresby svojej o dva roky mladšej sestre Eve. Vyše sto jeho kresieb a linorytov sa dnes nachádza v múzeu Jad va-Šem v Jeruzaleme.
Kópiu jeho kresby "Mesačná krajina" si v januári 2003 zobral prvý izraelský kozmonaut Ilan Ramon do raketoplánu Columbia, ktorý zhorel v atmosfére nad Texasom počas pristávacieho manévru pri misii STS-107 v deň Ginzových 75. narodenín. Matka Ilana Ramona prežila koncentračný tábor v Osvienčime a Ramon si chcel so sebou zobrať do vesmíru symbol pripomínajúci hrôzy holokaustu. 
Krátko po havárii raketoplánu Columbia boli objavené Ginzove denníky, v ktorých verne opisuje zavádzanie nacistických protižidovských nariadení a začiatok deportácií. Denníky v roku 2006 vydala Ginzova sestra Eva, dnes Chava Pressburger, pod názvom "Deník mého bratra".
Po Ginzovi je pomenovaný asteroid 50413 Petrginz.

</doc>
<doc id="128077" url="https://sk.wikipedia.org/wiki?curid=128077" title="Koncentračný tábor Auschwitz-Birkenau">
Koncentračný tábor Auschwitz-Birkenau

Koncentračný tábor Auschwitz-Birkenau () bol najväčší nemecký vyhladzovací tábor v dobe nacizmu. Bol zriadený roku 1941 asi od zajateckého tábora Auschwitz I, v dedine Brzezinka (, ) neďaleko poľského mestečka Osvienčim (nem. Auschwitz), asi západne od Krakova. Do koncentračného tábora Auschwitz-Birkenau bolo deportovaných približne 2,5 milióna ľudí. Odhaduje sa, že asi 1,1 milióna z nich tam bolo zavraždených. Asi 900 000 deportovaných hneď po príjazde poslali do plynových komôr alebo zastrelili; asi 200 000 zomrelo na následky chorôb, podvýživy, týrania, lekárskych pokusov alebo neskoršieho splynovania. „Auschwitz“ sa stal symbolom holokaustu, genocídy asi 6 miliónov európskych Židov a ďalších obetí: Rómov, ruských a poľských nútených robotníkov, homosexuálov a ďalších „nepriateľov národného socializmu“. V roku 1979 bol koncentračný tábor zapísaný do Zoznamu svetového dedičstva UNESCO.
História tábora.
Založenie.
Výstavba tábora sa začala v októbri 1941 na území hornosliezskej obce Brezinka (, ), z ktorej bolo jej pôvodné obyvateľstvo vysídlené a domy boli buď prestavané pre potreby tábora alebo zbúrané. Práce začali sovietski vojnoví zajatci, privezení z hlavného tábora Auschwitz I. Práce sa začali pravdepodobne na rozkaz Himmlera, ktorý miesto navštívil v marci 1941. V nacistických dokumentoch mal tábor až do jari 1944 štatút zajateckého tábora (), aj napriek tomu, že túto funkciu v podstate nikdy neplnil. V období autonómie tábora trvajúcej od novembra 1943 do novembra 1944 boli jeho veliteľmi SS-Sturmbannführer Friedrich Hartjenstein (november 1943 – 8. máj 1944) a neskôr SS-Hauptsturmführer Josef Kramer (8. máj 1944 – 25. november 1944).
Komplex tábora mal obdĺžnikový pôdorys a do konca vojny dosiahol rozlohy okolo 140 hektárov. Celý priestor bol obohnaný dvojitým ostnatým drôtom, ktorého jeden okruh bol nabitý elektrickým napätím. Rovnakým spôsobom boli ohradené jednotlivé sektory tábora .
Prvé stavby, ktoré boli v tábore postavené boli tehlové domy. S ďalšími prichádzajúcimi transportmi sa ale tábor začal rýchlo rozrastať a vznikla potreba postaviť ďalšie ubytovacie kapacity. Potreba ubytovania väzňov najprv viedla k využitiu konských maštalí a neskôr k výstavbe ďalších drevených stavieb. Drevené baraky boli stavané narýchlo, život v nich bol ťažký, v prípade chladnejšieho počasia medzerami medzi doskami prestupoval chlad, v lete v nich bolo neznesiteľné teplo, pretože ich okná sa nedali otvoriť. Po okraji obytných blokov sa nachádzali „hygienické zariadenia“, ktoré pozostávali z latrín a umyvární.
Vchod do tábora tvorí dominantná vstupná brána. V máji 1944 tadiaľ priviedli do tábora železničné koľaje, po ktorých do tábora privážali transporty s ľuďmi. Nad vstupnou bránou bola vystavaná veža, z ktorej je rozhľad na celý areál tábora a na rampu, kde prebiehala „selekcia“ – triedenie väzňov na schopných a neschopných práce. V zadnej časti tábora boli vystavané 4 plynové komory, v ktorých boli pomocou jedu Zyklon B hromadne vraždení ľudia z prichádzajúcich transportov, ale tiež chorí väzni, pri ktorých sa nepredpokladalo skoré zapojenie do práce.
Prvá plynová komora začala fungovať v marci 1942. Postavená bola v jednej z pôvodných hospodárskych budov obce Brezinka. Druhá podobná plynová komora bola dostavaná v júni. Koncom roku 1942 sa začala stavba veľkej plynovej komory pre asi 2000 ľudí a krematória II, blízko mužskej časti tábora. Krematórium III bolo dokončené 26. júna 1942, krematórium II 31. marca 1943.
Krematórium II a III boli vybudované ako prezliekárne a veľké sprchy umiestnené pod zemou. Obete vstupovali do plynových komôr po schodoch, najprv vošli do prezliekárne, kde odložili oblečenie a nahí potom vstúpili do plynovej komory. Išlo o betónovú miestnosť, ktorá bola prepojená s povrchom vetracími komínmi. Vojaci SS tadiaľ sypali dovnútra granuly látky Zyklon B, z ktorej sa uvoľňoval jedovatý plyn na báze kyanidu. Keď už vnútri komôr nezostal nikto nažive nahnali dovnútra väzňov Sonderkommanda, ktorých úlohou bolo odoberanie zlatých zubov a vlasov mŕtvych. Následne mŕtve telá odvliekli do krematórií, kde ich spaľovali v peciach. Popol sa sypal do veľkej jamy blízko krematória. V priebehu času sa pre upokojenie väzňov, ktorých čakala smrť, umiestnili na vchod do komôr nápisy uvádzajúce, že ide o sprchy, v komore boli inštalované atrapy spŕch a väzňom vojaci SS dokonca rozdávali pred vstupom do komory mydlo.
Krematórium IV. bolo zničené počas povstania Židov zo Sonderkommanda 7. októbra 1944. Počas vzbury Židia neďaleko krematória zakopali zápisky a dôležité dokumenty zachytávajúce situáciu v tábore, ktoré boli neskôr využité v súdnych procesoch proti dôstojníkom SS. Krematóriá II. a III. boli demontované na rozkaz SS v novembri 1944 príslušníkmi Sonderkommanda.
Na mieste zničeného krematória sa dajú dodnes nájsť ruiny, ktoré ostali zachované v ich pôvodnom stave.
Odchod nacistov a oslobodenie.
Ku koncu vojny bolo jasné, že postupujúca Červená armáda oslobodí aj oblasť okolo Osvienčimu. Keďže nacisti už nehodlali riskovať odhalenie svojich zločinov, podobne ako tomu bolo v Majdanku pri Lubline, kde sovietski vojaci našli ešte horiace ohne v krematóriách. Pred svojim odchodom boli krematóriá a plynové komory demontované a ich časti, ktoré nebolo možné odviezť, vyhodené do vzduchu. Obytné bloky boli aj s ľuďmi vnútri zapálené a podľa celkového plánu mal byť celý tábor zrovnaný so zemou. Kvôli rýchlemu postupu Červenej armády však nebol celý zámer uskutočnený, a tak boli vypálené len niektoré časti tábora. Väčšina barakov bola postavená z tehál budov v okolí mestečka Osvienčim. Následne po oslobodení tábora boli mnohé baraky obyvateľmi rozobraté a stavebný materiál použili na stavbu svojich domovov.
27. januára 1945 bol tábor oslobodený 322. streleckou divíziou. Vojaci našli v tábore už len 7600 preživších ľudí. Nacisti pred oslobodením tábora poslali viac než 58 000 ľudí na nútené práce do ríše, väzňov, ktorí neboli schopní pochodu, začali urýchlene vraždiť.
Deportácie do Osvienčimu zo Slovenska.
Celkovo bolo z územia dnešného (nie vtedajšieho) Slovenska deportovaných do Osvienčimu 65 692 osôb. Nie všetci boli deportovaní do tábora Auschwitz-Birkenau, pretože prvé transporty došli do tábora Auschwitz I v období začiatku výstavby nového komplexu v Birkenau. Podľa údajov repatriačných úradov sa z nich vrátilo v roku 1945 celkovo 348 osôb. Z územia vtedajšieho Slovenska boli deportácie vykonané v troch etapách:
Deportácie z územia vojnovej Slovenskej republiky boli vykonávané zo sústreďovacích stredísk, ktoré boli vytvorené v týchto slovenských mestách:
Deportácie zo slovenského územia obsadeného Maďarskom, začali po 19. marci 1944, kedy bola celá krajina obsadená Nemcami. Deportácie prebiehali z týchto, dnes slovenských, miest:
Dnešný stav.
Dodnes sa zachovalo 45 murovaných a 22 drevených barakov. Viditeľné sú aj zvyšky plynových komôr a kremačných jám pre pece. Dobové je aj oplotenie, komíny a základy zničených barakov. Dnes sú objekty koncentračného tábora KL Auschwitz I a II pamätníkom pripomínajúcim celému svetu zvrátenosť nacistického režimu a utrpenie miliónov nacistami prenasledovaných ľudí z celej Európy. Pamätník je prístupný od 8:00 do 17:00 (apríl – október) za poplatok 25 PLN v poľštine a 40 PLN v iných jazykoch (vstupy v slovenčine sú o 11:00 a 13:00). V čase od 10:00 do 15:00 je vstup možný iba so sprievodcom, v ostatné časy je vstup voľný, bez poplatku. Prehliadka tábora 1 (so sprievodcom) trvá asi 2 hodiny. V tábore 2 je voľný pohyb. Medzi tábormi Auschwitz I a II premáva autobusová kyvadlová doprava s intervalom 15 min.
V noci na piatok 18. decembra 2009 ukradli neznámi páchatelia z brány bývalého koncentračného tábora kovový nápis "Arbeit macht frei". V priebehu nasledujúcich dní zatkla poľská polícia 5 podozrivých, ktorí nápis odcudzili a plánovali predať, zrejme zberateľovi do zahraničia.

</doc>
<doc id="128078" url="https://sk.wikipedia.org/wiki?curid=128078" title="Auschwitz-Birkenau">
Auschwitz-Birkenau



</doc>
<doc id="128080" url="https://sk.wikipedia.org/wiki?curid=128080" title="Európium">
Európium

Európium "Europium" je chemický prvok v periodickej tabuľke, ktorý má symbol Eu a protónové číslo 63. Bol nazvaný podľa svetadielu Európa.
Význačné charakteristiky.
Európium je najreaktívnejšie z prvkov vzácnych zemín; na vzduchu okamžite oxiduje a pri reakciách s vodou pripomína vápnik; dodávky kovového prvku v tuhej forme i pod minerálnym olejom sú zriedka jasné. Európium sa na vzduchu vznieti pri teplote asi 150 až 180 °C.
Výstrahy.
Toxicita zlúčenín európia nebola plne preskúmaná, ale nie sú žiadne jasné indikácie, že európium je vysoko toxické v porovnaní s ostatnými ťažkými kovmi. Kovový prach značí požiarny a explozívny hazard. Európium nemá žiadnu známu biologickú úlohu.

</doc>
<doc id="128082" url="https://sk.wikipedia.org/wiki?curid=128082" title="Wilsonova dvojica galaxií">
Wilsonova dvojica galaxií

Wilsonova dvojica galaxií sú dve interagujúce galaxie VV 34 v súhvezdí Ryby, spojené mostom a protiramenom s hrúbkou 6 500 ly a dĺžkou 230 000 ly. Žiariaci most je dôkazom fyzického kontaktu obidvoch galaxií a výsledkom búrlivých procesov v ich jadrách.

</doc>
<doc id="128083" url="https://sk.wikipedia.org/wiki?curid=128083" title="Gadolínium">
Gadolínium

Gadolínium "Gadolinium" je chemický prvok v periodickej tabuľke, ktorý má symbol Gd a protónové číslo 64.
Významné charakteristiky.
Gadolínium je striebro-biely, kujný lantanoid. Pri izbovej teplote kryštalizuje v najtesnejšej hexagonálnej alfa modifikácii, avšak pri zahriatí nad teplotu 1508 K prechádza na beta formu, v ktorej sú atómy usporiadané do priestorovo-centrovanej kubickej mriežky .
Výstrahy.
Ako pri ostatných lantanoidoch, gadolinité zlúčeniny majú nízku až strednú toxicitu, i keď ich toxicita nebola preskúmaná detailne. 

</doc>
<doc id="128095" url="https://sk.wikipedia.org/wiki?curid=128095" title="Triéder">
Triéder

"Triéder môže byť aj pojem v matematike: tri vektory, ktoré začínajú v jednom bode a neležia v jednej rovine." 
Triéder alebo hranolový ďalekohľad (staršie: trieder) je ďalekohľad (spravidla binokulárny), ktorý pomocou sústavy optických hranolov dáva neprevrátený obraz. Je to vždy optický refraktor s malým zväčšením. Skladá sa z dvoch identických alebo zrkadlovo symetrických ďalekohľadov zmontovaných dokopy v jednej osi. Každý z nich zaostruje zvlášť. Triéder obsahuje systém odrazových hranolov, ktoré vzpriamujú obraz. Možno ho využívať v amatérskej astronómii.

</doc>
<doc id="128099" url="https://sk.wikipedia.org/wiki?curid=128099" title="Paul Ricoeur">
Paul Ricoeur



</doc>
<doc id="128100" url="https://sk.wikipedia.org/wiki?curid=128100" title="Antikvark">
Antikvark



</doc>
<doc id="128101" url="https://sk.wikipedia.org/wiki?curid=128101" title="KYOGRE">
KYOGRE



</doc>
<doc id="128103" url="https://sk.wikipedia.org/wiki?curid=128103" title="Jozef Sivák">
Jozef Sivák

Jozef Sivák môže byť:

</doc>
<doc id="128104" url="https://sk.wikipedia.org/wiki?curid=128104" title="Medzihviezdna absorpcia">
Medzihviezdna absorpcia

Medzihviezdna absorpcia je absorpcia svetla hviezd pri jeho prechode medzihviezdnou hmotou.
Hodnota medzihviezdnej absorpcie sa obyčajne určuje v magnitúdach na určitú jednotkovú vzdialenosť (1 kpc). Medzihviezdna absorpcia je spôsobená vlastnou absorpciou fotónov svetla časticami medzihviezdneho plynu a prachu a rozptylom svetla na prachových časticiach (nevlastná absorpcia).
Medzihviezdny prach zapríčiňuje spojitú medzihviezdnu absorpciu, t. j, zoslabenie intenzity (medzihviezdna extinkcia), a súčasne aj sčervenanie svetla hviezd (medzihviezdne sčervenanie). Zoslabenie intenzity svetla hviezd vplyvom medzihviezdne absorpcie je úmerné vzdialenosti, ktorú musí svetlo prekonať v medzihviezdnom prostredí, veľmi však závisí od polohy hviezd, keďže rozloženie medzihviezdnej hmoty v Galaxii je nepravidelné. Stredná hodnota medzihviezdnej absorpcie je približne 0,3 mag na 1 kpc, t. j. svetlo hviezd sa zoslabí v priemere o 0,3 mag pri prekonaní vzdialenosti 1 kpc. Pri rozmeroch častíc medzihviezdneho prachu okolo 10-5 cm modré svetlo sa absorbuje väčšmi než svetlo červené, preto veľkosť medzihviezdnej absorpcie je nepriamo úmerná vlnovej dĺžke svetla λ-1 (selektívna absorpcia).
Selektivita medzihviezdnej absorpcie je príčinou zdanlivého sčervenania svetla hviezd, ktorej veľkosť (farebný exces) závisí od optickej hrúbky medzihviezdneho prachu a od rozloženia energie v spektre hviezdy, t. j. od jej spektrálneho typu. Fotometrické určenie farebného excesu súčasne umožňuje určiť exaktnými astrofyzikálnymi metódami hodnotu medzihviezdnej absorpcie. Medzihviezdny plyn zapríčiňuje čiarovú medzihviezdnu absorpciu, ktorá sa prejavuje absorpčnými medzihviezdnymi čiarami v spektrách hviezd. Najsilnejšie medzihviezdne čiary sú H a K čiary ionizovaného vápnika Ca II a dvojitá čiara
D neutrálneho sodíka. Čiarová medzihviezdna absorpcia vzniká tým, že medzihviezdny plyn žiarenie určitých vlnových dĺžok absorbuje a opäť ho vyžiari všetkými smermi na tých istých vlnových dĺžkach. V spektre tej istej hviezdy sa môžu v niektorých prípadoch pozorovať intenzívnejšie primárne medzihviezdne čiary, ktorých intenzita je približne úmerná vzdialenosti hviezdy, aj mierne posunuté slabšie sekundárne medzihviezdne čiary, spôsobené jednotlivými hustejšími mrakmi medzihviezdnej hmoty s odlišnou radiálnou rýchlosťou. Hodnotu medzihviezdnej absorpcie možno určiť pomocou farebného excesu z fotometrických meraní farebného indexu, v niektorých prípadoch aj zo zmeny priebehu funkcie jasnosti zapríčinenej tmavým mrakom medzihviezdnej hmoty (difúzna hmlovina).

</doc>
<doc id="128105" url="https://sk.wikipedia.org/wiki?curid=128105" title="Medzihviezdna čiara">
Medzihviezdna čiara



</doc>
<doc id="128106" url="https://sk.wikipedia.org/wiki?curid=128106" title="Medzihviezdna extinkcia">
Medzihviezdna extinkcia



</doc>
<doc id="128107" url="https://sk.wikipedia.org/wiki?curid=128107" title="Frank Lloyd Wright">
Frank Lloyd Wright

Frank Lloyd Wright (* 8. jún 1867, Richland Center, Wisconsin, USA – † 9. apríl 1959, Phoenix, Arizona) bol jeden z najvýznamnejších amerických architektov. Medzi Wrightove najznámejšie realizácie patrí Imperial Hotel v Tokiu, Fallingwater v Pensylvánii, ústredie firmy S. C. Johnson vo Wisconsine či Guggenheimovo múzeum v New Yorku.
Životopis.
Mnohí z tých ľudí, ktorí nie sú oboznámení so základmi organickej architektúry, chcú bývať v dome, ktorý navrhol Frank Lloyd Wright. Frank L. Wright bol veľkým architektom už počas svojho života. Wrightove začiatky neboli veľmi úspešné. Rodinné teplo, ktoré sa neskôr snažil preniesť do svojich prvých domov prérie, chýbalo práve v jeho vlastnom dome. Zakorenenosť Wrighta nepatrila k vlastnostiam, ktorou by sa vyznačovalo jeho detstvo. Nikto však nepochybuje, že Fröbelova stavebnica, ktorú mu matka dala na hranie, ho silno inšpirovala ako začínajúceho architekta.
Po práci v staviteľskej firme Josepha Silsbeeho, sa Frank Lloyd Wright zapísal ako projektant u Louisa Sullivana, ktorého viac ako návrhy rezidencií preslávili návrhy obchodných budov. Frank Lloyd Wright sa s ním po niekoľkých rokoch rozišiel a ešte dlhé roky sa spolu nerozprávali. Práve Sullivan naučil Wrighta, že hmota budovy by mala vyjadrovať jej základnú funkciu. Sullivan priviedol Wrighta k poznaniu, že architektúra je ako umením, tak aj spoločenskou manifestáciou.
Keď takmer na prelome storočia býval na prosperujúcom predmestí Chicaga v Oak Park, bol v blízkom kontakte s mnohými unitárskymi farármi. Vplyv na Wrighta sa neobmedzoval len na tieto návrhy, ako bol Unitársky chrám Unity Temple v Oak Parku (1906) a neskorší dom unitárskych stretnutí Unitarian Meeting House (1947) v Madisone. Pre Wrighta bola architektúra „kázňou v kameňoch". Skutočne veril, že v prírode je ukryté božie kráľovstvo, a že architektovou úlohou je zachytiť ho, dokonca aj ak by to znamenalo plávať proti prúdu. 
Orient taktiež svojim spôsobom ovplyvnil Franka L. Wrighta. Japonské umenie malo v Spojených štátoch svoju premiéru na výstave Centennial 1876. Wright bol nepochybne dobre oboznámený s týmito dielami, ale jeho vlastná náklonnosť k japonským záležitostiam sa naplno prejavila až po jeho návšteve Japonska v roku 1905. Frank L. Wright mal však veľmi rád aj japonskú architektúru a umenie. Willittsov dom (1902) v Highland Parku, nepochybne prezrádza vplyv Japonska. Takisto aj Hotel Imperial (1922) v Tokiu, zdanlivo nezničiteľná budova, ktorá počas dvadsiatych rokov minulého storočia prežila silné zemetrasenie, aby ju o niekoľko rokov neskôr nechali úplne zbúrať. 
Wright „vytvoril“ prérijný štýl v prvom rade ako pôvodnú americkú odpoveď na to, čo sám vnímal ako architektonicky vyprahnutú krajinu. Takáto architektúra bola podľa neho strašne nepôvodná. Aj keď obdivoval grécke sochárstvo a minojskú architektúru ostrova Kréta, veril, že charakteristickejšia architektúra helenistického obdobia bola nedostatočne citlivá voči prírodnému prostrediu a dosť ľahostajná k potrebe používania miestnych materiálov. Okrem toho, v architektúre starovekého grécka nemal tvar žiadne prepojenie s funkciou. Existujú dve miestne pamiatky organickej architektúry Franka Lloyda Wrighta. Tou prvou, ktorá sa vracia do rokov Oak Parku, je Robieho dom (1907). Svojou originalitou, spojením s prírodným prostredím a svojou celistvosťou je Robieho dom dokonalým zosobnením prériového štýlu. Druhý dom bol navrhnutý uprostred Veľkej hospodárskej krízy a je na alebo takmer na vrchole zoznamu. Je ním samozrejme Rezidencia Edgara Kaufmanna (1936) v Bear Run, v Pensylvánii. Neobyčajne pevný a rovnako štúdiou opozít - pohyb a stabilita, zmena a nemennosť, sila a prchavosť - tie robia z ľudského života paradox. 
Vlastne ako si architektúru Frank Lloyd Wright prispôsobil, znamenala reformu celej spoločnosti. Alebo inak povedané, Wright chcel reformovať spoločnosť prostredníctvom architektúry. Wright určite veril, že by mohol mať prospešný vplyv na pracovné prostredie. Počítalo sa s tým, že jeho právom preslávená budova Johnson Wax (1936) v Rancine zvýši produktivitu zamestnancov, ktorí v nej pracovali. Očividne to malo presne takýto účinok. 
Aj napriek tomu, že k mestu prechovával antipatiu, Wright sa snažil využiť to, čo ponúkalo veľkomestské prostredie. Aj keď neobľuboval mestskú civilizáciu, mal rád mestské zábavky a večierky. Jeho najpamätnejšia mestská konštrukcia, Guggenheimovo múzeum (1957), sa nachádza uprostred Manhattanu. Guggenheim originálne mieša pevnosť konštrukcie s vizuálnou plynulosťou. Mesto, ktorým Wright opovrhoval má teraz ako hlavný orientačný bod, dosť paradoxne, jeden z najodvážnejších architektových výtvorov.
Rafinovanejším spôsobom sa táto stránka prejavila v jeho architektúre. Je zaujímavé, že dokončil len jednu vládnu budovu na území Spojených štátov. Táto stavba, Občianske stredisko v Marin County (1959), v Kalifornii, ktorým ukázal svoj odpor voči súdom, ktoré považoval za snobské a tyranské. Krídla budovy, boli venované násilníckym podobám vlády , boli zatienené tými časťami strediska, ktoré zdôrazňovali službu verejnosti. 
Často je spájaný s Walterom Gropiusom, Le Corbusierom a Miesom van der Rohe ako jeden z originálnych staviteľov modernej architektúry. Práca Franka Lloyda Wrighta sa objavila vedľa diel architektov na výstave International Style Exhibition v múzeu moderného umenia v roku 1932. Wright a modernisti chceli, architektúru vystihujúcu tento moderný vek. Všetci zdôrazňovali vzájomnú závislosť tvaru a funkcie. Wrightove tvrdil, že organická architektúra vôbec nehraničila s modernou architektúrou. V jeho mysli diela modernistov boli chladné, bezobsažné a neosobné. Okrem toho sa stavali chrbtom k prírode, zatiaľ čo Wright sa všemožne snažil zahrnúť ju do svojich diel. 
Hoci bol povahou individualista, učebné prostredie v jeho Taliesin North and West malo len ťažko v úmysle podporovať prirodzenú individualitu. Aj napriek jeho citu ku krajine, Wright postavil len jeden dom alebo gazdovstvo počas svojej produktívnej kariéry. Wright vyhlasoval organickú architektúru za svätú pravdu, a napriek tomu sa jeho návrhy budov pre Bagdad v druhej polovici 50-tych rokov boli očividne neorganické. Bol nepriateľom mrakodrapov, ale krátko pred svojou smrťou začal navrhovať míľu vysokú stavbu pre štát Illinois. Jeho Usonian homes boli určené ľuďom s pomerne nízkymi príjmami, ale najčastejšie boli predané odborníkom s dosť vysokými platmi.

</doc>
<doc id="128108" url="https://sk.wikipedia.org/wiki?curid=128108" title="Medzigalaktická hmota">
Medzigalaktická hmota

Medzigalaktická hmota alebo intragalaktická hmota je plynovo-prachová hmota v priestoroch medzi galaxiami, resp. vnútri kôp galaxií (intrakopový plyn).
Priemerná hustota medzigalaktickej hmoty nemôže byť vyššia ako 10-30 g/cm³, v opačnom prípade by sa musela prejaviť pozorovateľnými efektmi. Jej hustota môže byť vyššia len v izolovaných oblastiach okolo galaxií a kôp galaxií. Za pozorovaný prejav pôsobenia medzigalaktického prachu pokladá Fritz Zwicky znížený počet galaxií pozadia v okolí veľkých kôp galaxií, vysvetľovaný absorpciou svetla mrakmi medzigalaktického prachu v oblasti kôp galaxií.
Novšími meraniami, napríklad okolo galaxie NGC 300, sa zistila hodnota optickej hĺbky medzigalaktického prachu r = 0,09. To, že sa nezistila prítomnosť rádiovej čiary neutrálneho vodíka 21 cm v spektrách ďalekých kvazarov, dokazuje, že medzigalaktický plyn musí byť úplne ionizovaný a že dosahuje teplotu vyše 100 000 K. Z teórie vyplýva, že medzigalaktický plyn nemôže byť rovnomerne rozptýlený v medzigalaktickom priestore, ale musí vytvárať izolované mraky. Jestvovanie izolovaných horúcich mrakov medzigalaktického plynu (s teplotou až 108 K) sa potvrdzuje pozorovaniami zdrojov röntgenového žiarenia vo viacerých kopách galaxií, napríklad v kopách Virgo, Perseus a Coma. Prejavom prítomnosti mrakov medzigalaktickej hmoty môžu byť aj niektoré absorpčné čiary v spektrách kvazarov. Formou medzigalaktickej hmoty sú aj pozorované útvary v interagujúcich galaxiách, Magellanov prúd, rýchle mraky. Celková hmotnosť medzigalaktického plynu v kopách galaxií podľa röntgenových pozorovaní môže dosahovať až 1013 Mסּ, čo je asi 1 % celkovej hmotnosti bohatých kôp. Doterajšími pozorovaniami medzigalaktickej hmoty sa zrejme nedá vysvetliť problém skrytej hmoty (viriálový paradox), hoci podľa J. H. Oorta by medzigalaktická hmota mohla tvoriť podstatnú časť látky v celej pozorovanej oblasti vesmíru.

</doc>
<doc id="128109" url="https://sk.wikipedia.org/wiki?curid=128109" title="Medzigalaktický plyn">
Medzigalaktický plyn



</doc>
<doc id="128110" url="https://sk.wikipedia.org/wiki?curid=128110" title="Medzigalaktický prach">
Medzigalaktický prach



</doc>
<doc id="128111" url="https://sk.wikipedia.org/wiki?curid=128111" title="Code Napoléon">
Code Napoléon



</doc>
<doc id="128112" url="https://sk.wikipedia.org/wiki?curid=128112" title="Code Civil">
Code Civil



</doc>
<doc id="128113" url="https://sk.wikipedia.org/wiki?curid=128113" title="Intragalaktická hmota">
Intragalaktická hmota



</doc>
<doc id="128114" url="https://sk.wikipedia.org/wiki?curid=128114" title="Hyperbolický meteor">
Hyperbolický meteor

Hyperbolický meteor alebo medzihviezdny meteor je meteor, ktorého dráha vzhľadom na Slnko je hyperbolická. Prichádza alebo smeruje do medzihviezdneho priestoru.

</doc>
<doc id="128115" url="https://sk.wikipedia.org/wiki?curid=128115" title="Medzihviezdny meteor">
Medzihviezdny meteor



</doc>
<doc id="128117" url="https://sk.wikipedia.org/wiki?curid=128117" title="Anastigmat">
Anastigmat

Anastigmat je objektív so skorigovanými optickými chybami, najmä s opraveným astigmatizmom. Skladá sa najmenej z troch od seba oddelených sústav šošoviek. Umožňuje ostré zobrazenie predmetu aj pri veľkom zornom uhle. Uplatňuje sa ako fotografický objektív.
Tessar je štvoršošovkový anastigmat.

</doc>
<doc id="128118" url="https://sk.wikipedia.org/wiki?curid=128118" title="Anemická galaxia">
Anemická galaxia

Anemická galaxia, A je galaxia prechodného typu (Aa, Ab, Ac), charakterizovaná slabým prejavom špirálových ramien a nízkym obsahom plynu (klasifikácia galaxií). Názov zaviedol v roku 1976 Sidney van den Bergh.

</doc>
<doc id="128119" url="https://sk.wikipedia.org/wiki?curid=128119" title="Sliezska abeceda">
Sliezska abeceda

Sliezska abeceda je súbor písmen, ktoré sa používajú v grafickej sústave (hornej) sliezštiny.
Je to modifikovaná latinka (modifikovaná použitím diakritických znamienok ˇ, ´, ` ).
Zoznam.
I.
Malé písmená:&lt;br&gt; 
a, b, c, ć, č, d, e, f, g, h, i, j, k, l, m, n, ń, o, p, r, ř, s, ś, š, t, u, ů, w, y, z, ź, ž.
dz, dź, dž, ch
Veľké písmená:&lt;br&gt;
A, B, C, Ć, Č, D, E, F, G, H, I, J, K, L, M, N, Ń, O, P, R, Ř, S, Ś, Š, T, U, Ů, W, Y, Z, Ź, Ž.
Dz, Dź, Dž, Ch
II.
Malé písmená:&lt;br&gt; 
a, b, c, ć, č, d, e, è, f, g, h, i, ì, j, k, l, ł, m, n, ń, o, ò, ô, p, r, ř, s, ś, š, t, u, w, y, ỳ, z, ź, ž.
dz, dź, dž, ch 
Veľké písmená:&lt;br&gt;
A, B, C, Ć, Č, D, E, È, F, G, H, I, Ì, J, K, L, Ł, M, N, Ń, O, Ò, Ô, P, R, Ř, S, Ś, Š, T, U, W, Y, Ỳ, Z, Ź, Ž.
Dz, Dź, Dž, Ch

</doc>
<doc id="128121" url="https://sk.wikipedia.org/wiki?curid=128121" title="Slepá škvrna (oko)">
Slepá škvrna (oko)

Slepá škvrna je určitá časť zorného poľa človeka, na ktorú sa premieta oblasť terča zrakového nervu (papila; lat. "discus nervi optici" alebo "papilla nervi optici"). Terč zrakového nervu je miesto sietnice, v ktorom sa nenachádzajú svetlocitlivé bunky, lebo tu vstupuje do oka zrakový nerv a s ním cievy. 
V tejto oblasti zrakového poľa je človek slepý, ale spravidla si to neuvedomuje, lebo mozog túto časť dopĺňa jednak farbami okolitých oblastí a jednak obrazom z druhého oka.

</doc>
<doc id="128123" url="https://sk.wikipedia.org/wiki?curid=128123" title="Slepá škvrna">
Slepá škvrna

Slepá škvrna môže byť:

</doc>
<doc id="128130" url="https://sk.wikipedia.org/wiki?curid=128130" title="Pavel Josef Vejvanovský">
Pavel Josef Vejvanovský

Pavel Josef Vejvanovský (; * okolo 1633, Hukvaldy (), Morava – † 24. jún 1693, Kroměříž), bol český skladateľ, trubkár a regenschori (»Cori praefectus« v kostole svätého Mauritia).
Vejvanovský študoval v rokoch 1656 až 1660 na jezuitskom kolégiu v Opave a zoznámil sa tam s Heinrichom Ignazom Franzom Biberom.
Od roku 1664 bol členom orchestra olomouckého kniežaťa-biskupa Karla, grófa von Liechtenstein-Kastelkorn (1624–1695) v ktorého letnej rezidencii v Kroměříži, Heinrich Ignaz Franz Biber pôsobil do roku 1670 ako vedúci tohto Ensemblu. Po Biberovom nečakanom odchode do Salzburgu sa stal Vejvanovský jeho následníkom v tejto funkcii. Bol ním až do svojej smrti v roku 1693. Ako poľný trubkár(tubicen campestris) nikdy oficiálne neobdržal titul dvorného kapelníka.
Skoro sto diel, medzi nimi omše, motetá, ofertóriá, vešpery a inštrumentálne diela sa dodnes zachovalo, z nich skoro polovica ako rukopisy v Kroměřížskom zámockom archíve a v hudobnom oddelení Národného múzea v Prahe.

</doc>
<doc id="128134" url="https://sk.wikipedia.org/wiki?curid=128134" title="Kalendárny rok">
Kalendárny rok

Kalendárny rok je priemerná dĺžka občianskeho roka. Podľa druhu kalendára sa rozoznáva gregoriánsky rok, juliánsky rok. Občiansky rok má 365 alebo 366 dní.

</doc>
<doc id="128135" url="https://sk.wikipedia.org/wiki?curid=128135" title="Kapteynov vesmír">
Kapteynov vesmír

Kapteynov vesmír je jedna z prvých schém Galaxie, ktorú odvodil v roku 1922 Jacobus Cornelius Kapteyn z pozorovaných zdanlivých jasnosti, stredných paraláx, vlastných pohybov a funkcie svietivosti hviezd.
Slnko sa v Kapteynovom vesmíre nachádza v strede Galaxie, kde je najvyššia priestorová hustota hviezd (45 hviezd na 1 000 pc³); plochy rovnakej priestorovej hustoty hviezd sú elipsoidy so stredným sploštením 1:5. Pohyb hviezd sa v Kapteynovom vesmíre vysvetľuje teóriou dvoch prúdov (hviezdny prúd).
Kapteynov vesmír má iba historický význam, skutočná štruktúra Galaxie je veľmi odlišná. Hlavným nedostatkom Kapteynovho vesmíru je, že nezahŕňa dva rozhodujúce faktory, potvrdené až neskôr: rotáciu Galaxie a medzihviezdnu absorpciu.

</doc>
<doc id="128136" url="https://sk.wikipedia.org/wiki?curid=128136" title="Louis-Auguste-Victor de Ghaisnes de Bourmont">
Louis-Auguste-Victor de Ghaisnes de Bourmont

Louis-Auguste-Victor de Ghaisnes, gróf de Bourmont (* 2. september 1773 Freigné – † 27. október 1846 tamtiež) bol francúzsky štátnik, maršal a pair.
V čase keď prepukla francúzska revolúcia bol dôstojníkom kráľovskej gardy.
V období od 8. augusta 1829 do 29. júla 1830 pôsobil ako minister vojny v Polignacovej vláde.

</doc>
<doc id="128137" url="https://sk.wikipedia.org/wiki?curid=128137" title="Hypergalaxia">
Hypergalaxia

Hypergalaxia je priestorovo ohraničená a gravitačne viazaná skupina galaxií, pozostávajúca z jadra (môže ním byť centrálne umiestená obria galaxia, dvojica obrích galaxií alebo kompaktná skupina galaxií) obklopeného väčším počtom trpasličích galaxií.
Pri štúdiu priestorového rozloženia galaxií sa potvrdilo, že všetky obrie galaxie alebo kompaktné skupiny galaxií sú obklopené trpasličími galaxiami a naopak, v centrách veľkých skupín trpasličích galaxií sa vždy nájde jedna alebo viac obrích galaxií. Hypergalaxie sa pokladajú za primárne miesto vzniku galaxií, kde galaxie vznikli v skupine.
Príkladom hypergalaxie je Miestna skupina galaxií, ktorá je dvojitou hypergalaxiou (jednou hypergalaxiou je podskupina Andromédy, druhou podskupina Galaxie). Názov hypergalaxia navrhla v roku 1974 skupina pracovníkov Estónskej akadémie vied pod vedením J. Einasta a A. D. Černina. Jestvovanie hypergalaxie nie je dosiaľ všeobecne uznané.

</doc>
<doc id="128138" url="https://sk.wikipedia.org/wiki?curid=128138" title="Sionské protokoly">
Sionské protokoly



</doc>
<doc id="128139" url="https://sk.wikipedia.org/wiki?curid=128139" title="Koncentračný tábor Auschwitz">
Koncentračný tábor Auschwitz

Neďaleko poľského mestečka Osvienčim (poľ. Oświęcim, nem. Auschwitz) sa v rokoch 1940 – 1945 nachádzal najväčší komplex nemeckých koncentračných a vyhladzovacích táborov. V nadväznosti na úsilie poľskej diplomacie stanovilo v roku 2007 UNESCO oficiálny medzinárodný názov tábora na "Auschwitz-Birkenau - nemecký nacistický koncentračný a vyhladzovací tábor (1940-1945)". 

</doc>
<doc id="128146" url="https://sk.wikipedia.org/wiki?curid=128146" title="Hnusné">
Hnusné

Hnusné je potok na Horehroní, na území okresu Brezno. Je to pravostranný prítok Hrona s dĺžkou 9,5 km a je tokom III. rádu. 
Priebeh toku.
Pramení v Nízkych Tatrách, v podcelku Ďumbierske Tatry, na juhovýchodnom svahu Lomu (1 156,3 m n. m.), v nadmorskej výške okolo 1 055 m n. m. Tečie prevažne severojužným smerom, na hornom toku sa esovito stáča a vstupuje do Horehronského podolia, do podcelku Bystrianske podhorie a preteká rekreačnou oblasťou Krpáčovo. Na jeho území priberá zľava najprv Veľkú Riavku, potom prítok zo severného svahu Príslopu (890,6 m n. m.) a preteká Suchou dolinou. Zľava ďalej priberá prítok spod Hrádku (843 m n. m.) a na krátkom úseku tečie juhojuhovýchodným smerom. Následne napája tri malé vodné nádrže (Richtárovo, Hnusno 1, Tajch), pričom do hornej nádrže ústi v nadmorskej výške 537,3 m n. m. a zľava do nej vteká prítok z oblasti Richtárova, potom pokračuje juhujuhozápadným smerom. Preteká osadou Bruchačka, kde sprava priberá potok z obce Horná Lehota a tečie opäť na juh. Napokon sa stáča na juhozápad, preteká obcou Podbrezová, na území ktorej ústi v nadmorskej výške cca 460,5 m n. m. do Hrona.

</doc>
<doc id="128147" url="https://sk.wikipedia.org/wiki?curid=128147" title="Suchý potok (prítok Jasenského potoka)">
Suchý potok (prítok Jasenského potoka)

Suchý potok je potok na Horehroní, v severozápadnej časti okresu Brezno. Je to pravostranný prítok Jasenského potoka, meria 5,9 km a je tokom IV. rádu. 
Pramení v Nízkych Tatrách, v podcelku Ďumbierske Tatry, na juhovýchodnom svahu Ráztockej hole (1 565,3 m n. m.), v nadmorskej výške okolo 1 315 m n. m. Tečie juhovýchodným smerom dolinou Tokáreň, zľava priberá prítok zo západného svahu Ráztockých poľán (1 335,8 m n. m.), sprava spod Ráztockej hole a opäť zľava z juhozápadného svahu Ráztockých poľán. Následne pokračuje Suchou dolinou, tu priberá ďalší ľavostranný prítok spod Ráztockých poľán, vytvára štyri prudké ohyby koryta a sprava priberá prítok spod Panského sedla. Ďalej tečie východným smerom, priberá pravostranný prítok spod Čierneho dielu (1 146,1 m n. m.), dva ľavostranné prítoky (najprv z Medveďovej, potom z oblasti Nad Suchou) a napokon ešte aj pravostranný prítok z lokality Na hrb. Na krátkom úseku tečie juhovýchodným smerom a na okraji Horehronského podolia (podcelok Lopejská kotlina) ústi severne od obce Jasenie, pri horárni Predsuchá, v nadmorskej výške okolo 537 m n. m. do Jasenského potoka.

</doc>
<doc id="128148" url="https://sk.wikipedia.org/wiki?curid=128148" title="Patrick Flueger">
Patrick Flueger

Patrick Flueger (*10. december 1983, Red Wing, Minnesota, USA) je americký herec a hudobník. Vyštudoval v rodnom meste Red Wing High School. Má dvoch mladších súrodencov.
Svoj prvý veľký úspech zaznamenal v rodinnom filme z roku 2001 "Denník princeznej". Hlavnú úlohu, o ktorú sa uchádzali okrem neho ešte štyria ďalší herci, nakoniec získal Robert Schwartzman. Patrick vo filme nakoniec obsadil úlohu Jeremiaha, zábavného a milujúceho majstra v trikoch s kartami, ktorý okúzlil najlepšiu priateľku hlavnej postavy.
Je obsadzovaný do malých úloh v televíznych seriáloch, ako napríklad "Právo a poriadok" či "4400" (4. séria). 

</doc>
<doc id="128149" url="https://sk.wikipedia.org/wiki?curid=128149" title="Fergie">
Fergie

Fergie Duhamel, rodným menom Stacy Ann Ferguson (* 27. marec 1975, Hacienda Heights, Kalifornia, USA), známa pod umeleckým menom Fergie, je americká speváčka a herečka.
Je držiteľka cenytGrammy za najlepšiu americkú popovú/R&amp;B speváčku a herečku. Je bývalou členkou televízneho seriálu Kids Incorporated, skupiny Wild Orchid, TV show Great Pretenders a bola tiež speváčkou v skupine The Black Eyed Peas. Vydala sa aj na sólovú dráhu a v septembri 2006 vydala svoj debutový sólový album "The Dutchess".
Fergie sa narodila v meste Whittier v Kalifornii Patricovi Fergusonovi a Terri Gore. Ako detská herečka účinkovala niekoľko rokov v televíznom programe "Kids Incorporated" s Renee Sandsovou, ktorá sa stala neskôr členkou skupiny Wild Orchid. Fergusonová navštevovala strednú školu Glena A. Wilsona.
V Septembri 2004 začala chodiť s hercom Joshom Duhamelom, známym z filmu "Transformers" alebo "Las Vegas: Casino", a 10. januára 2009 uzavreli manželstvo v rímskokatolíckom kostole v Malibu.
Detstvo.
Jej rodičia, Terra a Pat, podporovali Fergie a jej mladšiu sestru Danu Karrieren v rozhodnutí pôsobiť v šoubiznise.
Fergie dostala svoju prvú hereckú príležitosť ako moderátorka v zábavnom programe "The Charlie Brown and Snoopy Show" (1983), ale tiež vo dvoch špeciálnych televíznych vysielaniach – "It´s Flashbeagle, Charlie Brown and Snoop Show" (1984), čo boli populárne moderátorske vysielania a talk show.
Účinkovala i v reklame na Rice Krispies (1984).
V roku 1986 si Fergie zahrala v hororovej komédii "Monster in the closet", zároveň však naďalej účinkovala v televíznom seriáli "Kids Incorporated: Charbusters" a "Kids Incorporated: Rock in the New Year."
V roku 1989 opustila svet reflektorov a vrátila sa do obyčajného života tínedžerky.
Wild Orchid.
Hudba ale bola stále jej najväčšou vášňou, a tak založila spolu so Stefanie Ridel a s kolegyňou Rance Sandstorm z televízneho programu "Kids Incorporaded" skupinu Wild Orchid.
V roku 1999 mala skupina vlastný televízny seriál FOX TV.
Svoj voľný čas ale neskôr venovala len skupine.
Tá v roku 1997 vydala svoj prvý album "Wild Orchid" a hneď potom, o rok neskôr nasledovalo ďalší, s názvom "OXYGEN!"
V roku 2001 pripravila skupina tretí album, ale už ho nestihla vydať. Skupina sa rozpadla kvôli psychickým problémom a depresiám, ktoré sa u Fergie objavovali v takej miere, že musela podstúpiť terapiu.
O rok neskôr sa vrátila k profesionálnej speváckej kariére. Túžila však po zmene a tak odišla do Los Angeles.
The Black Eyed Peas.
Medzitým spoznala Will.i.am z Black Eyed Peas.
Stretávali sa spolu často, v rôznych televíznych show. Potom prijala na krátky čas ponuku a spevácky doprevádzala skupinu Trio. Nahrala s nimi 3 songy.
Black Eyed Peas začali pod názvom Lban Klann (1989) v zložení: Will.i.am, Apl.de.ap a Taboo. Roku 1998 uverejnili svoje prvé dielo s názvom Behind the Front a tiež Bridging the Gap (2000)
Ich štýl hudby bol ojedinelý a neznámy a spolupracovali s nimi umelci ako napr. Macy Gray alebo Wyclef Jean.
Až po troch rokoch vydali svoj v poradí tretí album "Elephunk", na ktorom sa podieľala i Fergie.
Tá prijala svoje umelecké meno a skupina ju oficiálne prijala za členku. Nasledoval štvrtý album "Monkey Bussiness" z roku 2005. V roku 2009 vydali v poradí piaty album s názvom "The E.N.D," ktorý je považovaný za ich najlepší. BEP sa odklonili od R’n’b štýlu bližšie k elektru. Najznámejšia je skladba „Boom boom Pow“, alebo „Meet Me Halfway“, ktorá dominovala na hudobných staniciach. Šiestym albumom sa stal v roku 2010 "The Begining". Od tej doby sa členovia venujú sólovým kariéram.
Sólová kariéra.
Vďaka veľkým úspechom skupiny sa pokúšala Fergie preraziť i v sólovej dráhe a spoločne s Will.i.am naspievala soundtrack 50erste Dates (2004)
V roku 2006 vydala svoj debutový album s názvom "The Dutchess", z neho pochádzajú i úspešné piesne „London Bridge“, „Fergalicious“, „Glamorous“ alebo „Big Girls Don't Cry“. Všetky single z jej albumu sa dostali do prvej päťky rebríčka Billboard Hot 100, čo sa dovtedy žiadnej speváčke nepodarilo. Tri single sa navyše dostali na vrchol a za „Big Girls Don't Cry“ obdržala i nomináciu na cenu Grammy Award.

</doc>
<doc id="128155" url="https://sk.wikipedia.org/wiki?curid=128155" title="Čelno">
Čelno

Čelno je potok na Horehroní, na území okresu Brezno. Je to ľavostranný prítok Hrona, meria 7,5 km a je tokom III. rádu. 
Priebeh toku.
Pramení vo Veporských vrchoch, v podcelku Čierťaž, na juhozápadnom svahu Veľkého Čelna (1 171,5 m n. m.), v nadmorskej výške cca 1 110 m n. m. Na hornom toku tečie severovýchodným smerom, priberá dva pravostranné prítoky spod Veľkého Čelna, ľavostranný z východného svahu Čierťaže (1 204,3 m n. m.) a ďalšie dva ľavostranné prítoky spod kóty 1 140,8 m. Následne vytvára kaskádovité Predajnianske vodopády a tečie dolinou Predajnianske Čelno. Ďalej pokračuje na sever a na dolnom toku, pri horárni Pred Čelnom, priberá svoj najvýznamnejší prítok sprava, 5,5 km dlhý potok z doliny Lopejské Čelno. Napokon preteká Horehronským podolím, podcelkom Lopejská kotlina, tečie cez Lopej a priamo v obci ústi v nadmorskej výške 439,7 m n. m. do Hrona.

</doc>
<doc id="128157" url="https://sk.wikipedia.org/wiki?curid=128157" title="Anderlová">
Anderlová

Anderlová je potok na Horehroní, na území okresu Brezno. Je to ľavostranný prítok Osrblianky, meria 3,5 km a je tokom V. rádu. 
Prameň.
Preteká Veporskými vrchmi, podcelkom Čierťaž, pramení v oblasti Mojžišovho vrchu, na severnom svahu Jeleňovej (1 174,0 m n. m.), v nadmorskej výške cca 950 m n. m.
Opis toku.
Od prameňa tečie najprv na krátkom úseku na sever, následne na severovýchod, zľava priberá prítok (703,8 m n. m.) spod Mojžišovho vrchu (1 024,6 m n. m.), z tej istej strany krátky prítok vznikajúci severozápadne od kóty 957 m a sprava priberá prítok zo severozápadného svahu Suchej (1 041,3 m n. m.). Potom tečie prechodne východným smerom popri horárni Anderlová a zľava priberá Mrkvice. Napokon sa stáča na severovýchod a preteká intravilánom obce Osrblie, na území ktorej ústi v nadmorskej výške približne 585 m n. m. do Osrblianky.

</doc>
<doc id="128160" url="https://sk.wikipedia.org/wiki?curid=128160" title="Severná polárna sekvencia">
Severná polárna sekvencia

Severná polárna sekvencia alebo North Polar Sequence alebo NPS sú vybrané hviezdy v okolí severného pólu do 20. hviezdnej veľkosti, pri ktorých boli veľmi presne zmerané vizuálne a fotografické hviezdne veľkosti.
Severná polárna sekvencia slúžila ako porovnávacia škála pri určovaní hviezdnych veľkostí ostatných hviezd. V súčasnosti sa už nepoužíva. Vo fotoelektrickej fotometrii ju nahrádzajú veľmi presne určené hviezdne veľkosti U, B a V (farebný systém) mnohých hviezd z rôznych oblastí oblohy.

</doc>
<doc id="128161" url="https://sk.wikipedia.org/wiki?curid=128161" title="North Polar Sequence">
North Polar Sequence



</doc>
<doc id="128164" url="https://sk.wikipedia.org/wiki?curid=128164" title="Farebný index">
Farebný index

Farebný index alebo Color Index, skratka CI je veličina pôvodne zavedená ako rozdiel medzi fotografickou a vizuálnou hviezdnou veľkosťou.
Všeobecne rozdiel medzi hviezdnymi veľkosťami v dvoch rôznych spektrálnych oblastiach, a to medzi hviezdnou veľkosťou v oblasti kratších vĺn a hviezdnou veľkosťou v oblasti dlhších vĺn dĺžky. V systéme UBV (farebný systém) je definovaný farebný index (index U - B, index B - V) pri hviezde spektrálneho typu A0 takto: B - V = U - B = 0; pri teplejších hviezdach je záporný, pri chladnejších kladný.

</doc>
<doc id="128165" url="https://sk.wikipedia.org/wiki?curid=128165" title="Farebný systém">
Farebný systém

Farebný systém alebo fotometrický systém je systém dvoch alebo viacerých hviezdnych veľkostí meraných v rozličných spektrálnych oblastiach, zodpovedajúcich rôznym farbám.
Podľa spôsobu merania sa rozoznáva vizuálny, fotografický a fotoelektrický farebný systém (fotometria). Vhodné spektrálne oblasti sa vyčleňujú širokopásmovými, strednopásmovými alebo úzkopásmovými filtrami. Širokopásmový filter prepúšťa zo spektra úsek niekoľko desať nanometrov, strednopásmový niekoľko nanometrov, úzkopásmový zlomky nanometra. 
Obyčajne sa používa trojfarebný systém, nazývaný aj UBV systém alebo Johnsonov-Morganov systém. Efektívne vlnové dĺžky širokopásmových filtrov použitých v UB V systéme sú 360 nm (U = ultrafialová), 420 nm (B = blue = modrá) a 540 nm (V = vizuálna). Farebný systém UBV je zavedený tak, že pri farebných indexoch hviezd spektrálneho typu A0 platí:
formula_1
V Strömgrenovom štvorfarebnom uvby systéme sú efektívne vlnové dĺžky filtrov 350 nm (u = ultrafialová), 410 nm (v - violet = fialová), 470 nm (b - blue = modrá) a 550 nm (y - yellow = žltá).
V šesťfarebnom systéme, ktorý zaviedol J. Stebbins, A. E. Whitford a G. E. Kron, sú efektívne vlnové dĺžky filtrov 355 nm (U = ultrafialová), 420 nm (V = fialová), 490 nm (B = modrá), 570 nm (G - green = zelená), 720 nm (R - red = červená), 1 030 nm (J = infračervená).
Infračervený fotometrický systém má tieto efektívne vlnové dĺžky filtrov: 0,7 Nm (R), 0,9 µm (I),1,25 µm (J), 2,2 µm (K), 3,6 µm (L), 5 µm (M), 10,8 µm (N) a 20 µm (Q). Farebný systém sa používa ako náhrada spektrálnej klasifikácie slabých hviezd. Rozdiel prevrátených hodnôt efektívnych vlnových dĺžok farebného systému sa nazýva dĺžka farebného systému.

</doc>
<doc id="128168" url="https://sk.wikipedia.org/wiki?curid=128168" title="Česká abeceda">
Česká abeceda

Česká abeceda alebo české písmo je súbor všetkých písmen, ktoré sa používajú v grafickej sústave češtiny. 
Je to modifikovaná latinka (upravená použitím diakritických znamienok ˇ, ´, ’, °).
Zoznam.
Veľké písmená.
A, Á, B, C, Č, D, Ď, E, É, Ě, F, G, H, Ch, I, Í, J, K, L, M, N, Ň, O, Ó, P, Q, R, Ř, S, Š, T, Ť, U, Ú, Ů, V, W, X, Y, Ý, Z, Ž
Malé písmená.
a, á, b, c, č, d, ď, e, é, ě, f, g, h, ch, i, í, j, k, l, m, n, ň, o, ó, p, q, r, ř, s, š, t, ť, u, ú, ů, v, w, x, y, ý, z, ž

</doc>
<doc id="128174" url="https://sk.wikipedia.org/wiki?curid=128174" title="STS-9">
STS-9

STS-9 bola 6. misia amerického raketoplánu Columbia a celkove deviaty let v programe Space Shuttle. Jej cieľom bol prvý let európskeho kozmického laboratória Spacelab uloženého v nákladovom priestore družicového stupňa.
Prípravy na štart.
Prípravy raketoplánu Columbia na jeho ďalší let sa začali premiestnením raketoplánu z Edwardsovej leteckej základne, kde pristál po predchádzajúcej misii STS-5, na Floridu. Počas príprav boli pôvodné motory SSME nahradené novým typom, ktorý môže trvale pracovať na 104 % výkonu. Nakoľko pri predchádzajúcich letoch letela v Columbii najviac štvorčlenná posádka, na jej obytnú palubu pribudli ďalšie dve kreslá, spacie vaky a tiež skrinky na osobné veci astronautov. Vzhľadom na predpokladanú väčšiu spotrebu energie vzrástla kapacita palivových batérií o 33 % a namiesto troch bola Columbia tentokrát vybavená piatimi dvojicami nádrží na kyslík a vodík. Ďalšie konštrukčné zmeny sa týkali prítomnosti Spacelabu: Pribudol spojovací tunel s laboratóriom a adaptér. Prvá časť vedeckého laboratória Spacelab prišla na Kennedyho vesmírne stredisko začiatkom októbra 1981. Prvé komplexné skúšky prebehli v novembri 1982 a v auguste 1983 bolo napokon laboratórium v hangári OPF vložené do nákladového priestoru Columbie. Pred samotným letom došlo 12. októbra k skúšobnému odpočítavaniu, po ktorého skončení sa štartovacia zostava vrátila do haly VAB, kde bola rozmontovaná. Po výmene trysky motoru SRB bola zostava opäť zmontovaná a 8. novembra sa dostala na štartovaciu rampu, tentoraz už pripravená na štart. Odpočítavanie bolo zahájené 26. 11. v stave T-44 hodín. Počas odpočítavania došlo k niekoľkým poruchám. Odpočítavanie však pokračovalo ďalej a Columbia vzlietla 28. 11. 1983 presne na začiatku štartovacieho okna o 16.00 UT.
Priebeh letu.
Hlavné motory SSME boli vypnuté v čase T+513. Po odhodení nádrže ET Columbia zahájila prvý manéver s pomocou motorov OMS, čím sa dostala na obežnú dráhu 83 - 250 km. Na takmer kruhovú dráhu vo výške 250 km sa dostala druhým manévrom motorov OMS. Po ďalšej jemnej korekcii sa raketoplán napokon dostal na dráhu 248 - 246 km s obežnou dobou 89,43 min. Krátko po druhom korekčnom manévri došlo k otvoreniu dverí do nákladového priestoru a k aktivácii Spacelabu. Posádka sa rozdelila na modrú (Shaw, Garriott a Lichtenberg) a červenú (Young, Parker a Merbold) zmenu. Prácu zahájila modrá zmena, ktorá o 03:42 GET začala zapájať prístroje. Spacelab mal spojenie so samostatným vedeckým riadiacim strediskom POCC sídliacim v tej istej budove v Houstone ako riadiace stredisko MCC.
ESA spolu s NASA pripravili približne 70 experimentov, ktoré sa týkali astronómie, fyziky, pozorovania Zeme, biológie a materiálových pokusov. Uskutočnilo sa napríklad snímkovanie oblohy v oblastiach ultrafialového žiarenia, detailné štúdium zdrojov röntgenového žiarenia, meranie slnečného spektra s rozsahom 170 - 3200 nm a celkového toku slnečného žiarenia, štúdium slabých optických emisií prírodného a umelého pôvodu v atmosfére Zeme, meranie intenzity magnetického poľa v okolí raketoplánu, globálne štúdium zemskej atmosféry, meranie koncentrácie vodíka a deutéria v atmosfére za pomoci spektroskopu, vplyv kozmického žiarenia na biologické materiály, vplyv beztiaže na zmeny imunitného systému, pozorovanie pohybu kvapalín v bezváhovom stave a iné. V prvý deň letu sa vyskytol problém s elektronickým blokom RAU-21, ktorého poruchu sa podarilo vyriešiť otočením nákladového priestoru do tieňa. Ďalší výskum komplikovalo ešte niekoľko malých porúch. Siedmy až desiaty deň letu preto posádku okrem pokusov zamestnávali taktiež opravy. Jedenásty deň letu sa začali prípravy na pristávanie a Spacelab bol vypojený. Napriek problémom, ktoré si vynútili až 800 zmien v priebehu experimentov, sa astronautom podarilo získať celkove 2.1012 bitov vedeckých údajov, vyše 20 miliónov okienok televíznych záznamov a niekoľko tisíc fotografií. 
Pri pokuse o pristátie došlo k ďalšiemu vážnemu problému. Astronauti sedeli na svojich miestach pripravení na pristátie a veliteľ Young sa chystal raketoplán namieriť motormi OMS proti smeru letu. Tento manéver prebiehajúci za pomoci motorov RCS je nevyhnutný pre začiatok pristávania. Zážih motorov OMS po otočení raketoplánu týmito motormi napred totiž zníži orbitálnu rýchlosť stroja, čím mu umožní vrátiť sa do atmosféry. Keď dal veliteľ Young príkaz pre zážih manévrovacích motorov RCS, zážih sa síce uskutočnil, ale ozvala sa tupá rana, raketoplánom prebehli otrasy a vypadol jeden zo štyroch palubných počítačov. Pri opätovnom pokuse o tento manéver Columbia stratila aj druhý počítač. Neskôr vypadla tiež jednotka IMU. Riadiace stredisko odvolalo pristátie o osem hodín neskôr. Za ten čas prebiehali analýzy problému a odstraňovanie porúch, jeden z počítačov sa napokon podarilo oživiť. Druhý pokus o pristátie bol už úspešný, napriek tomu sa nezaobišiel bez komplikácií. Zážih motorov OMS sa uskutočnil o 22:55 UT a skončil sa po 156 sekundách. Columbia opustila obežnú dráhu a začala klesať k Edwardsovej leteckej základni v Kalifornii. Zhruba dve minúty pred pristátím došlo k zlyhaniu tesnenia a úniku hydrazínu z dvoch čerpadiel APU. V dôsledku toho vznikol na palube požiar, ktorý však posádka Columbie ani nezaregistrovala. Stroj dosadol na pristávaciu dráhu 17 na základni Edwards AFB o 23.47.23 UT. Asi desať minút po pristátí došlo následkom požiaru v motorovej sekcii k výbuchu. Keby táto explózia nastala ešte počas letu, mohlo to posádku Columbie vážne ohroziť.

</doc>
<doc id="128175" url="https://sk.wikipedia.org/wiki?curid=128175" title="Fly-by">
Fly-by

Fly-by je v kozmonautike prelet kozmickej sondy popri niektorej planéte alebo inom telese. Technikou fly-by sa upravuje dráha sondy gravitačným pôsobením príslušnej planéty. Tak bol usmernený Mariner 10 od Venuše k Merkúru a sondy Pioneer 10 a Pioneer 11 od Jupitera k Saturnu a Uránu.

</doc>
<doc id="128183" url="https://sk.wikipedia.org/wiki?curid=128183" title="Podsuchá">
Podsuchá

 
Podsuchá je jednou z osád mesta Ružomberok a tvorí jeho južnú hranicu. Nachádza sa 10 km na juh od Ružomberka na rieke Revúca, na hlavnom cestnom ťahu Budapešť-Krakov. 
Zástavba domov je situovaná na ľavom brehu Revúcej. Väčšina trvale obývaných domov je sústredená pri hlavnej ceste a stúpa do časti Vyšné Matejkovo, z ktorého vedie asfaltová cesta na Smrekovicu. V blízkom okolí obce sa nachádza mnoho rekreačných chát a zariadení. V okolí časti Nižné Matejkovo sa nachádzajú stopy po baníckej činnosti v podobe starých štôlní na striebro. Na ľavom brehu Revúcej sa nachádzajú nivy, ktoré patria medzi obľúbené miesta pre stanovanie. Neďaleko nív sa nachádza Brankovský vodopád.
Turistika.
Podsuchá je vhodným východiskovým bodom pre výstupy do Veľkej Fatry a Nizkych Tatier:

</doc>
<doc id="128186" url="https://sk.wikipedia.org/wiki?curid=128186" title="Pripiať (mesto)">
Pripiať (mesto)

Pripiať (; ) je opustené mesto, tzv. „mesto duchov“ na severe Ukrajiny (Kyjevská oblasť), blízko hraníc s Bieloruskom. Nachádza sa len niekoľko kilometrov od jadrovej elektrárne Černobyľ. 
Mesto bolo budované od leta 1970 ako sídlo pre približne 50 000 obyvateľov a zamestnancov, ktorí pracovali v jadrovej elektrárni Černobyľ. Po Černobyľskej havárii bolo v roku 1986 evakuované a navždy opustené.
Jadrová havária.
Pôvodne to bolo „mesto mladých“ - hlavne pracovníkov jadrovej elektrárne Černobyľ, vekový priemer obyvateľov bol menej ako 30 rokov. Po havárii v jadrovej elektrárni Černobyľ, ktorá sa odohrala 26. apríla 1986 o 1:23:58 ráno miestneho času (UTC+3), sa ako keby zastavil čas. Veľká havária sa udiala v štvrtom reaktore černobyľskej elektrárne (známom ako Černobyľ-4). Došlo ku katastrofálnej parnej explózii, ktorá vyústila v požiar, sériu ďalších explózií a roztaveniu jadra reaktora. Ľudia, ktorí žili v meste Pripiať, ani netušili, že len pár kilometrov od nich sa stala najväčšia jadrová katastrofa v dejinách ľudstva. Radiačnú záťaž obyvateľstva Pripjati ešte zhoršilo pekné počasie, ktoré v tých dňoch panovalo. Ľudia trávili veľa času pod holým nebom, boli naľahko oblečení a mali otvorené okná, čím sa kontaminácia ostala aj do budov. Len zopár rodín pracovníkov elektrárne 4. bloku dostalo od nich informácie o opatreniach, ktoré mali urobiť pre pokles rizika pre svoje zdravie. Na druhý deň sa ešte o ničom nevedelo, prvé novinky sa dostávali pomaličky na povrch a ZSSR vláda nariadila okamžitú evakuáciu. 27. apríla 1986 v popoludňajších hodinách začala evakuácia celého mesta, ľudia si pobrali len tie najdôležitejšie veci a zásoby na 2 až 3 dni, pretože si na základe informácie vyhlásenej rozhlasom mysleli, že sa domov ešte vrátia.
Evakuácia trvala skoro 2 dni. Ľudia nesmeli odísť vlastnými autami, na evakuáciu boli použité autobusy dočasne stiahnuté z MHD Kyjeva (a po evakuácii bez akejkoľvek snahy odstrániť rádioaktívne zamorenie zase vrátené do prevádzky). Nesmeli si vziať so sebou domáce zvieratá. Bol vypnutý plyn, voda, diaľkové vykurovanie a elektrina. Mestom začali prechádzať špeciálne milicionárske (vojenské) jednotky a dohliadali, ako odchádzajú kolóny autobusov a nákladných áut. Evakuácia mala byť pôvodne len na tri dni, vláda ZSSR však obyvateľom mesta klamala a vedela, že to je navždy. Podľa iných zdrojov prebehli po evakuácii pokusy mesto dekontaminovať, aby sa doň obyvatelia mohli vrátiť. Radiácia po dekontaminácii však nepoklesla dostatočne.
Pár dní po tragédii sovietske úrady poverili určitých ľudí zmeraním výšky rádioaktivity v meste aj blízko elektrárne. Prístroje ukazovali extrémne vysoké čísla, dokonca niekedy sa rádioaktivita nedala ani namerať, pretože pre takú vysokú rádioaktivitu prístroje neboli stavané. Napriek tomu sa stalo dočasným sídlom pracovníkov odstraňujúcich následky havárie.
Mnoho obyvateľov mesta zomrelo na choroby z ožiarenia, zvyšok sa presťahoval, najmä do Kyjeva a Slavutiča - nového mesta vybudovaného po Černobyľskej havárií, asi 50 km od Pripiati na východ.
Keď mesto „zomrelo“, malo necelých 16 rokov (stavať sa začalo v lete 1970). Od 1. mája 1986 v ňom mal byť otvorený zábavný park, ktorého dominantou viditeľnou aj z diaľky bolo ruské koleso.
Súčasnosť.
Dnes je Pripiať „mesto duchov“: mŕtva, neobývaná zóna, z domov a občianskej vybavenosti sú ruiny. Zóna je dnes chránená vojakmi, pretože po havárii sa tam začalo rabovať, aby zabránili rabovaniu, celú zónu zabezpečili. V dnešnej dobe je to chránená oblasť. Všetky dvere sú otvorené, aby sa znížilo riziko pre návštevníkov. Mesto je stále zamorené, predovšetkým céziom. Bude musieť uplynúť najmenej 150 rokov od havárie, pokiaľ rádioaktivita klesne na úroveň, ktorá neškodí. Dnes je možné sa na niektorých miestach zdržiavať určitý čas, záleží od zamorenia. 

</doc>
<doc id="128189" url="https://sk.wikipedia.org/wiki?curid=128189" title="The Number of the Beast">
The Number of the Beast

The Number of the Beast je tretí štúdiový album britskej heavy metalovej skupiny Iron Maiden. Autorom obalu singlov a obalu albumu samotného je výtvarník Derek Riggs. Album sa hodnotí ako jeden z najlepších v tvorbe skupiny.
O albume.
Po obrovskom úspechu albumu "Killers" a turné v roku 1981 bol z kapely vyhodený spevák Paul Di'Anno, kvôli jeho čoraz narastujúcimi problémami s alkoholom a drogami. "The Number of the Beast" je teda debutovým albumom Brucea Dickinsona (ktorý odišiel zo skupiny Samson) s Iron Maiden. 
Album dosiahol #1 v UK rebríčkoch, hit „Run to the Hills“ sa umiestnil na #7 a titulná skladba „The Number of the Beast“ na #18.
Album bol zároveň kritizovaný za jeho temné texty (hlavne v titulnej skladbe) a za obal. No heavy metalovými fanúšikmi je oslavovaný ako majstrovské dielo klasického metalu. 
Rob Halford z Judas Priest spomína: "„Po Novej vlne britského heavy metalu táto náhravka skutočne dokázala, že sa Iron Maiden stanú celosvetovou silou."" 
Single.
Vydané: 26. apríl 1982
Vydané: 12. február 1982
Naj.
Pri príležitosti diamantového výročia nástupu na trón Alžbety II. usporiadala spoločnosť HMV anketu, zameranú na hudobné albumy a filmy natočené počas jej panovania. Album "The Number of the Beast" sa stal najlepším britským albumom posledných šesťdesiatych rokov.

</doc>
<doc id="128192" url="https://sk.wikipedia.org/wiki?curid=128192" title="Pripjať">
Pripjať



</doc>
<doc id="128193" url="https://sk.wikipedia.org/wiki?curid=128193" title="Pripiať">
Pripiať

Pripiať (ukr. При́п'ять – Prypiať, rus. При́пять – Pripiať, blr. Прыпяць – Prypiac) môže byť:

</doc>
<doc id="128203" url="https://sk.wikipedia.org/wiki?curid=128203" title="Memory leak">
Memory leak

Memory leak (čítaj "memorylik") je druh chyby v programovaní v jazykoch bez automatickej správy pamäte, pri ktorej dochádza k čiastočnému, prípadne úplnému spotrebovaniu voľnej pamäte bez toho, aby ju nejaký program mohol využiť. Vznikne, keď program alokuje blok pamäte a nedealokuje ho potom ako ho už nepotrebuje. Dôvodom býva chyba programátora, kedy zabudol alokovanú pamäť dealokovať alebo pri jej alokovaní neuložil referenciu na ňu. Riešením je použitie automatickej správy pamäte – garbage collectora alebo špeciálnych knižníc, ktoré pomáhajú ladiť kód.
Po prepisovačovi druhý najnepríjemnejší bug, pretože sa obťažne hľadá, najmä pri COM (alebo ActiveX) aplikáciách.
Príklad na vznik memory leak.
Tento príklad, napísaný v pseudokóde je spracovaný podľa anglickej stránky o memory leak.
Znázorňuje postup, ktorým môže v pamäti vzniknúť alokované miesto, ktoré sa ďalej nevyužije, teda memory leak.
Uvedený príklad je časťou programu na ovládanie výťahov. Táto časť programu sa spúšťa vždy, keď vo výťahu niekto stlačí tlačidlo s číslom poschodia. Blok (časť) programu:
Uvedený podprogram obsahuje časť, ktorá spôsobuje vznik memory leak.
Bežný algoritmus pohybu výťahu po poschodiach, vzhľadom na príklad, ktorý je uvedený vyššie, prebieha takto (tento postup memory leak nespôsobí):
Toto je bežný algoritmus práce programu, keď všetko prebehne správne. V tomto prípade memory leak nevzniká. Problém s pamäťou však môže vzniknúť v takomto (menej bežnom) prípade, keď po vstupe do výťahu človek stlačí tlačidlo poschodia, na ktorom sa výťah nachádza:
Ako vidieť v druhom prípade sa pamäť neuvoľnila (nedealokovala). Reálne tento prípad nenastáva často, no napriek tomu, vždy, keď sa to stane, časť pamäte sa obsadí a už sa nikdy neuvoľní. V konečnom dôsledku to môže spôsobiť nefunkčnosť výťahu, keď nebude dostatok pamäte napríklad na zapamätanie si poschodia, alebo na otvorenie dverí. V taktomto prípade už môže pomôcť iba resetovanie programu (jeho ukončenie a znovuspustenie). Aj keď je toto len modelová situácia, rovnako v bežnom, reálnom, programe môže takýto prípad, keď sa pamäť neuvoľní, nastať veľmi zriedkavo, ale aj takéto, menej časté, alokácie pamäte môžu spôsobiť značné problémy, najmä, ak sa pracuje s veľkými blokmi dát.
Výrazné problémy môžu vzniknúť ak je takéto alokovanie volané v cykle.

</doc>
<doc id="128206" url="https://sk.wikipedia.org/wiki?curid=128206" title="Environmentálna ekológia">
Environmentálna ekológia

Rodiaci sa smer environmentálna ekológia rozvíja ekologické princípy, ktoré sa opierajú o základy ekológie pre potreby environmentalistiky. Tak, ako je pestrá a rôznorodá problematika environmentalistiky po stránke vecnej, tak musí byť jednotný jej ekologický princíp interakcie človek a prostredie (RUŽIČKA, 1996). 
Cieľom environmentálnej ekológie je rozvíjať ekologické princípy pre potreby environmentalistiky. Predmetom environmentálnej ekológie podľa RUŽIČKU (2001) je na jednej strane poznanie ekologických procesov, javov a zákonitostí našej planéty. Na strane druhej sú to disturbačné javy a procesy prírodného pôvodu a dopady existencie ľudskej spoločnosti na živú a neživú zložku geobiosféry.
Environmentálna ekológia si môže klásť za úlohu spájať poznatky o ekologických princípoch a zákonitostiach našej planéty, ktoré podmieňujú život a jeho rozvoj s poznatkami zo sféry ľudskej spoločnosti, sociálnymi a ekonomickými zákonitosťami, ktoré podmieňujú činnosti človeka a ich dopady na prostredie. Snaha o vyvážený pomer medzi podmienkami, hospodárskym využívaním a nárokmi na prírodu a jej zdroje, dáva predpoklady na jej racionálne využívanie a zabezpečenie životného prostredia, optimálneho pre rozvoj človeka a spoločnosti (RUŽIČKA, 2002).

</doc>
<doc id="128207" url="https://sk.wikipedia.org/wiki?curid=128207" title="Didaktika environmentálnej ekológie">
Didaktika environmentálnej ekológie

Didaktika environmentálnej ekológie skúma proces a problematiku vyučovania ekológie, environmentalistiky a environmentálnej výchovy na všetkých hierarchických úrovniach vzdelávania. Skúma obsah a rozsah učiva, jeho primeranosť veku žiakov, vhodnosť a možnosti implementácie environmentálnej výchovy do vyučovacieho procesu jednotlivých predmetov. Študuje a zisťuje zvláštnosti vyučovania, overuje správnosť uplatňovania didaktických zásad a metód vyučovania, stanovuje zásady, poučky a pod.
Poslaním didaktiky environmentálnej ekológie je poskytovať také vyučovacie prostriedky (metódy, formy, pomôcky a pod.), ktoré prispievajú k rozvíjaniu ekologickej gramotnosti, ktorá sa prejavuje každodenným správaním, nesebeckými postojmi, systémovým myslením, úctou k prírode a ohľaduplnosťou voči ďalším generáciám.
Úlohy didaktiky environmentálnej ekológie.
Úlohou didaktiky environmentálnej ekológie je, aby si študent v oblasti postojov a hodnôt: 
V oblasti vedomostí, zručností a schopností by študent mal:

</doc>
<doc id="128208" url="https://sk.wikipedia.org/wiki?curid=128208" title="Environmentálna výchova">
Environmentálna výchova

Environmentálna výchova je výchova k ohľaduplnosti k životnému prostrediu a jeho rôznorodosti, k svojmu okoliu, iným tvorom a k sebe samému.

</doc>
<doc id="128213" url="https://sk.wikipedia.org/wiki?curid=128213" title="Karaca Dag">
Karaca Dag



</doc>
<doc id="128214" url="https://sk.wikipedia.org/wiki?curid=128214" title="Karacadağ">
Karacadağ

Karacadağ môže byť:

</doc>
<doc id="128215" url="https://sk.wikipedia.org/wiki?curid=128215" title="Hasan Dagi">
Hasan Dagi



</doc>
<doc id="128217" url="https://sk.wikipedia.org/wiki?curid=128217" title="Erciyes Dagi">
Erciyes Dagi



</doc>
<doc id="128218" url="https://sk.wikipedia.org/wiki?curid=128218" title="Göllü Dag">
Göllü Dag



</doc>
<doc id="128219" url="https://sk.wikipedia.org/wiki?curid=128219" title="Süphan Dagi">
Süphan Dagi



</doc>
<doc id="128222" url="https://sk.wikipedia.org/wiki?curid=128222" title="Tendürek Dagi">
Tendürek Dagi



</doc>
<doc id="128223" url="https://sk.wikipedia.org/wiki?curid=128223" title="Nemrut Dagi">
Nemrut Dagi



</doc>
<doc id="128224" url="https://sk.wikipedia.org/wiki?curid=128224" title="Kars">
Kars

Kars môže byť:

</doc>
<doc id="128225" url="https://sk.wikipedia.org/wiki?curid=128225" title="Hasandağı">
Hasandağı



</doc>
<doc id="128228" url="https://sk.wikipedia.org/wiki?curid=128228" title="Manchesterský kód">
Manchesterský kód

Manchesterský kód je spôsob dátovej komunikácie (linkový kód) pre fyzickú vrstvu modelu OSI, ktorý určuje ako presne budú reprezentované bity 0 a 1 pri prenose signálu cez médium (ktorým je vo väčšine prípadov medený kábel). Rozdielne stavy (0 alebo 1) sú vždy reprezentované minimálne jedným prechodom stavu (resp. zmenou napätia z jednej úrovne na inú). Manchesterský kód je považovaný za kód s vlastným vnútorným časovaním (tzv. self-clocking), pretože pri jeho vysielaní je každý bit poslaný vo vopred stanovenú časovú periódu, a teda nie je potreba vysielať pomocný časovací signál.
Podľa toho, ktorú úroveň signálu práve kóduje, tak podľa toho priraďuje prvú hodnotu úrovne signálu. Teda, ak je prvá hodnota, ktorú chceme kódovať log. 1, tak kód Manchester ju zakóduje hodnotami 1 a 0.

</doc>
<doc id="128229" url="https://sk.wikipedia.org/wiki?curid=128229" title="Charles Maurras">
Charles Maurras

Charles Maurras (* 20. apríl 1868, Martigues, Francúzsko – † 16. november 1952 Tours) bol francúzsky nacionalistický politický mysliteľ, novinár, spisovateľ a literárny kritik.
Životopis.
Narodil sa v mestečku Martigues v Provence a bol vychovávaný v tradičnej katolíckej rodine. V detstve ohluchol a sluch sa mu už nikdy nevrátil. Vo veku 17 rokov sa so svojou rodinou presťahoval do Paríža.
V roku 1896 pôsobil ako dopisovateľ prvých novodobých olympijských hier z Atén, kde prehodnotil svoje dovtedajšie názory a stal sa monarchistom a nacionalistom.
V čase Dreyfusovej aféry sa začal politicky angažovať a jeho meno sa dostalo do povedomia širšej verejnosti. Vystupoval v tábore zástancov Dreyfusovej viny, na tému Dreyfusova aféra publikoval celý rad novinových článkov a roku 1899 vstúpil do politického zoskupenia Francúzskej akcie, v ktorom sa stal postupne hlavným ideológom. Viedol aj ich časopis, ktorý sa roku 1908 stal denníkom. Kritizoval v ňom republikánske štátne zriadenie a podporoval reštauráciu monarchie a vyzýval na návrat k tradičným národným hodnotám.
Pred prvou svetovou vojnou podporoval vstup Francúzska do vojny, pred druhou svetovou vojnou varoval pred nemeckým nacizmom. Jeho postoj k Pétainovej vláde vo Vichy bol však viacmenej ústretový, pretože ju považoval do určitej miery za naplnenie svojich ideálov. Počas vojny kritizoval „kolaborantov v Paríži, ako aj „disidentov“ v Londýne“. Jeho ideálmi boli ovplyvnení Pétain aj Charles de Gaulle.
V septembri 1944 ho zatkli a odsúdili na trest smrti za kolaboráciu, neskôr bol rozsudok zmenený na doživotie. Objektívnosť procesu je dodnes rozporuplná. Vo väzení pokračoval vo svojej literárnej činnosti. Krátko pred jeho smrťou v roku 1952 ho v zlom zdravotnom stave z väzenia prepustili.
Charles Maurras bol počas svojho života niekoľkokrát väznený, napísal veľké množstvo kníh (147) a brožúr a viac ako desaťtisíc novinových článkov. Písal vraj 12 hodín denne a okrem toho viedol Francúzsku akciu a jej denník.
Maurrasove politické názory.
Maurras bol zástancom monarchickej formy vlády. Ostro odmietal republiku ako formu vlády, ktorá je založená na hájení partikulárnych záujmov a neprospieva záujmom celého Francúzska, považoval ju za systém chaosu, anarchie a afér. Písal napríklad: "„Časť Francúzov rozdelená podľa vkusu a ideí, je reprezentovaná v snemovni. Existuje ale čosi, čo tam reprezentované nie je: to je Francúzsko. Ani v snemovni, ani v senáte, ani na Elysejských poliach, ani vo vláde sú tam reprezentované iba strany - nie je tam reprezentované Francúzsko - to Francúzsko, ktoré bolo včera, to, ktoré bude zajtra, to, ktoré stojí nad voľbami“". Koncom 19. storočia bolo vo Francúzsku len minimum zástancov monarchie, pod vplyvom Maurrassových názorov a Francúzskej akcie sa ich počet zvýšil na statisíce.
Svoj monarchizmus však Charles Maurras chápal iba ako nástroj, nie ako samotný cieľ. Maurras bol predovšetkým integrálny nacionalista a silný konzervatívec. Odmietal však liberálny nacionalizmus, rovnako ako nacizmus a mnoho prvkov ideológie fašizmu.
Maurras, ktorý bol s výnimkou krátkeho času pred svojou smrťou, kedy prijal katolícku vieru, neveriacim, výrazne podporoval katolícku cirkev ako inštitúciu, ktorá je spätá s francúzskou tradíciou a svojimi postojmi a hierarchiou sa mu pozdávala. Odlišoval kresťanstvo, ktoré v ňom nevzbudzovalo sympatie, a katolicizmus, ktorý mu sympatický bol. Vďaka týmto názorom sa dostal na konci 20. rokov do sporu s Vatikánom.

</doc>
<doc id="128233" url="https://sk.wikipedia.org/wiki?curid=128233" title="Nukleárna platňa">
Nukleárna platňa

Nukleárna platňa alebo nukleárna emulzia je fotografická platňa so silnou vrstvou emulzie (s vysokou koncentráciou chloridu strieborného), určená na štúdium kozmického žiarenia.
Nabitá častica prechádzajúca emulziou tvorí pozdĺž svojej dráhy ióny chloridu strieborného, ktoré sa po vyvolaní prejavia ako tmavé zrniečka. Stopa častice sa zobrazí ako reťaz týchto stemnení. Výhodou nukleárnej platne je časovo neobmedzená citlivosť, nevýhodou zdĺhavé spracúvanie nameraných výsledkov. V súčasnosti sa vyrábajú nukleárne platne citlivé na všetky druhy častíc a širokú škálu energií. Ich spracúvaním možno získať stopu častice, mernú ionizáciu, dolet a energiu, elektrický náboj a hmotnosť. Nukleárne platne sa vynášajú do vysokých polôh, kde je kozmické žiarenie intenzívnejšie.

</doc>
<doc id="128234" url="https://sk.wikipedia.org/wiki?curid=128234" title="Nukleárna emulzia">
Nukleárna emulzia



</doc>
<doc id="128236" url="https://sk.wikipedia.org/wiki?curid=128236" title="Džebel at Tair">
Džebel at Tair



</doc>
<doc id="128238" url="https://sk.wikipedia.org/wiki?curid=128238" title="Siderická obežná doba">
Siderická obežná doba

Siderická obežná doba je čas, ktorý uplynie medzi dvoma po sebe nasledujúcimi návratmi telesa (Mesiac, planéta atď.) do tej istej relatívnej polohy vzhľadom na tú istú hviezdu.

</doc>
<doc id="128240" url="https://sk.wikipedia.org/wiki?curid=128240" title="Synodická obežná doba">
Synodická obežná doba

Synodická obežná doba je čas, ktorý uplynie medzi dvoma po sebe nasledujúcimi opozíciami alebo dolnými kul­mináciami telesa (Mesiac, planéta) vzhľadom na Zem, t. j. čas medzi dvoma návratmi telesa do tej istej relatívnej polohy vzhľadom na Zem.

</doc>
<doc id="128241" url="https://sk.wikipedia.org/wiki?curid=128241" title="Opozícia (astronómia)">
Opozícia (astronómia)

Opozícia je vzájomná poloha dvoch telies (obyčajne planéty a Slnka) vzhľadom na Zem, pri ktorej sa ekliptikálna dĺžka telies odlišuje o 180° (aspekt). Opakom opozície je konjunkcia.
Keďže Slnko, Mesiac a planéty sú v blízkosti ekliptiky, pri opozícii sa premietajú na opačnú stranu nebeskej sféry. Pri opozícii sú najlepšie podmienky na pozorovanie. Planéta sa vtedy nachádza v blízkosti najbližšieho bodu svojej obežnej dráhy k Zemi, takže má na oblohe relatívne najväčší uhlový rozmer. Navyše jej pozorovanie neruší Slnko. Vychádza totiž, keď Slnko zapadá, kulminuje o pravej polnoci (v zimnom čase okolo 24:00, v letom čase okolo 1:00) a zapadá ráno.
Keď je Mesiac v opozícii so Slnkom, nastáva spln.

</doc>
<doc id="128242" url="https://sk.wikipedia.org/wiki?curid=128242" title="Opozícia">
Opozícia

Opozícia môže byť:

</doc>
<doc id="128243" url="https://sk.wikipedia.org/wiki?curid=128243" title="Disperzia (elektromagnetické žiarenie)">
Disperzia (elektromagnetické žiarenie)

Disperzia je rozklad/rozdelenie zloženého elektromagnetického žiarenia (napr. svetla) na jeho monochromatické zložky (v prípade svetla na jednotlivé farebné zložky) a/alebo schopnosť prostredia (optickej sústavy) toto rozdelenie spôsobiť a/alebo veličina charakterizujúca toto rozdelenie.
Jednou z veličín charakterizujúcich toto rozdelenie (nazývanou disperzia) je miera vyjadrujúca, koľko nanometrov v spektre pripadá na dĺžku 1 mm. Pre spektroskopiu je dôležité, aby vzniknuté spektrum bolo čo najširšie alebo disperzia čo najväčšia. Veľká disperzia sa dosiahne napríklad vhodným hranolom z flintového skla. Disperzia vzrastá i so stúpajúcim rádom spektra.
Disperzia svetla.
Vzniká lomom svetla, na rozhraní dvoch prostredí. Napríklad biele svetlo sa pri prechode hranolom alebo mriežkou rozloží na spektrum, v ktorom možno odlíšiť jednotlivé farby od červenej po fialovú.
Pre fázovú rýchlosť každého vlnenia, teda aj svetelného, platí vzťah:formula_1 
formula_2 je vlnová dĺžka, f frekvencia svetla.
Frekvencia f vlnenia je daná zdrojom a nezávisí od prostredia, ktorým sa svetlo šíri. Svetlo s rôznymi frekvenciami spôsobuje v oku subjektívny dojem rozličných farieb.
Pri meraní rýchlosti svetla v rôznych prostrediach sa zistilo, že rýchlosť šírenia v danom prostredí závisí od frekvencie svetla teda v = F(f). Tento fyzikálny jav sa volá disperzia svetla.Pretože index lomu je definovaný vzťahom n = c / v, v dôsledku disperzie svetla aj index lomu daného optického prostredia závisí od frekvencie. Pri prechode bieleho svetla zo vzduchu do skla, lomené svetlo nie je biele, jeho okraje sú sfarbené na červeno a fialovo. Hovoríme, že biele svetlo sa pri lome rozložilo na farebné zložky. Najviac sa láme fialové svetlo, najmenej červené. Alfa je rovnaká, beta musí byť rôzny. nč &lt; nf.Pozorovaný jav bude výraznejší, keď biele svetlo necháme dopadať na optický hranol - vzniká sústava farebných pruhov, čo nazývame spektrum. V spektre za sebou nasledujú červená oranžová žltá zelená modrá indigová fialová. Biele svetlo je zmesou jednoduchých spektrálnych svetiel, teda zmesou vlnení s rozličnými frekvenciami.Svetlo s jednou frekvenciou nazývame monofrekvenčné. Vzhľadom na to, že frekvencia svetla sa prechodom rôznymi prostrediami nemení, platí : :formula_3 
Vlnová dĺžka v istom optickom prostredí s indexom lomu n je n-krát menšia ako vlnová dĺžka vo vákuu. n = n(f).
Zložená štruktúra bieleho svetla objasňuje aj farby predmetov. Keď predmet odráža všetky zložky naň dopadajúceho bieleho svetla, javí sa biely. Tráva a listy stromov sú zelené, lebo zo zložiek bieleho svetla pohlcujú istú frekvenciu a zvyšné, odrazené zložky svetla vytvárajú spoločne tzv. doplnkovú farbu, v tomto prípade zelenú. Doplnkové farby majú teda charakter farieb na negatíve farebnej fotografie a sú vysvetlením, prečo sa farebné svetlá napr. na televíznej obrazovke (RGB - Red, Green, Blue) miešajú inak (aditívne), než farby na podklade, napr. pri tlači (CMYK - Cyan, Magenta, Yellow, blacK, subtraktívne miešanie). Keď sa na trávu pozeráme cez červené sklo (prepúšťa najmä červené svetlo), budeme ju vidieť takmer čiernu.

</doc>
<doc id="128244" url="https://sk.wikipedia.org/wiki?curid=128244" title="Dokonalý kozmologický princíp">
Dokonalý kozmologický princíp

Dokonalý kozmologický princíp alebo absolútny kozmologický princíp je hypotéza, podľa ktorej platí kozmologický princíp bez obmedzenia v ľubovoľnom čase.
Podľa dokonalého kozmologického princípu vesmír vyzerá vo veľkých meradlách rovnako z každého miesta, každým smerom a v každom čase. Na dokonalom kozmologickom princípe sú založené stacionárne modely vesmíru. Sformuloval ho v roku 1948 H. Bondi a T. Gold.

</doc>
<doc id="128245" url="https://sk.wikipedia.org/wiki?curid=128245" title="Absolútny kozmologický princíp">
Absolútny kozmologický princíp



</doc>
<doc id="128246" url="https://sk.wikipedia.org/wiki?curid=128246" title="Kozmologický princíp">
Kozmologický princíp

Kozmologický princíp, kozmologický postulát alebo svetový postulát je hypotéza, podľa ktorej vesmír je priestorovo homogénny a izotropný, t. j. v dostatočne veľkých meradlách vyzerá rovnako z každého miesta a každým smerom; znamená to, že vo vesmíre nie je privilegovaný smer ani privilegované miesto.
Pozorovania dokazujú, že kozmologický princíp môže platiť až na úrovni objemových jednotiek s rozmermi minimálne 1025 m. V dokonalom kozmologickom princípe vyzerá vesmír vo veľkých meradlách rovnako z každého miesta, každým smerom a v každom časovom momente.

</doc>
<doc id="128247" url="https://sk.wikipedia.org/wiki?curid=128247" title="Kozmologický postulát">
Kozmologický postulát



</doc>
<doc id="128248" url="https://sk.wikipedia.org/wiki?curid=128248" title="Svetový postulát">
Svetový postulát



</doc>
<doc id="128250" url="https://sk.wikipedia.org/wiki?curid=128250" title="Kozmologické paradoxy">
Kozmologické paradoxy

Kozmologické paradoxy sú rozpory medzi výsledkami pozorovaní a teoretickými závermi hypotézy nekonečného vesmíru s euklidovským priestorom a s rovnomerným rozložením objektov (fotometrický paradox, gravitačný paradox).
Na odstránenie kozmologických paradoxov sformuloval C. Charlier hypotézu hierarchicky usporiadaného vesmíru (Charlierov vesmír). V moderných kozmologických modeloch vesmíru kozmologické paradoxy nejestvujú 

</doc>
<doc id="128251" url="https://sk.wikipedia.org/wiki?curid=128251" title="Kozmologický parameter">
Kozmologický parameter

Kozmologické parametre alebo parametre vývoja vesmíru sú veličiny charakterizujúce priebeh rozpínania pozorovanej časti vesmíru (vývoj vesmíru), ako aj jednotlivé modely vesmíru (kozmológia).
Hlavné kozmologické parametre sú Hubblova konštanta H a deceleračný parameter q; ďalšie: parameter hustoty ρ, ktorý reprezentuje deceleráciu expanzie vplyvom gravitačnej sily; parameter kozmologickej sily L (q = ρ - L); parameter energie K = 3 ρ - q - 1.

</doc>
<doc id="128252" url="https://sk.wikipedia.org/wiki?curid=128252" title="Kozmologické parametre">
Kozmologické parametre



</doc>
<doc id="128253" url="https://sk.wikipedia.org/wiki?curid=128253" title="Najväčšia kružnica">
Najväčšia kružnica

Najväčšia kružnica alebo hlavná kružnica je každá kružnica na guli (nebeskej sfére), ktorej stred je totožný so stredom gule (sféry).
Na zemeguli tvorí najväčšiu kružnicu rovník, nie rovnobežky. Významné najväčšie kružnice na nebeskej sfére sú horizont, svetový rovník, ekliptika, deklinačné kružnice, vertikály a pod.

</doc>
<doc id="128254" url="https://sk.wikipedia.org/wiki?curid=128254" title="Hlavná kružnica">
Hlavná kružnica



</doc>
<doc id="128255" url="https://sk.wikipedia.org/wiki?curid=128255" title="Nákladná kozmická loď">
Nákladná kozmická loď

Nákladná kozmická loď je kozmický dopravný prostriedok na dopravu materiálu a zásob pre orbitálne stanice alebo laboratóriá. Typickou nákladnou kozmickou loďou je Progress.

</doc>
<doc id="128256" url="https://sk.wikipedia.org/wiki?curid=128256" title="Rádiový spektroskop">
Rádiový spektroskop

Rádiový spektroskop je rádioteleskop pracujúci na viacerých frekvenciách, schopný rozlíšiť intenzitu rádio­vého žiarenia kozmických objektov na viacerých vlnových dĺžkach.

</doc>
<doc id="128258" url="https://sk.wikipedia.org/wiki?curid=128258" title="Malá Zolná">
Malá Zolná

Malá Zolná je potok na hornom Pohroní, na území okresu Banská Bystrica. Je to ľavostranný prítok Zolnej, meria 7,4 km a je tokom V. rádu. 
Pramení na Poľane, v podcelku Detvianske predhorie, na severnom svahu Žiarca (1 099,7 m n. m.), v nadmorskej výške cca 1 090 m n. m. Od prameňa tečie najprv na severozápad cez Ľaukovu dolinu, postupne sa stáča na západ, pričom sa koryto výrazne vlní. Oblúkom sa potom stáča opäť na severozápad, sprava priberá prítok spod Rígľa (807,2 m n. m.) a pokračuje na západ cez Ponickú vrchovinu. Napokon sa stáča mierne na západoseverozápad, preteká Ponickou Hutou, na území ktorej ústi v nadmorskej výške približne 485 m n. m. do Zolnej.

</doc>
<doc id="128262" url="https://sk.wikipedia.org/wiki?curid=128262" title="Zolnica">
Zolnica

Zolnica je potok na hornom Pohroní, na území okresu Banská Bystrica. Je to ľavostranný prítok Zolnej, meria 7,6 km a je tokom V. rádu. 
Pramení na Poľane, v podcelku Detvianske predhorie, na severnom svahu Kruhov (893,1 m n. m.), v nadmorskej výške cca 865 m n. m. Na hornom toku tečie západoseverozápadným smerom cez Pavlovu dolinu, sprava priberá krátky prítok z oblasti Kosmína a stáča sa viac na západ. Vstupuje do Zvolenskej kotliny, do podcelku Ponická vrchovina, z ľavej strany priberá potok pretekajúci obcou Hrochoť, prudko sa ohýba na sever a vzápätí oblúkom znovu na západ. Na okraji obce Dúbravica ústi v nadmorskej výške okolo 425 m n. m. do Zolnej.

</doc>
<doc id="128263" url="https://sk.wikipedia.org/wiki?curid=128263" title="Poľana">
Poľana

Poľana môže byť:

</doc>
<doc id="128267" url="https://sk.wikipedia.org/wiki?curid=128267" title="Vladárka">
Vladárka

Vladárka je potok na hornom Pohroní, na území okresu Banská Bystrica. Je to pravostranný prítok Zolnej, má dĺžku 7,4 km a je tokom V. rádu. 
Preteká Zvolenskou kotlinou, kde aj pramení v podcelku Bystrická vrchovina, na juhovýchodnom svahu Stráže (697,4 m n. m.), v nadmorskej výške približne 570 m n. m., severne od obce Poniky. Od prameňa tečie severojužným smerom cez Ponickú Lehôtku, následne juhozápadným smerom cez Poniky, sprava priberá prítok spod kóty 601,1 m, stáča sa na juh a na okraji spomenutej obce priberá ľavostranný prítok z oblasti Maďarovho dielca. Ďalej sa stáča na západ, sprava priberá prítok vytekajúci z Oraveckého prameňa, opätovne sa stáča na juhojuhozápad a preteká obcou Oravce. Severne od susednej obce Čačín ústi v nadmorskej výške cca 407 m n. m. do Zolnej.

</doc>
<doc id="128268" url="https://sk.wikipedia.org/wiki?curid=128268" title="Jasenica (prítok Lukavice)">
Jasenica (prítok Lukavice)

Jasenica je potok na Hornom Pohroní, na území okresu Banská Bystrica, na dolnom toku (cca 1,2 km) tvorí hranicu s okresom Zvolen. Je to pravostranný prítok Lukavice, meria 4,5 km a je tokom IV. rádu. 
Prameň.
Preteká Zvolenskou kotlinou, kde pramení v podcelku Bystrická vrchovina, na severovýchodnom svahu Ostrého vrchu (573,6 m n. m.), v nadmorskej výške okolo 490 m n. m. 
Opis toku.
Na krátkom úseku tečie najprv juhovýchodným smerom, následne pokračuje severojužným smerom a sprava priberá krátky prítok z juhovýchodného svahu Vysokého vrchu (543,1 m n. m.). Napokon sa stáča opäť na juhovýchod a severoseverovýchodne od obce Lukavica sa v nadmorskej výške okolo 357 m n. m. vlieva do Lukavice.

</doc>
<doc id="128269" url="https://sk.wikipedia.org/wiki?curid=128269" title="Myjava">
Myjava

Myjava môže byť:

</doc>
<doc id="128270" url="https://sk.wikipedia.org/wiki?curid=128270" title="Skalica">
Skalica

Skalica môže byť:

</doc>
<doc id="128271" url="https://sk.wikipedia.org/wiki?curid=128271" title="Rád spektra">
Rád spektra

Rád spektra je poradie obrazov spektra toho istého zdroja na mriežke. Viacnásobné obrazy spektra vznikajú ohybom svetla na mriežke. Časť svetla, ktorá prechádza nerušene a nerozkladá sa, tvorí nultý rád spektra. Zvyšok utvárajú spektrá súmerne rozložené okolo nultého rádu. Najbližšie a súčasne najjasnejšie je úzke spektrum prvého rádu. Susedné spektrum druhého rádu je vychýlenejšie a o dvojnásobok širšie, spektrum tretieho rádu má trojnásobnú šírku a je ešte viac odchýlené atď. So stúpajúcim rádom spektra vzrastá disperzia, ale klesá jeho intenzita. Kratšie vlnové dĺžky sú bližšie k nultému rádu, preto spektrá pozorované naľavo od nultého rádu vidíme zoradené od červenej po modrú a napravo od nultého rádu od modrej po červenú.

</doc>
<doc id="128272" url="https://sk.wikipedia.org/wiki?curid=128272" title="Skalica (prítok Želobudzského potoka)">
Skalica (prítok Želobudzského potoka)

Skalica je potok na Hornom Pohroní, v severovýchodnej časti okresu Zvolen. Je to ľavostranný prítok Želobudzského potoka, meria 5,9 km a je tokom VI. rádu. 
Prameň.
Pramení na Poľane, v oblasti Hrbatej lúčky, pod kótou 1 027,4 m n. m., v nadmorskej výške okolo 790 m n. m. 
Opis toku.
Tečie juhozápadným smerom cez Detvianske predhorie, preteká osadou Skalica, zľava priberá prítok z Macákovej doliny a na dolnom toku vstupuje do Zvolenskej kotliny, do podcelku Slatinská kotlina. Tu sa rozvetvuje na dve ramená, kratšie pravostranné tečie na západ a ústi do Želobudzského potoka v nadmorskej výške cca 460,5 m n. m., kým hlavné koryto pokračuje na juh a do Želobudzského potoka ústi v nadmorskej výške okolo 441 m n. m. severovýchodne od obce Očová.

</doc>
<doc id="128273" url="https://sk.wikipedia.org/wiki?curid=128273" title="Raketový efekt">
Raketový efekt

Raketový efekt je paradox pohybu umelého kozmického telesa vyvolaný zapnutím raketového motora v smere (alebo proti smeru) dráhy, čím sa okamžitá rýchlosť telesa zvýši (resp. zníži), teleso prejde na dráhu s väčšou (resp. s menšou) polosou a jeho obežná rýchlosť sa zníži (resp. zvýši). Brzdením na dráhe (napríklad aj odporom prostre­dia) sa vlastne rýchlosť družice na obežnej dráhe zväčšuje.

</doc>
<doc id="128275" url="https://sk.wikipedia.org/wiki?curid=128275" title="Želobudzský potok">
Želobudzský potok

Želobudzský potok je potok na Hornom Pohroní, na území okresov Zvolen a Detva. Je to pravostranný prítok Hradnej, meria 6,4 km a je tokom V. rádu. 
Prameň.
Pramení juhovýchodne od obce Hrochoť v pohorí Poľana, jej podcelku Detvianske predhorie, na západnom svahu vrchu Želobudzská skalka () v nadmorskej výške 
Opis toku.
Na hornom toku tečie juhojuhozápadným smerom, vstupuje do Zvolenskej kotliny, do podcelku Slatinská kotlina, na krátkom úseku tečie na juh a severovýchodne od obce Očová priberá najprv pravé rameno a po cca 600 m aj ľavé rameno ľavostrannej Skalice. Ďalej pokračuje juhojuhovýchodným smerom, koryto sa výraznejšie vlní, preteká okrajom osady Želobudza a pokračuje k ústiu severojužným smerom. Tečie ešte okolo osady Hradná, v blízkosti ktorej ústi v nadmorskej výške 382 m n. m. do Hradnej.
Pôvod názvu.
Hydronymum "Želobudzský potok" na území obcí Očová a Dúbravy má pôvod v názve časti obce "Želobudza" v priestore obce Dúbravy. Z toponyma "Želobudza" rozšírením o formant "-ský" a kombináciou so všeobecným podstatným menom potok s významom "menší prirodzený vodný tok" bolo utvorené dvojslovné hydronymum atributívneho typu (dvojčlenný determinatívny názov so zhodou zložený z prídavného mena a z podstatného mena) "Želobudzský potok" ako súčasť veľmi početnej skupiny názvov v slovenskej toponymii, najmä hydronymii. Motivantom pomenovania potoka bola príslušnosť vodného toku do priestoru časti obce "Želobudza". Obec Dúbravy je relatívne mladá, vznikla v roku 1808 spojením okolitých lazov a samôt, vrátane vtedajšieho majera "Želobudza". Prídavné meno "želobudzský" je utvorené systémovo, porovnaj napr. Timoradza - Timoradzský potok, Neporadza - Neporadzský potok, Prievidza - Prievidzská kotlina. Názov vodného toku "Želobudzský potok" bol štandardizovaný v roku 1976. V priestore slovenskej hydronymie hydronymum "Želobudzský potok" je jedinečným hydronymom (jún 2022). 

</doc>
<doc id="128277" url="https://sk.wikipedia.org/wiki?curid=128277" title="Raná atmosféra">
Raná atmosféra

Raná atmosféra alebo začiatočná atmosféra je prvotná atmosféra planéty po jej stuhnutí.
Prvé poznatky o atmosfére Zeme sú asi až spred 3,5 miliárd rokov. Ukazuje sa, že ju tvoril najmä dusík a argón, ktoré boli pravdepodobne ešte pôvodné, v malom množstve vodík a hélium. Kyslík sa uvoľňoval až fotosyntézou rastlinstva. Okrem toho sa pokladá za možné, že ľahké prvky sa dostali do atmosféry a na zemský povrch zrážkami s veľkým množstvom komét v začiatočných fázach vývoja slnečnej sústavy.

</doc>
<doc id="128278" url="https://sk.wikipedia.org/wiki?curid=128278" title="Začiatočná atmosféra">
Začiatočná atmosféra



</doc>
<doc id="128279" url="https://sk.wikipedia.org/wiki?curid=128279" title="Transhumanizmus">
Transhumanizmus

Transhumanizmus je futurologický a filozofický koncept, ktorý sa zaoberá možnosťami transformácie človeka prostredníctvom využitia moderných technológií.
Je to cesta myslenia o budúcnosti, ktorá je založená na premise, že ľudia vo svojej súčasnej podobe nereprezentujú koniec vývoja, ale iba jeho ranú fázu.
Vyspelé a širokodostupné technológie môžu napomôcť eliminovať starnutie a umožniť rozšírenie intelektuálnych, fyzických a psychologických schopností ľudí. Transhumanizmus tiež zahŕňa štúdium prísľubov, potenciálov a ohrození technológií, ktoré umožňujú ľuďom prekonať základné ľudské limity ako aj etické spôsoby rozvoja a využitia týchto technológii.
Koncept transhumanizmu sa sformoval v šesťdesiatych rokoch dvadsiateho storočia. Vidíme časovú synchronicitu so začiatkom prechodu od industriálnej k informačnej spoločnosti.
Pôvod pojmu transhumanizmus.
Prvý použil pojem transhumanizmus britský biológ Julian Huxley vo svojej knihe eseji New Bottles for New Wine – Nové fľaše pre nové víno, ktorú publikoval v roku 1957. Hovoril tu o prechode k novému druhu existencie človeka, ktorý sa bude od súčasného človeka líšiť tak, ako sa súčasný človek líši od Pekinského človeka. Človek ostáva človekom, zároveň však transcenduje sám seba realizovaním nových myšlienok, nových možností svojej prirodzenosti a pre svoju prirodzenosť.
Predstavitelia transhumanizmu.
Za zakladateľa transhumanizmu je považovaný americko-iránsky filozof a futurológ FM-2030 pôvodným menom Fereidoun M. Esfandiary. K rozvoju myšlienok transhumanizmu prispeli svojimi knihami Robert C. W. Ettinger, Max More, Nick Bostrom, Ray Kurzweil, David Pearce, James Hughes, Timothy Leary, Eric Drexler, Jerome C. Glenn, Hans Moravec, Vernor Vinge, Ramez Naam, James Halperin a ďalší.
Popularizácia transhumanizmu.
Populárny výklad transhumanizmu podal vo svojej knihe "Great Mambo Chicken and the Transhuman Condition. Science Slightly over the Edge" americký publicista Ed Regis. Táto kniha bola prvýkrát vydaná v roku 1990 a stala sa populárnym sprievodcom po histórii a myšlienkach transhumanizmu.
Odvetvia transhumanizmu.
Myšlienky transhumanizmu sa pomerne rýchlo začali presadzovať v praxi. Tieto myšlienky sa začali transformovať do nových odvetví vedy, výskumu a výroby. Medzi hlavné odvetvia transhumanizmu v súčasnej dobe patria:
Biotechnológie
Biotechnológie – ide o pomerne výrazne rozšírenú oblasť vedy a výskumu, keď sú aplikované technológie a metódy založené na biologických vedách. Ide zároveň o rýchlo sa rozvíjajúce odvetvie ekonomiky.
Genetické inžinierstvo
Genetické inžinierstvo – ide o využívanie genetických postupov napr. pri liečbe alebo pri produkcii potravín.
Klonovanie
Klonovanie – ide o používanie klonovacích technológií pre vytvorenie identických jedincov. Má slúžiť najmä pre potreby medicíny a regeneráciu organizmu.
Nanotechnológia
Nanotechnológia – ide o technológiu veľmi malých rozmerov, ktorá umožňuje manipulovanie s hmotou na úrovni jednotlivých atómov a molekúl. Koncept nanotechnológie vymyslelm Eric Drexler a popísal ho vo svojej knihe The Engines of Creation. Pre manipuláciu s atómami a molekulami sa využívajú tzv. nanoboty, čo sú akési miniatúrne roboty.
Superinteligencia
Superinteligencia – ide o inteligenciu, ktorá presahuje ľudskú inteligenciu
Virtuálna realita
Virtuálna realita – ide o vytvorenie nových, umelých, dočasných priestorov simulujúcich skutočnú realitu alebo túto realitu doplňujúcich.
Kryonika
Kryonika – ide o technológiu zmrazovania ľudského tela na veľmi nízku teplotu, tak aby bolo možné telo v budúcnosti oživiť a opraviť poškodenia a vyliečiť choroby. Priekopníkom kryoniky je americká nadácia Alcor Life Extension Foundation so sídlom v Scottsdale v Arizone, USA.
Uploading
Uploading – ide o prenos ľudskej inteligencie do počítača. Používa sa tiež pojem downloading.
Singularita
Singularita – ide o vznik vedomej umelej inteligencie. Termín singularita zaviedol spisovateľ sci-fi Vernor Vinge v roku 1993. Perspektívam singularity sa dnes intenzívne venuje Ray Kurzweil.
Osídľovanie vesmíru
Osídľovanie vesmíru – ide o expanziu človeka do vesmíru. Táto by mala podľa Roberta Zubrina prebiehať na podobných princípoch ako osídľovanie Ameriky. Expanzii človeka do vesmíru sa venujú alebo venovali Gerard Kitchen O’Neill, Timothy Leary, Herman Kahn, Jerome C. Glenn alebo najnovšie Robert Zubrin.
Smery transhumanizmu.
Extropianizmus
Max More, Natasha Vita-More
Demokratický transhumanizmus
James Hughes
Hedonistický imperatív
David Pearce
Singularitianizmus
Vernor Vinge, Ray Kurzweil
Teoretický transhumanizmus
Nick Bostrom
Riziká transhumanizmu.
·Biologická vojna
·Nanovojna
·Jadrová vojna
·Umelá inteligencia
·Nanotechnologické znečistenie

</doc>
<doc id="128281" url="https://sk.wikipedia.org/wiki?curid=128281" title="RATAN 600">
RATAN 600

RATAN 600 je veľký rádioteleskop bývalého Špeciálneho astrofyzikálneho observatória Akadémie vied ZSSR, umiestený asi 20 km severovýchodne od 6 m optického ďalekohľadu pri osade Zelenčukskaja.
Kruhový prstenec RATAN 600 má priemer 576 m a pozostáva z 895 panelov s rozmermi 2x7,4 m. Celková plocha rádioteleskopu je 13000 m², čo približne zodpovedá 305 m parabolickému rádioteleskopu v pohorí Montanas Guarionex (Arecibo Observatory). Vnútri prstenca je 400 m dlhý a 8,3 m vysoký plochý reflektor. RATAN 600 pracuje na vlnových dĺžkach 8 mm - 21 cm predovšetkým pri vý­skume Galaxie a mimogalaktických zdrojov rádiového žiarenia. (Názov je skratkou slov "radioastronomičeskij teleskop Akademii nauk" a číslo 600 vyjadruje približný priemer prístroja.)

</doc>
<doc id="128283" url="https://sk.wikipedia.org/wiki?curid=128283" title="Areografia">
Areografia

Areografia (gr. "Ares" – "Mars"; "graphein" – "opísať") je náuka o povrchu Marsu.
Povrch Marsu je podobne ako povrch Zeme značne rozmanitý s vysokými pohoriami, kaňonmi, údoliami či pahorkatinami. V minulých dobách pred vesmírnymi letmi bolo možné Mars pozorovať iba ďalekohľadom, ktorý neumožňoval rozpoznať podrobnejšie detaily povrchu ako červenkastý povrch s tmavými oblasťami a dvoma polárnymi čiapočkami. Prvé fotografie priniesli nový pohľad na červenú planétu, ktorý v súčasnosti prechádza ďalšou revíziou vďaka podrobnému mapovaniu planéty kozmickými sondami a vozidlami na povrchu.
Mars, podobne ako Zem, má svoju vlastnú históriu, počas ktorej dochádzalo k jeho postupnému vývoju až do súčasnej podoby. V minulosti sa na planéte vystriedalo mnoho udalostí, ktoré mali zásadnejší význam pre podobu povrchu a existujúcich štruktúr. V období noachian dochádzalo k silnému vulkanizmu a masívnemu bombardovaniu meteoritmi, ktoré za sebou zanechalo viac ako dve stovky kráterov veľkosti do a 25 väčších ako . V tomto období sa na povrchu nachádzala aj kvapalná voda a možno i oceány, o čom svedčia dôkazy v podobe riečnych korýt, či vzniknutých sedimentov. V nasledujúcom období hesperian došlo k postupnému chladnutiu a začiatku výlevného vulkanizmu, počas ktorého vznikali štítové oblasti. V poslednej etape vývoja amazonian sa planéta stále viac ochladzovala, strácala sa atmosféra a kvapalná voda. Na druhej strane došlo k novým prejavom vulkanizmu, keď vznikli veľké sopky v oblasti Tharsis (vrátane najväčšej sopky slnečnej sústavy Olympus Mons). Mars sa stával suchou planétou, kde hlavnú úlohu prevzal činnosť vetra, ktorá premieňa tvár planéty dodnes.
História.
Počas prvej polovice 17. storočia astronómovia využívali prvé skonštruované ďalekohľady na pozorovanie, ktoré im umožňovali rozoznať na povrchu planéty tmavé a svetlé plochy, z čoho sa usúdilo, že na Marse sú polárne čiapočky.
V roku 1877 sa po prvýkrát v mapách povrchu Marsu objavujú nové útvary tzv. Marťanské kanály, ktoré ale boli iba optickým klamom zapríčineným zlými rozlišovacími schopnosťami ďalekohľadu a predstavivosťou talianskeho astronóma Giovanniho Schiaparelliho, ktorý ich pozoroval ako prvý. Správa o pozorovaní sa rýchlo rozniesla a následne objav začali potvrdzovať aj ďalšie pozorovacie miesta a vytvárať množstvo podrobných máp neexistujúcich kanálov (spolu s nimi začali vznikať teórie o ich umelom pôvode a umierajúcej civilizácii na vysychajúcej planéte). V skutočnosti sú kanály iba optický klam, ktorý vzniká zreťazením tmavých škvŕn. Ich existencia bola po 50 rokoch pozorovaním vyvrátená, ale časť verejnosti ich stále považovala za existujúce dielo. Až fotografie z kozmických sond jednoznačne túto teóriu vyvrátili.
Mars pri pozorovaní zo Zeme ďalekohľadom neumožňuje vidieť žiadne významné detaily povrchu okrem polárnych čiapočiek a tak jeho podrobné preskúmanie mohlo prebehnúť až po návšteve kozmických sond, ktoré sú v súčasnosti hlavným zdrojom dát pre skúmanie Marsu.
Zloženie.
Presné zloženie planéty zatiaľ nie je známe, ale na základe astronomických pozorovaní a prieskumu niekoľkých desiatok meteoritov z Marsu , ktoré sa na Zemi našli, sa predpokladá, že povrch Marsu je tvorený prevažne z bazaltov. Oproti pozemským bazaltom sú niektoré oblasti obohatené o silikátovú zložku podobajúcu sa až pozemských andezitom (na druhej strane je možné, že sú tvorené aj sopečným sklom). Pri pozorovaní je planéta červenkastá, čo je spôsobené tým, že celý povrch planéty je pokrytý oxidom železitým. Na planéte sa nevyskytuje silné magnetické pole, ale niektoré oblasti planéty vykazujú, že boli zmagnetizované. Na povrchu sa nevyskytuje ani tekutá voda, čo vedie k tomu, že tu nedochádza k platňovej tektonike ako na Zemi, aj keď niektoré teórie pracujú s myšlienkou, že tomu bolo pred 4 miliardami rokov inak a že aj Mars mal pohyblivú kôru. Už zmieňovaný paleomagnetizmus je veľmi podobný tomu, čo sa odohráva na Zemi pri stredooceánskych chrbtoch.
Vzhľadom na to, že na Marse neboli uskutočnené podrobné prieskumy, sú súčasné poznatky o planéte a jej vnútornej stavbe veľmi slabé a prevažne založené na modeloch a porovnávaní so Zemou či na meraniach zo sond. Odhaduje sa, že planéta má horúce polotekuté jadro, ktoré má približne 1480 kilometrov v priemere, a ktoré je zložené prevažne zo železa a 15 – 17 % síry. Tekutá tavenina v jadre má asi 2x menšiu koncentráciu ako v zemskom jadre.
Jadro je obklopené silikátovým plášťom, ktorý spôsoboval väčšinu tektonickej a vulkanickej činnosti na planéte. V súčasnosti sa ale zdá, že je už neaktívna. Najvrchnejšiu oblasť tvorí kôra, ktorá dosahuje priemernú hrúbku okolo a maximálnu .
Približný prieskum.
Počas pozorovaní povrchu Marsu si vedci ihneď uvedomili, že niektoré oblasti sú nápadne podobné pozemským oblastiam. Oproti povrchu Marsu môžeme pozemské telesá pozorovať priamo, uskutočňovať na nich podrobný výskum a následne získané poznatky aplikovať na marťanské podmienky. Telesá na Marse sú spravidla útvary omnoho väčšie a rozsiahlejšie (ako napríklad Olympus Mons, oblasť Tempe Mareotis atď.), ale ich pôvod je často veľmi podobný.
Jedným z takých príkladov je oblasť Tempe Terra, na ktorej sa nachádzajú desiatky „malých“ štítových sopiek. Podobá sa na oblasť Snake River Plain v Idahu. Prieskumom chemického zloženia a vzniku sa darí nájsť mnoho podobností s útvarmi na povrchu Marsu a tak poskytovať dôležité indície, ako mohla podobná oblasť vzniknúť aj na inej planéte. Porovnaním topografie oboch oblastí sa darí upresňovať poznatky o geologických udalostiach, ktoré sa v oblasti Tempe Terra odohrali.
Topografia.
Mars má podobne ako Zem alebo Mesiac veľmi rôznorodú topografiu povrchu, ktorá je závislá na jeho geologickej minulosti. Severná pologuľa Marsu bola v minulosti z väčšej časti oceánskym dnom, čo sa prejavuje v jej uhladenom rovinatom povrchu. Roviny vystupujú iba okolo 1 –  nad okolitú krajinu, ale v skutočnosti sa nachádzajú 2 až pod referenčnou plochou. Množstvo kráterov na týchto rovinách je menšie ako v južnej časti, čo ukazuje, že sú mladšie. Súčasné útvary na povrchu napovedajú o zložitých procesoch pri ich vzniku.
Na južnej pologuli sa naopak nachádza krajina, ktorá sa viac podobá Mesiacu. Vyskytuje sa tu veľmi stará vysočina s veľkým množstvom kráterov, ktoré sú však viac ploché ako tie na Mesiaci, keďže sú vystavované silnému pôsobeniu erózie. Erózia postupne zahladzuje okraje kráterov a zanáša ich dno sedimentami, čo vedie aj k zmenšovaniu ich hĺbky. Nad okolitú krajinu vystupuje do výšky 1 až 4 kilometrov a nad referenčný geoid najčastejšie v rozmedzí 3 až . O jej veku vypovedá vysoká hustota kráterov, ktorá sa podobá oblastiam morí (Mare) na povrchu Mesiaca.
Predpokladá sa, že rozdelenie na južnú a severnú časť bolo spôsobené dopadom mohutného cudzieho telesa na konci akrécie planéty. Oproti Zemi ale na Marse nie sú priame dôkazy, že by na povrchu prebiehala platňová tektonika. Sopečné oblasti sa nepohybovali a zostali na mieste, čo malo za následok vytvorenie rozľahlej vydutej oblasti Tharsis vrátane obrovských sopiek.
Okrem množstva kráterov sa na povrchu vyskytujú aj piesočné duny, ktoré niektoré krátery vyplňujú a inde tvoria rozsiahle dunové oblasti.
Nulová nadmorská výška.
Na Marse sa nenachádza oceán tekutej vody, podľa ktorého by sa mohla určiť hladina nadmorskej výšky podobne ako je tomu na Zemi a tak vedci museli túto hodnotu umelo definovať, aby mohli jednoznačne merať prevýšenia útvarov na povrchu. Pre jednoznačné určenie sa musel použiť iný systém, ktorý sa opiera o tlak vzduchu a pomocou ktorého sa dá vytvoriť celkovo hladký povrch tzv. "priemerný gravitačný povrch". Nulová hladina bola určená ako výška, kde tlak vzduchu je 610,5 Pa. Vďaka tejto definícii sa pomerne často vyskytuje záporná výška.
Nultý poludník.
Rovník Marsu je jasne definovaný rotáciou planéty, ale nultý poludník musel byť podobne ako na Zemi určený umelo. O prvú definíciu sa pokúsili nemeckí astronómovia Wilhelm Beer a Johann Heinrich Mädler už v 19. storočí, keď bol ako tento bod zvolený kruhový útvar na povrchu. Takto určený útvar mal veľkú nepresnosť a tedy až v roku 1972 vďaka snímkam sondy Mariner 9 bolo presne určené, že nultý poludník prechádza malým kráterom Airy-0 v nížine Sinus Meridiani.
Hlavné jednotky.
"Interaktívna mapa Marsu, kliknite na požadovanú oblasť"
V súčasnosti sú k dispozícii globálne geologické mapy, ktoré vznikli na základe fotografií s rozlíšením 200 až 100 metrov a podľa ktorých bolo možné zmapovať základné geologické jednotky v podobe pohorí, nížin, údolí a kráterov. Tieto jednotky dostali svoje pomenovania. Presné výšky sú známe vďaka mnohým laserovým meraniam, ktoré uskutočňovala najmä sonda Mars Global Surveyor.
Základné nížiny sú Acidalia Planitia, Amazonis Planitia, Arcadia Planitia, Argyre Planitia, Chryse Planitia, Daedalia Planum, Elysium Planitia, Hellas Planitia, Isidis Planitia, Meridiani Planum, Planum Australe, Planum Boreum, Utopia Planitia a Vastitas Borealis.
Najznámejšie objekty.
Najväčšou a najznámejšou marťanskou panvou je Hellas Planitia s priemerom a hĺbkou , ktorá vznikla pred 4 miliardami rokov, čo ju radí medzi najstaršie útvary na povrchu planéty. Nížina vznikla pravdepodobne počas dopadu obrovskej planétky s rozmermi okolo . Dopad vyvrhol toľko materiálu, že v okolí vytvoril val siahajúci až od panvy. Vnútro panvy je sčasti zanesené sedimentami, čo svedčí o tom, že panva bola pôvodne pravdepodobne o niekoľko kilometrov hlbšia.
Tharsis je vyklenutá planina s priemerom okolo , ktorá sa nachádza blízko marťanského rovníka. Vznikla ako prejav vulkanizmu, keď sa celá oblasť vydula. V oblasti sa nachádzajú najväčšie sopky planéty aj celej slnečnej sústavy (Olympus Mons, Arsia Mons, Pavonis Mons a Ascraeus Mons).
Valles Marineris je najväčšia sústava údolí, pri ktorej sú okraje od seba vzdialené okolo ale miestami až . Svahy miestami padajú až do hĺbky . Predpokladá sa, že jej vznik je spojený s činnosťou vody.

</doc>
<doc id="128287" url="https://sk.wikipedia.org/wiki?curid=128287" title="SOP">
SOP

SOP môže byť:

</doc>
<doc id="128290" url="https://sk.wikipedia.org/wiki?curid=128290" title="Astrograf">
Astrograf

Astrograf je fotografický refraktor s niekoľkošošovkovým achromatickým objektívom s vykorigovanými optickými chybami. Svetelnosť astrografu je minimálne 1:8. K astrografu sa paralelne pridáva pointačný ďalekohľad.
"Normálny astrograf" má ohniskovú vzdialenosť 344 cm, na fotografickej platni zobrazuje jednu uhlovú minútu ako jeden milimeter; slúžil ako štandardný prístroj na zhotovenie atlasu Carte du ciel.
"Zonálny astrograf" má ohniskovú vzdialenosť 206 cm a jeden milimeter na fotografickej platni zodpovedá 100 uhlovým sekundám, jeho zorné pole je 5° x 5°.

</doc>
<doc id="128291" url="https://sk.wikipedia.org/wiki?curid=128291" title="Váha">
Váha

Váha môže byť:

</doc>
<doc id="128292" url="https://sk.wikipedia.org/wiki?curid=128292" title="FM-2030">
FM-2030

Fereidoun M. Esfandiary (* 15. október 1930, Brusel, Belgicko† 8. júl 2000, New York, New York, USA) bol americko-iránsky transhumanistický filozof a futurológ, ktorý si neskôr zmenil meno na FM-2030. FM-2030 bol jedným z prvých profesorov futurológie. Vyučoval nové koncepty človeka na New School University v New Yorku v USA.
Založil hnutie optimistických futurológov "UpWingers" a v roku 1973 publikoval futurologický manifest "Up-Wingers. A Futurist Manifesto" (1973).
Filozofia transhumanizmu.
Svoj nový koncept človeka nazval termínom Transhuman, čo vzniklo spojením slov transitory human – prechodový človek. Týmto termínom nazýval ľudí, ktorí adaptovali technológie, životné štýly a vnímania sveta, ktoré sú prechodové k posthumanite.
FM-2030 považoval transhumanizmus za začiatočnú manifestáciu nových evolučných bytostí. Za znaky transhumanity považoval protézy, plastickú chirurgiu, intenzívne využívanie telekomunikácií, kozmopolitný pohľad na svet, svetobežnícky životný štýl, androgynizmus, sprostredkovanú reprodukciu, absenciu náboženských vier a odmietanie tradičných rodinných hodnôt.
FM-2030 predvídal v knihe "Telespheres" (1977) vznik telemedicíny, televzdelávania a telebankovníctva.
FM-2030 publikoval knihy The Day of Sacrifice (1959), The Beggar (1965), Identity Card (1966), Up-Wingers. A Futurist Manifesto (1973), Telespheres (1977) , Optimism One. The Emerging Radicalism (1970) a najznámejšiu Are You a Transhuman ? Monitoring and Stimulating Your Personal Rate of Growth in a Rapidly Changing World (1989).
Nové meno FM-2030.
FM-2030 si zmenil svoje pôvodné meno, ako nádej a vieru, že bude žiť až do osláv svojich stých narodenín v roku 2030. Podľa jeho slov konvenčné mena definujú minulosť osoby: jeho predkov, etnicitu, národnosť, náboženstvo. Nie som ten, kým som bol pred desiatimi rokmi a určite nie ten, kým budem o dvadsať rokov. Meno FM-2030 odráža moje presvedčenie, že roky okolo roku 2030 budú magickým časom. V roku 2030 budeme nesmrteľní a každý bude mať vynikajúcu príležitosť žiť navždy. Rok 2030 je sen a cieľ. 
Transhumanizmus ako nová fáza evolúcie.
FM-2030 považoval nesmrteľnosť iba za ďalšiu fázu evolúcie, o nič senzačnejšiu ako vzpriamenú chôdzu alebo schopnosť reči, a určite nie o nič menej senzačnú ako vznik života z neživej hmoty.
FM-2030 vo svojej knihe Optimism One. The Emerging Radicalism (1970) uvádzal ako nových revolucionárov našich čias genetikov, biológov, fyzikov, kryonológov, biotechnológov, jadrových vedcov, kozmológov, rádioastronómov, kozmonautov, sociálnych vedcov, dobrovoľníkov mládežníckych skupín, internacionalistov, humanistov, spisovateľov science-fiction, normatívnych mysliteľov, vynálezcov… Títo a ďalší podľa FM-2030 revolucionizujú ľudské podmienky v ich základoch. Ich výsledky a ciele presahujú najradikálnejšie ideológie Starého Poriadku. 
FM-2030 podľahol rakovine pankreasu a dal sa zmraziť prostredníctvom kryonickej suspenzie v Alcor Life Extension Foundation v Scottsdale v Arizone.

</doc>
<doc id="128293" url="https://sk.wikipedia.org/wiki?curid=128293" title="Astroinerciálna navigácia">
Astroinerciálna navigácia

Astroinerciálna navigácia je astronavigácia kombinovaná s gyroskopickou stabilizáciou smeru pomocou zotrvačníkov; gyroskopy sa používajú na stabilizáciu (resp. na ovládanie polohy) kozmických telies (napr. Skylab), vtedy sú pevne spojené s telesom lode. Poväčšine ide o gyroskopy inerciálnej navigácie uložené v Cardanovom závese a určujúce nemenný smer v priestore.

</doc>
<doc id="128294" url="https://sk.wikipedia.org/wiki?curid=128294" title="Astronautika">
Astronautika



</doc>
<doc id="128295" url="https://sk.wikipedia.org/wiki?curid=128295" title="Astronavigácia">
Astronavigácia

Astronavigácia je metóda astronomickej navigácie kozmickej lode (sondy), ktorej podstatou je orientácia kozmickej lode na určitú zvolenú hviezdu alebo iný objekt na oblohe (napr. na Slnko). Uskutočňuje sa pomocou malého ďalekohľadu a fotobunky s registráciou odchýlky sledovaného objektu od osi ďalekohľadu.
V širšom zmysle každá navigácia ( lode, lietadla... ) využívajúca polohu hviezd, slnka, mesiaca a planét k určeniu vlastnej polohy, napríklad pomocou sextantu, chronometra a almanachu.

</doc>
<doc id="128296" url="https://sk.wikipedia.org/wiki?curid=128296" title="Astronomická navigácia">
Astronomická navigácia

Astronomická navigácia je z historického hľadiska metóda na orientáciu lodí pomocou hviezd na oblohe, v súčasnosti skôr orientácia kozmických lodí pomocou hviezd.

</doc>
<doc id="128298" url="https://sk.wikipedia.org/wiki?curid=128298" title="Fereidoun M. Esfandiary">
Fereidoun M. Esfandiary



</doc>
<doc id="128299" url="https://sk.wikipedia.org/wiki?curid=128299" title="Astronomický ústav Slovenskej akadémie vied">
Astronomický ústav Slovenskej akadémie vied

Astronomický ústav Slovenskej akadémie vied vznikol v roku 1953, keď dovtedajšie štátne observatórium na Skalnatom plese (založené v roku 1943 Dr. Antonínom Bečvářom) dostalo štatút Astronomického ústavu a stalo sa jedným zo zakladajúcich ústavov novovzniknutej Slovenskej akadémie vied. Vo vedomí vtedajších i terajších pracovníkov ústav a observatórium na Skalnatom plese vždy splývali a splývajú v jedno, takže za rok založenia astronomického ústavu sa dá považovať už rok 1943. V súčasnosti má sídlo pri Tatranskej Lomnici.
Zameranie a organizácia ústavu.
Astronomický ústav sa zameriava na výskum Slnka, medziplanetárnej hmoty (komét, meteorov, asteroidov) a astrofyzikálny výskum premenných a pekuliárnych hviezd. Má približne 65 zamestnancov a z toho zhruba 50 aktívnych vedcov. Člení sa na oddelenie fyziky Slnka, oddelenie medziplanetárnej hmoty a stelárne oddelenie.
Oddelenie fyziky Slnka.
Pretrvávajúci záujem o aktivitu v slnečnej atmosfére viedol oddelenie k zameraniu sa na viaceré procesy v slnečnej fotosfére, chromosfére a koróne použitím spektrálnej analýzy dát z VTT na Tenerife a dát zo Solar and Heliospheric Observatory vrátane vlastných koronálnych pozorovaní z Lomnického štítu. Vedúcim oddelenia je RNDr. Aleš Kučera, CSc.
Oddelenie medziplanetárnej hmoty.
Výskum na tomto oddelení zahŕňa fotometriu a astrometriu asteroidov a komét hlavným ďalekohľadom na observatóriu Skalnaté pleso. Oddelenie tiež používa celooblohové kamery na pozorovanie bolidov. Vedúcim oddelenia je Doc. RNDr. Ján Svoreň, DrSc.
Stelárne oddelenie.
Toto oddelenie sa zameriava na výskum aktivity v binárnych a viacnásobných hviezdnych systémoch, ktorý zahŕňa spektroskopiu, používanie syntetických spektier a rôznych databáz z vesmírnych observatórií ako Hubblov vesmírny ďalekohľad, Hipparcos a TYCHO. Vedúcim oddelenia je RNDr. Drahomír Chochol, DrSc.
Vybavenie ústavu.
Ústav disponuje observatóriom na Skalnatom plese, Lomnickom štíte a teoretickým pracoviskom v Bratislave (založenom v roku 1955), ktoré je celoštátnym koordinačným strediskom pre výskum medziplanetárnej hmoty a prevádzkuje viaceré celooblohové bolidové kamery, ktoré sú súčasťou Európskej bolidovej siete. Astronomické observatórium na Skalnatom plese (1 783 m n. m.) bolo založené v roku 1943. Je vybavené 61 cm astrometrickým a fotometrickým reflektorom so CCD kamerou a 60 cm fotometrickým reflektorom. Koronálna stanica na Lomnickom štíte (2 635 m n. m.) je v prevádzke od roku 1960. Je vybavená 20 cm koronografom so spektrografom. Pri centrále astronomického ústavu v Starej Lesnej je umiestnený 60 cm reflektor a solárny spektrograf. 
Významné objavy.
Astronomický ústav sa podieľal na objavoch nasledujúcich komét:
Na objavoch sa podieľalo 5 objaviteľov: Antonín Mrkos, Ľudmila Pajdušáková, Ľubor Kresák, Antonín Bečvář a Margita Vozárová-Kresáková. Zo 70 komét objavených v rokoch 1946 – 1959 na celom svete, pripadlo 18 na observatóriá na Skalnatom plese a Lomnickom štíte.

</doc>
<doc id="128300" url="https://sk.wikipedia.org/wiki?curid=128300" title="Astronomické observatórium na Skalnatom Plese">
Astronomické observatórium na Skalnatom Plese



</doc>
<doc id="128301" url="https://sk.wikipedia.org/wiki?curid=128301" title="Asymetria hviezdnych pohybov">
Asymetria hviezdnych pohybov

Asymetria hviezdnych pohybov alebo Strömbergova asymetria je asymetria pohybu rozličných súborov hviezd vzhľadom na Slnko.
Spočíva v tom, že stredy elipsoidov rýchlostí týchto súborov ležia pri priemete na galaktickú rovinu na priamke, osi asymetrie, ktorá je kolmá na smer k centru Galaxie. Asymetria hviezdnych pohybov sa prejavuje posunom polohy apexu Slnka pri rozličných súboroch hviezd v závislosti od ich relatívnej rýchlosti vzhľadom na Slnko (pohyb Slnka). Zapríčinená je tým, že jednotlivé skupiny hviezd sa rozlične zúčastňujú na rotácii Galaxie. pričom dráhy rýchlych hviezd okolo centra Galaxie nie sú kruhové, ale eliptické. Asymetriu hviezdnych pohybov veľmi dôkladne študoval v rokoch 1924-1925 G. E. Strömberg.
Grafické znázornenie pohybov jednotlivých súborov hviezd vzhľadom na Slnko a ich elipsoidov rýchlostí v priemete na galaktickú rovinu sa nazýva Strömbergov diagram.

</doc>
<doc id="128302" url="https://sk.wikipedia.org/wiki?curid=128302" title="Strömbergova asymetria">
Strömbergova asymetria



</doc>
<doc id="128303" url="https://sk.wikipedia.org/wiki?curid=128303" title="Robert Ettinger">
Robert Ettinger

 Robert Ettinger, plným menom Robert Chester Wilson Ettinger, (* 4. december 1918, Atlantic City, New Jersey – † 23. júl 2011, Detroit, Michigan) bol jeden zo zakladateľov a priekopníkov transhumanizmu. 
Zakladateľ kryonického hnutia.
Inicioval a podnietil vznik kryonického hnutia, ktorého podstatou je kryonická suspenzia čiže zmrazenie človeka a jeho znovuoživenie v čase pokročilejších znalostí. Robert Ch. W. Ettinger pôsobil ako profesor fyziky. 
Dielo.
Vydal knihy The Prospect of Immortality (1964), Man into Superman (1972) a Youniverse (2009). Tieto sa stali základnou literatúrou kryonického hnutia a transhumanizmu. Kniha Roberta Ettingera The Prospect of Immortality (1964) odštartovala myšlienku kryonickej suspenzie.
Filozofia kryoniky.
Robert Ettinger v knihe The Prospect of Immortality (1964) tvrdí, že medicínska technológia sa zdá neustále napredovať a odkedy veda objavila, že chemické aktivity sa úplne zastavia pri dostatočne nízkych teplotách, bude možné zmraziť dnes osobu v tekutom dusíku a uchovať telo až do času, keď technológia bude dostatočne pokročilá, aby mohla opraviť poškodenia zmrazením a navrátiť pôvodnú podobu oživením. Podľa Ettingera kryonika ponúka lístok do budúcnosti.
Ettinger tvrdí, že sa musíme postarať iba o to, aby naše telá boli po smrti uložené vo vhodných mraziacich rakvách, pokiaľ nenastane doba, v ktorej nám veda bude schopná pomôcť. Čokoľvek nás dnes zabíja, či už staroba alebo choroba, a tiež aj keď sú zmrazovacie techniky v dobe našej smrti ešte veľmi primitívne, skôr alebo neskoršie v budúcnosti vyrastú naši priatelia, ktorí nás znovu oživia a uzdravia. 
Funkcie v inštitúciach.
Robert C. W. Ettinger vykonával funkcie prezidenta The Cryonics Institute a The Immortalist Society.

</doc>
<doc id="128304" url="https://sk.wikipedia.org/wiki?curid=128304" title="Gruzínske štátne astrofyzikálne observatórium">
Gruzínske štátne astrofyzikálne observatórium

Gruzínske štátne astrofyzikálne observatórium, pôvodne známe ako Abastumanské astrofyzikálne observatórium (orig. "Abastumanskaja astrofizičeskaja observatorija" alebo Abastumani) je astrofyzikálne observatórium v Gruzínsku pri Abastumani (vrch Kanobili, 200 km západne od Tbilisi, 50 km od hraníc s Tureckom; +42°49,5'; +41°45,3'; 1 650 m). Bolo to prvé vysokohorské astronomické observatórium ZSSR, založené 8. februára 1932. Zaoberá sa výskumom Galaxie s osobitným zreteľom na medzihviezdnu hmotu, mimogalaktickou astronómiou, štúdiom Slnka, premenných hviezd, Mesiaca, planét a astrometriou. Hlavné prístroje: 125 cm reflektor (od roku 1980), 40 cm refraktor (od roku 1978), 70/98/210 cm Maksutovova komora (od roku 1955), 53 cm koronograf (od roku 1975).

</doc>
<doc id="128305" url="https://sk.wikipedia.org/wiki?curid=128305" title="Skalisko">
Skalisko

Skalisko môže byť:

</doc>
<doc id="128306" url="https://sk.wikipedia.org/wiki?curid=128306" title="Abastumani">
Abastumani

Abastumani môže byť:

</doc>
<doc id="128308" url="https://sk.wikipedia.org/wiki?curid=128308" title="Slanec">
Slanec

Slanec môže byť:

</doc>
<doc id="128309" url="https://sk.wikipedia.org/wiki?curid=128309" title="Nick Bostrom">
Nick Bostrom

Nick Bostrom narodený ako Nick Boström (* 1973) je švédsky filozof a transhumanista. Pôsobí na University of Oxford. 
Zakladateľ a prezident World Transhumanist Association.
Spolu s Davidom Pearcem založil v roku 1998 Svetovú transhumanistickú asociáciu – World Transhumanist Association WTA. Od roku 2005 vykonáva funkciu prezidenta WTA. V roku 2004 založil s Jamesom Hughesom Institute for Ethics and Emerging Technologies a v roku 2005 založil Oxford Future of Humanity Institute, kde vykonáva funkciu riaditeľa.
Publikácie.
Nick Bostrom je autorom knihy Anthropic Bias. Observation Selections Effects in Science and Philosophy (2002) a mnohých publikácií venovaných tiež problematike transhumanizmu ako What is Transhumanism ? (1998), (2001), Existential Risks. Analyzing Human Extinction Scenarios and Related Hazards (2001), Are You Living In a Computer Simulation ? (2001), (2003), Transhumanist Values (2003), Human Genetic Enhancements: A Transhumanist Perspective (2003), The Transhumanist FAQ. A General Introduction. Version 2.0 (2003), The Transhumanist FAQ. A General Introduction. Vesrsion 2.1 (2003) , The Future of Human Evolution (2004), Infinite Ethics (2004), Transhumanism: The World´s Most Dangerous Idea ? (2004), A History of Transhumanist Thought (2005).
Polemika s Francisom Fukuyamom.
Bostrom koncom roku 2004 polemizoval v článku Transhumanism: The World´s Most Dangerous Idea ? (2004) s americkým politologom Francisom Fukuyamom, ktorý v časopise Foreign Policy označil transhumanizmus za najnebezpečnejšiu myšlienku na svete.
Filozofia transhumanizmu.
Bostrom podal stručnú charakteristiku transhumanizmu v publikácii The Transhumanist FAQ. A General Introduction. Vesrsion 2.1 (2003). Podľa Nicka Bostroma transhumanizmus môže byť chápaný ako rozšírenie humanizmu, z ktorého je čiastočne odvodený. Humanisti veria, že človek má hodnotu, že jednotlivec má hodnotu. Nemusíme byť dokonalí, ale môžeme zlepšovať veci podporou racionálneho myslenia, slobody, tolerancie, demokracie a starostlivosťou o ostatných ľudí. Transhumanisti s tým podľa Bostroma súhlasia, ale tiež zdôrazňujú, že máme potenciál stávať sa. Tak ako využívame racionálne prostriedky pre zdokonaľovanie ľudských podmienok a vonkajšieho sveta, môžeme tieto prostriedky využiť aj na zdokonalenie nás samých, ľudského organizmu. Pri tomto nie sme podľa Bostroma limitovaní tradičnými humanistickými metódami ako sú vzdelávanie a ľudský rozvoj. Môžeme tiež použiť technologické prostriedky. Ktoré nám eventuálne umožnia posunúť sa za hranice človeka v súčasnom chápaní.

</doc>
<doc id="128312" url="https://sk.wikipedia.org/wiki?curid=128312" title="Aberačná konštanta">
Aberačná konštanta



</doc>
<doc id="128313" url="https://sk.wikipedia.org/wiki?curid=128313" title="Alcor Life Extension Foundation">
Alcor Life Extension Foundation

Alcor Life Extension Foundation je nadácia so sídlom v Scottsdale v Arizone, USA. Vznikla v roku 1972 v Riverside v Kalifornii, USA ako pobočka staršej Cryonic Society of California. Zaoberá sa kryonickou suspenziou. Prvú kryonickú suspenziu uskutočnila v roku 1976.
Odkazy.
http://www.alcor.org/

</doc>
<doc id="128316" url="https://sk.wikipedia.org/wiki?curid=128316" title="World Transhumanist Association">
World Transhumanist Association

The World Transhumanist Association je medzinárodná nezisková organizácia, ktorá obhajuje etické využívanie technológie pre potreby rozšírenia ľudských schopností. 
WTA založili v roku 1998 filozofi Nick Bostrom a David Pearce. Sídli v meste Hartford v štáte Connecticut v USA. Má viac ako 3 000 členov z viac ako 90 krajín. Programovým dokumentom WTA je The Transhumanist Declaration.

</doc>
<doc id="128319" url="https://sk.wikipedia.org/wiki?curid=128319" title="James Hughes">
James Hughes

James J. Hughes je americký bioetik a sociológ. Vyučuje zdravotnú politiku na Trinity College v Hartforde, Connecticut, USA. Doktorát zo sociológie získal na University of Chicago, kde vyučoval klinický bioetický program.
Výkonný riaditeľ World Transhumanist Association.
James J. Hughes zastáva funkciu výkonného riaditeľa World Transhumanist Association a Institute for Ethics and Emerging Technologies.
Dielo.
Hughes je autorom knihy Citizen Cyborg. Why Democratic Societies Must Respond to the Redesigned Human of the Future (2004) . Publikoval články From Anti-Globalization to Global Governance (2001), The Future of Death: Cryonics and the Telos of Liberal Democracy (2001), Medical Ethics through Star Trek Lens (2001), The Politics of Transhumanism (2001), Democratic Transhumanism (2002), The Death of Death (2004).
Demokratický transhumanizmus.
James J. Hughes v knihe Citizen Cyborg. Why Democratic Societies Must Respond to the Redesigned Human of the Future (2004) tvrdí, že transhumánne technológie, ktoré posúvajú hranice ľudskosti, môžu radikálne zlepšiť kvalitu života, ak sú bezpečné a rovnako prístupné v liberálnej spoločnosti. Hughes tvrdí, že biopolitické výzvy prichádzajúceho transhumánneho storočia vyžadujú návrat k základným princípom demokracie – slobode, rovnosti a solidarite osôb.

</doc>
<doc id="128322" url="https://sk.wikipedia.org/wiki?curid=128322" title="Letisko Viedeň-Schwechat">
Letisko Viedeň-Schwechat

Letisko Viedeň-Schwechat alebo Letisko Viedeň (kód IATA: VIE; kód ICAO: LOWW; alebo "Flughafen Wien-Schwechat"; ) je medzinárodné letisko 18 kilometrov juhovýchodne od Viedne, neďaleko mesta Schwechat. Toto pôvodne vojenské letisko má dnes štyri terminály a patrí medzi najvyťaženejšie európske letiská.
Medzi viedenským letiskom a bratislavským letiskom a autobusovou stanicou premávajú pravidelne približne v hodinových intervaloch autobusy spoločností Slovak Lines či Flixbus. Vlakové spojenie neexistuje.
Náročnejší cestujúci si môžu objednať aj taxi službu špecializovanú na dopravu cestujúcich na letisko Schwechat alebo aj odtiaľ späť na Slovensko. Spojenie s Viedňou zabezpečuju Vienna Airport Lines (autobusové spojenie), CAT (City Airport Train – expresné spojenie na Wien Mitte) a regionálne vlaky linky S7 z Wolfsthalu.
História.
Letisko Viedeň-Schwechat bolo pôvodne vybudované ako vojenské letisko v roku 1938. V roku 1945 bolo prevzaté britskými úradmi. V roku 1954 bola založená "Betriebsgesellschaft", a letisko Schwechat vo Viedni nahradilo letisko Aspern ako hlavné letisko v krajine. V tej dobe bola na letisku Schwechat len jedna vzletová a pristávacia dráha, ktorá bola v roku 1959 predĺžená na 3 000 metrov. Výstavba novej odbavovacej budovy začala v roku 1960. V roku 1972 bola vybudovaná druhá vzletová a pristávacia dráha.
Terminály.
V súčasnosti sú na letisku Viedeň-Schwechat prevádzkované tri terminály: hlavné Terminály 1 a 2, a dočasný Terminál 1A, ktorý bol postavený, aby slúžil nízkonákladovým leteckým spoločnostiam. V roku 2006 začala výstavba nového terminálu SkyLink, ktorý by mal pomôcť letisku vyrovnať sa s vyšším objemom osobnej dopravy (za rok 2010 až 19 691 206 cestujúcich). Tento nový terminál bude môcť príjmať aj veľké lietadlá ako je, napríklad Airbus A380.
Terminál 1 slúži pre všetky lety spoločnosti Austrian Airlines, rovnako ako aj Star Alliance a ich partnerov. Okrem toho slúži tento terminál aj pre lety spoločnosti Emirates.
Terminál 1A slúži leteckej spoločnosti Eurowings a ďalším nízkonákladovým leteckým spoločnostiam.
Terminál 2 slúži leteckým spoločnostiam ako je Air France, Iberia, British Airways, Qatar Airways a iné.
Terminál 3 slúži rakúskej národnej leteckej spoločnosti Austrian Airlines a aliancii Star Alliance. Tiež sem lietajú společnosti ako Emirates, Qatar Airways, či El Al, ktoté nepatria do žiadnej z aliancí.
Prevádzkovateľmi všetkých terminálov sú Fraport, Vienna Airport Handling, Swissport a Austrian Airlines.

</doc>
<doc id="128323" url="https://sk.wikipedia.org/wiki?curid=128323" title="Schwechat (letisko)">
Schwechat (letisko)



</doc>
<doc id="128324" url="https://sk.wikipedia.org/wiki?curid=128324" title="The Guardian">
The Guardian

The Guardian sú britské noviny vydávané spoločnosťou Guardian Media Group. Vychádza od pondelka do soboty. Nedeľné noviny vydávané spoločnosťou Guardian Media Group sa nazývajú The Observer. Do roku 1956 noviny vychádzali pod názvom The Manchester Guardian. Od roku 1964 sa redakcia novín presťahovala do Londýna.
Postoj a príslušnosť.
Články a komentáre v "The Guardian" sú vo všeobecnosti naklonené liberálnemu a ľavicovému koncu politického spektra. Toto sa odráža aj v zložení čitateľov novín: podľa prieskumu trhu, ktorý vykonala v roku 2000 spoločnosť MORI (Market &amp; Opinion Research International) bolo až 80% čitateľov "The Guardian" voličmi labouristov. Podľa obdobného prieskumu, ktorý MORI vykonala v roku 2004 bolo zloženie nasledovné: 44% čitateľov volilo labouristov a 37% volilo liberálnych demokratov.
Formát a náklad.
"The Guardian" je jediným britským denníkom, ktorý vychádza v plnofarebnej tlači (i keď severoírske vydanie je z väčšej časti ešte stále čiernobiele). Taktiež je jediným britským denníkom, ktorý vychádza v tzv. formáte Berliner (nazývanom aj midi). 
V novembri 2005 bol The Guardian s priemerným nákladom 378 618 výtlačkov tretím najväčším mienkotvorným denníkom v Spojenom kráľovstve. Na porovnanie, jeho konkurencia: "Daily Telegraph" má 904 955 výtlačkov, "The Times" 692 581 výtlačkov a "The Independent" s 261 193 výtlačkami. 
Prílohy.
Každý deň spolu s denníkom vychádza plnofarebná príloha g2 pozostávajúca z článkov, pravidelných rubrík a stĺpčekov, televízneho programu a krížovky. Od prechodu na nový formát papiera obsahuje The Guardian aj samostantú športovú prílohu. Ďalšie pravidelné prílohy sú:
V populárnej kultúre.
Noviny bývajú občas prezývané "The Grauniad". Tento názov bol zavedený satirickým časopisom "Private Eye", poukazujúc na časté chyby sadzby, vďaka ktorým sa noviny stali známe v ére pred počítačovou sadzbou. Existuje povera, že raz dokonca sadzači spravili chybu v samotnom názve novín v hlavičke na prvej strane a vysádzali ho ako "The Gaurdian". 

</doc>
<doc id="128328" url="https://sk.wikipedia.org/wiki?curid=128328" title="Schwechat">
Schwechat

Schwechat () je mesto v Rakúsku juhovýchodne od Viedne. Známe je predovšetkým vďaka medzinárodnému letisku Viedeň-Schwechat. Mesto má rozlohu a žije tu obyvateľov (). Nachádza sa v nadmorskej výške 
Železničné stanice v meste sa volajú "Klein-Schwechat" a "Groß-Schwechat", tieto názvy sa používajú len na železnici a nemajú iný význam.

</doc>
<doc id="128332" url="https://sk.wikipedia.org/wiki?curid=128332" title="Becklinov-Neugebauerov objekt">
Becklinov-Neugebauerov objekt

Becklinov-Neugebauerov objekt alebo BN objekt je zdroj infračerveného žiarenia s teplotou 600 K vo Veľkej hmlovine v Orióne, objavený v roku 1966.
Je to najjasnejší zdroj infračerveného žiarenia v spektrálnej oblasti 3-10 µm. Pravdepodobne ide o vznikajúcu protohviezdu v prachovom mraku s hmotnosťou 5-10 Mסּ.

</doc>
<doc id="128333" url="https://sk.wikipedia.org/wiki?curid=128333" title="BN objekt">
BN objekt



</doc>
<doc id="128334" url="https://sk.wikipedia.org/wiki?curid=128334" title="Bianchiho kozmológia">
Bianchiho kozmológia

Bianchiho kozmológia je kozmológia, ktorá vychádza z postulátu, že vesmír je homogénny, ale neprijíma postulát izotropie vesmíru. Podľa prijatých parametrov sú modely Bianchiho kozmológie rozde1ené na 9, prípadne až na 10 typov.

</doc>
<doc id="128335" url="https://sk.wikipedia.org/wiki?curid=128335" title="Ablácia (astronómia)">
Ablácia (astronómia)

Ablácia (z lat. "ablatio") je sublimácia, topenie, strhávanie častíc z povrchu telesa pohybujúceho sa vesmírnym priestorom (napr. kométy) pri prechode daným prostredím (atmosférou, v blízkosti hviezdy a podobne).

</doc>
<doc id="128336" url="https://sk.wikipedia.org/wiki?curid=128336" title="Abbot">
Abbot



</doc>
<doc id="128337" url="https://sk.wikipedia.org/wiki?curid=128337" title="Absorpcia (svetlo)">
Absorpcia (svetlo)

Absorpcia je pohlcovanie, zoslabenie svetelných kvánt žiarenia atómami alebo molekulami pri jeho prechode určitým prostredím.
Je to proces, pri ktorom je energia fotónu (svetelného kvanta) pohltená látkou (napr. atómom), ktorého valenčné elektróny prechádzajú medzi dvoma úrovňami energie. Pohltená energia môže byť opäť vyžarovaná, alebo premenená na kinetickú energiu častíc (tepelnú energiu). Po zachytení uvoľneného elektrónu iným atómom sa energia premení na žiarenie, obyčajne inej vlnovej dĺžky. Tento jav sa označuje ako emisia žiarenia. Lineárny absorpčný koeficient vyjadruje relatívne zoslabenie intenzity svetla spôsobené absorpciou materiálom určitej hrúbky.
Voľné atómy sú v plynnom stave podľa Kirchhoffovho zákona schopné absorbovať žiarenie rovnakých vlnových dĺžok, aké samy vyžarujú. Najbežnejším príkladom takejto absorpcie sú Fraunhoferove čiary v slnečnom spektre, spôsobené absorpciou spojitého žiarenia Slnka voľnými atómami chladnejšieho plynového obalu Slnka.

</doc>
<doc id="128338" url="https://sk.wikipedia.org/wiki?curid=128338" title="Sergej Vladimirovič Iliušin">
Sergej Vladimirovič Iliušin

Sergej Vladimirovič Iliušin (; * 18. marecjul./30. marecgreg. 1894, Diľalevo, Ruské impérium – † 9. február 1977, Moskva, Sovietsky zväz) bol sovietsky letecký konštruktér, zakladateľ známej konštrukčnej kancelárie Iliušin. Bol konštruktérom typu Il-2, ktorý v počte vyrobených vojenských lietadiel predstihol len Polikarpov Po-2.
Život.
Začiatky.
Sergej Vladimirovič Iliušin sa narodil v chudobnej roľníckej rodine. Do školy začal chodiť až v deviatich rokoch. Chudobné pomery ho od mladosti nútili pracovať. Od 15 rokov preto pracoval ako pomocný robotník na blízkom letisku. Tam sa po prvýkrát stretol s rozvíjajúcim sa letectvom. Od detstva sa sám učil matematiku, fyziku a chémiu. Po vypuknutí prvej svetovej vojny bol roku 1916 povolaný do armády, kde slúžil ako letecký mechanik. V priebehu roku si Iliušin spravil letecký kurz. Cez občiansku vojnu vstúpil do Červenej armády, kde opäť slúžil vo funkcii leteckého mechanika. Po skončení revolúcie absolvoval štúdium na Moskovskej leteckej technickej škole, ktoré ukončil v roku 1926. Už na škole vytvoril niekoľko projektov klzákov. Po škole nastúpil do vedecko výskumnej komisie vzdušných síl.
Na čele konštrukčnej kancelárie.
V roku 1931 Iliušin založil konštrukčnú kanceláriu, kde pôsobil ako vedúci letecký konštruktér. Stroje, ktoré projektoval sa po prvýkrát presadili v roku 1936, kedy bolo pomocou jeho lietadiel dosiahnutých niekoľko rekordných diaľkových a výškových letov. Tieto stroje sa počas druhej svetovej vojny po určitých úpravách stali známe ako DB-3 alebo tiež Il-4. Boli to prvé sovietske lietadlá, ktoré už v auguste 1941 bombardovali Berlín. Podstatne známejšie ako jeho diaľkové bombardéry sa cez druhú svetovú vojnu stali bojové stroje Il-2. Išlo o jednomotorové, dobre pancierované stroje pre podporu pozemných vojsk. Pôvodnú dvojmiestnu koncepciu musel Iliušin najprv na žiadosť kompetentných orgánov prestavať na jednomiestny stroj. Boje na fronte čoskoro ukázali, že bez zadného strelca sa lietadlá nepresadia. Il-2 získali na fronte čoskoro dobrú povesť a stali sa jednou z hlavných zbraní Sovietskeho zväzu vo vojne. Do konca vojny bolo vyrobených vyše 32 000 kusov, čo zo stroja robí jedno z najviac vyrábaných vojenských lietadiel histórie. Iliušin medzitým okrem zdokonaľovania Il-2 začal pracovať na strojoch s prúdovými motormi. 
Po prúdovom bombardéri Il-28, sa začal sústrediť na civilný sektor. Prvé z civilných dopravných lietadiel bolo označované Il-12. Nasledoval Il-14, Il-18 a najmä Il-62 s kapacitou 162 miest a cestovnou rýchlosťou 900 km/h. Vyvinul tiež rad mohutných dopravných lietadiel počínajúc Il-76, ktorý bol po prvýkrát predvedený na aerosalóne v Paríži v roku 1971. Stroj s cestovnou rýchlosťou 850 km/h je schopný niesť náklad s hmotnosťou 40 000 až 70 000 kg.
V roku 1976 sa začali letové skúšky posledného, Iliušinom skonštruovaného lietadla, ktorým je Il-86 s kapacitou 350 cestujúcich. Jeho uvedenia do prevádzky sa už ale Sergej Vladimirovič Iliušin nedožil. Zomrel vo veku nedožitých 83 rokov v Moskve.

</doc>
<doc id="128339" url="https://sk.wikipedia.org/wiki?curid=128339" title="Absorpčná čiara">
Absorpčná čiara



</doc>
<doc id="128343" url="https://sk.wikipedia.org/wiki?curid=128343" title="Vobler (návnada)">
Vobler (návnada)

Vobler alebo wobler je druh umelej nástrahy na lov dravých rýb. Väčšinou imituje malú rybku. Existuje veľa druhov rôznych tvarov a farieb.

</doc>
<doc id="128344" url="https://sk.wikipedia.org/wiki?curid=128344" title="After Forever">
After Forever

After Forever bola holandská hudobná skupina založená v roku 1995, ktorá bola pomenovaná po skladbe skupiny Black Sabbath. Štýl hudby After Forever by sa dal klasifikovať ako zmes symfonického, gotického (najmä v minulosti) a power metalu. Základom prevažnej časti ich tvorby je ženský soprán sprevádzaný takzvanými „death grunts“, čiže špecifickými mužskými vokálmi pôvodom z death metalu.
História skupiny.
Skupina bola založená v roku 1995 pod menom „Apocalypse“. Ich hudba bola v tom čase orientovaná najmä na death metal. S príchodom speváčky Floor Jansen v roku 1997 sa však ich štýl pozmenil viac na gotický, aby dal priestor pre vyniknutie jej hlasu. V tejto dobe sa skupina skladala z Floor Jansen, Marka Jansena, Sandera Gommansa, Luuka van Gervena, Jacka Driessena a Joepa Beckersa.
V roku 1999 začala skupina vytvárať vlastné piesne. Nahrali dve demá, "Ephemeral" a "Wings of Illusion", ktorými upútali pozornosť nahrávacej spoločnosti Transmission Records až natoľko, že došlo k spísaniu kontraktu.
Debutový album "Prison of Desire" bol nahratý v roku 2000 a spoluprácou v jednej piesni sa na ňom podieľala aj Sharon den Adel z holandských Within Temptation. V Európe zaznamenal album nečakaný úspech. Koncom roka došlo k zmenám v rámci skupiny – opustili ju Joep Beckers, basgitarista, a Jack Driessen hrajúci na klávesy; náhrada prišla v podobe Landa van Gilsa a André Borgmana.
V roku 2001 uzrel svetlo sveta ďalší album, "Decipher". O rok neskôr došlo s odchodom Marka Jansena k zmene, ktorá sa premietla nielen do dlhej prestávky medzi vydaním druhého a tretieho albumu, ale aj do spôsobu písania piesní, nakoľko bol Jansen do tej doby hlavným tvorcom textov skupiny. Gitarista a spevák bol nahradený novým gitaristom Basom Maasom. Neskôr After Forever vydali EP a DVD s názvom "Exordium".
Ďalší album bol vydaný v roku 2004 pod názvom "Invisible Circles". After Forever opustil Lando van Gils, ktorého miesto následne zaujal Joost van der Broek.
Začiatkom septembra 2005 vyšiel ich album "Remagine". V marci roku 2006 skupina odišla z Transmission Records, aby v októbri podpísala zmluvu s inou nahrávacou spoločnosťou, Nuclear Blast Records. V júni toho istého roku ešte stihli vydať dvojcédečkovú kompiláciu "Mea Culpa", ktorá mapuje obe najdôležitejšie obdobia „života“ skupiny – pred a po odchode Marka Jansena.
20. apríla 2007 After Forever vydali posledný album nazvaný jednoducho "After Forever". Hosťovsky sa na ňom podieľali aj Jeff Waters, gitarista kapely Annihilator, a Doro Pesch.
5. februára 2009 ohlásila skupina rozpad.

</doc>
<doc id="128345" url="https://sk.wikipedia.org/wiki?curid=128345" title="Magnetický pól (vesmírne teleso)">
Magnetický pól (vesmírne teleso)

Magnetický pól je miesto na povrchu telesa, kde je horizontálna intenzita magnetického poľa nulová. Magnet voľne zavesený v zemskom magnetickom poli sa otočí jedným pólom na sever (severný magnetický pól) a druhým na juh (južný magnetický pól).
Zemské magnetické póly nie sú totožné so zemepisnými pólmi, sú od nich vzdialené asi 1 550, resp. 2 400 km a ich poloha v zemskom telese sa pomaly mení. Pri magnetických búrkach (poruchy zemského magnetického poľa vplyvom slnečného korpuskulárneho žiarenia) nastáva náhly odklon magnetických pólov.

</doc>
<doc id="128346" url="https://sk.wikipedia.org/wiki?curid=128346" title="Magnetický rovník">
Magnetický rovník

Magnetický rovník je myslená hlavná kružnica na zemskom povrchu, ktorá prechádza miestami s najväčšou horizontálnou intenzitou magnetického poľa Zeme.

</doc>
<doc id="128347" url="https://sk.wikipedia.org/wiki?curid=128347" title="Magnetobrzdné žiarenie">
Magnetobrzdné žiarenie

Magnetobrzdné žiarenie je žiarenie elektrónov vyvolané zabrzdením ich pohybu vo vonkajšom magnetickom poli; elektróny pritom strácajú časť svojej pohybovej energie vo forme žiarenia.
Ak je rýchlosť elektrónov oveľa menšia než rýchlosť svetla, magnetobrzdné žiarenie sa nazýva cyklotrónové žiarenie, ak je ich rýchlosť blízka rýchlosti svetla (relativistický elektrón), magnetobrzdné žiarenie sa nazýva synchrotrónové žiarenie.
V astronómii má osobitný význam synchrotrónové žiarenie; cyklotrónovým žiarením možno objasniť rádiové žiarenie veľkých planét.

</doc>
<doc id="128348" url="https://sk.wikipedia.org/wiki?curid=128348" title="Hydromagnetika">
Hydromagnetika



</doc>
<doc id="128349" url="https://sk.wikipedia.org/wiki?curid=128349" title="Magnetometer">
Magnetometer

Magnetometer je prístroj na meranie veľkosti a smeru magnetickej indukcie alebo magnetického momentu (teda magnetizácie).
Pri geofyzikálnom prieskume sa používa na meranie niektorej zložky magnetického poľa Zeme; často je umiestnený v lietadle alebo v závese za lietadlom (tzv. aeromagnetický prieskum).
V astronómii sa trojosový magnetometer používa v umelých družiciach a kozmických sondách na prieskum magnetosféry a tam, kde sa vyžaduje orientácia ostatných prístrojov na palube vzhľadom na orientáciu magnetického poľa.

</doc>
<doc id="128351" url="https://sk.wikipedia.org/wiki?curid=128351" title="Sučí potok">
Sučí potok

Sučí potok je potok na Hornom Pohroní, v severovýchodnej časti okresu Detva. Je to ľavostranný prítok Slatiny, meria 6,3 km a je tokom IV. rádu. 
Preteká cez Veporské vrchy, podcelok Sihlianska planina, kde aj pramení - na juhozápadnom úpätí Chocholnice (1 062 m n. m.), v nadmorskej výške cca 890 m n. m., neďaleko osady Bratkovica. Najprv tečie juhozápadným smerom, neďaleko obce Látky sa stáča a na krátkom úseku pokračuje na západ, pričom priberá ľavostranný prítok spod kóty 859,8 m. Ďalej tečie severozápadným smerom, sprava priberá najprv prítok od osady Bratkovica, potom z oblasti Jasienky, následne krátky ľavostranný prítok spod kóty 818,2 m a vytvára oblúk ohnutý na juh. Vzápätí priberá pravostranný prítok z južného svahu Stračieho vrchu (830,9 m n. m.), stáča sa na severoseverozápad a sprava priberá ešte prítok zo západného svahu Stračieho vrchu. Do Slatiny ústi pod tzv. Bratkovským mostom, severovýchodne od Hriňovej, v nadmorskej výške okolo 575 m n. m.

</doc>
<doc id="128352" url="https://sk.wikipedia.org/wiki?curid=128352" title="Adidas">
Adidas

Adidas AG, súčasť Adidas Group, je nemecký výrobca športového oblečenia a náčinia so sídlom v Herzogenaurachu. Názov firmy (a zároveň obchodnej značky) je skratkou mena jej zakladateľa Adolfa Dasslera. Okruh výrobkov Adidas zahrnuje všetko od obuvi cez oblečenie po doplnky pre basketbal, futbal, golf a ďalšie športy.
Dejiny.
A. Dassler vyrobil svoju prvú obuv v roku 1920, vznik názvu Adidas sa však datuje až do roku 1948. O rok neskôr si Dassler dal zaregistrovať Tri Prúžky ako obchodnú značku. Po 70 rokoch vo vedení spoločnosti sa Dasslerova rodina stiahla a spoločnosť sa transformovala na akciovú spoločnosť – Adidas AG.
Za touto transformáciou stojí Francúz Robert Louis-Dreyfus, ktorý bol predsedom predstavenstva od apríla 1993 do marca 2001. Práve on inicioval prvé uvedenie akcií na burzu v novembri 1995. Od roku 2001 vedie Adidas Group Herbert Hainer.
Mená niektorých modelov športovej obuvi z histórie: Allround, Attitude, Ewing, Gazelle, Grand Prix, Handball Spezial, Malibu, Marathon, Match, Orion, Player, Rivalry, Samba, Titan a i.
Akvizície.
V roku 1997 spoločnosť Adidas kúpila skupinu Salomon Group a zmenila svoj názov na Adidas-Salomon AG. Získala tak také značky ako napr. lyžiarsku a horskú Salomon, snowboardovú Bonfire, golfovú TaylorMade, cyklistickú Mavic či tenisovú Wilson. V októbri 2005 bol segment značiek Salomon predaný fínskej spoločnosti Amer Sports Corporation.
31. januára 2006 Adidas-Salomon AG kúpila spoločnosť Reebok International Ltd. Kombináciou dvoch z najsilnejších značiek vo svete športových potrieb mala skupina profitovať zo širokého spektra produktov a silného zastúpenia u atlétov a športových tímov v boji s konkurenciou na svetových trhoch.
Do Adidas Group patria nasledujúce divízie značiek:
Súčasnosť.
Adidas Group má v súčasnosti viac ako 59 000 zamestnancov po celom svete, s viac ako 2 tisíckami v centrále v Herzogenaurachu. Vlastní dve výskumné centrá: v Portlande a v Scheinfelde blízko Norimbergu. V Scheinfelde prevádzkuje jedinú továreň v Nemecku, pričom sa v nej vyrábajú a testujú modely, prototypy a produkty šité na mieru.
Predaj a distribúcia je riadená v rámci 4 subregiónov:
Dnes je Adidas najväčším zásobovačom atletickej obuvi a športového oblečenia v Európe.
Rozdelenie podielov v spoločnosti:
"Zdroj: , stav k októbru 2006"
Cez leto je uvedený nový druh celotelových plaviek na FINA World Swimming Championships, podujatí sponzorovanom Adidasom. Jetconcept redukuje trenie plavca vo vode, za pomoci využitia malých integrovaných rebierok.

</doc>
<doc id="128354" url="https://sk.wikipedia.org/wiki?curid=128354" title="Zbigniew Nienacki">
Zbigniew Nienacki

Zbigniew Nienacki (vlastným menom Zbigniew Tomasz Nowicki) (* 1. január 1929, Lodž - † 23. september 1994, Morąg) bol poľský spisovateľ, autor úspešnej série kníh o pánovi Tragáčikovi.
Životopis.
Mladosť.
Zbigniew spolu so svojimi dvoma bratmi a rodičmi býval v Lodži. Starší Janusz bol psychológ a mladší Andrzej technik. Jeho matka Cecylia učila poľský jazyk a výtvarnú výchovu. Mala veľkú zásluhu, že sa Zbigniew chcel už ako dvanásťročný stať spisovateľom. Otec Jan bol riaditeľom Všeobecno-vzdelávacieho lýcea Mikuláša Kopernika. V období okupácie, roku 1940 ho s rodinou vysťahovali z mesta do Slup Skiernevickej, ale keď skončila vojna, vrátili sa späť do Lodže.
Štúdium.
Keď začal študovať scenáristiku na Štátnej filmovej škole, vybrali ho medzi najlepších piatich študentov, ktorí dostali možnosť študovať v Moskve na Všezväzovom štátnom inštitúte kinematografie. Jeho otec mu však zakázal do Ruska odísť, keďže mal vlastné negatívne skúsenosti so situáciou v Rusku. Vďaka jednému priateľovi sa do Moskvy predsa len nakoniec dostal. Kvôli jednému jeho výroku musel odísť späť do Lodže a všetky poľské vysoké školy dostali príkaz, aby Zbigniewa neprijali.
Literárne začiatky.
V roku 1950 napísal svoju prvú knihu "Chlapci", no po jeho moskovskej príhode mu už žiadne vydavateľstvo nechcelo vydať žiadnu knihu. Zbigniew sa potom zoznámil s Halinou, úradníčkou denníka "Gazeta Robotnicza". Halina mala veľa známostí na vysokých miestach, preto mu mohla pomôcť a vďaka nej dostal prácu v denníku "Gazeta Robotnicza". Neskôr v rokoch 1951 až 1962 pracoval v týždenníku "Odgłosy". Medzitým sa v roku 1952 oženil s Helenou Dabskou a o rok neskôr sa im narodil syn Mariusz.
Jerzwald.
Obrovský zlom v živote Zbigniewa Nienackého nastal, keď dovŕšil 35 rokov. Aj keď v tom období začínal byť uznávaným a váženým spisovateľom, rozhodol sa vymeniť veľkomesto za pokojný život v prírode. A tak sa vybral na cesty po krajine. Po niekoľkých týždňoch cestovania sa mu podarilo nájsť to, čo hľadal. Zbigniew kúpil dom v malej dedinke Jerzwald v Olsztynskom kraji. Tam prežil Zbigniew Nienacki 27 rokov svojho života. Jeho manželka so synom ostali bývať v Lodži. Od príchodu do Jerzwaldu sa stal spisovateľom na plný úväzok.
Dielo.
Séria "Pan Samochodzik" - Pán Tragáčik.
Poznámka: 

</doc>
<doc id="128355" url="https://sk.wikipedia.org/wiki?curid=128355" title="Maksutovov ďalekohľad">
Maksutovov ďalekohľad

Maksutovov ďalekohľad alebo meniskový ďalekohľad je reflektor s guľovým zrkadlom, ktorého chyby odstraňuje meniskus.

</doc>
<doc id="128356" url="https://sk.wikipedia.org/wiki?curid=128356" title="Maksutovov teleskop">
Maksutovov teleskop



</doc>
<doc id="128357" url="https://sk.wikipedia.org/wiki?curid=128357" title="Vlčí potok">
Vlčí potok

Vlčí potok môže byť:

</doc>
<doc id="128359" url="https://sk.wikipedia.org/wiki?curid=128359" title="Schwechat (rozlišovacia stránka)">
Schwechat (rozlišovacia stránka)

Schwechat môže byť:

</doc>
<doc id="128360" url="https://sk.wikipedia.org/wiki?curid=128360" title="Medzinárodné letisko Viedeň-Schwechat">
Medzinárodné letisko Viedeň-Schwechat



</doc>
<doc id="128362" url="https://sk.wikipedia.org/wiki?curid=128362" title="Adolf Dassler">
Adolf Dassler

Adolf Dassler, prezývaný Adi Dassler (* 3. november 1900, Herzogenaurach† 6. september 1978, Herzogenaurach) bol zakladateľ spoločnosti Adidas. Je považovaný za jedného z najlepších svetových dizajnérov športovej obuvi. Vlastnil 700 patentov a ďalšie priemyselné vlastnícke práva po celom svete.
Životopis.
Svoju prvú športovú obuv vyrobil už ako 20 ročný. Sústredil sa najmä na výrobu ľahkoatletickej obuvi. Atléti nosili špeciálnu obuv z jeho dielne po prvýkrát na OH v Amsterdame. V 20. rokoch začal experimentovať so špičkami. V 30. rokoch vyrábal takmer 30 odlišných druhov obuvi pre 11 športov a zamestnával 100 pracovníkov.
Po 2. svetovej vojne začal budovať spoločnosť odznova. V roku 1947 sa so 47 zamestnancami pustil znovu do výroby - vyrábal prvú povojnovú športovú obuv zo stanoviny a gumy z amerických vojnových zásob. V roku 1948 uviedol Adidas ako meno spoločnosti – ako kombináciu skratiek jeho mena a priezviska. Rok nato si nechal zaregistrovať Tri Prúžky ako obchodnú značku, ktorá funguje dodnes.
Bol prvým podnikateľom, ktorý používal športovú propagáciu, aby upozornil verejnosť na svoje inovácie. Začal využívať známych atlétov v reklame na svoje produkty. Veľa známych atlétov ako napr. Jesse Owens, Muhammad Ali, Max Schmeling, Sepp Herberger a Franz Beckenbauer sa počítalo do okruhu priateľov jeho rodiny.
Adolf Dassler vyvinul optimálnu obuv pre skoro každý šport. Spolu so synom Horstom vytvoril medzinárodnú spoločnosť, ktorá bola a stále je prítomná na všetkých svetových športových udalostiach.
Dassler zomrel vo veku nedožitých 78 rokov v roku 1978. Po jeho smrti vzali spoločnosť do rúk manželka Käthe a syn Horst. Pod jeho vedením sa stal adidas svetovým lídrom v sektore inovácií v športovom marketingu. Bol tiež zodpovedný za etablovanie značky vo Francúzsku. Zomrel neočakávane v roku 1978 vo veku 78 rokov.

</doc>
<doc id="128363" url="https://sk.wikipedia.org/wiki?curid=128363" title="Vlčí potok (prítok Sielnického potoka)">
Vlčí potok (prítok Sielnického potoka)

Vlčí potok je potok na Hornom Pohroní, preteká územím okresov Banská Bystrica a Zvolen. Je to ľavostranný prítok Sielnického potoka, meria 8 km a je tokom IV. rádu. 
Pramení v Kremnických vrchoch, v podcelku Malachovské predhorie, pod kótou 692,7 m, v nadmorskej výške okolo , západne od obce Badín. Na hornom toku tečie juhojuhovýchodným smerom, vteká do Zvolenskej kotliny, do podcelku Sliačska kotlina a stáča sa na východ. Zľava priberá prítok z oblasti Bukovca, pokračuje smerom na juhovýchod a priberá ľavostranný prítok (312,1 m n. m.) z oblasti Breziny. Ďalej tečie severojužným smerom napriameným korytom, vytvára oblúk ohnutý na západ a na okraji mesta Sliač (časť Hájniky) ústi v nadmorskej výške okolo do Sielnického potoka.

</doc>
<doc id="128364" url="https://sk.wikipedia.org/wiki?curid=128364" title="Wobler">
Wobler



</doc>
<doc id="128365" url="https://sk.wikipedia.org/wiki?curid=128365" title="Vobler">
Vobler

Vobler môže byť:

</doc>
<doc id="128366" url="https://sk.wikipedia.org/wiki?curid=128366" title="Rakytovský potok (prítok Hrona)">
Rakytovský potok (prítok Hrona)

Rakytovský potok je potok na Hornom Pohroní, na území okresu Banská Bystrica. Je to pravostranný prítok Hrona s dĺžkou 6 km, je tokom III. rádu. 
Priebeh toku.
Pramení v Kremnických vrchoch, v podcelku Malachovské predhorie, pod Vandekovcom (813,7 m n. m.), v nadmorskej výške okolo Najprv tečie východným smerom, preteká lokalitou Kremenia s prejavmi intenzívnej postvulkanickej hydrotermálnej činnosti s unikátnou jaskynkou, zľava ďalej priberá prítok od obce Horné Pršany a oblúkom sa stáča na juhovýchod. Vstupuje do Zvolenskej kotliny, v blízkosti lomu pod Kečkou (496,5 m n. m.) sa stáča na východ a preteká okrajom banskobystrickej mestskej časti Rakytovce. Potom sa opätovne stáča juhovýchodným smerom a východne od obce ústi v nadmorskej výške približne do Hrona. V povodí Rakytovského potoka sa nachádzajú tri kameňolomy na stavebný kameň.

</doc>
<doc id="128371" url="https://sk.wikipedia.org/wiki?curid=128371" title="Astronomický ústav SAV">
Astronomický ústav SAV



</doc>
<doc id="128372" url="https://sk.wikipedia.org/wiki?curid=128372" title="Disperzia">
Disperzia

Disperzia môže byť:

</doc>
<doc id="128373" url="https://sk.wikipedia.org/wiki?curid=128373" title="Robert Schuman">
Robert Schuman

Dr. jur. Robert Schuman (* 29. jún 1886, Clausen, Luxembursko – † 4. september 1963, Scy-Chazelles, Francúzsko) bol francúzsky politik luxembursko-lotrinského pôvodu. 
V rokoch 1947 – 1948 zastával post ministerského predsedu a v rokoch 1958 – 1960 pôsobil ako prezident Európskeho parlamentu; ako minister zahraničných vecí (1948 – 1952) sa význačnou mierou podieľal na vytvorení Montánnej únie (tiež "Schumanov plán"), spolu s Jeanom Monnetom sú považovaní za zakladateľov Európskej únie.
Schumanove európske aktivity.
Schumanovo meno sa spája s Európou oveľa viac ako meno ktoréhokoľvek iného politika. Je pevne spojené s jej povojnovým usporiadaním a s vytvorením dnešnej Európskej únie. Svoju dráhu európskeho politika začal Schuman roku 1948, keď sa stal ministrom zahraničných vecí v celkom ôsmich vládach (až do roku 1952). Už v tom čase začal koncipovať budúci vzhľad Európy, neskôr sa jeho snahy začali nazývať Schumanov plán. 
Z 9. mája 1950 pochádza jeho historické Vyhlásenie o novom usporiadaní Európy (tzv. Schumanova deklarácia), počnúc vznikom Montánnej únie, ktorá vyústila do vzniku "Európskej federácie". Samotná Montánna únia bola založená v Paríži 18. apríla 1951, Schumanove plány na európske spoločenstvo však vo Francúzsku nemali podporu, a tak sa Schuman v roku 1952 vzdal svojho úradu.
Roku 1953 vstúpil do platnosti európsky Dohovor o ochrane ľudských práv a základných slobôd (aj Štrasburská konvencia), na ktorého tvorbe sa významnou mierou podieľal. Schuman potom podnikol mnoho ciest po Európe a presadzoval uskutočnenie svojej myšlienky zjednotenej Európy. Zadosťučinenie prišlo roku 1957, keď boli prijaté Rímske zmluvy; o rok neskôr bol zvolený za prvého predsedu Európskeho parlamentu, v tom istom roku mu udelili Karlovu cenu mesta Aachen. 
Robert Schuman bol aj horlivým zástancom porozumenia medzi Nemeckom a Francúzskom.

</doc>
<doc id="128374" url="https://sk.wikipedia.org/wiki?curid=128374" title="Petzvalov objektív">
Petzvalov objektív

Petzvalov objektív alebo Pecvalov objektív je svetelný fotografický objektív (aplanát) s dobre opravenou sférickou aberáciou a komou. Prednú časť tvorí tmelený achromát, zadnú časť netmelený achromát. V súčasnosti sa používajú objektívy tohto druhu najmä do zväčšovacích prístrojov a projektorov. Vypočítal ho slovenský fyzik Jozef Maximilián Petzval v roku 1840.

</doc>
<doc id="128375" url="https://sk.wikipedia.org/wiki?curid=128375" title="Aplanát">
Aplanát

Aplanát je objektív s odstránenou sférickou aberáciou a komou; skladá sa z dvoch symetrických achromátov. Používa sa pri ďalekohľadoch, kde sa vyžaduje veľké zorné pole. Prvý kvalitný fotografický objektív aplanát vypočítal v roku 1840 Jozef Maximilián Petzval (Petzvalov objektív).

</doc>
<doc id="128376" url="https://sk.wikipedia.org/wiki?curid=128376" title="Samohybné delo">
Samohybné delo

Samohybné delo je bojové vozidlo vyzbrojené kanónom, húfnicou alebo raketometom, ktoré sú umiestnené na pásovom alebo kolesovom podvozku vo veži alebo v otvorenej nástavbe, ktorá nemusí byť pancierovaná. V širšom zmysle slova môže byť za samohybné delá považovaná všetka obrnená technika vyzbrojená kanónom, nahľadiac na typ podvozku a pancierovanie. Ale v úzkom zmysle slova sa k samohybným delám zaraďujú iba tie obrnené vozidlá, ktoré sú vyzbrojené kanónom či húfnicou, ale nie sú tanky ani obrnené automobily. Niektoré typy samohybných diel pripomínajú tanky, ale líšia sa od nich spôsobom bojového nasadenia a pomerom pancierovej ochrany a výzbroje.
Opis.
Rozlišujú sa v zásade dva druhy: pre vedenie boja priamou paľbou (útočné delá) a vedenie boja nepriamou paľbou, keď hovoríme o samohybných húfniciach a kanónových húfniciach (Zuzana prípadne Himalaya).
Slúži obyčajne na priamu podporu pechoty pri útoku na nepriateľské opevnenia, a to priamou paľbou. Hlavná výzbroj býva nie kanón, ale húfnica, často s veľkým kalibrom. V súčasnosti sa samohybné delá používajú málo, príkladom je výsadkové útočné delo ASU-85. Jeho výhodou je nízka cena v porovnaní s inými tankmi, keďže sa dá napr. obetovať rýchlosť (stačí keď sa pohybuje tak rýchlo ako pechota).
História.
Prvé samohybné delá sa objavili už cez prvú svetovú vojnu. Jedným z nich bol pokus britskej armády s typom Gun Carrier Mark I, pričom išlo fakticky o kanón s lafetou položený na podvozku tanku.
Iná koncepcia vznikla v 30. rokoch v Nemecku, lebo Nemci potrebovali lacnejšiu verziu tanku čisto len pre podporu pechoty. Tanky boli totiž pomerne drahé, keďže potrebovali pomerne silný motor aby mohli podľa vtedajšej nemeckej koncepcie bleskovej vojny viesť náročné manévre v rozmanitom teréne a pri tom bojovať proti druhým tankom. Napriek obrovskému množstvu prototypov nakoniec presadil len jeden typ, bol ním StuG III na podvozku tanku PzKpfw III. StuG je skratka z nemeckého „Sturmgeschütz“ - útočné delo. Tento termín sa ujal prakticky iba pre nemecké samohybné delá a niektoré stíhače tankov.
Koncepcia bola podaná Guderianom ako obrnené vozidlo na podporu pechoty, pri ktorom rozhoduje cena a rýchlosť výroby. Bolo mu jasné že pri obetovaní rýchlosti sa cena zníži drasticky. Tak sa aj stalo. StuG III bol unikátny v tom, že nepotreboval po celú vojnu vylepšeného nástupcu. Guderian dokonca protestoval, keď sa velenie vojska rozhodlo (najskôr zo zvyku) ho nahradiť novým StuG IV. StuG IIIG so 75 mm kanónom s dlhou hlavňou prakticky do konca vojny nepotreboval modernizáciu.
Boje na východnom fronte doviedli Sovietsky zväz na pokraj jeho možností. Aj tu bola na fronte akútne potrebná obrnená technika, ktorá mala byť podľa možnosti čo najlacnejšia. Sovietska koncepcia samohybného dela bola iná - útočné delo bolo zároveň stíhačom tankov. Podľa koncepčného zadania boli samohybné/útočné delá i tanky KV-2, ktoré boli určené na prienik ťažkými opevneniami a podporu pechoty a tankov KV-1. Sovieti v priebehu vojny vyvinuli i SU-85, SU-122, SU-152, ktoré boli zároveň úspešné stíhače tankov a v boji sa používali hlavne na ničenie silne pancierovaných nemeckých obrnencov. Samotná skratka „SU“ (po rusky tiež САУ - SAU, samochodnaja artilerijskaja ustanovka), voľne preložené ako samohybné delo, tiež svedčí o rôznej interpretácii rovnakého termínu. Prípad SU-122 a SU-152 je o to komplikovanejší, že boli vyzbrojené húfnicami, čo je pre stíhače tankov veľmi netypické. Dôvodom bol ten, že Sovieti v tej dobe nemali k dispozícii v dostatočnom množstve žiadny iný kanón, schopný preraziť spredu pancier Tigra alebo Panthera z väčšej vzdialenosti.

</doc>
<doc id="128378" url="https://sk.wikipedia.org/wiki?curid=128378" title="Apogalaktikum">
Apogalaktikum

Apogalaktikum (gr. "apo" – z, od; "galaktikos" – mliečny) je bod na dráhe hviezdy pri jej obehu okolo centra Galaxie, ktorý je od tohto centra v najväčšej vzdialenosti (opak je perigalaktikum).

</doc>
<doc id="128379" url="https://sk.wikipedia.org/wiki?curid=128379" title="Perigalaktikum">
Perigalaktikum

Perigalaktikum je bod na dráhe hviezdy pri jej obehu okolo centra galaxie, v ktorej je vzdialenosť hviezdy od tohto centra najmenšia (opak je apogalaktikum).

</doc>
<doc id="128381" url="https://sk.wikipedia.org/wiki?curid=128381" title="Disperzia svetla">
Disperzia svetla



</doc>
<doc id="128382" url="https://sk.wikipedia.org/wiki?curid=128382" title="Digitalizácia">
Digitalizácia

Digitalizácia môže byť:

</doc>
<doc id="128385" url="https://sk.wikipedia.org/wiki?curid=128385" title="Akcelerometer">
Akcelerometer

Akcelerometer je prístroj na meranie negravitačných zrýchlení využitím zotrvačných vlastností hmotných telies.
V kozmonautike sa používa na meranie ťahu motorov, odporu prostredia, tlaku slnečného žiarenia a podobne. Umiesťuje sa priamo na konštrukciu telesa alebo na inerciálnu plošinu. Meria zrýchlenie iba v jednom smere, na určenie celkového zrýchlenia sú preto potrebné najmenej tri akcelerometre.

</doc>
<doc id="128386" url="https://sk.wikipedia.org/wiki?curid=128386" title="Opus (slovenské hudobné vydavateľstvo)">
Opus (slovenské hudobné vydavateľstvo)

Opus, a. s. (faktický predchodca: 1989 - 1992 Opus, československé hudobné vydavateľstvo, š. p.; do roku 1989: Československé hudobné vydavateľstvo OPUS, n. p. [, Bratislava] resp. OPUS, československé hudobné vydavateľstvo, n. p., uvádzané aj ako Opus, n. p., ochranná známka na platniach: OPUS; začiatkom 70. rokov: OPUS, slovenské hudobné vydavateľstvo, n. p. [, Bratislava]) je slovenské hudobné vydavateľstvo, ktoré v rokoch 1971 – 1990 bolo monopolným hudobným, distribučným i licenčným vydavateľstvom na Slovensku.
Vzniklo v roku 1971 zo slovenského závodu Supraphonu a hneď na začiatku svojej existencie vydalo reedície starších nahrávok už pod novým labelom a novými katalógovými číslami v rámci delimitácie. Vydávalo gramofónové platne, audiokazety, CD, hudobniny a knihy o hudbe. V roku 1993 bolo privatizované za nie celkom jasných, hlavne autorsko-právnych podmienok. Od roku 2005 ho vlastnila spoločnosť FORZA MUSIC, spol. s r.o., ktorú v roku 2019 kúpila spoločnosť Warner Music Group.
V rámci Česko-Slovenska bol Opus považovaný za pokrokové vydavateľstvo, či už preferenciou nových hudobných vplyvov, ale napríklad aj tým, že si v novom sídle na ulici Mlynské Nivy vybudovalo už v roku 1986 kompletne digitálne nahrávacie štúdio postavené na platforme Sony DASH, určené pre populárnu hudbu. Okrem slovenských skupín a interpretov, a neskôr aj českých, v tomto štúdiu nahrávali aj zahraniční umelci nielen v rámci RVHP (Poľsko, Maďarsko, NDR, Juhoslávia, Grécko a iné), ktorým vyšli nahrávky pod hlavičkou vydavateľstva Opus.
V rokoch po privatizácii sa Opus, na rozdiel od českého Supraphonu, nevenoval vydávaniu nových hudobných titulov, ale zameriaval sa už výlučne len na reedície starších nahrávok z ich fonotéky, často v nevábnej kvalite prevedenia nosičov, remasteringu, obalu či voľby konkrétneho titulu a takisto nemal svoj vlastný online predaj digitálnych súborov.
FORZA MUSIC, ktorá kúpila Opus v roku 2005 začala vydávať remastrované ale aj reedíčné albumy vo vysokej kvalite. Vytvorila viacero hudobných edící. V edícii Opus 100, kde každé cd je dvojalbumom, a je vytvorený aj špeciálny obal k albumu .

</doc>
<doc id="128387" url="https://sk.wikipedia.org/wiki?curid=128387" title="Encyclopaedia of Chess Openings">
Encyclopaedia of Chess Openings

Encyclopaedia of Chess Openings, skrátene ECO, je medzinárodná klasifikácia šachových otvorení pomocou istých kódov (kódy ECO). Každému otvoreniu je priradený kód, ktorý sa skladá z písmena A, B, C, D alebo E a z dvojice číslic. Takže otvorenie môže mať kód od A00 po E99.
Rozdelenie šachových otvorení podľa ECO.
E.
Niektoré otvorenia majú v rôznych jazykoch aj rôzne názvy. Napríklad "Ruská hra" sa v angličtine často uvádza pod názvom "Petroff defense", "Španielska hra" má v angličtine názov "Ruy lopez game" a pod.

</doc>
<doc id="128389" url="https://sk.wikipedia.org/wiki?curid=128389" title="Oppidum">
Oppidum

Oppidum môže byť:

</doc>
<doc id="128390" url="https://sk.wikipedia.org/wiki?curid=128390" title="ECO">
ECO



</doc>
<doc id="128391" url="https://sk.wikipedia.org/wiki?curid=128391" title="Eco">
Eco

Eco môže byť:
ECO môže byť:

</doc>
<doc id="128392" url="https://sk.wikipedia.org/wiki?curid=128392" title="Bratislavské oppidum">
Bratislavské oppidum

Bratislavské oppidum bolo keltské (najskôr pravdepodobne bójske, neskôr asi norické) oppidum na dnešnom hradnom vrchu a (najmä) na východ od neho v Bratislave od konca 2. storočia pred Kr. asi do začiatku 1. stor. po Kr. 
Najprv bolo pravdepodobne hlavným mestom bójskeho kvázištátu na strednom Podunajsku, ktorý konkuroval susednému Norickému kráľovstvu v dnešnom Rakúsku. Od 40. rokov 1. stor. pred Kr. bolo asi významným norickým a/alebo rímsko-norickým sídlom.
Vývoj.
Na území Bratislavy historici predpokladajú takýto vývoj: Oppidum vzniklo s druhou vlnou príchodu Bójov, t. j. asi po roku 113 pred Kr. Po roku 58 pred Kr. (kedy sa Bójovia podľa prameňov pokúšali dobyť centrum Norického kráľovstva) bolo oslabené, či dokonca obsadené norickými vojskami, čo spôsobilo, že bratislavskí Bójovia v rokoch 55 – 44 pred Kr. podľahli Dákom na čele s kráľom Burebistom, ktorí bratislavské oppidum zničili.
Z nálezov v rámci vykopávok na Bratislavskom hrade uskutočnených (najmä) od roku 2008 vyplýva, že oppidum v 40. rokoch pred Kr. nezaniklo úplne a osídlenie tu v zmenenej podobe pokračovalo asi až do začiatku 1. stor. po Kr. Oppidum v období od 40. rokov 1. stor. pred Kr. fungovalo pravdepodobne buď ako rímske sídlo (asi predsunutý rímsky oporný bod), alebo ako sídlo Norikov pod rímskou správou. Je možné, že bratislavské oppidum bolo identické s Carnuntom (názov pochádza z ilýrčiny a znamená Kamenné mesto) spomínamým v správe Caia Vellelia Patercula, v ktorej sa hovorí, že v roku 6 po Kr. sa z tohto norického sídla vybral do boja proti Markomanom Tibérius, syn Augustov, na čele svojho vojska. Carnuntum bolo v tom čase asi hlavným mestom provincie Noricum. Podľa vyjadrenia prof. Wernera Jobsta „Najmä zlaté mince sú jasným dôkazom kráľovskej rezidencie. Kmeňoví vodcovia kniežatstva Norikum povolali architektov a umelcov z Rímskej ríše ...Výsledky archeologického prieskumu [od roku 2008] sú míľnikom v štúdiu rímskej histórie Európy.”
Poloha a charakteristika.
Oppidum ako všetky keltské oppidá pripomínalo svojou štruktúrou a neagrárnym charakterom stredoveké mestá a bolo politickým, administratívnym a hospodárskym centrom bójskeho kmeňového zväzu. 
Rozkladalo sa zhruba na území medzi Palisádami, Svoradovou ulicou, Hurbanovým námestím, Námestím SNP, Panskou a Laurinskou ulicou a južným svahom bratislavského Hradného vrchu. Skladalo sa z vnútorného opevneného areálu – vlastného oppida (cca 20 hektárovej akropoly na západ od Ventúrskej ulice) a štvrtí výrobného charakteru (cca podhradia na východ od Ventúrskej ulice a na sever od akropoly). 
Súčasný model štruktúry bratislavského oppida spolu s oblasťou Námestia Slobody je vystavený na základe archeologických informácií z 80 nálezísk, evidovaných do roku 1989. K opevneniu sa viažu priekopy z Rudnayovho námestia a murovaný objekt na Kapitulskej ulici. V podhradí sa našli polozemné konštrukcie (Ventúrska, Sedlárska, Panská, Hurbanovo nám., Partizánska), nadzemná konštrukcia (zrejme hospodársky objekt s 10 ľudskými kostrami pod južným svahom hradného vrchu), zásobné jamy, železiarske pece, dielenské objekty a štvrť s častými hrnčiarskymi pecami (medzi Sedlárskou a Michalskou ulicou a Primaciálnym námestím). Hrnčiarske pece zo špecializovanej osady na Námestí Slobody mali inú štruktúru ako tie v podhradí. Nálezy keramiky sú tiež početné.
Mincovňa.
Častý výskyt keltských mincí v meste (desať masových nálezov) viedol bádateľov k domnienke, že sa v bratislavskom oppide nachádzala mincovňa. Táto sa potvrdila nálezom minciarskeho náčinia na Panskej ulici. K minciam patria zlaté mušľovité statéry s legendou BIATEC a BIAT, strieborné tetradrachmy BIATEC, NONNOS, DEVIL, BVSV, TITTO, COISA, IANTVMARVS a s mnohými inými legendami a malé strieborné mince simmerinského typu. V priestore bratislavského oppida sa evidujú cudzie razby: norické razby typov Eis, Magadalensburg a veľkú západonorickú razbu a legendou ADNAMATI, a i. Spomenuté cudzie razby pochádzajú väčšinou z hromadného nálezu na hradnom vrchu. Podľa viacerých názorov sa celková činnosť keltskej bratislavskej mincovne odohrala v rokoch 70 – 58 pred Kr.

</doc>
<doc id="128394" url="https://sk.wikipedia.org/wiki?curid=128394" title="Bdelé snívanie">
Bdelé snívanie



</doc>
<doc id="128396" url="https://sk.wikipedia.org/wiki?curid=128396" title="Eco (mena)">
Eco (mena)

Eco je navrhovaný názov pre spoločnú menu, ktorú Západoafrická menová zóna (WAMZ) plánuje zaviesť v rámci Hospodárskeho spoločenstva západoafrických štátov (ECOWAS). Po zavedení je cieľom zlúčiť novú menu so západoafrickým frankom CFA (ktorý väčšina francúzsky hovoriacich členov ECOWAS používa od roku 1945). Vytvorí sa tak spoločná mena pre väčšinu západnej Afriky.

</doc>
<doc id="128399" url="https://sk.wikipedia.org/wiki?curid=128399" title="Čierne teleso">
Čierne teleso



</doc>
<doc id="128402" url="https://sk.wikipedia.org/wiki?curid=128402" title="Aténske metro">
Aténske metro

Metro v Aténach je základným nosným systémom aténskej dopravy. V súčasnosti sa skladá z troch liniek, ktoré v centre mesta vytvárajú prestupný trojuholník, podobný ako napríklad v Prahe alebo Kyjeve. Dĺžka siete je a má 56 staníc.
Dejiny.
Prvá linka bola sprevádzkovaná 27. februára 1869, bola to však železničná povrchová trať medzi Aténami a Pireusom. V roku 1904 bola elektrifikovaná a postupne predlžovaná, v roku 1957 bol sprevádzkovaný prvý podzemný úsek. Dnes je to najdlhšia linka a označovaná na mape zelenou farbou.
Veľký rozvoj, počas ktorého vznikli ďalšie dve linky, začal v 90. rokoch 20. storočia. V tomto čase sa smog a dopravné zápchy začali stávať pre mesto neznesiteľné a na jeseň v roku 1991 sa začalo stavať. Napriek mnohým komplikáciám počas stavby boli obe linky otvorené v roku 2000 a predĺžené v rokoch 2004 a 2005. Objavené starogrécke vykopávky boli zakomponované do niektorých staníc a stali sa súčasťou metra.
Vznikla aj prímestská železničná trať, spájajúca mesto s letiskom, z ktorej je možný prestup na všetky tri linky metra.
Druhá a tretia linka sa predlžuje, nové úseky majú byť otvorené do roku 2010. Pri druhej linke ide o dva úseky oboma smermi do veľmi rušných predmestí, pri tretej jedno západné predĺženie. V roku 2005 sa objavili prvé plány na štvrtú linku metra, ktorá by mala tvar písmena U a nachádzala by sa v západnej časti mesta.
Vozidlový park.
V súčasnosti tvorí vozový park metra 41 šesťvozových moderných vlakov, z ktorých polovica na linkách 2 a 3 je juhokórejskej výroby. Tieto vozidlá sa používajú asi od začiatku storočia a nahradili predchádzajúce východonemecké z 80. rokov, ktoré budú zošrotované a ešte staršie z 60. rokov, ktoré budú prestavané na špeciálne vozne.

</doc>
<doc id="128403" url="https://sk.wikipedia.org/wiki?curid=128403" title="Clinton">
Clinton

Clinton môže byť:

</doc>
<doc id="128404" url="https://sk.wikipedia.org/wiki?curid=128404" title="Vírusový marketing">
Vírusový marketing

Vírusový marketing alebo menej vhodne virálny marketing (z ; nesprávne: vírový marketing) je marketingová metóda, ktorá využíva už existujúce sociálne siete na propagáciu výrobku či posilnenie povedomia značky, využívajúc pri tom skutočnosť, že ľudia majú tendenciu informovať svojich známych o výrobkoch, službách či informáciách, ktoré sami považujú za hodné pozornosti. Uplatňuje sa tradičné ústne podanie od človeka k človeku (v duchu hesla „dobré sa chváli samo“), ktoré je však posilnené a umocnené vďaka moderným komunikačným nástrojom ako napríklad internet. Prídavné meno „vírusový“ vychádza z toho, že tento spôsob propagácie sa správa podobne ako biologický či počítačový vírus, teda sa šíri samočinnou reprodukciou.
Pojem „vírusová reklama“ poukazuje na skutočnosť, že ľudia sa sami podieľajú na šírení obsahu a zdieľajú zaujímavý alebo zábavný obsah sponzorovaný značkou, čo umožňuje budovať povedomie o výrobku alebo službe. Takéto vírusové reklamy sú často vo forme zábavných videoklipov, hier vo formáte Flash, obrázkov či textov.
Vírusový marketing je obľúbený vďaka možnosti spustiť marketingovú kampaň jednoducho a s pomerne nízkymi nákladmi. Vírusové marketingové kampane sú obvykle dobre cielené a s veľmi dobrou odozvou, keďže oslovujú práve tých ľudí, ktorých majú osloviť. Hlavnou výhodou je teda oslovenie veľkého počtu ľudí pri nízkych nákladoch.

</doc>
<doc id="128408" url="https://sk.wikipedia.org/wiki?curid=128408" title="Fox Network">
Fox Network



</doc>
<doc id="128410" url="https://sk.wikipedia.org/wiki?curid=128410" title="Divina">
Divina

Divina môže byť:

</doc>
<doc id="128411" url="https://sk.wikipedia.org/wiki?curid=128411" title="Peter Schwartz">
Peter Schwartz

Peter Schwartz (* 1946) je americký futurológ a obchodný stratég. Narodil sa v Nemecku. Je zakladateľom a prezidentom globálnej futurologickej siete a v súčasnosti najvplyvnejšej futurologickej organizácie na svete Global Business Network - intuitívneho think tanku a konzultačnej firmy so sídlom v Emeryville v San Francisco Bay Area, Kalifornia, USA. 
Kariéra.
Je autorom klasickej futurologickej knihy The Art of Long View - Umenie dlhého pohľadu. Vyučoval výskum budúcnosti na San Jose State University, San Jose, California, USA. V rokoch 1970 až 1982 pracoval v Stanford Research Institute International, California, USA, kde riadil Strategic Environment Center, SRI International.
Tvorba scenárov.
V rokoch 1982 až 1986 viedol tvorbu scenárov v Royal Dutch / Shell Group of Companies v Londýne, Veľká Británia, kde pôsobil ako šéf plánovania, pôsobí ako poradca CIA, zaoberá sa tvorbou dlhodobých scenárov. Je spoluautorom správy vypracovanej pre potreby amerického Pentagónu, obsahujúcej katastrofický scenár vývoja ľudskej civilizácie do roku 2020, spôsobený dopadom klimatických zmien na ľudskú civilizáciu.
Poradca pri tvorbe filmov.
Pôsobí ako poradca filmových režisérov pri natáčaní filmov o budúcnosti. Asistoval ako konzultant pri tvorbe scenárov filmov Deep Impact, Sneakers, War Games a filmu Minority Report, ktorého dej sa odohráva v roku 2050. Ziskal titul B.S. v Aeronautical Engineering and Astronautics na Rensselear Polytechnic Institute.
Dielo.
Peter Schwartz je autorom nasledujúcich kníh a publikácií, v ktorých sa prevažne zaoberá scenárovým myslením a scenárovým plánovaním. The Emergent Paradigm. Changing Patterns of Thought and Belief (1979), Seven Tomorrows. Toward a Voluntary History (1982), Decades of Restructuring: The 1989 GBN Scenario Book (spoluautor) (1989), The Art of the Long View. Planning for the Future in an Uncertain World (1991) (1996), Implementing Scenario Planning (spoluautor) (1992), The Long Boom: A History of the Future 1980 - 2020 (spoluautor) (1997), Next Leap. Scenarios for China´s Future (1998), The Long Boom. A Vision for the Coming Age of Prosperity (spoluautor) (1999), (2000), When Good Companies Do Bad Things. Responsibility and Risk in an Age of Globalization (1999), Thinking About the Future: Change Alternative Futures, and Institutional Response (1999), China´s Future. Scenarios for the World´s Fastest Growing Economy, Ecology and Society (spoluautor) (2000), Inevitable Surprises. Thinking Ahead in a Time of Turbulence (2003), An Abrupt Climate Change Scenario and Its Implications for United States National Security (spoluautor) (2003).

</doc>
<doc id="128413" url="https://sk.wikipedia.org/wiki?curid=128413" title="Varšavské metro">
Varšavské metro

Varšavské metro tvoria dve linky podzemnej dráhy vo Varšave. Je to jediné metro v Poľsku.
Dejiny.
Po vyhlásení nezávislého Poľska v roku 1918 sa Varšava stala hlavným mestom nového štátu. V tomto čase vznikli prvé plány na vybudovanie siete podzemnej železnice. Začali sa prípravné práce, avšak Veľká hospodárska kríza v 30. rokoch a druhá svetová vojna ich zastavili. Plány počítali s dvoma linkami s celkovou dĺžkou . Po Varšavskom povstaní a oslobodení bolo zničených 90 percent budov v strede mesta a tak bola dôležitejšia obnova mesta ako doprava.
Varšava bola prebudovaná ako moderné mesto so širokými bulvármi a domami v sovietskom štýle. Z dopravného hľadiska mala byť zavedené, podobne ako v Prahe, aj podpovrchová električka, a to trasovaná rovnako ako prvá linka predvojnového projektu. Na okrajových častiach by linka viedla po povrchu a v centre meste by sa nachádzalo niekoľko staníc pod zemou. Projekt bol však v roku 1948 zrušený a nahradený koncepciou klasického metra, vedeného zhruba 15 metrov pod povrchom. Jeho realizácia sa však tiež neuskutočnila.
Obrat priniesla až hrozba jadrovej vojny. Komunistické úrady si uvedomovali, že budú v prípade ohrozenia musieť zaistiť aj prevádzku cez rieku Vislu, aj ochranu civilného obyvateľstva. Vypracovali sa plány na výstavbu prvej trate, vedenej severojužným smerom a založenej hlboko pod zemou. Na sedemnástich miestach začali súčasne a okamžite stavebné práce, vybudovalo sa 771 metrov tunelov. Po smrti Stalina v roku 1953 sa väčšina prác zastavila a Varšava zase stratila nádej na vlastný systém podzemnej dráhy, prebiehali však rôzne prieskumné práce až do roku 1957.
Konečné rozhodnutie o výstavbe podzemnej dráhy pod mestom padlo v roku 1984, metro bolo koncipované ako klasické metro sovietskeho typu. Vzhľadom na to, že Poľsko sa nachádzalo v tom čase v nie veľmi priaznivej ekonomickej situácii, stavba postupovala pomaly. Prvý úsek modrej linky 1 s jedenástimi stanicami bol sprevádzkovaný v roku 1995 a stále sa rozširuje. Existujú aj plány na vybudovanie ďalších dvoch liniek, červenej a zelenej.
Druhá linka (M2) so 7 stanicami bola otvorená 8. marca 2015. Spája východný a západný breh Visly a náklady na jej výstavbu presiahli 1 mld. eur.
Vlaky.
V súčasnosti disponuje linka ruskými vozidlami typu 81-71 v počte 60 ks, ako aj modernými vlakmi od firmy Alstom v počte 108 ks a vlakmi od firmy Siemens. 

</doc>
<doc id="128414" url="https://sk.wikipedia.org/wiki?curid=128414" title="Metro vo Varšave">
Metro vo Varšave



</doc>
<doc id="128415" url="https://sk.wikipedia.org/wiki?curid=128415" title="Metro v Aténach">
Metro v Aténach



</doc>
<doc id="128416" url="https://sk.wikipedia.org/wiki?curid=128416" title="Thomas Barnett">
Thomas Barnett

Thomas P. M. Barnett je americký vojenský geostratég. Pôsobí ako riaditeľ poradenskej firmy Enterra Solutions.
Kariéra.
Pôsobil ako strategický výskumník a profesor na U. S. Naval War College v Newport, Rhode Island, USA. Od októbra 2001 do júna 2003 slúžil ako asistent pre strategické budúcnosti na Office of Force Transformation, Office of the Secretary of Defense. Predtým viedol NewRulesSets.Project v spolupráci s firmou Cantor Fizgerald. Tento projekt bol zameraný na načrtnutie novej mapy sily a vplyvu vo svetovej ekonomike. Riadil Year 2000 International Security Dimension Project. Pôsobil ako projektový riaditeľ pre Center for Naval Analysis a pre Institute for Public Research. 
Dielo.
Je autorom viacerých kníh a publikácií. Vydal knihy The Pentagon´s New Map. War and Peace in the Twenty-First Century (2004) a A Blueprint for Action. A Future Worth Creating (2005) . Ph.D. z politických vied získal na Harvarde. Žije v Portsmouth, Rhode Island, USA.
The Pentagon´s New Map.
V marci 2003 uverejnil v časopise Esquire článok The Pentagon´s New Map. Následne v apríli 2004 publikoval knihu The Pentagon´s New Map - Nová mapa Pentagónu , v ktorej načrtol koncept globalizujúceho sa sveta spolu s princípmi jeho fungovania.
Etapy globalizácie.
Barnett považuje súčasné procesy globalizácie za Globalizáciu III, pričom históriu globalizácie rozdelil na tri periódy, pričom každá etapa globalizácie sa riadila inými pravidlami:
· Globalizácia I. – obdobie 1870 až 1914, bola ukončená začatím Prvej svetovej vojny
· Globalizácia II. – obdobie 1945 až 1980, bola iniciovaná USA po skončení Druhej svetovej vojny a pokračovala až do efektívneho konca Studenej vojny
· Globalizácia III. – prebieha od roku 1980 ako obdobie relatívneho mieru a mohutného ekonomického rastu, ktorý vytiahol stovky miliónov ľudí z chudoby, ale ktoré pravidlá teraz čelia ohrozeniu zo strany darebáckych štátov a medzinárodného terorizmu
· Globalizácia IV. – predstavuje jeden zo scenárov budúceho vývoja, pričom by znamenal pohltenie integráciu Neintegrovanej medzery do Funkčného jadra a jeho rozšírenie na celý svet.
Model globálneho sveta.
Barnett rozdelil súčasný svet na Funkčné jadro – Functioning Core a Neintegrovanú medzeru – Non-Integrating Gap. Tieto dve skupiny doplňujú Seam States – Štáty rozhrania tzn. štáty, ktoré sa nachádzajú na v oblasti medzi Funkčným jadrom a Neintegrovanou medzerou.
Funkčné jadro.
Funkčné jadro predstavujú tie časti sveta, ktoré aktívne integrujú svoje národné ekonomiky do globálnej ekonomiky a, ktoré sa prispôsobujú vytvárajúcej sa sade bezpečnostných pravidiel. 
Do Funkčného jadra patria:
· Severná Amerika
· Európa – stará a nová
· Rusko
· Japonsko 
· Čína
· India
· Austrália
· Nový Zéland
· Južná Afrika
· Argentína
· Brazília
· Čile
Funkčné jadro zahŕňa zhruba 4 miliardy obyvateľov zo 6 miliardovej svetovej populácie. Funkčné jadro sa ďalej rozdeľuje na Staré jadro - Amerika, Európa a Japonsko – a Nové jadro, kde sú najväčšími štátmi Rusko, India a Čína.
Neintegrovaná medzera.
Do Neintegrovanej medzery patria tie regióny sveta, ktoré sú vo veľkej miere nepripojené na globálnu ekonomiku a jej sadu pravidiel definujucich jej stabilitu. Patria tu:
· Karibská oblasť 
· Afrika
· Balkán
· Kaukaz
· Stredná Ázia
· Stredný Východ
· Juhozápadná Ázia
· Juhovýchodná Ázia – väčšia časť
Štáty rozhrania.
Medzi Štáty rozhrania patria tie štáty, ktoré obklopujú Neintegrovanú medzeru. Tieto štáty využívajú teroristi na prenikanie do Funkčného jadra. Patria tu:
· Mexiko
· Brazília
· Južná Afrika
· Maroko
· Alžírsko
· Grécko
· Turecko
· Pakistan
· Thajsko 
· Malajzia
· Filipíny
· Indonézia
Toky globalizácie.
Medzi Funkčným jadrom a Neintegrovanou medzerou fungujú vzťahy vytvárané štyrmi skupinami tokov, ktoré zabezpečujú postupné zmenšovanie Neintegrovanej medzery a jej postupnú integráciu do Funkčného jadra. Týmito tokmi sú:
· Toky ľudí z Medzery do Jadra. 
· Toky bezpečnosti z Medzery do Jadra.
· Toky energie z Medzery do Jadra
· Toky investícií z Medzery do Jadra
Bibliografia.
Barnett, Thomas P. M.: The Pentagon´s New Map. War and Peace in the Twenty-First Century. G.P.Putnam´s Sons, New York 2004
Barnett, Thomas P. M.: Blueprint for Action. A Future Worth Creating. Putnam Adult, 2005
Odkazy.
http://www.thomaspmbarnett.com/ 
http://www.thomaspmbarnett.com/weblog/ 
http://www.enterrasolutions.com/

</doc>
<doc id="128419" url="https://sk.wikipedia.org/wiki?curid=128419" title="Štokholmské metro">
Štokholmské metro

Štokholmské metro (švéd. "Stockholms tunnelbana") je systém podzemnej dráhy v Štokholme. Skladá za z troch trás, na ktorých je v prevádzke 5 liniek, modrá, zelená a červená.
Niektoré časti metra sú postavené v tak neporušenom podloží, že po vyťažení priestoru nebolo potrebné použiť obklady a skalné steny mohli ostať bez ochrany.
Dejiny.
Prvá časť zelenej trasy bola otvorená v roku 1950. O päť rokov neskôr prišli švédski umelci Siri Derkert a Vera Nilsson s návrhmi na výzdobu budovaných ďalších úsekov metra. Nakoniec predložili dva návrhy a za jeden hlasovali všetky politické strany v meste. O rok neskôr bola vypísaná verejná súťaž na úpravu hlavnej prestupnej stanice T-Centralen. Umiestnenie umeleckých diel vzbudilo veľký ohlas a tak sa pokračovalo v rovnakom štýle aj v ďalších staniciach. Vďaka tomu sa v celej sieti nachádza mnoho moderného umenia.
Prvá časť červenej trasy bola otvorená v roku 1964 a posledná modrá linka v roku 1976. Najnovšie predĺženie celej siete s dĺžkou teraz prebehlo v roku 1994 a bolo na zelenej linke. V metre sa ako v prvej sieti tohto typu na svete začali distribuovať bezplatné noviny Metro, ktoré sú dnes známe vo všetkých veľkých mestách na svete.

</doc>
<doc id="128420" url="https://sk.wikipedia.org/wiki?curid=128420" title="Metro v Štokholme">
Metro v Štokholme



</doc>
<doc id="128425" url="https://sk.wikipedia.org/wiki?curid=128425" title="Adiabatický invariant">
Adiabatický invariant

Adiabatický invariant je vlastnosť fyzikálneho systému, ktorá sa nemení pri pomalých zmenách tohto systému.

</doc>
<doc id="128433" url="https://sk.wikipedia.org/wiki?curid=128433" title="Application Explorer Mission">
Application Explorer Mission

Application Explorer Mission skratka AEM je spoločný názov troch vedeckovýskumných družíc USA na aplikovaný výskum Zeme a jej okolia. Družica AEM 1 s hmotnosťou 134 kg štartovala 26. apríla 1978 na dráhu 560-641 km, so sklonom 97,6°, obežnou dobou 96,72 min. Merala charakteristiky odrážaného a vysielaného žiarenia Zeme. AEM 2 štartovala 18. februára 1979 na dráhu 549-661 km, so sklonom 54,93°, s obežnou dobou 96,74 min. Družica (s hmotnosťou 147 kg) bola určená na výskum chemického zloženia atmosféry vo výškach 10-4-10-40 km mala aj názov "Sage" (Stratospheric aerosol and gas experiment). Družica AEM 3, nazvaná i "Magsat" (Magnetic field satellite), s hmotnosťou 181 kg štartovala 30. októbra 1979 na dráhu 355-562 km, so sklonom 96° a obežnou dobou 93,82 min. Bola určená na podrobné mapovanie magnetického poľa Zeme (tri magnetometre družice boli umiestnené na nemagnetickej tyči, dlhej 6 m, spojenej s družicou).

</doc>
<doc id="128439" url="https://sk.wikipedia.org/wiki?curid=128439" title="AEM">
AEM

AEM môže byť:

</doc>
<doc id="128440" url="https://sk.wikipedia.org/wiki?curid=128440" title="Angel (stanica metra)">
Angel (stanica metra)

Angel je jednou zo staníc londýnskeho metra nachádzajúca sa na The Angel v londýnskej mestskej časti Islington v obvode Camden. Stanicu obsluhuje jedna linka, a to Northern Line. Nachádza sa v tarifnej zóne 1 ("Travelcard Zone 1"). 
História.
Stanicu Angel otvorila v roku 1901 spoločnosť City &amp; South London Railway ako severný terminus novej trate z Moorgate. Pôvodne bola postavená, spolu s ďalšími stanicami na trase, ako stanica so stredovým nástupným ostrovčekom a prístupom na nástupište pomocou výťahov. Toto usporiadanie sa ešte zachovalo na staniciach Clapham North a Clapham Common. Podobne ako inde, aj na stanici Angel boli používané výťahy spoločnosti Otis, avšak približne polovičnej veľkosti. Stanica trpela preťažením a preľudňovaním, čo spolu s nástupným ostrovčekom, predstavovalo výrazné bezpečnostné riziko. V roku 1992 bola stanica uzavretá a kompletne prestavaná.
Nový tunel bol vyrazený a bolo doňho umiestnené nové nástupište pre vlaky smerujúce na sever. Nástupište s vlakmi smerujúcimi na juh bolo prestavané, pričom skoro celý pôvodný tunel bol premenený na nové nástupište. Výťahy pôvodne ústili do staničnej budovy na rohu Torrens Street a City Road, táto budova bola však zatvorená a nový vetibul bol otvorený na rohu Islington High Street. Kvôli vzdialenosti nástupišť a ich hĺbke boli vybudované na stanici nové eskalátory, ktoré patria medzi jedny z najdlhších v západnej Európe.
Linky.
Na Northern Line (vetva Bank) sa stanica nachádza medzi stanicami King's Cross St. Pancras a Old Street.
Miesta záujmu.
V bezprostrednom okolí stanice sa nachádzajú:

</doc>
<doc id="128442" url="https://sk.wikipedia.org/wiki?curid=128442" title="Alvin Toffler">
Alvin Toffler

Alvin Toffler (* 4. október 1928, New York, New York, USA – † 27. jún 2016, Los Angeles, Kalifornia) bol americký futurológ, sociológ, novinár a publicista.
Spolu s manželkou Heidi založil a viedol strategickú poradenskú firmu Toffler Associates.
Kariéra.
Pôsobil ako hosťujúci špecialista Russel Sage Foundation, hosťujúci profesor na Cornell University, člen New School for Social Research, korešpondent Bieleho domu. Zaoberal sa strategickým plánovaním, radil vládam a korporáciám. 
Bol držiteľom čestných doktorátov z oblasti literatúry, práva a vedy, vo Francúzsku dostal titul Officier de l´Orde des Artes et Lettres, v USA bol zvolený za člena American Association for the Advancement of science, bol čestným spolupredsedom Amerického výboru pre UNIFEM - organizácie OSN pre podporu rozvoja ženského hnutia. 
Alvin Toffler patrí medzi navýznamnejších a najvplyvnejších sociálnych mysliteľov druhej polovice 20. storočia a začiatku 21.storočia. Bol autorom viacerých kníh, v ktorých sa zaoberal prebiehajúcou transformáciou súčasnej civilizácie a jej budúcim smerovaním. 
Vlnový koncept vývoja civilizácie.
Je autorom trilógie "Šok z budúcnosti" - "Future Shock" (1970), "Tretia vlna" - " The Third Wave" (1980) a "Posun moci" - "Powershift" (1990), v ktorej predložil vlnový koncept vývoja civilizácie. Alvin Toffler je autorom mnohých ďalších kníh, z ktorých niektoré napísal spolu so svojou manželkou Heidi Tofflerovou.
Dielo.
Publikoval knihy "The Culture Consuments. A Study of Art and Affluence in America" (1964), "Future as a Way of Life" (1965), "The Schoolhouse in the City" (editor) (1968), Future Shock (1970), "The Futurists" (editor) (1972), "Learning for Tomorrow. The Role of the Future in Education" (editor) (1974), "The Eco-Spasm Report" (1975), "The Third Wave" (1980), "Previews and Premises" (1983), "The Adaptive Corporation" (1985), "Powershift. Knowledge, Wealth, and Violence at the Edge of the 21st Century" (1990), "War and Anti-War. Survival at the Dawn of the 21st Century" (spoluautor) (1993), "Creating a New Civilization. The Politics of the Third Wave" (spoluautor) (1995), "Revolutionary Wealth. How it will be created and how it will change our lives" (spoluautor) (2006). Je spoluautorom manifestu "Cyberspace and the American Dream: A Magna Carta for the Knowledge Age" (spoluautor)(1994).
Šok z budúcnosti.
V knihe "Future Shock" - "Šok z budúcnosti" sa Toffler zameral na zmeny v spoločnosti spôsobené nástupom nových technológií. Za hlavnú formu pohybu spoločnosti považuje Toffler adaptáciu spoločnosti. Šok z budúcnosti vzniká potom ako potreba, nutnosť a neschopnosť adaptovať sa na prebiehajúce zmeny. Šok z budúcnosti je podľa Tofflera, fenomén spojený s časom, je to výsledok zrýchleného tempa zmien v spoločnosti. Vzniká z tlaku novej spoločnosti na starú. Je to kultúrny šok vo vlastnej spoločnosti. 
Tretia vlna.
Ďalšia Tofflerová kniha "The Third Wave" - "Tretia vlna" prináša obsiahlu analýzu zmien, ktoré transformujú starú industriálnu spoločnosť Druhej vlny na novú informačnú spoločnosť Tretej vlny. Základnou tézou Tretej vlny je podľa Tofflera skutočnosť, že opúšťame industriálnu spoločnosť. Prvá vlna, ktorá zodpovedala agrárnej revolúcii sa prevalila zemeguľou pred desaťtisíc rokmi a to veľmi pomaly, rýchlosťou asi 1 km za rok a trvala okolo 9 tisíc rokov. Potom približne pred 300 rokmi sa v Anglicku a v celej západnej Európe začala priemyselná revolúcia, ktorá zodpovedala Druhej vlne. Priemyselná revolúcia pretvorila ľudskú spoločnosť z agrárnej spoločnosti na spoločnosť industriálnu. Zmenil sa tým spôsob života ľudí, roľníci sa zmenili na robotníkov. Súčasná Tretia vlna je nemenej hlboká ako Druhá vlna, ale pohybuje sa rýchlejšie. Zatiaľ čo Prvá vlna potrebovala na uskutočnenie zmien 10 000 rokov, Druhá vlna na to potrebovala iba 300 rokov a Tretia vlna iba niekoľko desaťročí.
Posun moci.
Vo svojej práci "Powershift" - "Posun moci" Toffler rozdeľuje ekonomiky na rýchle a pomalé. Rýchle ekonomiky sú ekonomikami informačnej spoločnosti a pomalé ekonomiky sú ekonomikami industriálnej spoločnosti. Tofflerová koncepcia rýchlych a pomalých ekonomík vychádza z rozdielnych systémov vytvárania bohatstva. Zatiaľ čo pomalé ekonomiky sú založené na pomalom systéme vytvárania bohatstva a ľudskej práci ako hlavnom zdroji bohatstva, rýchle ekonomiky sú založené na novom systéme vytvárania bohatstva a ten je založený na sproduktívnení vedomostí ako hlavnom ekonomickom zdroji. 
Nový systém vytvárania bohatstva generuje bohatstvo rýchlejšie ako obdobný systém v pomalých ekonomikách. Výsledkom je potom prerozdelenie čiže posun moci, a to tak ekonomickej ako i politickej. Vedomosti sa tak stávajú hlavným zdrojom ekonomickej i politickej moci jednotlivých krajín v globálnej ekonomike. Tretiu vlnu potom možno spojiť so systémom vytvárania bohatstva a znamená vlastne vlnovité šírenie nového systému vytvárania bohatstva a postupnú adaptáciu resp. neschopnosť adaptácie na tento systém.

</doc>
<doc id="128443" url="https://sk.wikipedia.org/wiki?curid=128443" title="Toffler Associates">
Toffler Associates

Toffler Associates je americká konzultačná a poradenská futurologická firma. 
Založili ju futurológovia Alvin Toffler a Heidi Tofflerová, ktorí tu vykonávajú funkcie vedúceho a zástupcu. Funkciu prezidenta vykonáva Thomas Johnson. 
Toffler Associates sídli v Manchestri, Massachusetts, USA.

</doc>
<doc id="128444" url="https://sk.wikipedia.org/wiki?curid=128444" title="Imelo biele">
Imelo biele

Imelo biele () je poloparazitická rastlina z čeľade santalovité (v minulosti z čeľade imelovité) cudzopasiaca na stromoch. Hostiteľské stromy však nepoškodzuje.
Opis.
Imelo je stromovitý ker vysoký 3050 cm. Má rozkonárené stonky žltozelenej farby. Listy sú kožovité, majú podlhovasto vajcovitý tvar, sú celistvookrajové a neopadavé. Imelo má drobné kvety žltkastej farby umiestnené v rázsochách a tiež na koncoch konárikov. Kvitne skoro, v marci – apríli. Plody sú biele lepkavé bobule. 
Obsahové látky.
Obsahuje lektín, živice (napr. viskotoxín, ktorý je však vo väčšom množstve toxický), alkaloidy, flavonoidy, cholín, acetylcholín, histamín, rôzne organické kyseliny, triterpény a iné.
Výskyt.
Táto rastlina sa vyskytuje v Európe, Ázii a parazituje najmä na listnatých drevinách a z ihličnatých najmä na jedliach. Je to cudzopasná rastlina, ktorá sa prichytáva na kôre stromov. Zo stromov, ktoré sú jej hostiteľom, odoberá rozpustené minerálne živiny. Špecifický výskyt týchto rastlín je v korunách stromov vo výškach. Pre dobré upevnenie sa na svojom hostiteľovi musia zotrvať dlhú dobu a postupne zapúšťať korene - haustória pod kôru hostiteľského stromu.
Výskyt v kultúre.
História tejto rastliny spadá až do obdobia Keltov. Tí považovali imelo biele ako mocnú a čarovnú rastlinu. Pravdepodobne ju využívali pri rituáloch na odháňanie démonov. Vyobrazenia imela možno vidieť na rôznych predmetoch tohto národa v podobe lístkov a vetvičiek. V priebehu času sa vo Veľkej Británii zaužívalo imelo ako symbol šťastia a ľudia si ho vešali počas vianočných sviatkov nad hlavu, alebo ho ako tento symbol často zobrazovali maliari vo svojich obrazoch.

</doc>
<doc id="128445" url="https://sk.wikipedia.org/wiki?curid=128445" title="Heidi Tofflerová">
Heidi Tofflerová

Heidi Tofflerová (* 1. august 1929, New York, New York, USA† 6. február 2019) bola americká futurologička a publicistka.
Kariéra.
Jej manželom bol od roku 1950 až do svojej smrti Alvin Toffler, spolu napísali viacero kníh. Spolu s manželom založila a viedla strategickú poradenskú firmu Toffler Associates. Zaoberá sa strategickým plánovaním. Radí vládam a korporáciam. Je mimoriadnou profesorkou na National Defense University vo Washington, D.C., USA. Je čestnou spolupredsedkyňou výboru pre UNIFEM - organizácie OSN pre podporu rozvoja ženského hnutia.

</doc>
<doc id="128446" url="https://sk.wikipedia.org/wiki?curid=128446" title="Bukureštské metro">
Bukureštské metro

Bukureštské metro (rum. "Metroul bucureştean") je sieť štyroch liniek podzemnej dráhy v Bukurešti. Ide o jediný systém podzemnej dráhy v Rumunsku.
Charakter podzemnej dráhy.
Bukureštské metro je väčšinou konštruované ako podzemné, s razenými, niekde s hĺbenými tunelmi. Stanice sú založené v malej hĺbke, sú teda budované v otvorenej jame z povrchu. Nástupištia majú dĺžku 126 metrov, čo umožňuje prevádzku až šesťvozňových vlakov. Celková dĺžka siete je a má 45 staníc.
Dejiny.
Hoci metro jazdí od roku 1979, prvé projekty sa objavili v 30. rokoch 20. storočia. Boli súčasťou rozsiahleho plánu na modernú prestavbu mesta. V roku 1938 bola založená spoločnosť "S.A. Metropolitanul", ktorá mala metro budovať od marca 1941. Realizácia však bola odložená kvôli druhej svetovej vojne. Po skončení bojov sa do vlády dostala komunistická strana, ktorá mala svoje vlastné zámery a staré projekty upadli do zabudnutia.
K metru sa vrátilo až neskôr. V 70. rokoch povrchová sieť, ktorá bola štvrtá najväčšia v Európe, prestala zvládať dopravný nápor, a preto sa rozhodlo o vybudovaní podzemnej dráhy. Na rozdiel od ostatných krajín východnej Európy, kde boli podobné prevádzky budované podľa moskovského vzoru, v Bukurešti sa metro podobá skôr prevádzkam v západnej Európe.
Boli použité aj iné vozidlá, namiesto tradičných súprav 81-71 sovietskeho pôvodu boli nasadené domáce dvojvozňové jednotky spojené po troch do súpravy vyrábané v závode Astra Arad až do roku 1993.
Prvý úsek linky M1 bol otvorený v roku 1979. Mal dĺžku a 6 staníc. Po otvorení sa približne v trojročných intervaloch pridávali ďalšie úseky. Veľký rozvoj nastal koncom 80. rokov, kedy pribudla najväčšia časť súčasnej podoby metra. Vzhľadom na úsporné opatrenia v energetike však nové stanice neboli dobre osvetlené, preto museli byť neskôr rekonštruované.
Útlm nastal po roku 1990, pádom socializmu sa zmenili priority krajiny. S výstavbou nových kratších tratí sa začalo na prelome storočí, sprevádzkovala sa nová linka M4. Podľa plánu má vo finálnej fáze premávať 6 liniek.
Linkové vedenie.
Sieť sa skladá zo štyroch liniek. Zvláštnosťou je, že M1 a M3 sú vedené čiastočne v jednej trase a linka M1 v stanici Dristor križuje sama seba.
Vozidlový park.
Vozový park tvoria dva typy súprav, staršie rumunskej výroby a modernejšie od firmy Bombardier, dodávané od roku 2002 a vybavené klimatizáciou.

</doc>
<doc id="128447" url="https://sk.wikipedia.org/wiki?curid=128447" title="Metro v Bukurešti">
Metro v Bukurešti



</doc>
<doc id="128449" url="https://sk.wikipedia.org/wiki?curid=128449" title="John Petersen">
John Petersen

John L. Petersen (* 1943) je americký futurológ. 
Kariéra.
Je zakladateľom a prezidentom Arlingtonského inštitútu (The Arlington Institute) think tanku zameraného na štúdium významných globálnych trendov pre rozvíjanie budúcich obrazov pozitívnej budúcnosti. Jeho správy o budúcnosti sú využívané na najvyšších úrovniach americkej vlády ako základ pre strategické rozhodovanie.
Scenáre divokých kariet.
John Petersen rozpracoval metódu scenárov divokých kariet. Publikoval knihu "Out of Blue. How to Anticipate Big Future Surprises" (2000), v ktorej sa špeciálne zaoberá touto metódou.
Dielo.
John L. Petersen je autorom kníh a publikácií. "The Road to 2015. Profiles of the Future" (1994), "Out of Blue. Wild Card and Other Big Future Surprises" (1997), "The „Wild Cards“ in Our Future: Preparing for the Improbable" (1997), "The Year 2000: Social Chaos or Social Transformation ?" (1999), "Out of Blue. How to Anticipate Big Future Surprises" (2000), "Envisioning The Future of Technology" (2004), "Four Paths to Four Futures" (2005)

</doc>
<doc id="128450" url="https://sk.wikipedia.org/wiki?curid=128450" title="The Arlington Institute">
The Arlington Institute

Arlingtonský inštitút (The Arlington Institute) je americký think tank špecializujúci sa na štúdium významných globálnych trendov pre rozvoj možných podôb pozitívnej budúcnosti. 
The Arlington Institute bol založený v roku 1989. Zakladateľom a prezidentom Arlington Institute je americký futurológ John Petersen. Sídli v Arlingtone, Virginia, USA.

</doc>
<doc id="128451" url="https://sk.wikipedia.org/wiki?curid=128451" title="Sofijské metro">
Sofijské metro

Sofijské metro (po bulharsky "Метрополитен София" alebo "Софийско метро") je systém podzemnej dráhy v Sofii, ktorý bol uvedený do prevádzky v roku 1998.
Základné údaje.
V súčasnosti (2016) je pri dĺžke tratí 40 km v prevádzke 35 staníc. Nástupištia sú dlhé 104 metrov, trať má normálny rozchod 1435 mm. Súpravy sovietskej výroby napája jednosmerný prúd s napätím 825 V.
Dejiny.
Od konca 60. rokov zvažovala bulharská vláda v Sofii výstavbu metra. Projekt počítal s troma pretínajúcimi sa trasami, podobne ako v Prahe, so 47 stanicami a dĺžkou 52 km. Stavebné práce sa začali v roku 1978 a výstavba metra sa pretiahla na 20 rokov.
Oneskorenie stavby bolo spôsobené aj tým, že projekt predbehol potreby doby, pretože situácia v povrchovej doprave sa začala stávať kritickou až začiatkom 90. rokov, ako aj množstvom hodnotných archeologických nálezísk, ktoré trasa metra pretínala, kvôli čomu musela byť čiastočne preložená. Zvyšky tráckych a rímskych stavieb sú k dispozícii na nahliadnutie napríklad v stanici "Serdika". 
Prvý úsek 1. trasy bol otvorený 28. januára 1998 v rozsahu 5 staníc – "Slivnica" až "Konstantin Veličkov". V roku 1999 bola sprevádzkovaná stanica "Opălčenska" a v roku 2000 stanica "Serdika", roku 2003 pribudol na druhom konci zatiaľ úsek medzi stanicami Slivnica a Obeľa. Najnovším je úsek "James Bourchier" (Джеймс Баучер) – "Vitoša" (Витоша) na 2. trase, otvorený v lete 2016.
Budúcnosť.
Po predĺžení na medzinárodné letisko Sofia je plánované predĺženie južnej časti 1. trasy po stanicu "Malinova dolina" (Малинова долина). 
Trasa č. 2, pretínajúca mesto od severu na juh, bude predĺžená po stanicu "Dragalevci" (Драгалевци).
Trasa č. 3 "Kňaževo" (Княжево) – "Vasil Levski" (Васил Левски) s 15 stanicami bude prechádzať od juhozápadu na severovýchod v dĺžke 16 km. Začiatok prác na 3. trase sa predpokladá najskôr na rok 2019.

</doc>
<doc id="128452" url="https://sk.wikipedia.org/wiki?curid=128452" title="Metro v Sofii">
Metro v Sofii



</doc>
<doc id="128454" url="https://sk.wikipedia.org/wiki?curid=128454" title="Eric Drexler">
Eric Drexler

Eric K. Drexler (* 25. apríl 1955, Oakland, Kalifornia, USA) je americký vedec a predstaviteľ transhumanizmu.
Životopis.
Narodil sa v Oaklande v Kalifornii. Študoval na MIT. V roku 1974 vystúpil na First Princeton Conference of Space Colonization. Je spoluzakladateľom a vedúcim The Foresight Institute v Palo Alto v Kalifornii. 
Tvorca konceptu nanotechnológie.
Eric Drexler je tvorcom konceptu nanotechnológie. Vytvoril koncept molekulárnych strojov, ktoré by mohli replikovať sami seba a z atómov rovnakej suroviny dotvoriť alebo opraviť každú štruktúru materiálneho sveta, či by už šlo o predmety alebo o živé bytosti.
Stroje tvorenia.
Drexler v knihe Engines of Creation. The Coming Era of Nanotechnology – Stroje tvorenia – Nastupujúca éra nanotechnológie, ktorú vydal v roku 1986 navrhol koncept nanotechnológie a nanostrojov. 
Drexler ako príklad strojov pracujúcich v molekulárnom meradle uvádza bunky živých organizmov. Drexler uvažuje o tvorbe univerzálnych assembelrov – replikátorov, ktoré budú schopné vytvárať a opravovať zložité molekulárne štruktúry.
Tieto nanostroje budú podľa Drexlera programovateľné podobným spôsobom akým DNA programuje činnosť živých buniek, a budú schopné sa namnožiť a vytvoriť tak armádu komunikujúcich robotov pripravených vykonať užitočnú prácu – zostaviť z atómov kovov zliatiny presne definovaných, doteraz nevídaných vlastností, liečiť choroby, stavať domy, budovať kozmické stanice atď.
Drexler upozorňuje, že kritici umelej inteligencie často tvrdia, že zrejme nemôžeme vytvoriť stroje rozumnejšie než sme my sami. Zabúdajú na to, že naši vzdialení nemí predkovia sa dokázali vyvinúť v jedincov vysokej inteligencie a vôbec pritom nemysleli. My o umelej inteligencii premýšľame a memy našich technológií sa vytvárajú omnoho rýchlejšie ako biologické gény.
Spoločenské súvislosti nanotechnológie.
Drexler tiež uvažuje o budúcich sociálnych prevratoch spôsobených nanotechnológiami. Kladie následovné otázky: Čo sa stane s globálnym poriadkom, keď assemblery a automatizované inžinierstvo obmedzia potrebu medzinárodného obchodu ? Ako ďaleko sa zmení spoločnosť, v ktorej budú ľudia žiť neobmedzenú dobu ? Čo budeme robiť, ak replikujúce sa assemblery budú môcť robiť takmer čokoľvek bez ľudskej prítomnosti? Čo urobíme, keď systémy umelej inteligencie budú myslieť rýchlejšie ako ľudia?
Literatúra.
Eric K. Drexler: Engines of Creation. The Coming Era of Nanotechnology. Anchor Books, New York 1986

</doc>
<doc id="128463" url="https://sk.wikipedia.org/wiki?curid=128463" title="Teplý potok (prítok Hrona)">
Teplý potok (prítok Hrona)

Teplý potok je krátky potok na Strednom Pohroní, na území okresu Zvolen. Je to ľavostranný prítok Hrona, meria 2,2 km a je tokom III. rádu. 
Preteká severozápadným výbežkom Javoria, pramení na severovýchodnom svahu Pokorenej (562,3 m n. m.), v nadmorskej výške okolo 430 m n. m. Najprv tečie na sever, sprava priberá prítok spod sedla Veľký vrch (511 m n. m.) a pokračuje severozápadným smerom popod ruiny Pustého hradu na pravom brehu. Pri chatovej osade pri Červenom medokýši, juhozápadne od mesta Zvolen, ústi v nadmorskej výške 276,7 m n. m. do Hrona.

</doc>
<doc id="128464" url="https://sk.wikipedia.org/wiki?curid=128464" title="Jerome C. Glenn">
Jerome C. Glenn

Jerome Clayton Glenn (* 1945) je americký futurológ a prognostik. 
Kariéra.
Pôsobí ako výkonný riaditeľ American Council for United Nations University (AC/UNU). Je riaditeľom najväčšieho futurologického projektu na svete The Millennium Project of AC/UNU, Washington, D.C., USA. Je spoluautor každoročne vydávanej správy State of the Future a editorom dvoch verzií Future Research Methodology. Zaoberá sa metodológiou prognózovania. Vytvoril koncept postinformačného veku a vedomej technológie.
Dielo.
Jerome C. Glenn je autorom nasledovných kníh a publikácií 
Postinformačný vek a vedomá technológia.
Koncept postinformačného veku a vedomej technológie vytvoril Jerome C. Glenn vo svojej knihe Future Mind: Artificial Intelligence. Merging the Mystical and Technological in the 21st Century (1989). Jerome C. Glenn uvádza, že futurológovia inklinujú k deleniu ľudskej histórie na agrárny, industriálny a informačný vek. Každý vek a každú kultúru definujú cez ich primárne aktivity. Tieto veky a kultúry tiež majú tendenciu mať svoje konkurenčné zdroje sociálnej moci, bohatstva, miesta práce a vnímania času.
Dnes podľa Glenna vyspelé národy završujú prechod od industriálneho k informačnému veku. Prvé znaky postinformačného veku sú sotva viditeľné, ale predznačujú objavenie sa nového veku a civilizácie, ktorá môže byť anticipovaná. Technologické trendy v mikrominiaturizácii, komunikáciách, hlasovom rozpoznávaní a syntéze, umelej inteligencii, ľudskej interaktivite so softwarom, biotechnológii, genetickom inžinierstve, bionike a vyrobených predmetoch so zabudovanou inteligenciou by mali pokračovať a stať sa vo vzrastajúcej miere vzájomne sa posilňujúcimi.
Sociálne trendy vo verejnej participácii, globalizácii, demokracii, celoživotnom vzdelávaní a stupni vedeckého bádania a zvedavosti by tiež mali pokračovať a stať sa vo vzrastajúcej miere vzájomne sa posilňujúce. Interakcia týchto sociálnych a technologických trendov v ďalšom storočí vytvorí postinformačný vek, tvrdí Jerome Glenn.
Podľa Glenna budeme v postinformačnom veku tak integrovaní s technológiou, ako bude technológia integrovaná s nami. Vzdialenosti medzi ľuďmi a strojmi budú miznúť. Ľudstvo a inteligentná technológia sa stanú vzájomne previazaným celkom. Vytvorené prostredie bude vyzerať ako živé s umelou inteligenciou, komunikáciami, hlasovým rozpoznávaním a syntézou. Naše telá budú rozšírené prostredníctvom technológie a vzájomne prepojené s globálnou civilizáciou. Postinformačný vek sa stane vedomou technológiou a spojitosťou ľudského vedomia a technológie.

</doc>
<doc id="128465" url="https://sk.wikipedia.org/wiki?curid=128465" title="Vápenný potok (prítok Čiernej vody)">
Vápenný potok (prítok Čiernej vody)

Vápenný potok je potok na Strednom Pohroní, na území okresu Žiar nad Hronom. 
Je to pravostranný prítok Čiernej vody, meria a je tokom V. rádu. Pramení v Kremnických vrchoch, v podcelku Flochovský chrbát, na južnom svahu Velestúra (), v nadmorskej výške okolo Na hornom toku tečie severojužným smerom, postupne sa stáča viac na juhojuhozápad a preteká Vápennou dolinou. Na dolnom toku priberá krátky pravostranný prítok spod kóty a juhovýchodne od obce Ihráč sa v nadmorskej výške cca vlieva do Čiernej vody. Ide o vodný tok s veľmi slabo rozvinutým povodím, bez významných zdrojníc.

</doc>
<doc id="128466" url="https://sk.wikipedia.org/wiki?curid=128466" title="Laskomer">
Laskomer

Laskomer môže byť:

</doc>
<doc id="128469" url="https://sk.wikipedia.org/wiki?curid=128469" title="James Charles Bennett">
James Charles Bennett

James Charles Bennett (* 1948) je americký vedec, podnikateľ a vizionár.
Kariéra.
Je zakladateľom a spoluzakladateľom viacerých podnikov zameraných na súkromné dobývanie vesmíru. Pôsobil v Commercial Space Transportation Advisory Committee of the U.S. Department. Bol členom White House Task Force on Space Commercialization. Od roku 1986 pôsobil ako zakladajúci riaditeľ Foresight Institute, ktorý sa zaoberá vzdelávaním a výskumom v odbore nanotechnológií.Pracuje tiež pre The Hudson Institute. Vytvoril koncepty anglosféry a sieťového spoločenstva (network commonwealth). Je zakladateľom The Anglosphere Institute. Žije v Alexandrii, Virgínia, USA.
Anglosféra.
V knihe "Výzva Anglosféry. Prečo anglicky hovoriace národy budú určovať cestu v 21. storočí" - "The Anglosphere Challenge. Why the English Speaking Nations Will Lead the Way in the Twenty-First Century" vytvoril Bennett koncept Anglosféry. Anglosféra je vytvárajúca sa sieťová civilizácia založená na anglickom jazyku a informačných technológiach, predstavuje formu sieťového spoločenstva (network commonwealth. Skúmaním rozvoja anglosféry sa zaoberá The Anglosphere Institute
Dielo.
James Bennett napísal knihu "The Anglosphere Challenge. Why the English Speaking Nations Will Lead the Way in the Twenty-First Century" (2004)

</doc>
<doc id="128471" url="https://sk.wikipedia.org/wiki?curid=128471" title="Laskomer (potok)">
Laskomer (potok)

Laskomer je potok na Hornom Pohroní, na území okresu Banská Bystrica. Je to pravostranný prítok Bystrice, meria 4,1 km a je tokom IV. rádu. 
Pramení v Starohorských vrchoch, na juhovýchodnom svahu Ostrého vrchu (895,8 m n. m.), v nadmorskej výške okolo 570 m n. m. Najpr tečie juhojuhovýchodným smerom cez Hámorskú dolinu, stáča sa na juh a sprava priberá prítok (432,2 m n. m.) spod Lackovho grúňa (686,6 m n. m.). Potom pokračuje juhovýchodným smerom, oblúkom sa postupne stáča viac na východojuhovýchod a vteká do Zvolenskej kotliny. Tu preteká okrajom mesta Banská Bystrica a severne od centra sa v nadmorskej výške okolo 348 m n. m. vlieva do Bystrice.

</doc>
<doc id="128473" url="https://sk.wikipedia.org/wiki?curid=128473" title="Gerard Kitchen O’Neill">
Gerard Kitchen O’Neill

Gerard Kitchen O’Neill (* 6. február 1927, Brooklyn, New York, USA – † 27. apríl 1992, Redwood City, Kalifornia, USA) bol americký fyzik a filozof, vizionár a futurológ.
Kariéra.
Zaoberal sa možnosťami osídľovania vesmíru, problematikou medziplanetárneho priestoru. Absolvoval Swarthmore College. Doktorát filozofie získal na Cornell University v roku 1957. V roku 1965 sa stal profesorom Princeton University v USA. 
Projekty osídľovania vesmíru.
Vytvoril projekty na výstavbu priemyselných zariadení a osídlení na obežnej dráhe okolo Zeme. Potrebné suroviny mali byť získavané z Mesiaca. Bol zástancom migrácie do medziplanetárneho priestoru a ďalšej evolúcie uskutočňujúcej sa už mimo povrch planéty Zem. V roku 1977 založil Space Studies Institute.
Dielo.
Gerard O’Neill publikoval knihy Space Colonies: The High Frontier (1976), Space-Based Manufacturing from Nonterrestrial Materials (editor) (1977), The High Frontier. Human Colonies in Space (1977) (2000), Wasn’t the Future Wonderful ? A View of Trends and Technology from the 1930’s (1979), 2081. A Hopeful View of the Human Future (1980), The Technology Edge. Opportunities for America in World Competition (1983).

</doc>
<doc id="128478" url="https://sk.wikipedia.org/wiki?curid=128478" title="Max More">
Max More

Max More (* 1964) je americký vizionár, extropista a transhumanista. 
Kariéra.
Je pôvodom z Anglicka. Narodil sa v Bristole vo Veľkej Británii. Vlastným menom Max T. O´Connor. Vyštudoval filozofiu, politológiu a ekonómiu na Oxforde. V roku 1995 obhájil na University of Southern California doktorandskú prácu s názvom Diachronické ja. Identita, Kontinuita, transformácia (The Diachronic Self. Identity, Continuity, Transformation) a získal titul PhD. Spoluvytvoril a rozvinul koncept extropie ako opaku entropie. 
Zakladateľ Extropy Institute.
V roku 1988 spolu s Tomom W. Bellom (T.O.Morrow) založili Extropy Institute v Kalifornii v USA, ktorý bol v roku 1990 zaregistrovaný ako nezisková vzdelávacia organizácia. Vykonával funkciu jeho šéfa a prezidenta až do ukončenia jeho činnosti v roku 2007. Od roku 1988 vydával časopis "Extropy". Organizoval konferencie extropiánske konferencie pod názvom EXTRO. v roku 1991 sformuloval extropiánske princípy, ktoré pravidelne aktualizoval. Posledná publikovaná verzia 3.11 bola vytvorená v roku 2003. Založil hnutie extropiánov. Žije v Kalifornii v USA.
Šéf Alcor Life Extension Foundation.
Od januára 2011 vykonáva funkciu šéfa (CEO) Alcor Life Extension Foundation so sídlonm v Scottsdale v Arizone v USA. Táto organizácia sa zaoberá predlžovaním ľudského života a kryonickou suspenziou.
Extropia.
Extropia je podľa Maxa Mora miera inteligencie systému, jeho informovanosti, energie, životaschopnosti, vitality, rôznorodosti, komplexity a schopnosti rastu.
Extropiáni.
Extropiáni sa hlásia k spontánnemu poriadku, čo v ich poňatí znamená podporovanie decentralizovaných a dobrovoľných procesov spoločenskej správy, podporovanie tolerancie, slobodného trhu, rozdielnosti, myslenia s dlhodobým výhľadom, osobnej zodpovednosti a slobody.
Extropia ako transhumanistická filozofia.
Extropia je podľa Maxa Mora transhumanisticka filozofia. Extropiánske princípy definujú špecifickú "odnož" transhumanistickeho myslenia. Ako humanisti, tak aj transhumanisti uprednostňujú pokrok a hodnoty založené na nás samých, na rozdiel od externej náboženskej autority. 
Transhumanisti však podľa Maxa Mora posúvajú humanizmus ešte ďalej, snahou o dosiahnutie samotných ľudských limitov, pomocou vedy a technológie skombinovanej s kritickým a kreatívnym myslením. Bojujú proti nevyhnutnosti starnutia a smrti, snažia sa o postupne zdokonaľovanie intelektuálnych schopnosti, fyzických kapacít, a emocionálneho vývoja. Vidia humanitu, ľudskosť, ako prechodne štádium v evolučnom vývoji inteligencie. Obhajujú použitie vedy k zrýchleniu premeny z ľudského (humánneho) stavu na transhumánny alebo až posthumánny stav. 
Extropiánske princípy.
Max More zaradil medzi extropiánske princípy:
Neustály pokrok - Neustálu snahu o dosiahnutie vyššej inteligencie, vzdelania, efektívnosti a nekonečnej dĺžky života, snahu o odstránenie politických, kultúrnych, biologických a psychologických limitov seba-realizacie a seba-aktualizacie. Neustále prekračovanie prekážok v našom pokroku a možnostiach. Expanziu do vesmíru a zlepšovanie sa bez konca. 
Seba-Transformáciu - Pokračujúce morálne, intelektuálne a fyzické zlepšovanie sa pomocou kritického a kreatívneho myslenia, osobná zodpovednosť a experimentacia. Snahu o biologicky neurologicky nárast popri emocionálnom a psychologickom zlepšovaní.
Prakticky optimizmus - Podporovanie činnosti pozitívnymi očakávaniami. Adaptovanie racionálneho, na činnosti založeného optimizmu, namiesto slepej viery alebo stagnujúceho pesimizmu.
Inteligentné technológie - Použitie vedy a technológie na kreatívne prekonanie našich "prírodných" limitov ktorými nás obdarovalo naše biologické dedičstvo, kultúra a prostredie. Prijímanie technológie nie ako technológiu samu pre seba, ale ako efektívneho prostriedku k zlepšeniu života. 
Otvorenú spoločnosť - Podporovanie sociálnych pravidiel ktoré povzbudzujú slobodu prejavu, slobodu konania a experimentacie. Opozíciu k autoritárskej spoločenskej kontrole a uprednostňovanie decentralizácie moci. Preferovanie vyjednávania namiesto boja, výmeny namiesto nátlaku. Otvorenosť k zdokonaľovaniu sa namiesto statickej utópie. 
Sebaurčenie - Nezávislé myslenie, individuálnu sloboda, osobnú zodpovednosť, seba-reguláciu, sebaúctu a rešpekt k ostatným. 
Racionálne myslenie - Uprednostňovanie dôvodu a faktov pred slepou vierou, zamýšľanie sa nad dogmami. Otvorenosť pre každú výzvu nasej viere a presvedčeniu. Privítanie kritiky existujúceho presvedčenia a zároveň otvorenosť k novým myšlienkam. 
Dielo.
Publikoval texty: 

</doc>
<doc id="128479" url="https://sk.wikipedia.org/wiki?curid=128479" title="Extropy Institute">
Extropy Institute

Extropy Institute bol výskumný a vzdelávací inštitút zaoberajúci sa skúmaním a rozvojom extropiánskych princípov. Bol založený v roku 1988 filozofom Maxom Morom a právnikom Tomom W. Bellom (T.O.Morrow). V roku 1990 bol zaregistrovaný ako nezisková vzdelávacia organizácia. 
Aktivity.
Pravidelne usporiadaval konferencie pod názvom Extro. V rokoch 1994 až 2001 zorganizoval päť Extro konferencií s názvami Extro 1, Extro 2, Extro 3, Extro 4 a Extro 5, ktoré sa konali v Kalifornii v USA. Vydával časopis Extropy: Journal of Transhumanist Solutions. Prvé číslo vyšlo pod názvom Extropy: Vaccine for the Future Shock. Toto číslo vyšlo s datovaním august / september 1988. Dohromady bolo publikovaných 17 čísiel. Extropy Insitute sídlil v Kalifornii v USA. Prezidentom a šéfom inštitútu bol Max More. Od roku 2006 vykonávala funkciu prezidenta inštitútu Natasha Vita-More. V roku 2007 ukončil svoju činnosť. V roku 2006 pred ukončením činnosti bol na stránkach Extropy institute publikovaný strategický plán činnosti do roku 2009.

</doc>
<doc id="128484" url="https://sk.wikipedia.org/wiki?curid=128484" title="Within Temptation">
Within Temptation

Within Temptation je hudobná skupina pochádzajúca z Holandska. Založil ju gitarista Robert Westerholt a vokalistka Sharon den Adel. Hudba Within Temptation sa zvykne zaraďovať medzi symfonický, niekedy gotický metal.
Biografia.
Začiatky a prvý album (1996-1999).
Skupina vznikla v roku 1996, keď sa k zakladajúcim členom, gitaristovi Robertovi Westerholtovi a jeho priateľke, speváčke Sharon den Adel, pridal basgitarista Jeroen van Veen, Martijn Westerholt hrajúci na klávesoch a bubeník Ivar de Graaf. Rýchlo sa o nich začala zaujímať nahrávacia spoločnosť DSFA Records, s ktorou spísali zmluvu a začali pracovať na debutovom albume.
Ten bol vydaný pod názvom "Enter" v roku 1997 a zožal úspech. Skupina začala byť pozývaná na rôzne festivaly (ako napríklad Dynamo Open Air festival v Eindhovene, ktorý je považovaný za jeden z najväčších holandských heavy metalových podujatí) a okrem svojej vlasti sa predviedla taktiež na svojom prvom medzinárodnom turné v Nemecku a Rakúsku. Skupina pokračovala v rôznych turné niekoľko rokov na to, pričom za tento čas stihli vydať len jedno EP s názvom "The Dance".
"Mother Earth" a prvý veľký úspech (2000-2003).
Druhý plnohodnotný album vyšiel až koncom roku 2000 po tom, ako skupina využila možnosť výstavby vlastného nahrávacieho štúdia. Výsledkom bol album "Mother Earth", ktorý vyvolal veľmi pozitívne ohlasy a rýchlo si našiel svoje miesto v holandských hudobných rebríčkoch. Skupina bola tiež za tento počin ocenená viacerými prestížnymi cenami.
Rok 2001 bol rokom zmien v kapele, k čomu prispel najmä odchod Ivara de Graafa a Martijna Westerholta, v tom istom roku nahradených Stephenom van Haestregtom a Martijnom Spierenburgom. Súčasťou skupiny sa stal aj druhý gitarista Ruud Adrianus Jolie.
"The Silent Force" (2004-2006).
Tretí album skupiny sa objavil 15. novembra 2004 a niesol názov "The Silent Force". Within Temptation usporiadali viaceré koncerty v zahraničí (vrátane ich prvého dôležitejšieho vystúpenia v Londýne vo Veľkej Británii) a ich práca bola opäť ohodnotená viacerými oceneniami.
"The Heart of Everything (2007-2010)".
Dátum vydania nového albumu nazvaného "The Heart of Everything" sa rôznil podľa jednotlivých krajín, pohyboval sa v rozmedzí od 9. marca (v Rakúsku, Nemecku, Grécku, Taliansku, Holandsku a Švajčiarsku) do 24. júla 2007 (v Spojených štátoch). Pieseň "„What Have You Done“" naspievaná s Keithom Caputom zo skupiny Life of Agony sa stala prvým singlom z albumu. "The Heart of Everything" tiež obsahuje aj jednu z piesní, ktoré vznikli v rámci spolupráce skupiny na videohre The Chronicles of Spellborn.
Počas The Heart of Everything Tour bol zahraný aj špeciálny koncert s doprovodom Metropole orchestra. Z tohoto koncertu vzniklo Live DVD s názvom Black Symphony. Vzniklo na koncerte v holandskom Rotterdame 7. februára 2008 v spolupráci s The Metropole Orchestra a 20-členným zborom. Medzi hosťami boli napr. Keith Caputo (Life of Agony), Anneke van Giersbergen (The Gathering) a George Oosthoek (Orphanage). Na koncerte bolo prítomných približne 10 000 fanúšikov, ktorí boli svedkami šou plnej rôznych svetelných a pyrotechnických efektov.
"The Unforgiving (2011-2013)".
V novembri 2008 kapela oznámila, že začnú pracovať na svojom novom štúdiovom albume v roku 2009 a že turné Heart Of Everything Tour sa blíži ku koncu. 
18. novembra 2010 kapela oznámila cez svoju webstránku, že ich nový album s názvom The Unforgiving bude vydaný 29. marca 2011. Koncept albumu bude založený na sérii komiksov, ktoré napísal Steven O’Connell a ilustroval Romano Molenaar. Každá pieseň v albume bola napísaná podľa Stevenovho príbehu, pričom postavy v piesňach odrážajú protagonistov komiksu. 26. júla 2010 kapela oznámila, že na začiatku roku 2011 začne európske turné na podporu nového albumu.
"Hydra (2014-2018)".
Písanie piesní na nový štúdiový album začalo v roku 2012 a do polovice roka bolo už napísaných 6 piesní. V máji basista Jeroen van Veen nahrával basy pre prvých päť piesní. 12. júla kapela vydala teaser trailer k nadchádzajúcemu albumu bez odhalenia názvov piesní. O mesiac neskôr kapela oznámila názov hlavného singlu "Paradise (What About Us?)" a zverejnila teaser s niektorými textami a gitarovým sólom. Kapela uzavrela zmluvu s Nuclear Blast pre severoamerický trh a so spoločnosťou Dramatico pre vydanie albumu v Spojenom Kráľovstve. Po dokončení nahrávania bicích a spevu sa 26. augusta začali konečné nahrávania gitár.
Na podporu albumu kapela vyrazila na Hydra World Tour, ktoré pôvodne malo začať v januári 2014, no bolo odložené, aby mohla kapela ešte viac vylepšiť piesne pred vydaním albumu. V rámci príprav mali skúšobný koncert v Effenaar v Eindhovene, Holandsku, ktorý sa vypredal takmer okamžite po začatí predaja lístkov. Prvý oficiálny koncert sa uskutočnil 26. februára v Helsinkách, vo Fínsku, a turné prebiehalo hlavne v Európe, pričom zahŕňalo aj niekoľko letných festivalov. 
Vzhľadom na veľký úspech albumu Hydra v Spojených štátoch sa kapela rozhodla opäť vyraziť na turné po Severnej Amerike.
"Resist (2019-2022)".
Album s názvom "Resist" bol oficiálne oznámený prostredníctvom magazínu "Metal Hammer" koncom roku 2018 a vydaný 1. februára 2019. Štvrtý singel "In Vain" bol vydaný 11. januára 2019. Videoklip k piesni "Supernova", ktorý je súčasťou albumu, bol vydaný 5. februára 2019. Lyric video k piesni "Mad World" bol vydaný 15. apríla 2019.
Po vydaní albumu kapela vyrazila na "The Resist Tour", počas ktorého odohrali pätnásť koncertov v Severnej Amerike a neskôr vystúpili na európskych letných festivaloch. Počas festivalovej sezóny 2019 bola kapela po prvýkrát jedným z hlavných účinkujúcich na Graspop Metal Meeting, jednom z najväčších európskych heavy metalových festivalov.
"Bleed Out (2023-súčasnosť)".
27.júla 2022 Sharon den Adel v rozhovore potvrdila, že nový album by mal vyjsť v roku 2023. 20. decembra kapela vydala oficiálny videoklip k piesni "The Fire Within", ktorá bola pôvodne napísaná v roku 2019.
Ďalší singel, "Wireless", bol vydaný 18. mája 2023. Dňa 17. augusta 2023, súčasne s vydaním singla rovnakého názvu, Within Temptation oznámili svoj ôsmy štúdiový album "Bleed Out", ktorý bol vydaný 20. októbra 2023. 
4. októbra 2023 bola ohlásená európska časť turné rovnakého názvu.

</doc>
<doc id="128486" url="https://sk.wikipedia.org/wiki?curid=128486" title="James Bennett">
James Bennett



</doc>
<doc id="128487" url="https://sk.wikipedia.org/wiki?curid=128487" title="James C. Bennett">
James C. Bennett



</doc>
<doc id="128488" url="https://sk.wikipedia.org/wiki?curid=128488" title="Milka">
Milka

Milka je najlepšie sa predávajúca značka firmy Kraft Foods. Predáva sa ako čokoládové tabuľky, tyčinky ale aj iné formy. Bola založená v roku 1901 v Neuchâtel vo Švajčiarsku výrobcom čokolády Philippom Suchardom ako jeho prvá variácia mliečnej čokolády.
Značka je známa svojím symbolom Kravou Milkou, fialovou Simmentalskou kravou so zvoncom okolo krku. Zvyčajne je vyobrazená v alpskom prostredí, pretože sa na výrobu čokolády používa alpské kravské mlieko. Fialová Krava Milka vznikla v roku 1973, kedy sa prvýkrát objavila v reklamnom televíznom spote. Meno Milka kombinuje dve nemecké slová "Milch" a "Kakao" (nemecké výrazy pre mlieko a kakao, čo sú hlavné ingrediencie). Čokolády sú výhradne balené v obaloch fialovej farby.
Čokoláda sa teraz vyrába na mnohých miestach ako: Bludenz (Rakúsko),Bratislava (Slovensko), Brašov (Rumunsko), Jankowice (Poľsko). Na celom svete denne vyrobia vyše 3 miliónov čokoládových tabuliek.

</doc>
<doc id="128491" url="https://sk.wikipedia.org/wiki?curid=128491" title="Brašov (mesto)">
Brašov (mesto)

Brašov (, , ) je mesto v Rumunsku a hlavné mesto rovnomennej župy v Sedmohradsku (resp. v časti zvanej Burzenland) obklopené Karpatami. Nachádza sa 166 km severne od Bukurešti a má 283-tisíc obyvateľov. Na cintoríne vedľa Kostola sv. Mikuláša je pochovaný rumunský národovec a politik Aurel Popovici.
Dejiny.
Mesto založil rád nemeckých rytierov ako "Kronstadt" okolo roku 1211, keď sem rád prišiel na pozvanie uhorského kráľa Ondreja II.. V 13. storočí ho kolonizovali nemeckí osadníci, ktorí až do roku 1876 požívali v rámci Uhorska autonómiu v rámci tzv. Kráľovej zeme (nem. "Königsboden", lat. "Fundus Regius", maď. "Királyföld"). 
Od roku 1918 je súčasťou Rumunska. Medzi rokmi 19511961 sa mesto volalo "Oraşul Stalin", po Stalinovi. V roku 1971 tu bola založená univerzita.
Charakter mesta.
V meste sú závody automobilového priemyslu, ako aj iných odvetví priemyslu, napríklad chemického a drevospracujúceho. Jazdia sem aj turisti, zachovalo sa historické jadro a gotický kostol zo 14.15. storočia. Konajú sa tu hudobné festivaly.

</doc>
<doc id="128492" url="https://sk.wikipedia.org/wiki?curid=128492" title="Braşov">
Braşov



</doc>
<doc id="128493" url="https://sk.wikipedia.org/wiki?curid=128493" title="Čierny žiarič">
Čierny žiarič



</doc>
<doc id="128494" url="https://sk.wikipedia.org/wiki?curid=128494" title="Flóra (kvetena)">
Flóra (kvetena)

Flóra alebo kvetena (zastarané kvetenstvo) je súhrn všetkých rastlinných druhov (najmä vyšších, kvitnúcich rastlín) na vymedzenom území (často biotope) alebo v určitom období. Podobný pojem je vegetácia (rastlinstvo).

</doc>
<doc id="128497" url="https://sk.wikipedia.org/wiki?curid=128497" title="Ján Stanek">
Ján Stanek

Ján Juraj Stanek známy aj ako Železný kapitán (* 4. jún 1909, Hrušovany – † 17. február 1996, Benešov), bol dôstojník česko-slovenskej a slovenskej armády. Veliteľ časti vojsk 2. taktickej skupiny počas Slovenského národného povstania.
Život.
Mladosť a raná kariéra v armáde.
Narodil sa v Hrušovanoch 4. júna 1909 ako syn železničiara. Onedlho po narodení sa rodina presťahovala do Viedne, kde navštevoval základnú školu. Neskôr študoval na gymnáziách v Nových Zámkoch a Nitre. V roku 1927 v 6. ročníku gymnázia udrel jedného zo svojich profesorov. Zo strachu pred trestom ušiel z krajiny a vstúpil do Cudzineckej légie. Po absolvovaní výcviku slúžil v 4. pešom pluku, ktorý bol v medzivojnovom období nasadený na území dnešného Maroka. Jeho jednotka viedla boje proti berberským kmeňom, ktoré sa búrili proti francúzskej nadvláde. Onedlho po nasadení jednotky do bojov dezertoval a vrátil sa do Česko-Slovenska.
1. októbra 1929 nastúpil na prezenčnú vojenskú službu v Česko-slovenskej armáde. Službu v armáde si následne dobrovoľne predĺžil, bol povýšený do poddôstojníckej hodnosti. Koncom marca roku 1931 začal slúžiť ako čatár v 7. pešom pluku. Absolvoval diaľkové štúdium na obchodnej akadémii v Prahe, čo mu ďalej umožnilo pokračovať vo vojenskej kariére. Štúdium na vysokej vojenskej škole v Hraniciach na Morave ukončil 1. júla 1935. Následne pôsobil ako veliteľ čaty, neskôr roty.
Druhá svetová vojna.
Po vzniku prvej slovenskej republiky bol príslušníkom Slovenskej armády, znalosť cudzích jazykov ho predurčila na pôsobenie v spravodajskom oddelení veliteľstva VI. armádneho zboru v Spišskej Novej Vsi. Bojoval v Malej vojne. V roku 1939 pôsobil na veliteľstve 1. divízie v Trenčíne. Účastnil sa na útoku proti Poľsku, a v rokoch 1940 – 1942 absolvoval Vysokú vojenskú školu v Bratislave. V roku 1942 pôsobil ako pridelenec v niekoľkých nemeckých divíziách nasadených na východnom fronte, neskôr pôsobil v slovenskej Rýchlej divízii. Vo svojich memoároch neskôr klamal, že sa zúčastnil na príprave prechodov slovenských vojakov k partizánom. Po ústupe slovenských vojsk na Krym v roku 1943 sa vrátil na Slovensko. Ako prednosta spravodajského oddelenia Ministerstva národnej obrany sa začal angažovať v odboji. Bol v styku s odbojovou organizáciou Flóra. Vzhľadom na to, že nebol dôveryhodnou osobou, spočiatku bol oboznámený iba s časťou konšpiračných plánov. Následne nadviazal styk s komunistami. Zúčastnil sa tiež na odoslaní Čatlošovho memoranda do Moskvy, na čom sa tajne dohodli komunisti s Čatlošom.
Po vypuknutí Slovenského národného povstania zlyhal pri vedení ústupu bratislavskej posádky, napriek tomu, že ho tým poveril Čatloš i Golian. 3. septembra bol poverený stabilizovaním situácie v oblasti, kadiaľ Nemci postupovali z východu na Brezno, pravdepodobne pre to, že bol jedným z vyšších povstaleckých dôstojníkov, pre ktorých Golian nenašiel inú vhodnú funkciu. Pre tento účel dostal početné posily, postupne sa mu podarilo zorganizovať z ostatných ustupujúcich povstaleckých a partizánskych jednotiek účinnú silu asi 2 000 vojakov podporovanú delostrelectvom a niekoľkými tankmi. K útoku sa však odhodlal až po tom, čo ho partizáni presvedčili, že pred jeho vojskami drží nepripravené obranné postavenia iba jedna posilnená nemecká rota. 5. septembra 1944 v skorých ranných hodinách povstalecké a partizánske jednotky pod jeho vedením a podnikli sústredený útok pri Telgárte, v ktorých spôsobil nemeckým jednotkám pomerne veľké straty a prinútil ich nakrátko ustúpiť. Útok bol jednou z mála úspešných povstaleckých útočných akcií, jej význam navyše umelo vyzdvihlo povstalecké velenie aby povzbudilo morálku povstalcov. Staneka pre tento úspech neskôr prezývali „Železný kapitán“. Preto sa ďalej nehovorilo o tom, že Nemci na ďalší deň vypálenú dedinu znovu dobyli. Stanek neskôr po vojne tvrdil, že povstalci zlikvidovali celý 201. pluk SS, ktorý mal 436 mŕtvych a bol nútený sa dezorganizovane stiahnuť. Toto však nebola pravda, 201. pluk SS ani 86. divízia, do ktorej podľa jeho slov údajne patril totiž nikdy neexistovala a jednotky Waffen SS boli v skutočnosti príslušníci jednej z rôt útočnej skupiny 1. tankovej armády Wehrmachtu. Okolie Telgártu sa stalo na dlhú dobu jedným z najpokojnejších úsekov frontu až do 21. októbra, kedy ich posilnené nemecké jednotky začali vytláčať do Nízkych Tatier. 25. októbra mal byť na základe Golianovho rozkazu prevelený k britskej a americkej styčnej misii, velenie povstaleckého úseku mal prebrať Břetislav Chrastina, ten však vo vzniknutom chaose zmizol aj so svojim štábom. Ustupujúcich vojakov najprv zastavili Veličkovi partizáni, ktorí ich obvinili zo zbabelosti. Vo vypuknutej prestrelke, v ktorej padlo niekoľko desiatok mužov bol Stanek odzbrojený.
Po prechode povstalcov do hôr sa pripojil k vojakom 3. práporu 2. česko-slovenskej paradesantnej brigády v ZSSR operujúcej v Nízkych Tatrách. Tam ho 26. decembra 1944 po boji s prepadovým oddielom Edelweiss pri Veľkom boku ťažko ranený a zajatý. Väčšine jeho jednotky sa podarilo uniknúť. Spolu s ním sa nacistom podarilo zajať aj 15 príslušníkov americkej a britskej vojenskej misie, spolu s niekoľkými slovenskými vojakmi. Stanek neskôr identifikoval jedného z dôstojníkov jednotky Edelweiss ako L. Nižňanského. Zajatcov najprv eskortovali do Polomky. Ťažko raneného Staneka medzi sebou niesli na ceste dvaja americkí seržanti. Neskôr bol spolu s ostatnými zajatcami premiestnený do Banskej Bystrice, Brezna a následne do Bratislavy, kde boli vypočúvaní gestapom i dôstojníkmi Waffen-SS. Výsluchov sa osobne zúčastnil i Josef Witiska a Hermann Höfle. Pri výsluchoch, na ktorých vyzradil mnoho z príprav povstania, ale predhodil Nemcom i niekoľko dezinformácií. Od 18. januára 1945 bol väznený na Gestape v Berlíne.
Na základe jeho výpovede sa ho Nemci rozhodli nechať nažive, pre prípad súdneho procesu s Tisovou vládou, ktorú obvinil z účasti na povstaní. 5. apríla 1945 bol odsúdený na trest smrti, ktorý sa mal vykonať v koncentračnom tábore Flossenbürg. Bol však prevezený do Niederdorfu v Tirolských Alpách, kde sa nachádzal zvláštny tábor pre asi 150 dôležitých väzňov, spolu s ním sa tam nachádzal i Imrich Karvaš alebo bývalý náčelník nemeckého generálneho štábu Franz Halder. Vďaka prítomnosti Haldera skupinu zajatcov vyslobodila z rúk gestapa skupina nemeckých vojakov. Oslobodených odviedli k horskému jazeru Lago di Braies, kde ich našla postupujúca americká armáda. Po ozdravujúcom pobyte na Capri sa stal Stanek náčelníkom štábu česko-slovenskej vojenskej misie v Taliansku, po návrate na Slovensko sa stal veliteľom divízie v Žiline.
Jeho tehotná 30 ročná manželka bola zaistená nacistami a popravená spolu s inými antifašistami na Brezine v začiatkom roka 1945.
Povojnové obdobie.
Po vojne sa zúčastnil v bojoch proti Banderovcom. Do roku 1951 slúžil v armáde. Bol tiež významným predstaviteľom Junáka – slovenskej skautskej organizácie až do jej zrušenia v roku 1950. Následne bol degradovaný a zatknutý Štátnou bezpečnosťou pravdepodobne kvôli svojim kontaktom s „buržoáznymi nacionalistami“ ale v priebehu roka sa ocitol na slobode, teraz už však ako tajný spolupracovník Štb. Pracoval v Benešove na Železničnom staviteľstve. Po roku 1968 bol rehabilitovaný. V tomto období šíril nepravdy a prehnané tvrdenia o svojej vojenskej kariére. Zomrel v roku 1996 v českom Benešove.

</doc>
<doc id="128499" url="https://sk.wikipedia.org/wiki?curid=128499" title="Rastlinstvo">
Rastlinstvo

Rastlinstvo môže byť:

</doc>
<doc id="128500" url="https://sk.wikipedia.org/wiki?curid=128500" title="Kvetena">
Kvetena



</doc>
<doc id="128501" url="https://sk.wikipedia.org/wiki?curid=128501" title="Epica">
Epica

Epica je holandská hudobná skupina hrajúca symfonický metal. Vo svojej tvorbe sa opiera najmä o speváčku, mezzosopranistku Simone Simons dopĺňanú death metalovými vokálmi (v symfonickom a gotickom metale relatívne často využívanými). Dôraz kladie aj na operné prvky a vyznačuje sa občasným používaním latinčiny vo svojich textoch. Skupina bola založená Markom Jansenom po jeho odchode z After Forever a jej meno pochádza z rovnomenného názvu albumu skupiny Kamelot.
História skupiny.
Po svojom odchode z After Forever (kvôli „rozdielnym názorom na ďalšiu tvorbu skupiny“) koncom roku 2002 sa gitarista Mark Jansen rozhodol začať nový hudobný projekt. Jeho snaha vyústila do založenia skupiny pomenovanej "„Sahara Dust“".
Pôvodne sa počítalo s Helenou Michaelsen zo skupiny Trail of Tears ako s hlavnou speváčkou, no tá na čele skupiny vydržala len krátko. Čoskoro ju nahradila Simone Simons, v tom čase priateľka Marka Jansena. V tomto období skupinu tvorili gitarista Ad Sluijter, bubeník Jeroen Simons, basgitarista Yves Huts a Coen Janssen, ktorý mal na starosti klávesy. Meno skupiny bolo zmenené na dnešnú Epicu, a to podľa rovnomenného albumu skupiny Kamelot.
Epica za pomoci zostaveného zboru a orchestra napokon nahrala debutový album nazvaný "The Phantom Agony" (ktorého producentom bol Sascha Paeth známy pre spoluprácu s kapelami ako Kamelot alebo Rhapsody of Fire). Album bol vydaný koncom roka 2003.
Nasledoval "Consign to Oblivion", druhý album vydaný v apríli 2005, ktorý bol inšpirovaný kultúrou starých Mayov. V tomto období taktiež Epica sprevádzala Kamelot na ich turné k albumu The Black Halo. Spevák Kamelotu, Roy Khan, naopak prispel svojimi vokálmi k piesni "„Trois Vierges“", ktorá je taktiež súčasťou "Consign to Oblivion".
"The Score – An Epic Journey" je považovaný za tretí album skupiny. Toto stanovisko je ale diskutabilné, keďže bol vydaný v prvom rade ako soundtrack k holandskému filmu „Joyride“. Podľa Marka Jansena, gitaristu, je ale The Score „typickou Epicou, len bez spevu, bez gitár, bez basov a bicích“.
Epica absolvovala svoje prvé severoamerické turné v rokoch 2005 a 2006, opäť s Kamelotom. Po skončení koncertov bubeník Jeroen Simons oznámil svoj odchod zo skupiny a Epica bola nútená hľadať náhradu. Tá prišla v podobe Ariëna van Weesenbeeka, bubeníka, ktorý bol hosťujúcim hudobníkom na ich pripravovanom albume "The Divine Conspiracy". Pri nahrávaní tohto albumu sa však ešte nepredpokladalo, že sa stane Weesenbeek plnohodnotným členom skupiny, čo skupina oznámila v decembri 2007.
Štvrtý album "The Divine Conspiracy". Bol vydaný 7. septembra 2007 známym vydavateľstvom metalovej hudby, Nuclear Blast Records.
Album "Design Your Universe" bol vydaný 16.10.2009 a ide o najprepracovanejší album skupiny. V rámci európskeho turné vystupovali 2-krát v Česku v Plzni a Prahe 23. a 24. októbra 2009. Pre podporu albumu skupina odštartovala celosvetové turné, hrali na mnohých letných koncertoch v r. 2010, USA, Kanade. Mnohé predstavenia, hlavne v Európe a Holandksu boli vypredané. Skupina koncertovala tiež v Južnej Amerike - v Brazílii, Argentine, Čile, Peru, Bolivii a v Uruguai. Zúčastnili sa dôležitých metalových festivalov v Európe, napr. Wacken Open Air, Pinkpop and Masters of Rock a pod.

</doc>
<doc id="128507" url="https://sk.wikipedia.org/wiki?curid=128507" title="Posledný samuraj">
Posledný samuraj

Posledný samuraj (v origináli "The Last Samurai") je americký film z roku 2003.
Dej.
Hlavnou postavou je vojak Nathan Algreen, ktorého hrá Tom Cruise.
Externé odkazy.
Oficiálna stránka filmu

</doc>
<doc id="128509" url="https://sk.wikipedia.org/wiki?curid=128509" title="Podhradie (Bratislava)">
Podhradie (Bratislava)

Podhradie (lat. "Suburbium", nem. "Schlossgrund" a/alebo "Zuckermantel/Zuckermandel", maď. "Pozsony-Várallya") bolo od roku 1848 štvrť Bratislavy, predtým samostatné sídlo, ktoré sa okolo roku 1800 rozkladalo východne od hradu (medzi hradom a mestom), južne od hradu (medzi hradom a Dunajom) a sčasti aj západne od hradu (po Mlynskú dolinu).
Do 13. storočia sa ako Podhradie - Schlossgrund (doslova hradné pozemky) označoval jednoducho celý široký hradný kopec, pretože vtedy celý patril hradu. Až v 13. storočí sa územie hradu zredukovalo na oblasti tesne priľahlé k hradu.
Pôvodne v stredoveku sa od 13. storočia za vlastné Podhradie - Suburbium považovala Osada svätého Mikuláša; táto osada po roku 1291, kedy mesto na východ od nej získalo mestské práva, zostala vlastníctvom hradu. Okrem toho sa však latinský výraz "suburbium" vo vzťahu k Bratislave v stredoveku používal aj vo významoch: 
V roku 1423 kráľ Žigmund Luxemburský obnovil Podhradiu jeho staré privilégiá.
V novoveku sa napokon Schlossgrund (či Schlossgrund-Zuckermantel) skladal z osád:
Zuckermandel bol v 19. storočí (až do druhej svetovej vojny) známy aj prostitúciou. Celé Podhradie bolo v roku 1848/1851 pripojené k mestu Bratislava. 
V 50. a 60. rokoch 20. storočia bol takmer celý Zuckermandel (spolu s celou Vydricou) zničený kvôli rozširovaniu cesty na dunajskom nábreží a výstavbe Mosta SNP.
Výskum a dokumentácia Podhradia.
Architekt Alfréd Piffl, vtedajší profesor Fakulty architektúry SVŠT, začal roku 1949 spolu so svojimi študentmi spracúvať dokumentáciu pohradských domov, ktoré boli neskôr zbúrané. K tejto práci sa na zvyšku Podhradia vrátil ako vedúci výskumu Archeologického ústavu SAV v rokoch 1967 – 1970, v čase prípravy stavby Mosta SNP.
Dňa 10. októbra 1970 si Alfréd Piffl zaznamenal do svojho denníka: „...Správa o nábreží je hotová. Opiera sa o dvadsaťjeden rokov práce – v roku 1949 som zadával študentom domy na zakreslenie a zameranie, oveľa skôr, ako sem prišli búracie mechanizmy. Nik mi to neprikázal. Dnes je materiál hotový, použije sa, keď príde čas na rekonštrukciu Zuckermandlu. Toho sa asi nedožijem. Súčasné priority sú inde. Funkcionalizmus víťazí nad pamiatkami aj tam, kde by bolo možné nájsť prijateľný kompromis.“ 
Obnova Podhradia.
V súčasnosti sa tu nachádza nová zástavba tvorená multifunkčnými budovami. Na zástavbu prevládali vo verejnosti dva prúdy, jeden (väčšinový, tvorený širokou verejnosťou) presadzoval zástavbu v historizujúcom štýle a čo najvernejšie repliky pôvodných budov, druhý prúd (menšinový, tvorený predovšetkým odborníkmi) presadzoval súčasnú modernú architektúru, pričom argumentoval chýbajúcou podrobnou dokumentáciou, nemožnosťou presne postaviť pôvodné stavby, predovšetkým kvôli skutočnosti, že vznikali v rôznych obdobiach, ďalším argumentom bola otázka, že nebolo jasné, v akom štýle, resp. štýlom ktorého storočia obnoviť pôvodné stavby.

</doc>
<doc id="128512" url="https://sk.wikipedia.org/wiki?curid=128512" title="Heureka">
Heureka

Heureka môže byť:

</doc>
<doc id="128513" url="https://sk.wikipedia.org/wiki?curid=128513" title="Aerodynamická sila">
Aerodynamická sila

Aerodynamická sila je sila, ktorá pôsobí pri vzájomnom pohybe pevného telesa a plynného prostredia. Je jedno či sa pohybuje teleso v stojacom prostredí, prostredie obteká okolo stojaceho telesa, alebo sa pohybuje teleso i prostredie; rozhodujúci je ich relatívny pohyb.
Veľkosť aerodynamickej sily závisí najmä od rýchlosti pohybu, vlastností prostredia a tvaru telesa. Smer sily môže byť rôzny vzhľadom na vektor rýchlosti vzájomného pohybu. Prakticky sa často celková aerodynmaická sila rozkladá na tri navzájom kolmé zložky:
Vzájomné vzťahy týchto zložiek ovplyvňujú stabilitu a charakter pohybu telesa v plynnom prostredí.

</doc>
<doc id="128514" url="https://sk.wikipedia.org/wiki?curid=128514" title="Aerolit">
Aerolit

Aerolit (iné názvy: kamenný meteorit, meteorický kameň) je meteorit, zložený so zásaditých kremičitanov, niekedy s prímesou železa (V staršom ponínamí bol aerolit akýkoľvek meteorit - pozri aerolit (rozlišovacia stránka)). Aerolity sa rozdeľujú podľa prítomnosti chondier na chondrity a achondrity. Ich nerastné zloženie je blízke pozemským horninám, najmä peridotitu a gabru.

</doc>
<doc id="128515" url="https://sk.wikipedia.org/wiki?curid=128515" title="Aeros">
Aeros

Aeros môže byť:

</doc>
<doc id="128516" url="https://sk.wikipedia.org/wiki?curid=128516" title="Eureka">
Eureka

Eureka môže byť:

</doc>
<doc id="128517" url="https://sk.wikipedia.org/wiki?curid=128517" title="Aeros (družica)">
Aeros (družica)

Aeros bol názov dvoch družíc určených na výskum atmosféry. Išlo o spoločný projekt USA a NSR. Aeros 1 s hmotnosťou bol na obežnú dráhu vypustený 16. decembra 1972 (výška 223 – , sklon 96,94°, obežná doba 95,57 min). Za ním 16. júla 1974 nasledoval Aeros 2 (výška 224 – , sklon 97,45° obežná doba 95,60 min). Obidve družice registrovali tok rozličných častíc v atmosfére, ultrafialové žiarenie Slnka a ďalšie parametre atmosféry.

</doc>
<doc id="128519" url="https://sk.wikipedia.org/wiki?curid=128519" title="Astronomische Gesellschaft">
Astronomische Gesellschaft

Astronomische Gesellschaft je nemecká astronomická spoločnosť, založená v roku 1863. Má medzinárodný charakter. Združuje astronómov najmä z krajín, kde je dorozumievacím jazykom nemčina.

</doc>
<doc id="128520" url="https://sk.wikipedia.org/wiki?curid=128520" title="AG">
AG

AG môže byť:
Ag môže byť:
ag môže byť:
.ag je:

</doc>
<doc id="128521" url="https://sk.wikipedia.org/wiki?curid=128521" title="Enoch Powell">
Enoch Powell

Enoch Powell (* 16. jún 1912, Birmingham, Spojené kráľovstvo – † 8. február 1998 Londýn) bol britský konzervatívny politik, v rokoch 1950 až 1974 člen britskej Konzervatívnej strany a v rokoch 1974 až 1987 Ulsterskej unionistickej strany, známy svojou kritikou imigrácie a členstva Veľkej Británie v Európskej únii.
Životopis.
Mladosť.
Enoch Powell sa narodil a vyrástol v Birminghame v učiteľskej rodine. Už v mladosti vynikal vysokou inteligenciou a stal sa vynikajúcim študentom latinčiny a starej gréčtiny. Vysokoškolské vzdelanie získal na University of Cambridge, kde bol silno ovplyvnený Alfredom Edwardom Housmanom. Vo veku 25 rokov ho vymenovali za profesora gréčtiny na Sydney University. Medzi jeho žiakov patril aj budúci ministerský predseda Austrálie Gough Whitlam. Počas svojho pobytu v Austrálii s veľkým znepokojením sledoval britskú politiku appeasementu a tiež s ňou verejne vyjadroval svoj nesúhlas. Po vypuknutí druhej svetovej vojny sa vrátil Powell do Veľkej Británie. Už v tom čase predpovedal veľký význam Sovietskeho zväzu v druhé svetovej vojne.
Druhá svetová vojna.
Počas druhej svetovej vojny slúžil Powell v Kráľovskom Warwickshirskom regimente. Keďže by ho väčšina regrútskych stredísk nevzala, bol v armáde oficiálne zapísaný ako Austrálčan. Počas svojho pôsobenia v severnej Afrike začal považovať za nebezpečné pre Britániu nielen Nemecko a Japonsko, ale aj americkú politiku, ktorá podľa neho smerovala k rozkladu britského impéria. Na konci vojny bol Powell najmladším brigádnym generálom v britskej armáde.
Členstvo v Konzervatívnej strane.
V roku 1949 sa niekdajší ateista Powell stal členom anglikánskej cirkvi a v roku 1950 vstúpil do Konzervatívnej strany, za ktorú bol vo voľbách v tom istom roku vo volebnom obvode "Wolverhampton juhozápad" zvolený za poslanca britského parlamentu. Ako člen parlamentného výboru, ktorý mal na starosti Suezský kanál, nesúhlasil so stiahnutím britských vojsk od neho, pretože to považoval za prejav slabosti, ktorý dá zámienku na úvahy, že Británia nie je už schopná túto časť sveta kontrolovať. V roku 1954 sa však britské vojská stiahli a už v roku 1956 bol kanál znárodnený Egyptom. Powell sa staval kriticky k pokusom o jeho znovudobytie, pretože bol presvedčený, že Británia už nemá prostriedky na to, aby bola svetovou veľmocou.
Potom pracoval ako finančný sekretár pokladne, ale v roku 1958 spolu Petrom Thorneycroftom a Nigelom Birchom na protest proti zvyšujúcim sa výdajom z vlády odstúpil. Od 27. júla 1960 do 20. októbra 1963 bol ministrom zdravotníctva. Vládu opustil spoločne s Iainom Macleodom, keď bol za ministerského predsedu vymenovaný Alec Douglas-Home. V roku 1965 kandidoval vo vnútrostraníckych voľbách, ale skončil až tretí za Edwardom Heathom, ktorý ho do svojho tieňového kabinetu obsadil na post ministra obrany.
Powell bol známy svojimi rétorickými schopnosťami a často prednášal rôzne verejné prejavy. V sobotu 20. apríla 1968 mal v Birminghame svoj najznámejší kontroverzný príhovor, v ktorom varoval publikum pred pokračujúcou imigráciou z krajín Commonwealthu do Británie. Keďže vo svojom prejave Powell použil v jednom prirovnaní narážku na časť Aeneis od Vergilia "(Et Thybrim multo spumantem sanguine cerno…)" novinári ho pomenovali „rieky krvi“, a toto označenie sa neskôr zažilo.
Prejav samotný nebol o imigrácii, ale o vtedy labouristickou vládou navrhovanej antidiskriminačnej legislatíve, ktorá kriminalizovala rasové predsudky v určitých oblastiach života. Powell označil túto legislatívu za urážajúcu a nemorálnu. Reč bola zhodou okolností prenesená v deň výročia Hitlerových narodenín, čoho sa niektorí jeho odporcovia chytili a využili to proti nemu.
Hoci si svojim prejavom získal mnoho priaznivcov, deň po svojom príhovore ho vylúčili z tieňovej vlády. Okolo jeho prejavu sa veľa polemizovalo, v diskusiách vystupovali jeho zástancovia, ako aj odporcovia.
Powellova popularita prispela k prekvapivému víťazstvu Konzervatívnej strany vo voľbách v roku 1970. Daily Express označil v roku 1972 Powella za najpopulárnejšieho britského politika na vidieku. Powell urobil pokus stať sa vodcom strany, ale percento hlasov v jeho prospech malo sotva dvojmiestnu cifru. V tom čase už vystupoval výrazne proti európskej integrácii.
Členstvo v Ulsterskej unionistickej strane.
V roku 1974 opustil Powell Konzervatívnu stranu a ešte v tom roku ho zvolili do parlamentu za Ulsterskú unionistickú stranu, ktorá pôsobí v Severnom Írsku. Na jednu stranu odmietal radikalizmus Oranžského rádu, ale na druhej strane žiadal, aby sa so Severným Írskom zaobchádzalo ako s ktoroukoľvek inou časťou krajiny a tým nebola Írskej republikánskej armáde dávaná nádej na zmenu stavu. Kritizoval znova Spojené štáty, ktoré podozrieval z toho, že podporujú plány na spojenie Severného Írska s Írskom. V mnohých názoroch, najmä na ekonomickú politiku, sa zhodoval s Margaret Thatcherovou, mal s ňou však aj niekoľko sporov.
Enoch Powell zomrel v roku 1998 vo veku 85 rokov na Parkinsonovu chorobu.
Powellova osobnosť.
Hoci Powell po svojom odchode z Konzervatívnej strany už nikdy nezastával vysokú štátnu funkciu, mal vplyv na britskú verejnú mienku. Mnohí jeho odporcovia ho pejoratívne nazývali rasistom, ultrapravičiarom či protofašistom. Tento obraz však narušuje jeho postoj k homosexuálom, odmietaniu trestu smrti či hlasovaniu za voľnejšie podmienky rozvodu. Pre jeho zástancov bol Powell človekom, ktorý dokázal pomenovať veci pravým menom a predpovedal problémy s imigrantmi neeurópskeho pôvodu, ktoré v súčasnosti Veľkú Britániu trápia.
Powella karikovali vo svojich skečoch členovia skupiny Monty Python, z umelcov mu vyjadrili svojho času podporu Manfred Mann či v roku 1976 na koncerte v Powellovom rodnom Birminghame Eric Clapton.

</doc>
<doc id="128523" url="https://sk.wikipedia.org/wiki?curid=128523" title="Povetroň">
Povetroň

Povetroň môže byť:

</doc>
<doc id="128524" url="https://sk.wikipedia.org/wiki?curid=128524" title="Kamenný meteorit">
Kamenný meteorit



</doc>
<doc id="128525" url="https://sk.wikipedia.org/wiki?curid=128525" title="Aerolit (rozlišovacia stránka)">
Aerolit (rozlišovacia stránka)

Aerolit alebo meteorický kameň môže byť:
Aerolit môže byť zastarano aj:

</doc>
<doc id="128527" url="https://sk.wikipedia.org/wiki?curid=128527" title="Antonský potok">
Antonský potok

Antonský potok je potok v hornom Turci, v južnej časti okresu Turčianske Teplice. Je to pravostranný prítok Turca, meria 6,4 km a je tokom IV. rádu. 
Prameň.
Preteká Kremnickými vrchmi, pramení v podcelku Flochovský chrbát, na juhojuhovýchodnom svahu Krpca (1 030,9 m n. m.), v nadmorskej výške približne 945 m n. m.
Opis toku.
Od prameňa tečie najprv juhojuhozápadným smerom, zľava priberá krátky prítok z lokality Uhliská, následne sa výrazne esovito stáča a opäť zľava priberá potok zvaný Medvedia studňa (1,1 km). Ďalej sa stáča západným smerom, preteká Antonskou dolinou, sprava priberá Uhliská (1,2 km), vytvára ohyb prehnutý na juh a z ľavej strany priberá krátky prítok z východného svahu vrchu Jelenie (832,1 m n. m.). Z pravej strany následne priberá Močaristú, stáča sa a k ústiu už tečie juhozápadným smerom. Do Turca sa vlieva severozápadne od obce Turček v nadmorskej výške cca 606 m n. m.

</doc>
<doc id="128528" url="https://sk.wikipedia.org/wiki?curid=128528" title="Pomocné technické prápory">
Pomocné technické prápory



</doc>
<doc id="128529" url="https://sk.wikipedia.org/wiki?curid=128529" title="Briešťanka">
Briešťanka

Briešťanka je potok v hornom Turci, v západnej časti okresu Turčianske Teplice. Je to ľavostranný prítok Jasenice, má dĺžku 6,3 km a je tokom V. rádu. 
Pramení v pohorí Žiar, v podcelku Sokol, na juhovýchodnom svahu Závozov (911,7 m n. m.) v nadmorskej výške približne 715 m n. m. Od prameňa tečie na krátkom úseku najprv na juh, potom na juhovýchod a následne severojužným smerom preteká intravilánom obce Brieštie. V obci priberá pravostrannú Hraničnú vodu (0,7 km), na dolnom konci obce sa stáča a pokračuje juhovýchodným smerom. Ďalej vstupuje do Turčianskej kotliny, kde preteká intravilánom obce Slovenské Pravno, pričom sa stáča východným smerom a zľava priberá potok zvaný Z trávnikov (1 km). Za obcou sa esovito stáča, priberá ďalší ľavostranný prítok, Pravnianku (1,5 km), od sútoku potom tečie severojužným smerom a napokon sa oblúkom stáča k svojmu ústiu na východ. Severne od obce Kaľamenová ústi v nadmorskej výške cca 460 m n. m. do Jasenice.

</doc>
<doc id="128530" url="https://sk.wikipedia.org/wiki?curid=128530" title="Zoznam kostolov v Londýne">
Zoznam kostolov v Londýne

Toto je zoznam sakrálnych stavieb na území britského mesta Londýna a jeho mestských častí.

</doc>
<doc id="128531" url="https://sk.wikipedia.org/wiki?curid=128531" title="Čepčínsky potok">
Čepčínsky potok

Čepčínsky potok je potok v hornom Turci, v centrálnej časti okresu Turčianske Teplice. Je to pravostranný prítok Turca, meria 7 km a je tokom IV. rádu. 
Prameň.
Preteká južnou časťou Turčianskej kotliny, pramení na území mesta Turčianske Teplice, juhozápadne od železničnej zastávky a na východnom okraji Diviackeho hája, v nadmorskej výške približne 517 m n. m.
Opis toku.
Najprv tečie smerom na sever, z východu obteká Diviacky háj, potom sa oblúkom stáča na západ a Diviacky háj obteká i zo severu. Ďalej sa mierne esovito stáča, podteká cestu III. triedy vedúcu z Turčianskych Teplíc do Dubového, pokračuje severoseverozápadným smerom, podteká aj cestu do Veľkého Čepčína a preteká okrajom intravilánu tejto obce, kde zľava priberá Žabín. Pod obcou sa napokon stáča, na krátkom úseku tečie na západ a zľava priberá vedľajšie rameno Turca, zvané Pri Čepčínci (0,7 km). Severozápadne od spomenutej obce potom ústi v nadmorskej výške cca 453,5 m n. m. do Turca.

</doc>
<doc id="128532" url="https://sk.wikipedia.org/wiki?curid=128532" title="Červená voda (prítok Turca)">
Červená voda (prítok Turca)

Červená voda je potok v hornom Turci, preteká okresmi Žiar nad Hronom a Turčianske Teplice. Je to ľavostranný prítok Turca, meria 5,3 km a je tokom IV. rádu. 
Prameň.
Tečie v Kremnických vrchoch, kde pramení v podcelku Kunešovská hornatina, na západoseverozápadnom svahu Mazuchovho vrchu (876 m n. m.), západne od obce Kremnické Bane, v nadmorskej výške približne 835 m n. m.
Opis toku.
Najprv tečie severoseverovýchodným smerom, zľava priberá krátky prítok prameniaci severovýchodne od kóty 869,7 m, podteká cestu III. triedy vedúcu z Kremnických Baní do Kunešova a opäť z ľavej strany priberá prítok z juhovýchodného svahu Pieskovca (907,7 m n. m.). Ďalej tečie na krátkom úseku na severozápad, podteká štátnu cestu č. 65 a tečie s ňou súbežne na sever, pričom vytvára oblúk prehnutý na východ. Zľava ešte priberá krátky prítok z lokality Vlára, znovu podteká cestu č. 65 a ďalej už tečie severovýchodným smerom. Napokon preteká intravilánom Dolného Turčeka, kde sa v nadmorskej výške približne 654 m n. m. vlieva do Turca.

</doc>
<doc id="128533" url="https://sk.wikipedia.org/wiki?curid=128533" title="St Paul’s (Covent Garden)">
St Paul’s (Covent Garden)

St Paul’s alebo slovensky Farský kostol sv. Pavla, prezývaný aj Actors’ Church (slov.: "Kostol hercov") je jedným z londýnskych kostolov nachádzajúci sa v Covent Garden, v mestskom obvode City of Westminster.
V roku 1631 si William Russell, prvý vojvoda z Bedfordu objednal u architekta Iniga Jonesa návrh kostola. Stavebné práce na kostole začali ešte v tom istom roku a kostol bol dokončený v roku 1633. Kostol vysvetili v roku 1638. V roku 1645 sa Covent Garden stala samostatnou farnosťou a kostol bol zasvätený sv. Pavlovi.
9. mája 1662, Samuel Pepys odohral pred priečelím kostola prvé zaznamenané bábkové predstavenie "„Punch and Judy“". Udalosť pripomínaná omšou „MayFayre“ každý rok v máji. V roku 1663 sa začal vzťah medzi kostolom a svetom divadla. V tom istom roku založili totiž v neďalekej Drury Lane Theatre Royal. Tento vzťah iba posilnilo otvorenie Covent Garden Theatre, dnešný Royal Opera House, v roku 1723.
12. apríla 1665 pochovali v kostole prvú známu obeť čiernej smrti v Anglicku.
V roku 1788 Thomas Hardwick začal rekonštrukciu kostola. Bohužial, v roku 1795 kostol zachvátil požiar a veľká časť z neho bola zničená. Kostol sa však podarilo obnoviť.
Dopravné spojenie.
Najbližšie stanica londýnskeho metra sú:

</doc>
<doc id="128536" url="https://sk.wikipedia.org/wiki?curid=128536" title="Významové útvary">
Významové útvary



</doc>
<doc id="128537" url="https://sk.wikipedia.org/wiki?curid=128537" title="Kimérovia">
Kimérovia



</doc>
<doc id="128552" url="https://sk.wikipedia.org/wiki?curid=128552" title="American Broadcasting Company">
American Broadcasting Company

American Broadcasting Company (skrátene ABC) je televízna a rozhlasová spoločnosť v Spojených štátoch. Vznikla v roku 1943 ako NBC Blue radio network. Momentálne ju vlastní Walt Disney Company. Sídlo firmy je v New Yorku.

</doc>
<doc id="128563" url="https://sk.wikipedia.org/wiki?curid=128563" title="Last Samurai">
Last Samurai



</doc>
<doc id="128566" url="https://sk.wikipedia.org/wiki?curid=128566" title="Poker">
Poker

Poker je hazardná kartová hra. 
Princíp hry spočíva v tom, že každá kombinácia kariet je hierarchicky zatriedená, aby bolo možné určiť víťaza (napr. tri karty s rovnakým symbolom majú vyššiu hodnotu než dve karty s rovnakým symbolom).
Existuje veľa verzií pokru.
Počet hráčov: 2 až 10
Cieľ hry: vyhrať čo najviac peňazí
Základné pravidlá hry.
Poker sa hrá s balíčkom francúzskych kariet (52) (v niektorých verziách pokru sa používajú aj žolíky). Hodnota kariet podľa veľkosti: eso, kráľ, dáma, dolník, 10, 9, 8, 7, 6, 5, 4, 3, 2 . Sú 4 farby: piky, srdcia, kára a trefy. V niektorých verziách pokru sú dvojky divoké karty, ktoré môžu zastúpiť ľubovoľnú kartu.
Texas Hold'em je najrozšírenejší a najobľúbenejší zo všetkých variantov pokru. Hrať ho môžu dvaja až desiati hráči naraz. Najčastejšie sa stretnete so stolmi pre dvoch, šiestich alebo deviatich hráčov.
Pozície
Rozdanie
Každý hráč dostane dve karty, ktoré vidí iba on. Cieľom hry je skombinovať tieto karty s ďalšími piatimi postupne vykladanými kartami, ktoré sú spoločné pre všetkých hráčov pri stole. Hráč s najlepšou kombináciou kariet vyhráva bank.
Prvé kolo stávok
Prebieha ihneď po rozdaní. Malý a veľký blind sú povinné stávky, po nich nasledujú dobrovoľné stávky ostatných hráčov. Začína ten, kto sedí ako prvý za veľkým blindom na pozícii UTG. Má na výber 3 možnosti:
1. Dorovnať (call) – dorovná veľký blind
2. Zvýšiť (raise) – zvýši pôvodnú stávku (veľký blind)
3. Zložiť (fold) – zahodí svoje karty a ďalej v hre už vystupovať nebude
Ďalší hráč má rovnaké možnosti, ako predchádzajúci. V prípade, že hráč zvýšil, má tento možnosť znovu zvýšiť (re-raise). Takto to pokračuje až dovtedy, kým nie sú všetky stávky od hráčov v hre dorovnané.
Druhé kolo stávok 
Po prvom stávkovom kole sa na stôl vyložia tri karty, ktoré sú pre všetkých hráčov v hre spoločné a nazývajú sa flop. Stávkové kolo začína prvým hráčom naľavo od dílera, čiže hráčom na pozícii malý blind (ak nezložil karty ešte v prvom stávkovom kole – ak zložil, pokračuje najbližší hráč naľavo od neho). Tento má nasledujúce možnosti: staviť (bet) alebo zdržať sa akcie (check) a teda nestaviť, ale ani nezložiť karty. Ďalší hráči môžu taktiež staviť a zdržať sa akcie. Ak niektorý z hráčov stavil, ďalší hráči môžu dorovnať, zvýšiť jeho stavenie alebo svoje karty zložiť. Takto sa pokračuje až dovtedy, kým nie sú všetky stávky od hráčov v hre dorovnané.
Tretie kolo stávok 
Po ukončení druhého kola stávok sa na stôl vyloží štvrtá karta nazývaná turn. Tretie kolo stávok sa uskutočňuje v takom istom poradí rovnakým spôsobom, ako kolo predchádzajúce.
Štvrté kolo stávok 
Po ukončení tretieho kola stávok sa na stôl vyloží piata karta nazývaná river. Štvrté kolo stávok prebieha rovnako ako tie predchádzajúce. Po uskutočnení akcií hráči postupne ukazujú svoje karty. Ten s najlepšou kombináciou vyhráva celkový bank (pot). Ak majú viacerí hráči rovnakú kombináciu, bank je im rovnomerne rozdelený.
Hra sa nemusí vždy dohrať až do štvrtého kola stávok. Ak sa v predchádzajúcich kolách nenájdu hráči, ktorí by dorovnali najvyššiu stávku, hra sa končí a bank získava hráč, ktorý stavil najviac. Karty sa v tomto prípade nemusia ukázať.
Popis skupín kariet.
Skupiny kariet sú hodnotené od najvyššej k najnižšej takto:
• Royal Flush - A K Q J 10 vo farbe.
Kombinácie označené kurzívou platia len v niektorých variantoch hry.
Stávkové kolo.
Všetci hráči pred rozdaním kariet vložia základný vklad. Každý hráč dostane 5 kariet. Hráči môžu vymeniť 0 až 5 kariet.
Počas hry má hráč tieto možnosti:
Limity vkladov.
All in.
V priebehu hry je možné využiť pravidlo "all-in", ktoré hovorí, že hráč nemôže byť donútený vzdať hru z dôvodu nedostatku žetónov na dorovnanie stávky. Hráč, ktorý spraví stávku "all-in", umiestni do banku všetky svoje zostávajúce žetóny a od tejto chvíle pokračuje v hre bez toho, aby musel dorovnať stávky ostávajúcich hráčov. Ak hráč, ktorý je "all-in", hru vyhrá, má nárok na príslušnú časť banku: od každého iného hráča môže vyhrať nanajvýš toľko, koľko sám stavil. Ak sú v banku nejaké peniaze navyše, o tie už hrajú len ostatní hráči.
Hore uvedené pravidlá sú len rámcové a existuje nepreberné množstvo ich variantov.
Online Poker.
S rozmachom internetu a pokru sa začali objavovať online pokrové herne. Tieto herne si za sprostredkovanie hry vyberajú poplatky zvané rake. 
Rake v cash game
V cash game sa rake odvádza z každého banku (súčet peňazí, ktoré do konkrétnej hry stavili zúčastnení hráči), o ktorý sa hrá. Vo väčšine herní sa veľkosť raku pohybuje okolo 4 %, v iných to môže byť až 7 % z banku. 
Rake v turnajoch
V turnajoch sa rake platí vo forme poplatku, ktorý tvorí časť vkladu do turnaja. Poplatok sa pohybuje vo výške okolo 10 % zo vstupného do turnaja určeného na ceny. Napríklad pri turnaji so vstupným $10, bude poplatok $1. Celkový vklad bude následne v tvare $10 + $1. 
História.
Hoci presný pôvod pokru je predmetom sporov, mnohí výskumníci hier poukazujú na francúzsku hru Poque a iránsku hru As-Nas ako na možné skoré zdroje inšpirácie. Napríklad v vydaní Foster's Complete Hoyle z roku 1937 písal R. F. Foster, že „hra pokru, v ktorej sa po prvý raz hralo v Spojených štátoch, kde každý hráč dostal päť kariet z 20-karátového balíčka, je nepochybne perzskou hrou As-Nas.“ Avšak v 90. rokoch začali historici hier vrátane Davida Parletta spochybňovať predstavu, že poker je priamym odvodením As-Nasu. Je však nepochybné, že poker bol populárny na americkom Juhu na začiatku 19. storočia, keďže hazardné riečne lode na rieke Mississippi a v okolí Nového Orleansu v 30. rokoch 19. storočia pomáhali šíriť túto hru. Jedno z ranných popisov pokru, ktorý sa hral na parníku v roku 1829, zaznamenal anglický herec Joe Cowell. V hre sa používalo 20 kariet, začínajúc esom (najvyššia karta) a končiac desiatkou (najnižšia). Na rozdiel od tejto verzie pokru sa sedemkartový štud objavil až v polovici 19. storočia a bol väčšinou rozšírený medzi americkými vojakmi. Stal sa základným produktom vo viacerých kasínach po druhej svetovej vojne a získal popularitu s nástupom Svetovej série pokru v 70. rokoch.
Bezplatný online poker sa hral už koncom 90. rokov vo formáte IRC pokru. Planet Poker sa stal prvým online pokerovým miestom, ktoré ponúklo hry na reálne peniaze v roku 1998. Prvá hra v pokri o reálne peniaze sa konala 1. januára 1998. Autor Mike Caro sa v októbri 1999 stal „tvárou“ Planet Pokeru. Najväčšie stránky online pokru ponúkajú rôzne možnosti prilákania nových hráčov. Jednou z bežných funkcií sú turnaje, nazývané satelity, ktorých víťazi získavajú právo zúčastniť sa reálnych pokerových turnajov. Prelomovým momentom bol rok 2003, keď amatérsky hráč Chris Moneymaker vyhral Hlavnú udalosť Svetovej série pokru (WSOP). Jeho úspech bol pozoruhodný, pretože sa dostal cez kvalifikačný online turnaj, čím dokázal, že aj amatéri môžu dosiahnuť veľký úspech. Tento moment ešte viac zvýšil záujem o online poker a pritiahol nových hráčov.
K marcu 2008 existovalo menej než štyridsať samostatných pokerových miestností a sietí s významnou návštevnosťou. Avšak v tejto sieti existuje viac než 600 nezávislých dverových stránok alebo „skinov“. K januáru 2009 väčšina návštevnosti online pokru pripadala iba na niekoľko veľkých sietí, medzi ktoré patrili PokerStars, Full Tilt Poker a iPoker Network.
K februáru 2010 existovalo približne 545 stránok pre online poker. Z týchto 545 aktívnych stránok bolo približne dve desiatky samostatných stránok (v porovnaní so 40 v marci 2008), zatiaľ čo ostatné stránky boli nazývané „skiny“ a fungovali v 21 rôznych spoločných sieťach, z ktorých najväčšou je iPoker, kde fungujú desiatky skinov. Z všetkých online pokerových miestností sa PokerStars.com považuje za najväčší svetový pokerový web podľa počtu hráčov prítomných na stránke v ktoromkoľvek okamihu. K máju 2012 PokerStars.com zvýšil svoj trhový podiel na viac než 56 %. 
Rok 2011 je známy ako „Čierny piatok“, keď Ministerstvo spravodlivosti USA zabavilo domény PokerStars, Full Tilt a Absolute Poker, čím prakticky zmrazilo bankrolly ich hráčov. Full Tilt bol Ministerstvom spravodlivosti obvinený z používania finančnej pyramídy a podvodov voči hráčom v hodnote 300 miliónov dolárov. Na druhej strane PokerStars okamžite zaplatil pokutu vo výške 1 miliardy dolárov.
V roku 2014 sa PokerStars stal najväčšou verejnou spoločnosťou v pokrovej priemysle, keď podnikateľ David Baazov inicioval akvizíciu v hodnote 4,9 miliardy dolárov.

</doc>
<doc id="128567" url="https://sk.wikipedia.org/wiki?curid=128567" title="Bruselské metro">
Bruselské metro

Bruselské metro je podzemná rýchlodráha v Bruseli, ktorá sa skladá zo šiestich liniek (1, 2, 3, 4, 5, 6). Sieť má 60 staníc a dĺžku . Okrem toho v Bruseli existujú dve trasy určené na podpovrchovú prevádzku električiek (fr. "prémetro"), ktoré boli skonštruované tak, aby ich bolo možné v budúcnosti upraviť na prevádzku klasického metra. Prevádzkovateľom metra je spoločnosť "STIB/MIVB". Táto spoločnosť zabezpečuje aj električkovú a autobusovú dopravu v meste.
Dejiny.
Prvý návrh na výstavbu metra v Bruseli pochádza z roku 1892. Na začiatku 20. storočia vzniklo veľa ďalších projektov, napríklad v roku 1925 prišla francúzska spoločnosť "Dyle et Bacalan" s návrhom na vybudovanie troch liniek metra. Žiadny z týchto plánov sa nezrealizoval.
Prvý tunel bruselskej podzemnej rýchlodráhy bol vybudovaný v roku 1957. Išlo o podzemnú električkovú zastávku "Gare du Midi / Zuidstation".
Linka 1.
17. decembra 1969 bola spustená prevádzka podzemnej električky v tuneli medzi stanicami "Schuman" a "De Brouckère". V roku 1976 bola na tejto trase zavedená prevádzka klasického metra a došlo k ďalšiemu rozšíreniu tunela ku staniciam "Beaulieu" (linka 1A) a "Tomberg" (linka 1B). Trasa bola postupne rozširovaná, jednotlivé úseky boli otvárané v rokoch 1977, 1981, 1982, 1985, 1988, 1992, 1998 a 2003. Najnovšia časť linky 1 je úsek medzi stanicami "Bizet" a "Erasme / Erasmus", otvorený roku 2003.
Linka 2.
Prvý úsek tejto linky medzi stanicami "Porte de Namur / Naamsepoort" a "Madou" bol dokončený v roku 1970. Spočiatku slúžil iba na električkovú dopravy a prevádzka klasického metra na ňom bola zavedená v roku 1988. V tom čase už existovala trasa medzi stanicami "Simonis" a "Gare du Midi / Zuidstation". V roku 1993 bola otvorená stanica "Clemenceau" a od septembra 2006 je v prevádzke stanica "Delacroix". Úsek medzi stanicami "Clemenceau" a "Delacroix" je zatiaľ najnovšia časť bruselského metra.
Prehľad liniek.
Od 4. apríla 2009 začalo platiť nové číslovanie a smerovanie liniek metra (M), vrátane prípravných električkových tratí (T).

</doc>
<doc id="128568" url="https://sk.wikipedia.org/wiki?curid=128568" title="Metro v Bruseli">
Metro v Bruseli



</doc>
<doc id="128570" url="https://sk.wikipedia.org/wiki?curid=128570" title="Diviacky potok (prítok Turca)">
Diviacky potok (prítok Turca)

Diviacky potok je potok v hornom Turci, v centrálnej časti okresu Turčianske Teplice. Je to pravostranný prítok Turca, meria 4,5 km a je tokom IV. rádu. 
Prameň.
Preteká južnou časťou Turčianskej kotliny, pramení v podcelku Diviacka pahorkatina, západne od Dolnej Štubne, pri ceste z Dolnej Štubne do Skleného, v nadmorskej výške približne 540 m n. m.
Opis toku.
Najprv tečie severozápadným smerom, potom pokračuje cez Diviacky háj najprv západoseverozápadným, potom západným smerom. Po opustení Diviackeho hája pokračuje najprv severozápadným smerom a tesne pred ústím sa stáča na západ. Východne od obce Dubové sa v nadmorskej výške cca 481 m n. m. vlieva do Turca.

</doc>
<doc id="128571" url="https://sk.wikipedia.org/wiki?curid=128571" title="Dlhý potok (prítok Vríce)">
Dlhý potok (prítok Vríce)

Dlhý potok je potok v dolnom Turci, v juhozápadnej časti okresu Martin. Je to pravostranný prítok Vríce, meria 5 km a je tokom V. rádu. 
Prameň.
Pramení v Malej Fatre, v podcelku Lúčanská Fatra, v časti Kľak, na východnom svahu Reváňa (1 204,6 m n. m.) v nadmorskej výške približne 960 m n. m. 
Opis toku.
Od prameňa tečie sprvu na krátkom úseku na severovýchod, poto sa stáča východným smerom a preteká Dlhou dolinou. Postupne priberá viaceré prítoky: najprv Pitšelovu studňu zľava, potom Dolný lúčny jarok (0,8 km) a Vysoký potok (0,8 km) sprava, opäť zľava potoky Pri studni (688,4 m n. m., 1 km) a Studničky (0,5 km), ďalej z pravej strany Vrátny potok (0,7 km), Štíbelov jarok (0,7 km) a Palušov potok (0,9 km). Po pribratí posledného prítoku sa stáča severovýchodným smerom a na západnom okraji intravilánu obce Vrícko ústi v nadmorskej výške cca 604 m n. m. do Vríce.

</doc>
<doc id="128572" url="https://sk.wikipedia.org/wiki?curid=128572" title="Tbiliské metro">
Tbiliské metro

Tbiliské metro (gruz. თბილისის მეტროპოლიტენი, "Tbilisis Metropoliteni", rus. Тбилисское Метро) je podzemná rýchlodráha v Tbilisi, ktorá tvorí dôležitú súčasť mestskej hromadnej dopravy. Ide o malú sieť sovietskeho typu tvorenú dvoma linkami a jednu z dvoch prevádzok tohto typu v Gruzínsku.
Charakter siete.
Sieť má dve linky (Gldani-Varketili a Saburtalo) s celkovou dĺžkou , na ktorých sa nachádza 22 staníc. 20 z nich je podzemných, z toho 16 založených hlboko, konkrétne 6 pilierových, 5 stĺpových a 5 jednoloďových petrohradského typu a 4 plytké.
Podľa štatistík z roku 2005 je odhad ročného využitia metra 105,6 milióna cestujúcich. Prevádzku zabezpečujú troj a štvorvozové vlaky, dokopy disponuje celá sieť 186 vozňami metra. Ide väčšinou o súpravy typu E, niektoré zmodernizované pripomínajúce typ 81-71 z Prahy. Ide o modernizované súpravy typu 81-71, ktorých modernizáciu vykonal závod ZREPS z Moskvy, čelo riadiacich vozňov dodala firma Škoda Transportation z Plzne. Ako technické zázemie slúžia dve depá, jedno pre každú linku.
Dejiny.
Tbilisi malo pozíciu štvrtého najväčšieho mesta ZSSR, miliónovej metropoly gruzínskej SSR. Ako centrum celej oblasti zaznamenalo zhoršujúcu sa dopravnú situáciu, ktorú sa snažilo vyriešiť podzemnou rýchlodráhou.
Výstavba sa začala v roku 1952 a trvala 14 rokov. 11. januára 1966 bolo metro otvorené, išlo o úsek so šiestimi stanicami. Tbilisi sa po Moskve, Petrohrade a Kyjeve zaradilo medzi sovietske mestá disponujúce podzemnou rýchlodráhou. Druhá linka bola otvorená v roku 1979, tretia sa buduje v súčasnosti.
Rýchly rozvoj skončil rozpadom ZSSR v roku 1991, keď nezávislé Gruzínsko vstúpilo do nových spoločensko-ekonomických podmienok. Ideologické názvy staníc boli zmenené a výstavba nových úsekov bola zastavená, znížilo sa financovanie a údržba existujúcich tratí. Došlo k niekoľkým incidentom, 9. októbra 1997 sa v stanici Didube odpálil samovražedný atentátnik, 14. februára 2000 hodili do metra domácky vyrobený granát a marci 2004 bol zaznamenaný pokus o útok jedovatým plynom. Medzi rokmi 2004 a 2005 boli ako odpoveď na tieto udalosti sprísnené bezpečnostné opatrenia.
V súčasnosti prechádza metro v Tbilisi rozsiahlymi renovačnými prácami. Stanice a vlaky sú rekonštruované. Finančné sumy, ktoré boli na podzemnú dráhu vynaložené, sa výrazne zvýšili a plánuje sa, že v roku 2007 dosiahne tbiliské metro európskych štandardov.

</doc>
<doc id="128573" url="https://sk.wikipedia.org/wiki?curid=128573" title="Metro v Tbilisi">
Metro v Tbilisi



</doc>
<doc id="128574" url="https://sk.wikipedia.org/wiki?curid=128574" title="Flochovec">
Flochovec

Flochovec je potok v hornom Turci, v juhovýchodnej časti okresu Turčianske Teplice. Je to pravostranný prítok Turca, meria 4,1 km a je tokom IV. rádu. Nárečovo sa označuje ako Štrich. 
Prameň.
Tečie v Kremnických vrchoch, kde pramení v podcelku Flochovský chrbát, na juhojuhozápadnom svahu Flochovej (1 316,9 m n. m.) v nadmorskej výške približne 1 230 m n. m.
Opis toku.
Od prameňa tečie sprvu na východ, zľava priberá krátky prítok z južného svahu Flochovej a druhý prítok spod Sedla Flochovej (1 297 m n. m.) a ďalej sa stáča juhojuhovýchodným smerom. Následne priberá ľavostranný Medvedí potok, stáča sa juhozápadným smerom a preteká Širokou dolinou. Tu postupne priberá najprv zľava potoky Do Štrichu (1,1 km) a Pri škôlke (1,1 km) a sprava potok Nad vysokým mostom (0,7 km). Potom tečie juhojuhozápadným smerom, tesne pred ústím smerom na juh a do Turca sa vlieva v lokalite Studený žľab (Kaltrin) v nadmorskej výške cca 809 m n. m., nad ústím Turca do vodnej nádrže Turček.

</doc>
<doc id="128576" url="https://sk.wikipedia.org/wiki?curid=128576" title="Ivančinský potok">
Ivančinský potok

Ivančinský potok je potok v hornom Turci, preteká centrálnou časťou okresu Turčianske Teplice. Je to pravostranný prítok Turca, meria 5,8 km a je tokom IV. rádu. 
Prameň.
Tečie v Turčianskej kotline, pramení v podcelku Diviacka pahorkatina, západojuhozápadne od Diviakov, severne od Diviackeho hája, v nadmorskej výške približne 497 m n. m.
Opis toku.
Od prameňa tečie najprv na krátkom úseku na sever, potom sa stáča na východ a oblúkom smerujúcim na východ preteká osadou Hájiky, pričom sprava priberá krátky prítok. Ďalej pokračuje smerom na sever, východne od obce Veľký Čepčín sa esovito stáča a sprava priberá ďalší krátky prítok prameniaci západne od Diviackych kruhov. Západne od obce Malý Čepčín sa opäť esovito stáča, následne mení smer toku na západ a tečie popri jednom z Ivančinských močiarov na pravom brehu. Napokon preteká intravilánom obce Ivančiná a na jej západnom okraji ústi v nadmorskej výške cca 451 m n. m. do Turca.

</doc>
<doc id="128577" url="https://sk.wikipedia.org/wiki?curid=128577" title="Lúčna">
Lúčna

Lúčna môže byť:

</doc>
<doc id="128578" url="https://sk.wikipedia.org/wiki?curid=128578" title="Encyclopaedia of Islam">
Encyclopaedia of Islam

Encyclopaedia of Islam je uznávaná encyklopédia islamistiky.
Jednotlivé články napísali významní bádatelia v oblasti islamu z rozličných krajín. Encyclopaedia of Islam je rozsiahle štandardné dielo ku všetkým otázkam islamského náboženstva a kultúry, rovnako ako arabskej literatúry a islamského sveta. Je určená v prvom rade pre odborníkov a preto sa s ňou laikovi nepracuje ľahko.
Prvé vydanie označované ako EI1 vyšlo v štyroch zväzkoch v rokoch 1913–1938 trojjazyčne (po anglicky, po nemecky a po francúzsky).
Druhé vydanie (EI2) vyšlo v rokoch 1960–2002 v jedenástich zväzkoch len po anglicky a po francúzsky. Tretie vydanie – iba v angličtine – sa pripravuje.

</doc>
<doc id="128580" url="https://sk.wikipedia.org/wiki?curid=128580" title="Punk rock">
Punk rock

Punk rock alebo punk je žáner rockovej hudby, ktorý sa vyvinul v polovici 70. rokov 20. storočia. Korene má v garážovom rocku a iných hudobných formách dnes známych pod názvom protopunk. Punkrockové skupiny sa vyhýbali tomu, čo chápali ako výstrelky komerčného rocku 70. rokov 20. storočia; vytvorili rýchlu, náročnú hudbu, obyčajne s krátkymi piesňami, jednoduchou inštrumentáciou a nezriedka s politickými textami vystupujúcimi proti establishmentu. Punk rock si osvojil prístup DIY (Do it Yourself – Urob si sám); mnohé kapely si samy produkujú nahrávky a distribuujú ich pomocou neformálnych ciest.
Výraz „punk rock“ začali používať začiatkom 70. rokov americkí rockoví kritici v súvislosti s garážovými kapelami. Predvoj nového hnutia s týmto názvom, ktoré sa začalo formovať v rokoch 1974 až 1976, tvorili interpreti ako Patti Smith, Television a Ramones z New Yorku; Sex Pistols, The Clash a The Damned z Londýna; The Runaways z Los Angeles; a The Saints z Brisbane. V roku 1976 sa v Spojenom kráľovstve stal významným kultúrnym fenoménom, keď sa objavila s tým spojená punková subkultúra, vyjadrujúca mladícky odpor, s čím bol spojený charakteristický štýl odievania a ozdôb (ako sú zámerne urážlivé tričká, kožené bundy, vybíjané opasky, špendlíky, či sado-maso oblečenie), a rôzne antiautoritatívne ideológie.
V roku 1977 sa začali punkrocková hudba a subkultúra šíriť do celého sveta, zakoreniac sa v miestnych scénach, ktoré mali sklon odmietať hlavný prúd. Koncom 70. rokov prichádza druhá vlna, kedy si punk osvojili úplne nové skupiny. Začiatkom 80. rokov začali prevládať v punk rocku rýchlejšie a agresívnejšie štýly ako hardcore a Oi!. Hudobníci, ktorí sa stotožňovali s punkom, alebo ktorých punk ovplyvnil, pomohli vytvoriť široké spektrum rozličných variácií, čím podnietili vznik odnoží ako post-punk, new wave, indie pop, alternatívny rock či noise rock. Koncom storočia začal byť v komerčnom strednom prúde obľúbený pop punk, zastupovaný kapelami ako Green Day, Blink-182 a The Offspring, ktoré vydobyli žánru rozsiahlu obľubu.
Charakteristické znaky.
Filozofia.
Prvá vlna punk rocku bola agresívne modernistická, snažiac sa dištancovať čo najväčšmi od bombastického a sentimentálneho rocku prvej polovice 70. rokov 20. storočia. Podľa bubeníka skupiny Ramones Tommyho Ramona, „v raných štádiach bolo množstvo hudby 60. rokov inovatívne a vzrušujúce. Nanešťastie, nastala situácia, že ľudia, ktorí nesiahali ľudom ako Hendrix ani po päty, zrazu začali vystrkovať rožky. Onedlho to bolo samé nekonečné, nezmyselné gitarové sólo. Okolo roku 1973 som už vedel, že to čo sa mi žiada, je rýdzi, prostý rokenrol zbavený nánosu tých nezmyslov.“ John Holmstrom, zakladajúci redaktor časopisu "Punk" spomína ako cítil, že „punk rock proste musel prísť, pretože rocková scéna príliš skrotla, pod pojmom rokenrol sa zrazu mysleli interpreti ako Billy Joel a Simon &amp; Garfunkel, no pre mňa, ako aj pre iných fanúšikov, predstavoval rokenrol divokú a buričskú muziku.“ Ako píše kritik Robert Christgau, „bola to subkultúra, ktorá odvážne odmietla politický idealizmus a nezmyselnosť kalifornských flower-power hipíkov.“ 
Technická dostupnosť a filozofia DIY (Do it Yourself – Urob si sám) sú v punk rocku vysoko cenené. Medzi rokmi 1972-1975 prispel ku vzniku punk rocku britský krčmový rock, ktorý si vytvoril vlastné zázemie malých podnikov, ako boli rôzne krčmy, kde mohli hrať kapely nezávislé od stredného prúdu. V prostredí krčmového rocku sa takisto zrodila myšlienka vytvoriť nezávislé nahrávacie spoločnosti, napr. Stiff Records, ktoré vydávali nízkonákladové nahrávky nižšej kvality. Krčmové kapely organizovali vlastné menšie turné a v malých nákladoch vydávali svojpomocne svoje nahrávky. V raných dňoch punk rocku táto filozofia DIY ostro kontrastovala k okázalým hudobným efektom a vysokým technologickým nárokom mnohých rockových kapiel zo stredného prúdu. Na hudobnú virtuozitu sa zväčša nazeralo podozieravo. Ako tvrdí Holmstrom, punk rock bol „rokenrol, ktorí hrali ľudia bez poriadnych hudobných zručností, no i tak sa potrebovali vyjadrovať skrz muziku“. V decembri 1976 anglický fanzine "Sideburns" uverejnil dnes už kultovú ilustráciu troch akordov s titulkom „toto je akord, toto je ďalší a toto je tretí. A teraz môžeš založiť kapelu“. Názov singlu newyorskej punkovej skupiny Stimulators z roku 1980, „Loud Fast Rules!“, (Hlučné, rýchle pravidlá) výstižne pomenoval základný hudobný prístup punku.
Niektoré popredné britské punkrockové skupiny odmietali nielen vtedajší mainstreamový rock a kultúru s ním spojenú, ale dištancovali sa tiež od svojich významých predchodcov: v skladbe „1977“ od The Clash sa spieva „žiadny Elvis, Beatles ani The Rolling Stones. Rok predtým, keď sa vo Veľkej Británii začala punkrocková revolúcia, bol kultúrnym i hudobným „rokom nula“. Zavrhnúc teda nostalgické pocity, mnohí príslušníci scény si osvojili nihilistický prístup, čo výstižne vyjadroval slogan Sex Pistols „No Future“ (Žiadna budúcnosť). Ako povedal jeden svedok vtedajších udalostí, uprostred nezamestanosti a spoločenských nepokojov v roku 1977 „punková nihilistická pýcha bola najzaujímavejšia vec v Anglicku.“ Zatiaľ čo u „opileckých a vyvrheľských punkáčov“ bola bežná dobrovoľná sociálna vylúčenosť, stále jestvoval rozpor medzi ich nihilistickým zjavom a „radikálnym ľavicovým utopizmom“ skupín ako Crass, ktoré hnutiu dali pozitívny, oslobodzujúci zmysel. Dlhoročný spolupracovník Clash v narážke na vzhľad člena skupiny Joe Strummer vyhlásil, že „punk rock znamená našu slobodu. Budeme si robiť, to čo sa nám zachce“.
Dôležitým aspektom punkovej subkultúry je autenticita—ľudia zaoberajúci sa punkom i oddaní fanúšikovia skupín, ktoré mali značný podiel na vzniku punku, majú sklon považovať niektorých interpretov (a tiež niektorých fanúšikov) za tzv. „pozérov“, čiže ľudí, ktorí predstierajú príslušnosť k subkultúre, ale nevedia nič o histórii, textoch ani posolstvách skupín, ktorých muziku počúvajú. Výskumník Daniel S. Traber tvrdí, že „dosiahnutie autenticity môže byť pri punkovej identite ťažké“; ako ďalej uvádza, s rozvojom punku sa za pozéra začal „považovať prakticky ktokoľvek“.
Hudobný jazyk a motívy textov.
Punkrockové skupiny často napodobňujú hudobné štruktúry a aranžmány garážového rocku 60. rokov. Medzi typické punkové hudobné nástroje patria dve elektrické gitary, elektrická basová gitara a bicia súprava, v sprievode speváka. Piesne bývajú kratšie než je bežné u iných obľúbených žánrov. Vplyvom skupiny The Ramones sa punkové skladby hrávali v rýchlom, „krkolomnom“ tempe. Väčšina pôvodných punkrockových skladieb sa držala tradičnej rokenrolovej schémy „verš-refrén“ a taktu 4/4. Neskoršie skupiny nezriedka od tohto pravidla ale upúšťajú. Ako píše kritik Steven Blush, „The Sex Pistols bol stále rokenrolom ... niečo na spôsob najšialenejšej verzie Chucka Berryho. Od toho sa radikálne odchýlil hardcore. To už nebol rock typu verš-refrén. Čo sa týka tvorby piesní, nedržal sa žiadnych zavedených pravidiel. To už bola vskutku svojbytná hudobná forma“.
Punkrockové vokály zavše znejú nosovo, a spevák nezriedka namiesto klasického spievania kričí, bežné je to predovšetkým v hardcorových štýloch. Zmeny v takte, hlasitosti či intonácii nie sú príliš rozšírené. Punkrockový „chrapľavý, škripotavý“ spev a skandovanie ostro kontrastujú s „melodickým a uhladeným“ spevom komerčného rocku. Spev v ranom punku sa tiež vyznačoval „arogantným vrčaním“. Komplikované gitarové sóla sa považujú za pôžitkárske a nepotrebné, i keď jednoduché gitarové sóla sú bežné. Charakteristickým rysom punku je hlasitý, skreslený gitarový zvuk, postavený na silových akordoch. Niektoré punkové skupiny sa nechali ovplyvniť surfrockovými jemnejšími, fidlikantskými gitarovými tónmi. Ďalší muzikanti, medzi inými napríklad Robert Quine, gitarista skupiny The Voidoids, sa nechali ovplyvniť divokým štýlom skupín ako The Velvet Underground či nahrávkami Ikea Turnera z 50. rokov. Basitarové linky nie sú obyčajné veľmi komplikované; príznačný je neúprosný, opakujúci sa „silený rytmus“, aj keď niektorí punkoví basgitaristi—ako napríklad Mike Watt pôsobiaci v skupinách The Minutemen a Firehose—uprednostňujú väčšmi technicky prepracované basové linky. Pri hre na basu sa taktiež obyčajne používa brnkadlo, keďže tóny sa hrajú v rýchlom slede a hranie prstami je nepraktické. Bicie zvyčajne znejú tvrdo a sucho a bicia súprava je zväčša veľmi jednoduchá. Na rozdiel od iných rockových foriem sa v punku synkopy takmer nevyskytujú. Hardcorové bubnovanie býva obzvlášť rýchle. Produkcia býva minimalistická, niektoré skladby bývajú veľakrát dokonca nahraté na domácich kazetových rekordéroch alebo na jednoduchých štvorstopových portastudiách. Zámerom je, aby je nahrávaný zvuk nebol manipulovaný, aby bol čo najvernejší skutočnosti, aby odrážal autenticitu živého vystúpenia.
Texty v punk rocku sú zvyčajne priame a konfrontačné; na rozdiel od textov v iných žánroch populárnej hudby sa opakovane dotýkajú spoločenských a politických otázok. Typickými punkovými piesňami sú napr. „Career Opportunities“ od The Clash a „Right to Work“ od Chelsea, ktoré sa zaoberajú nezamestnanosťou a pochmúrnou realitou mestského života. Predovšetkým v ranom britskom punku sa dôraz kládol na nevraživosť a šokovanie stredného prúdu. Skladby „Anarchy in the U.K.“ a „God Save the Queen“ od Sex Pistols otvorene znevažujú britský politický systém a spoločenské zvyklosti. Bežnou súčasťou textov je anti-sentimentalita a motívy zaoberajúce sa vzťahmi a sexom, ako napríklad v piesni „Love Comes in Spurts“, ktorú napísal Richard Hell a nahral ju zo skupinou The Voidoids. Často sa tiež vyskytuje motív anómie – príkladom sú texty piesní „Blank Generation“ od kapely Hell a „Now I Wanna Sniff Some Glue“ od Ramones. V. Vale, zakladateľ sanfranciského fanzinu "Search and Destroy" komentoval spájanie punku s takouto tematikou slovami, že „punk bol totálnou kultúrnou revoltou. Išlo o zásadnú konfrontáciu s temnou stranou dejín a kultúry, pravicovými náhľadmi, sexuálnymi tabu, a to v takej miere, ako ešte nikdy predtým“. Kvôli svojej kontroverznej textovej náplni boli niektoré punkové nahrávky odmietané zo strany rádiových staníc a taktiež zo strany významných reťazcov z hudobninami.
Vizuálne a iné prvky.
Klasický punkrovový imidž amerických hudobníkov evokuje subkultúru greasers z 50. rokov a tiež módu spájanú so scénou rockabilly a subkultúrou rockers: tričká, motorkárske bundy a džínsy. Vzhľad Richarda Hella—povestného vynálezcu estetiky spínacích špendlíkov—bol väčšmi obojpohlavný a ošumelý, čím veľkou mierou inšpiroval impresária Sex Pistols Malcolma McLarena, a koniec koncov celý punk. (Prvým hudobníkom, ktorý mal na sebe bundu posiatu spínacími špendlíkmi, bol pravdepodobne John D Morton z clevelandskej kapely Electric Eels.) McLarenov partner, módna návrhárka Vivienne Westwoodová, pripisuje prvenstvo v nosení potrhaného trička Johnnymu Rottenovi a basgitarostovi Sex Pistols Sidovi Viciousovi zase pripisuje prvenstvo v používaní spínacích špendlíkov; keďže v súčasnosti si len málo punkerov môže dovoliť kúpiť McLarenove a Westwoodovej dizajnérske kúsky, také obľúbené u Sex Pistols, vyrábajú si svoje vlastné kópie, charakteristické svojou štýlovou rôznorodosťou. Mladé ženy v punkovej kultúre zničili zavedené rockové stereotypy, ktoré ženy štylizovali do podoby „pokorných sexuálnych mačiatok“. Prvé punkové hudobníčky boli známe svojím rozmanitým imidžom; Siouxsie Sioux vynikala bondážou, Patti Smith bola zase povestná svojím ošarpaným hermafroditickým výzorom, ktorým vo veľkej miere ovplyvnila odievanie žien v punku. Časom sa bežnou súčasťou punkovej módy stali tetovania, piercingy či kovové hroty a špice, teda prvky, ktoré mali pôsobiť „rušivo a zlostne“. Ďalším dôležitým prvkom punkrockovej scény je extravagantný účes, čím sa dáva najavo sloboda prejavu. Pôvodne sa nosil krátky a strapatý zostrih; neskôr sa poznávacím znamením punkerov stalo číro, vlasy sa tiež nosia upravené ako bodce.
Správanie punkových hudobníkov sa pri živých vystúpeniach výrazne neodchyľuje od klasického rockového machizmu. Punkové hudobníčky sa od raných štýlov výraznejšie dištancovali. Bádateľ John Strohm naznačuje, že ženy prevzali osobnostné charakteristiky zvyčajne považované za mužskú doménu: „Osvojili si drsný, nedámsky postoj, ktorý sa opieral väčšmi o machistické chvastúnstvo garážových kapiel 60. rokov, než o vypočítavý dievčenský imidž skupín ako The Runaways.“ Znalec Dave Laing naznačuje, že basgitaristka Gaye Advert si osvojila prvky mužskej módy, len preto aby v očiach publika získala status „sexy“. Laing tiež poukazuje na inovatívny a náročný štýl živých vystúpení, badateľný na anti-erotickom prístupe Siouxsie Sioux, Ari Up zo skupiny The Slits, či Poly Styrene z kapely X-Ray Spex.
Pre nedostatok výrazných synkopických prvkov sa v punku vyvinuli „netradičné“ tanečné formy. Typickým tanečným štýlom je pogo. Iniciovanie prvého poga sa pripisuje na vrub Sidovi Viciousovi, keď sa ešte v období pred vstupom do Sex Pistols zúčastnil jedného z ich koncertov. Pre hardcorové koncerty je typický moshing, agresívnejšia forma poga. Nedostatok konvenčných tanečných rytmov bol hlavným dôvodom, prečo sa punku nikdy nepodarilo vo veľkej miere výrazne komerčne preraziť.
Stieranie vzdialenosti medzi umelcom a publikom je základom punkovej mravouky. Účasť fanúšikov na koncertoch je preto dôležitá; v dobe vrcholného rozkvetu hnutia to často zachádzalo do očividne perverzného, no náležite „punkového“ extrémneho ponímania tejto etiky. Kapely prvej vlny britského punku ako napríklad Sex Pistols a The Damned urážali a inak podpichovali svoje publikum k intenzívnym reakciám. Laing identifikoval tri primárne formy fyzickej reakcie divákov na podpichovanie: hádzanie plechoviek, inváziu na pódium a pľutie. V hardcore je invázia na pódium zväčša predohrou k stage divingu. Mnohí fanúšikovia založili svoju vlastnú alebo sa pridali do už existujúcej kapely; ďalší prívrženci punku tiež významne prispeli k rozvoju scény amatérskymi a informálne rozširovanými časopismi—podľa Lainga bol v Anglicku punk „prvým hudobným žánrom, ktorý podnietil vznik väčšieho množstva fanzinov“.
Etymológia a klasifikácia.
V 16. až 18. storočí bol v angličtine výraz "punk" bežne používaným, oplzlým synonymom pre „prostitútku“. Tento pojem sa postupne začal používal ako opis „mladého pasáka, hrdloreza, banditu či hrubiána“.
Prvé známe použitie frázy "punk rock" sa objavilo v americkom denníku "Chicago Tribune" 22. marca 1970. V decembrovom vydaní časopisu "Creem" z roku 1970 sa redaktor vyjadril o Iggym Popovi ako „o tom Stoogeovskom punkáčovi“ („that Stooge punk“). Prvým hudobným kritikom, ktorý použil pojem "punk rock" bol roku 1971 Greg Shaw: v aprílovom vydaní časopisu "Rolling Stone" sa vyjadril o piesni od The Guess Who ako o „dobrom, nepríliš nápaditom punk rock and rolle“.
V decembri 1972 sa už pojem bežne používal v tlači. V máji 1973 Billy Altman začal vydávať krátkotrvajúci "punk magazine", ktorý predchádzal rovnomernej väčšmi známej publikácii z roku 1975, avšak, na rozdiel od neskoršieho časopisu, sa venoval predovšetkým rozpravám o garážových a psychedelických počinoch zo 60. rokov.&lt;ref name="Laing (punk/Altman)"&gt;&lt;/ref&gt;
V roku 1975 sa "punk" používal v súvislosti s takými rozličnými interpretmi ako Patti Smith Group, Bay City Rollers či Bruce Springsteen. Keď sa začínala dostávať do povedomia scéna spájaná s newyorským klubom CBGB, bolo potrebné nájsť nové pomenovanie pre vznikajúci osobitý zvuk. Majiteľ klubu Hilly Kristal nazýval toto nové hnutie pojmom „street rock“. V súvislosti s použitím slova "punk" spomína John Holmstrom časopis "The Aquarian Weekly", keď sa v ňom „opisovalo dianie v CBGB“. Ku kodifikácii tohto pojmu prispel nemalou mierou časopis "Punk", ktorý koncom roku 1975 založili Holmstrom, McNeil a Ged Dunn. „Bolo úplne jasné, že toto slovo bolo čoraz populárnejšie,“ poznamenal Holmstrom. „Usúdili sme, že by sme si ho mali prisvojiť, skôr než to spraví niekto iný. Chceli sme sa oprostiť od toho balastu, proste rock 'n' roll obnažený na kosť. Chceli sme späť zábavu a živelnosť.“
História.
Korene.
Garážový rock a bigbít.
Podľa jednej teórie punk rock ako taký možno počuť už v piesni Ritchieho Valensa „La Bamba.“ Skúste porovnať Valensove trojakordové "mariachi" kvákanie s „Louie Louie“ od The Kingsmen, potom porovnajte „Louie Louie“ s „You Really Got Me“ od The Kinks, potom „You Really Got Me“ s „No Fun“ od The Stooges, potom „No Fun“ s „Blitzkrieg Bop“ od The Ramones, a nakoniec si všimnete, že „Blikskrieg Bop“ znie presne ako „La Bamba.“
V prvej polovici 60. rokov 20. storočia sa v Severnej Amerike začali objavovať skupiny hrajúce garážový rock, v súčasnosti považované za priekopníkov punk rocku. The Kingsmen zabodovali v roku 1963 svojou verziou skladby od Richarda Berryho „Louie, Louie“, čím vymedzili charakteristické znaky punk rocku. Potom ako sa Beatles prvýkrát objavili v americkej televíznej relácii "The Ed Sullivan Show", Britská invázia a fenomén garážových rockových skupín nabrali v USA na obrátkach. Okolo roku 1965 tvrdší zvuk britských počinov, ako napríklad The Rolling Stones, The Kinks, The Who či The Yardbirds, bol čoraz väčšmi ovplyvňovaný americkými garážovými skupinami. Surový zvuk amerických skupín, ako boli The Sonics, The Seeds, The Remains, The Standells či The Shadows of Knight, bol predzvesťou štýlu neskorších kapiel. Začiatkom sedemdesiatych rokov niektorí kritici používali termín „punk rock“ na označenie garážových skupín z polovice 60. rokov i následných počinov, ktoré navidomoči pokračovali v ich štylistickej tradícii, ako napríklad The Stooges.
V roku 1964 vyšli v Anglicku, z veľkej časti pod vplyvom mládežníckeho hnutia Mods a bigbítových skupín, hitové singly „You Really Got Me“ a „All Day and All the Night“ od the Kinks, ktoré boli ovplyvnené skladbou „Louie, Louie“. V roku 1965 The Who vydali hymnu Mods „My Generation“, ktorá bola podľa Johna Reeda predzvesťou druhu „mozgovej zmesi hudobnej divokosti a rebelského postoja“, ktorý neskoršie charakterizoval väčšinu britského punk rocku v 70. rokoch. Fenomén garážového rocku a bigbítu prenikol aj za hranice Severnej Ameriky a Británie. Skladbu „Wild About You” (1965) od austrálskej skupiny The Missing Links o desať rokov neskôr prevzala ďalšia austrálska kapela The Saints.&lt;ref name="Marks/McIntyre (Missing Links)"&gt;Marks, Ian D. and McIntyre, Iain. "Wild About You: The Sixties Beat Explosion in Australia and New Zealand." Verse Chorus Press. Portland, London, Melbourne. 2010 , str. 7.&lt;/ref&gt;&lt;ref name="Cockington (Links/Saints)"&gt;&lt;/ref&gt; V roku 1965 nahrala peruánska kapela Los Saicos skladbu „Demolicion“, pozoruhodný príklad ranného punku.
Post-psychedelic proto-punk.
V auguste 1969 debutovala eponymným albumom skupina The Stooges pochádzajúca z mestečka Ann Arbor v Michigane. Podľa kritika Greila Marcusa kapela vedená spevákom Iggym Popom vytvorila „zvuk à la Airmobile od Chucka Berryho—akurát že ohlodaný na kosť“. Album produkoval John Cale, bývalý člen newyorskej experimentálnej rockovej skupiny The Velvet Underground, ktorá sa preslávila ako priekopník undergroundového rocku a ktorá či už priamo alebo nepriamo ovplyvnila mnohé vznikajúce punkové skupiny. Začiatkom 70. rokov skupina New York Dolls zmodernizovala pôvodný divoký rokenrol z 50. rokov a vytvorila módu neskoršie známu ako glam punk. Newyorské duo Suicide hralo jednoduchú, experimentálnu muziku, na koncertoch okorenenú netradičnými prvkami, inšpirovanými The Stooges. V klube Coventry v newyorskej štvrti Queens vystupovali The Dictators, ktorý rockom dávali najavo svoj sarkastický postoj a humor. V Bostone upútala pozornosť svojim minimalistickým štýlom kapela The Modern Lovers, ktorú viedol oddaný nasledovník Velvet Underground Jonathan Richman. V roku 1974 sa začala utvárať regenerovaná scéna okolo novootvoreného klubu Rathskeller na námestí Kenmore. K jej čelným predstaviteľom možno zaradiť kapely ako The Real Kids, založenú bývalým členom Modern Lover Johnom Felicom; Willie Alexander and the Boom Boom Band, ktorých frontman bol v roku 1971 zopár mesiacov členom Velvet Underground; či Mickey Clean and the Mezz.
Britskí Deviants hrali koncom 60. rokov zmes psychedelických štýlov so satirickým, anarchistickým nádychom a záľubou v situacionistických vystúpeniach, ktorými predbehli Sex Pistols o takmer celé jedno desaťročie. V roku 1970 sa tento počin pretvoril na kapelu Pink Fairies, pokračujúc v nastolenom trende. Kapely z londýnskej krčmovej scény vrátili rock ku koreňom a začali hrať jednoduchú, tvrdú, muziku inšpirovanú R&amp;B. Okolo roku 1974 začala dláždiť cestu novým kapelám jednotka na scéne Dr. Feelgood, ku ktorým medzi inými patrili The Stranglers a Cock Sparrer, ktoré mali neskoršie zohrať svoju úlohu v punkovej explózii. V rámci tejto krčmovej scény sa vytvorili podmienky na to, aby mohli vystupovať nekomerčné skupiny a vydávať svoje nízkonákladové nahrávky pomocou nezávislých nahrávacích spoločností. K ďalším skupinám, ktoré toho roku vznikli, patrí tiež The 101ers. Ich spevákovi, ktorý si neskôr začal hovoriť Joe Strummer sa pripisuje, že prepojil pub rock s punk rockom. Napriek tomu, že zdieľajú niektoré spoločné postoje a hodnoty, cieľom pub rocku bolo skôr naviazať na tradíciu pôvodných rokenrolových interpretov, zatiaľ čo cieľom punku bolo práve narušenie tradície.
Kapely predvídajúce nadchádzajúce hnutie sa objavovali v takých vzdialeným končinách ako bol západonemecký Düsseldorf, kde v roku 1971 vznikla kapela Neu! vychádzajúca z krautrockovej tradície skupín ako Can. Japonská protispoločenská čvarga Zunō Keisatsu (Mozgová polícia) miesila acid rock a folk. Banda musela sústavne čeliť cenzúre a svoje živé vystúpenia minimálne jedenkrát okorenili masturbáciou. Nová generácia austrálskych garážových kapiel, čerpajúca inšpiráciu najmä z odkazu The Stooges a MC5, sa ešte väčšmi priblížila k zvuku, ktorý sa už zanedlho mal začať nazývať „punk“: z Brisbane sa vynorili The Saints inšpirovaní surovým zvukom britských Pretty Things, ktorý roku 1975 podnikli neslávne známu koncertnú šnúru po Austrálii a Novom Zélande.
1974–1976: Prvopočiatky.
New York.
Na vznik newyorskej punkrockovej scény mali vplyv rôzne zdroje, ako napríklad „trashová kultúra“ z konca 60. rokov, či podzemný rock zo začiatku 70. rokov sústredený v kultúrnom zariadení Mercer Arts Center v Greenwich Village, kde vystupovali aj New York Dolls. Počiatkom roku 1974 sa začala formovať nová scéna, ktorá sa zabývala v klube CBGB, ktorý sa tiež nachádzal v dolnom Manhattane. Ústrednou figúrou sa stala skupina Television, podľa kritika Johna Walkera „fundamentálna garážová kapela plná nadutosti“. V klube tiež vystupovali kapely Stooges, the Heartbreakers, MC5, Talking Heads, Mink DeVille a iné. K ďalším návštevníkom CBGB patrila tiež speváčka Patti Smith, ktorá svojím debutovým feministickým albumom Horses z novembra 1975 značne ovplyvnila rozvoj a vznik punk rocku.
Všetky tieto skupiny sa dnes ale skôr považujú za proto-punk. Avšak za jednu z prvých punkových kapiel vôbec sa považuje kapela Ramones, ktorá vznikla v roku 1974 v USA. Ramones ako prví použili v piesni spojenie punk rock (Judy is a Punk). Spoločne s inými skupinami vlastne vytvorili základy punkovej uniformy (kožené bundy ("krivák"), ošúchané úzke džínsy a topánky Converse). Tento šýl obliekania u niektorých punkerov pretrváva dodnes. Ramones hrali surový, rýchly rock’n’roll, ich piesne boli krátke a prestávky medzi nimi ešte kratšie (často iba rýchle odrátanie 1,2,3,4, go!), vlastne „to niekedy vypadalo, že neovládajú ani úplne rytmické základy“. V roku 1976 vydávajú svoj prvý rovnomenný album, ktorým predchádzajú o jeden rock britskú punkovú vlnu. Po hudobnej stránke sa skupina nechala inšpirovať rôznymi vplyvmi: klasickými rockovými skupinami ako the Beach Boys, the Who, the Beatles, the Kinks, Led Zeppelin, the Rolling Stones, the Doors či Creedence Clearwater Revival. Čerpali tiež zo zvuku hardrockových kapiel ako MC5 a Black Sabbath.
Veľká Británia.
Punkový hudobný štýl sa rozšíril aj do zámoria, presnejšie do Veľkej Británie. Napriek takmer štylistickej identite sa tento žáner v Európe vyznačuje extrémnou politizáciou, a to tak v textoch, ako aj v správaní. Najmä v Londýne začali vznikať prvé punkové skupiny, ktoré vzišli z kombinácie rôznych faktorov charakteristických pre súdobú Britániu: doznievajúci radikalizmus 60. rokov, hospodárska kríza a silný odpor voči zavedenému systému.
Kľúčovou figúrou zodpovednou za migráciu punk rocku do Európy je britský občan Malcolm McLaren. Po krátkom období, kedy neoficiálne manažoval skupinu New York Dolls, sa v máji 1975 vracia do Londýna, inšpirovaný vznikom novej newyorskou scény v klube CBGB. Spoločne s módnou návrhárkou Vivienne Westwoodovou vlastnil na ulici King's Road módny butik zvaný "Sex", zameraný na alternatívnu „anti-módu“ prinesenú zo zámoria: tričká, kožené bundy, vybíjané opasky a pod. Začal tiež pracovať ako manažér skupiny The Swankers, ktorá sa čoskoro stala známou pod novým názvom Sex Pistols. Vo februári 1976 si skupinu prvýkrát významnejšie všimla aj tlač; gitarista skupiny Steve Jones vyhlásil, že Sex Pistols nie sú ani tak hudbou ako skôr „chaosom“. Kapela nezriedka obecenstvo dostávala takmer do stavu nepríčetnosti. McLaren propagoval Sex Pistols ako kľúčových hráčov v novom mládežníckom, „tvrdom a húževnatom“ hnutí.
Ďalšou významnou udalosťou bolo spoločné vystúpenie kapiel Ramones, The Stranglers a Flamin 'Groovies 4. júla 1976, ktorého sa v londýnskom klube Roundhouse zúčastnilo okolo 2000 návštevníkov. V ten istý večer debutovala tiež skupina The Clash a deň nato sa niektorí členovia Sex Pistols a The Clash zúčastnili koncertu Ramones v klube Dingwalls. 6. júla odohrali svoje prvé vystúpenie The Damned a Sex Pistols po prvýkrát vystúpili v Londýne. Tieto udalosti značili veľmi dôležitý medzník vo vývoji anglického punk rocku.
V nasledujúcich mesiacoch sa punkrockové publikum a počet kapiel značne rozrástli; nárast v popularite a návštevnosti koncertov bol poháňaný úspechom Sex Pistols. V Londýne vznikli skupiny The Damned, The Vibrators, The Slits, X-Ray Spex, Siouxsie &amp; the Banshees, Eater, UK Subs, The Adverts či kapela z Chelsea zvaná Generation X. V juhovýchodnom Anglicku začína pôsobiť kapela Sham 69, v oblasti Manchesteru vznikajú the Buzzcocks, kapela pôvodne známa ako Warsaw a neskoršie ako Joy Division. V Durhame sa formuje Penetration a v Surrey vzniká kapela The Jam, vo veľkej miere ovplyvnená hnutím mods revival.
V októbri 1976 sa The Damned stávajú prvou anglickou skupinou vydávajúcou singel, romanticky ladený „New Rose”. 26. novembra prichádzajú s debutovým singlom tiež Sex Pistols; svojím Anarchy in the UK kapela úspešne dosahuje svoj cieľ stať sa „národným škandálom“. Následne sa kapely Sex Pistols, The Clash, The Damned a The Heartbreakers vydávajú na takzvané Anarchistické turné, sériu vystúpení po Veľkej Británii. Nebolo však príliš úspešné, keďže kvôli vyčíňaniu fanúšikov i muzikantov bolo mnoho vystúpení zrušených. Neslávne známym sa stal najmä gitarista Pištolí Steve Jones kvôli svojej násilnej potýčke s televíznym moderátorom.
1977–1978: Druhá vlna.
V roku 1977 sa začala objavovať druhá vlna punk-rockových skupín v troch krajinách, kde sa punk zrodil, ako aj na mnohých iných miestach. Skupiny z rovnakých scén často zneli od seba veľmi odlišne, odrážajúc tak eklektický stav punkovej hudby počas tohto obdobia. I keď v Severnej Amerike, Austrálii a na nových miestach, kde sa objavila, sa stále jednalo prevažne o podzemný fenomén, v Spojenom Kráľovstve sa nakrátko zmenil na veľkú senzáciu.
Severná Amerika.
Začiatkom roku 1977 bežala kalifornská punková scéna na plné obrátky. V Los Angeles fungovali tieto kapely: the Weirdos, The Zeros, the Bags, Black Randy and the Metrosquad, the Germs, Fear, The Go-Go's, X, the Dickies, a presťahovaní Tupperwares, teraz známi pod menom the Screamers. V San Francisku patrili k druhej vlne kapely ako the Avengers, The Nuns, Negative Trend, the Mutants, a the Sleepers. The Dils z kalifornského mesta Carlsbad pendlovali hore-dolu medzi týmito dvoma metropolami. Z Portlandu v Oregone pochádzala zase skupina The Wipers a v Seattli vznikla kapela the Lewd.
Za vznikom nemalej kanadskej scény stojí protopunková skupina z Toronta, Dishes. V Ontáriu patria medzi rané zoskupenia tieto kapely: the Diodes, the Viletones, Battered Wives, the Demics, Forgotten Rebels, Teenage Head, the Poles, a the Ugly.
V polovici roku 1977 už pôvodný nekompromisný sound punku v centre New Yorku ustupoval novému anarchistickému zvuku kapiel Teenage Jesus and the Jerks či Mars, priekopníkov štýlu, ktorý ma byť známy ako no wave, aj keď viaceré pôvodné punkové kapely boli stále aktívne a dokonca vzniklo aj zopár nových kapiel hrajúcich klasický punk. V neďalekom New Jersey vznikli Misfits. Keď v apríli 1977 odohrali svoj prvý koncert v klube CBGB, ich nenapodobiteľný štýl inšpirovaný béčkovými filmami a neskôr známy ako horror punk, bol ešte stále len vo vývoji.
V januári vyšiel druhý album the Ramones "Leave Home". V októbri vyšli ďalšie debuty: Richard Hell and the Voidoids vydali prvú dlhohrajúcu dosku "Blank Generation", a the Heartbreakers vydali album "L.A.M.F." V priebehu turné 1976/77 sa spevák Heartbreakers Johnny Thunders zaslúžil o spopularizovanie heroínu medzi punkovými fanúšikmi. V novembri 1977 vyšiel tretí album Ramones, "Rocket to Russia". Vo Washingtone, D. C. sa začiatkom roku 1978 jazz-fusion kapela Mind Power pretransformovala do kapely Bad Brains, jednej z prvých kapiel hrajúcich štýl známy ako hardcore punk.
Veľká Británia.
1. decembra 1976 došlo v priamom prenose k potýčke medzi Sex Pistols a TV moderátorom Billom Grundym, čo viedlo k tomu, že britskému punku sa začalo dostávať veľkej pozornosti médií, i keď niektoré obchody odmietali predávať punkové nahrávky a rádia tiež neradi zaraďovali punk do svojich playlistov. Záujem médií o punkové výtržnosti začal naberať na obrátkach: 4. januára 1977 sa na titulnej stránke londýnskych novín "The Evening News" objavila správa o tom, ako Sex Pistols „vracali a pľuli počas cesty na let do Amsterdamu“. Vo februári 1977 vyšiel debutový album skupiny the Damned "Damned Damned Damned", ktorý sa v britskom rebríčku vyšplhal na tridsiate šieste miesto. Vo vlastnom náklade vydané EP "Spiral Scratch" manchesterskej skupiny Buzzcocks značnou mierou prispelo k rozvoju prístupu DIY (urob si sám) a k britskému punkovému regionalizmu. Dva mesiace nato vyšiel eponymný album The Clash a vyšplhal sa na dvanáste miesto albumového rebríčka; singel „White Riot” sa dostal do rebríčka top 40. V máji sa Sex Pistols podarilo dosiahnuť novú úroveň kontroverznosti (a druhé miesto v singlovom rebríčku) so skladbou „God Save the Queen”. Do skupiny tiež prišiel nový basový gitarista, Sid Vicious, ktorý bol ukážkovým príkladom typického punkera. Nadávky počas interview s Grundym a kontroverzia okolo „God Save the Queen” viedla k morálnej panike.
Po celom Spojenom kráľovstve začali vznikať húfy punkrockových kapiel, od Londýna cez Belfast (Stiff Little Fingers a Dunfermline) až po Škótsko (the Skids). Väčšina síce fungovala len krátko, nezriedka nahrajúc len jeden či dva single u nejakého malého vydavateľstva, niektoré však dali vzniknúť novým trendom. Crass z Essexu spojili vášnivosť a priamočiarosť punk rocku so zapáleným anarchistickým svetonázorom, a veľkou mierou prispeli k vzniku anarcho-punkového hnutia. Sham 69, londýnski Menace, či Angelic Upstarts zo South Shields na severovýchode, skombinovali prostoduchý sound s populistickým textami, vytvoriac tak štýl známy ako street punk (pouličný punk). Tieto kapely výslovne sa hlásajúce k pracujúcej triede boli v ostrom kontraste so skupinami, ktoré neskôr mali byť súčasťou post-punkového fenoménu.
Okrem trinástich pôvodných skladieb, ktoré mali definovať punk rock, debutový album the Clash obsahoval aj cover-verziu jamajského reggae hitu „Police and Thieves“. Aj ďalšie skupiny z prvej vlny ako the Slits či nováčikovia typu the Ruts alebo the Police boli vzájomne prepletené so subkultúrami reggae a ska, osvojujúc si ich rytmy a produkčné štýly. Punkrockový fenomén tiež pomohol rozprúdiť svojbytné ska revivalové hnutie známe ako 2 Tone, ktoré sa točilo okolo kapiel ako boli the Specials, the Beat, Madness či the Selecter.
Ako sa punk postupne v priebehu leta 1977 stával celonárodným fenoménom, punkoví muzikanti a fanúšikovia začali byť v narastajúcej miere terčom násilných útokov zo strany Teddy boys, futbalových chuligánov a ďalších nevraživcov. Jedna kapela spriaznená s Teddy boys dokonca nahrala skladbu „The Punk Bashing Boogie” (voľný preklad:. „Boogie o mlátení punkerov“. Cenzúra v rádiu, neochota predajcov držať určité punkové nahrávky a zákazy veľkých akcií viedli u punkových skupín k dvom veciam: po prvé, niektoré skupiny sa začali označovať ako nová vlna, aby tak získali vysielací priestor a možnosť koncertovania; po druhé, ďalšie kapely sa začali spoliehať samé na seba – samy si vydávali a distribuovali nahrávky, či už z ruky do ruky alebo ich posielali poštou.
Austrália.
Vo februári 1977 vyšiel vo vydavateľstve EMI debutový album skupiny The Saints, "(I'm) Stranded", ktorý kapela nahrala za dva dni. V apríli sa The Saints presťahovali do Sydney, kde sa dali dohromady s kapelou Radio Birdman kvôli pamätihodnej akcii, ktorá sa konala v budove Paddington Town Hall, bývalej radnice. V Sydney tiež vznikla skupina Last Words. V máji sa the Saints sťahovali opäť, tentokrát do Veľkej Británie. V júni vydávajú Radio Birdman album "Radios Appear" u svojej vlastnej nahrávacej spoločnosti Trafalgar label.
Lídrom perthskej scény sa nakrátko stali The Victims so svojím, vo vlastnom náklade vydanom, albumom „Television Addict“. K ďalším austrálskym kapelám druhej vlny patrili tiež the Scientists, Johnny Dole &amp; the Scabs, Shock Treatment, the Hellcats, či Psychosurgeons (neskoršie známi ako the Lipstick Killers) zo Sydney; The Leftovers, The Survivors, a Razar z Brisbane; a La Femme, the Negatives, a the Babeez (neskoršie známi ako the News) z Melbourne. Členom melbournskej, art rockom ovplyvnenej skupiny, Boys Next Door bol spevák Nick Cave, ktorý sa neskôr stane jedným z najznámejších predstaviteľov post-punku.
Zvyšok sveta.
Punkrockové scény začali medzičasom vznikať po celom svete. Parížska subkultúra známa ako "les punks", ktorá pozostávala z fanúšikov amerického muzikanta Lou Reeda, existovala už niekoľko rokov. Debutový singel Stinky Toys, „Boozy Creed“, vyšiel v septembri. Bola to pravdepodobne prvá punkrocková nahrávka, ktorá nemala anglické texty, aj keď, ako poznamenáva hudobný historik George Gimarc, pri tomto type hudby je to niekedy ťažké tvrdiť s istotou, keďže texty bývajú často nezrozumiteľné. Mesiac nato uzrel svetlo sveta prvý singel skupiny Métal Urbain, „Panik“.
V roku 1977 vyšiel taktiež debutový album hamburskej skupiny Big Balls and the Great White Idiot, ktorú možno považovať za prvú západonemeckú punkovú kapelu. Medzi ďalšie nemecké punkové počiny možno zaradiť Fred Banana Combo či Pack. Kapely inšpirované predovšetkým britským punkom podnietili vznik hnutia Neue Deutsche Welle (NDW; Nová Nemecká vlna).
Rozvoj škandinávskeho punku podnecovali už od prvých dní turné kapiel typu the Clash a the Ramones (obidve vystúpili v máji 1977 v Štokholme), a zásluhu malo tiež turné Sex Pistols po Dánsku, Švédsku a Nórsku v júli toho roku. Len vo Švédsku vznikli v priebehu niekoľkých rokov stovky punkových singlov.
Ďalšie scény vznikali tiež v Japonsku, Indonézii, Južnej Afrike či Mexiku.
1979–1984: Rozkol a diverzifikácia.
Okolo roku 1979 začalo v južnej Kalifornii vznikať hardcore-punkové hnutie. Medzi prívržencami nového zvuku a starším punkrockovým publikom sa vyvinula rivalita. Hardcore, príťažlivý pre mladšie, väčšmi predmestské publikum, bol niektorými vnímaný ako antiintelektuálny, príliš násilný a hudobne obmedzený. V Los Angeles boli tieto protichodné frakcie často označované ako „hollywoodski pankáči“ resp. „plážoví pankáči“, čo odkazovalo na ústredné postavenie Hollywoodu v pôvodnej punkrockovej scéne v LA, resp. na popularitu hardcoru v pobrežných okresoch South Bay a Orange County.
Keď sa hardcore stal dominantným punkrockovým štýlom, mnoho kapiel zo staršieho kalifornského punkrockového hnutia sa rozpadlo. Po celej Severnej Amerike sa začalo rozpadať množstvo ďalších punkových kapiel prvej a druhej vlny, zatiaľ čo mladší hudobníci inšpirovaní týmto hnutím skúmali nové variácie punku. Niektoré rané punkové kapely prešli na hardcore. Neveľa, menovite Ramones, Richard Hell and the Voidoids, či Johnny Thunders and the Heartbreakers, pokračovalo v štýle, ktorý pomohli vytvoriť. Sanfranciská skupina Flipper, založená roku 1979 bývalými členmi skupiny Negative Trend and the Sleepers, prekročila hranice medzi „klasickým“ punkom, post-punkom a hardcorom. Stali sa z nich „králi panujúci americkému podzemnému rocku, teda aspoň na pár rokov“.
V júni 1978, keď sa počas svojho anglického turné rozpadli Radio Birdman, pôvodná jednota medzi bohémami, punkermi zo strednej triedy (medzi nimi nechýbali študenti umeleckých škôl) a robotníckymi punkermi, už bola minulosťou. Na rozdiel od Severnej Ameriky zostalo viac kapiel z pôvodného britského punkového hnutia aktívnych a pokračovalo v ďalšej kariére, aj keď sa ich štýly vyvíjali a rozvetvovali. Medzitým vznikli nové odnože Oi! a anarcho-punk. Po hudobnej stránke sa jednalo o odpoveď na agresivitu amerického hardcoru, mierili však na iný typ poslucháča; textová náplň bola tiež veľmi podobná, zameraná na kritiku zavedených poriadkov. Ako to opísal Dave Laing, model punku v období po roku 1978 bol založený na rytmoch skupín ako Ramones, Vibrators či Clash; ako píše ďalej, „zrazu bolo nevyhnutné znieť jedným konkrétnym spôsobom, keď ste chceli aby vás mali za „punkovú skupinu.“ Vo februári 1979 zomrel v New Yorku na predávkovanie heroínom bývalý basgitarista skupiny Sex Pistols Sid Vicious. Ak rozchod Sex Pistols v predošlom roku znamenal koniec pôvodnej britskej punkovej scény, aj s jej prísľubom kultúrnej transformácie, pre mnohých smrť Viciousa bola len potvrdením domnienky, že punk bol odsúdený na zánik už od samého počiatku.
Na prelome desaťročí už bolo punkrockové hnutie hlboko rozdelené pozdĺž kultúrnych a hudobných línií, dajúc tak vzniknúť rôznym derivačným scénam a formám. Na jednej strane boli umelci novej vlny a post-punku; niektorí si osvojili prístupnejší hudobný jazyk a získali si značnú popularitu, zatiaľ čo iní sa vydali experimentálnejšími, menej komerčnými smermi. Na druhej strane boli hardcorové, Oi! a anarcho-punkové kapely, ktoré boli úzko previazané s podzemnými hnutiami, a podnietili vznik množstva subžánrov. Niekde medzi nimi sa nachádzali pop-punkové kapely so svojimi ideálnymi „hatlaninami“; podľa definície Kevina Lycetta, spoluzakladateľa kapely The Mekons, išlo o „niečo medzi Abbou a Sex Pistols”. Objavila sa celá rada ďalších štýlov, mnohé z nich fúzie s dávno zabehnutými žánrami. Album Clash "London Calling", ktorý vyšiel v decembri 1979, ilustroval šírku odkazu klasického punku. Kombinujúc punk rock s reggae, ska, R&amp;B a rockabilly, si tento album časom vydobyl uznanie čoby jedna z najlepších rockových nahrávok vôbec. Súčasne, ako to poznamenáva spevák Flipper Bruce Loose, s nástupom relatívne obmedzenej hardcorovej scény sa začala vytrácať rôznorodosť, ktorá bola predtým pre punk taká typická. Ak bol ranný punk, rovnako ako väčšina rockových scén, v konečnom dôsledku zameraný na mužské publikum, hardcore a Oi! scény boli ešte väčšmi, k čomu prispievali tiež typické tanečné prejavy ako pogo a moshing.
Nová vlna.
V roku 1976—najskôr v Londýne, potom aj v Spojených štátoch—sa začalo pre niektoré progresívnejšie punkové kapely používať doplnkové označenie „New Wave“ (angl. „Nová vlna“); tieto dva pojmy boli v podstate vzájomne zameniteľné. Zásluhy na vytvorení tohto pojmu v súvislosti s týmto typom hudby sa pripisujú na vrub novinárovi britského hudobného plátku "NME" Royovi Carrovi, keď adoptoval pojem zaužívaný v súvislosti s francúzskou kinematografiou 60. rokov. Časom získal pojem „nová vlna“ špecifickejší význam, keď sa takto začal označovať špecifický sound kapiel typu Blondie, Talking Heads, the Cars, the Go-Go's alebo the Police, ktoré zámerne rozšírili svoju inštrumentálnu paletu a vniesli do svojej tvorby prvky tanečnej hudby, popritom sa opierajúc o vycibrenejšiu produkciu; tým pádom nadobro prestali byť označované ako „punk“. Ako naznačuje Dave Laing, aj niektoré plnokrvné punkové britské počiny sa snažili označovať ako „new wave“, aby sa vyhli rozhlasovej cenzúre a stali sa prijateľnejšími pre promotérov.
Umelci novej vlny, ktorí vnášali prvky punkrockovej hudby a módy do popovejších, menej „nebezpečných“ štýlov, sa stali veľmi populárnymi na oboch stranách Atlantiku. Nová vlna sa stala zovšeobecňujúcim pojmom na označovanie takých navzájom odlišných štýlov ako 2 Tone, ska, mod revival; spadali sem tiež poprockoví interpreti Elvis Costello a XTC, ale aj novoromantici typu Ultravox, či synthpopové počiny ako Tubeway Army (pôvodne čistokrvná punková kapela) a Human League, a v neposlednom rade tiež samorasti Devo, ktorí „presahovali punk ešte než punk vôbec existoval“. Keď v roku 1981 vznikla káblová televízia MTV, zameraná na vysielanie hudobných videoklipov, z Novej vlny sa následkom pravidelného rotovania skladieb stal razom popkultúrny fenomén. Napriek tomu sa tomuto typu hudby dostávalo posmeškov čoby hlúpej a jednorazovej.
Post-punk.
V rokoch 1976–1977 sa uprostred pôvodného punkového hnutia vo Veľkej Británii objavili skupiny ako Joy Division, the Fall a Magazine z Machesteru; z Leeds pochádzali Gang of Four, a z Londýna sa vynorili ústredné postavy post-punku, the Raincoats. Niektoré skupiny klasifikované ako post-punk, ako napríklad Throbbing Gristle a Cabaret Voltaire, fungovali už nejakú dobu pred vznikom punku; iné, napr. Siouxsie &amp; the Banshees a the Slits, prešli z punk rocku na post-punk. Niekoľko mesiacov po rozpade Sex Pistols John Lydon, vzdávajúc sa prezývky „Rotten“, spoluzakladal spolok Public Image Ltd. Lora Logic, bývalá členka X-Ray Spex, založila kapelu Essential Logic. Skupina Killing Joke vznikla v roku 1979. Tieto kapely boli často hudobne experimentálne, ako niektoré novovlnné spolky; to čo ich robilo „post-punkom“ bol ich špecifický sound, ktorý bol menej popový a na druhej strane temnejší a neokrôchanejší—nezriedka hraničiaci až s atonalitou, ako v prípade kapiel Subway Sect a Wire—a odpor voči vrchnosti, ktorý zdieľali s punkom. Post-punk odrážal tiež celý rad artrockových vplyvov od umelcov ako Syd Barrett, Captain Beefheart, David Bowie, Roxy Music, či Krautrock, a tiež z free jazzu.
Pod hlavičkou post-punku vzniklo nové spoločenstvo hudobníkov, novinárov, manažérov a podnikateľov; k posledne menovaným možno zaradiť najmä zakladateľa vydavateľstva Rough Trade Geoffa Travisa a Tonyho Wilsona z Factory, ktorí významnou mierou prispeli k rozvoju výrobnej a distribučnej infraštruktúry nezávislej hudobnej scény, ktorá dosiahla obdobie najväčšieho rozkvetu v polovici 80. rokov. Obrusujúc hrany svojho štýlu smerom k novej vlne, niekoľko post-punkových kapiel ako New Order (vznikli zo skupiny Joy Division) a The Cure obrátilo svoju pozornosť na komerčné publikum v Spojených štátoch amerických. Bauhaus boli jednou z kapiel, ktoré prispeli k vytvoreniu nového štýlu, gothic rocku. Ďalšie skupiny, ako napríklad Gang of Four, the Raincoats a Throbbing Gristle, ktoré si svojho času vydobyli až kultový status, so spätného pohľadu významnou mierou ovplyvnili modernú populárnu kultúru.
V tejto oblasti býva za prelomový označovaný debutový album kapely Television "Marquee Moon" vydaný roku 1977. Hnutie no wave (žiadna vlna), ktoré sa v New Yorku vyvinulo koncom 70. rokov, zastúpené umelcami ako Lydia Lunch a James Chance, sa často považuje za americkú paralelu tohto fenoménu. Neskoršie výtvory priekopníkov protopunku v Ohiu Pere Ubu bývajú tiež bežne považované za post-punk. Jednou z najvplyvnejších amerických post-punkových kapiel bola bostonská tlupa Mission of Burma, ktorá priniesla prudké rytmické posuny prevzaté z hardcoru, pretvorené do vysoko experimentálneho hudobného kontextu. V roku 1980 sa austrálski Boys Next Door presťahovali do Londýna a zmenili si meno na the Birthday Party; z tejto kapely sa neskôr vyvinul Nick Cave and the Bad Seeds. Melbournská scéna Little Band pod vedením Primitive Calculators ďalej skúmala možnosti post-punku. Neskorší alternatívni rockoví hudobníci nachádzali medzi týmito post-punkovými predchodcami rôznorodú inšpiráciu, ako aj medzi ich rovesníkmi, novovlnnými kapelami.
Hardcore.
Tento svojrázny štýl punku, charakterizovaný extrémne rýchlymi, agresívnymi rytmami, hrdelným spevom, a obyčajne s politicky ladenými textami, začali roku 1978 vytvárať kapely roztrúsené po Spojených štátoch a Kanade. Prvá väčšia hardcorová scéna vznikla v južnej Kalifornii v rokoch 1978–79 spočiatku okolo kapiel ako the Germs a Fear. Hnutie sa čoskoro rozšírilo do celej severnej Ameriky a tiež do sveta. Ako tvrdí autor Steven Blush, „hardcore pochádza z pochmúrnych predmestí Ameriky. Rodičia presťahovali svoje deti z miest na tieto príšerné predmestia, aby ich ochránili pred ‚realitou‘ miest, aby nakoniec skončili s týmto novým druhom monštra“.
K prvým kapelám, ktorých hudbu možno označiť ako hardcore, sa zaraďujú juhokalifornské počiny Middle Class a Black Flag. Bad Brains—čisto černošská kapela, rarita v punku z akéhokoľvek obdobia—položili základy scény vo Washingtone, D.C., keď roku 1980 vydali svoj dynamický singel 'Pay to Cum". K ďalším raným kapelám patria Big Boys z Austinu v Texaxe, sanfranciskí Dead Kennedys, a vancouverské spolky D.O.A. a Dayglo Abortions. Zanedlho sa k nim pripojili interpreti ako Minutemen, Descendents, Circle Jerks, Adolescents a T.S.O.L. v južnej Kalifornii; v D.C. to boli Teen Idles, Minor Threat a State of Alert; a v Austine MDC a the Dicks. Do roku 1981 sa stal hardcore dominantným punkrockovým štýlom nielen v Kalifornii, ale aj vo zvyšku Severnej Ameriky. Rástla tiež newyorská hardcorová scéna, zastupovaná skupinami ako, Misfits, Adrenalin O.D., the Mob, Reagan Youth, či Agnostic Front. Beastie Boys, ktorí sa neskôr preslávia ako hip-hopová kapela, debutovali toho roku hardcorovým albumom. Nasledovali ich the Cro-Mags, Murphy's Law, a Leeway. Okolo roku 1983 sa už skupiny ako minneapoliskí Hüsker Dü, Willful Neglect, chicagskí Naked Raygun, indianapoliskí Zero Boys, či the Faith z D.C., uberali experimentálnejším a vlastne aj melodickejším smerom. Z hardcoru sa stane americký punkrockový štandard 80. rokov. Textová náplň hardcorových piesní je často kritická voči komerčnej kultúre a hodnotám strednej triedy, ako je to napríklad v slávnom songu od Dead Kennedys „Holiday in Cambodia“ (1980).
Straight edge kapely ako Minor Threat, SS Decontrol z Bostonu a 7 Seconds z Rena odmietli sebazničujúci životný štýl mnohých svojich rovesníkov a vybudovali hnutie založené na pozitivite a abstinencii od cigariet, alkoholu, drog a príležitostného sexu.
Skatepunkoví novátori sa uberali inými smermi: Big Boys pomohli vytvoriť funkcore, zatiaľ čo losangeleská tlupa Suicidal Tendencies zohrala zásadnú úlohu pri vzniku novej, heavy metalom nasiaknutej odnože hardcoru, crossover thrashu. V polovici desaťročia vytvorila kapela D.R.I. ďalší podobný superrýchly štýl – thrashcore. Obe tieto odnože vznikli nezávisle od seba na dvoch odlišných miestach. Tales of Terror zo Sacramenta, ktorí zmiesili psychedelický rock z hardcorovým soundom, ovplyvnili tiež vznikajúci nový žáner, grunge. Počin Void z Washingtonu, D.C. bol jedným z prvých punk-metalových crossoverov a ovplyvnil thrash metal.
Oi!
Po vzore predných punkových kapiel prvej vlny Cock Sparrer a Sham 69, kapely druhej vlny ako Cockney Rejects, Angelic Upstarts, the Exploited, Anti-Establishment či the 4-Skins sa koncom 70. rokov začali usilovne snažiť o opätovné prepojenie punk rocku s prívržencami z pracujúcej triedy a vrátiť sa naspäť na pouličnú úroveň. Slovami hudobného historika Simona Reynoldsa, „z tohto dôvodu verili, že hudba musí zostať ‚prístupná a nenáročná‘“. Pôvodne sa ich štýl nazýval „real punk“ (angl. skutočný punk) alebo street punk; vytvorenie škatuľky "Oi!" sa pripisuje novinárovi britského hudobného časopisu "Sounds" Garrymu Bushellovi, ktorý s týmto označením prišiel roku 1980. Toto pomenovanie je čiastočne inšpirované zvykom skupiny Cockney Rejects odrátavať pred každou piesňou „Oi! Oi! Oi!“, namiesto zaužívaného „1,2,3,4!“.
Hnutie Oi! poháňal pocit, že mnohí účastníci ranej punkrockovej scény boli, slovami gitaristu the Business Steva Kenta, „hypermoderní univerzitní ľudia používajúci dlhé slová, snažiaci sa byť umeleckými; ... a strácajú kontakt“. Podľa Bushella, „punk mal byť hlasom ľudí čakajúcich na podporu v nezamestnanosti, no v skutočnosti zväčša nebol. Oi však bol realitou punkovej mytológie. Na miestach, odkiaľ [tieto kapely] pochádzali, to bolo tvrdšie a agresívnejšie, produkujúc pritom rovnako kvalitnú hudbu.“ Lester Bangs opísal Oi! ako „spolitizované futbalové chorály pre nezamestnaných chuligánov“. Obzvlášť jeden song sa prihováral medzinárodným stúpencom: „Punks Not Dead“ od the Exploited. Ako svoju hymnu si túto pieseň prisvojili skupiny nelojálnej mexickej mládeže, ktoré boli v 80. rokoch 20. storočia známe ako "bandas"; jedna takáto "banda" sa pomenovala PND, podľa iniciál piesne.
Hoci väčšina počiatočných Oi! kapiel bola apolitická alebo ľavicová, o mnohé z nich sa začali zaujímať neonacistickí skinheadi. Rasistickí skinheadi nezriedka narúšali Oi! koncerty pokrikovaním fašistických hesiel a vyvolávaním bitiek, ale niektoré Oi! kapely sa i tak zdráhali súhlasiť so svojimi fanúšikmi, ktorí takéto vyčíňanie kritizovali. To viedlo k tomu, že verejnosť si začala spájať toto hnutie s pravicovým extrémizmom. "Strength Thru Oi!", kompilačný album zostavený Bushellom a vydaný v máji 1981, vyvolal kontroverzné reakcie, najmä keď vyšlo najavo, že agresívna postava na obale je neonacista uväznený kvôli rasovému násiliu (Bushell vyhlásil, že o tom nevedel). 3. júla napadli koncert kapiel Business, 4-Skins a The Last Resort v Hamborough Tavern v Southall miestni mladí ľudia ázijského pôvodu útočiaci zápalnými bombami, domnievajúc sa, že ide o neonacistické zhromaždenie. Po tejto udalosti sa na Oi! scénu obrátila pozornosť tlače, ktorá začala spájať hnutie s pravicovým extrémizmom, následkom čoho začalo hnutie čoskoro strácať na sile.
Anarcho-punk.
Anarcho-punk sa vyvíjal spoločne s Oi! a americkým hardcorom. Inšpirovaná skupinou Crass, jeho komúnou Dial House, a nezávislou značkou Crass Records, sa scéna vytvorila okolo britských kapiel ako Subhumans, Flux of Pink Indians, Conflict, Poison Girls a Apostles, pre ktoré boli anarchistické a DIY princípy rovnako dôležité ako hudba samotná. K charakteristickým znakom týchto kapiel patrili chvastavé vokály, disharmonické inštrumentálne zvuky, primitívna produkcia a texty plné politického a sociálneho obsahu, často riešiace problémy ako sú triedne nerovnosti a vojenské násilie. Anarcho-punkoví hudobníci a fanúšikovia pohŕdali staršou punkovou scénou, z ktorej sa tá ich vyvinula, keďže podľa nich bola príliš malo radikálna a udržiavala „styky s Establishmentom“.
Z hnutia vzniklo viacero štýlov podobného politického razenia. Skupina Discharge, ktorá vznikla v roku 1977, vytvorila začiatkom 80. rokov D-beat. Iné skupiny v hnutí, na čele s Amebix a Antisect, vyvinuli extrémny štýl známy ako crust punk. Viaceré z týchto skupín majúce korene v anarcho-punku ako the Varukers, Discharge, či Amebix, spoločne s bývalými Oi! kapelami ako the Exploited a streetpunkermi ako napríklad Charged GBH, sa stali ústrednými figúrami britského hardcorového hnutia UK 82. Z anarcho-punkovej scény vznikli tiež kapely ako Napalm Death, Carcass a Extreme Noise Terror, ktoré v polovici 80. rokov definovali grindcore, vnášajúc do svojej tvorby extrémne rýchle tempá a deathmetalové gitary. Americká anarcho-punková scéna vedená Dead Kennedys sa vyvinula okolo kapiel ako MDC z Austinu a Another Destructive System z južnej Kalifornie.
Pop punk.
Svojou láskou k Beach Boys a šesťdesiatkovému bubblegum popu vydláždili Ramones cestu k tomu, čo sa stalo známe ako pop punk. Koncom 70. rokov britské kapely ako Buzzcocks a the Undertones skombinovali popové rytmy a textovú náplň s punkovou rýchlosťou a chaotickou prchkosťou. Začiatkom 80. rokov niektoré z predných kapiel južnokalifornskej punkrockovej scény ako Bad Religion či Descendents začali klásť väčší dôraz na melodickú stránku než bolo bežné u ich vrstovníkov. Viacero z budúcich poppunkových kapiel pôsobilo pod krídlami nezávislej nahrávacej spoločnosti Epitaph Records, ktorú založil Brett Gurewitz zo skupiny Bad Religion.
Po celej krajine sa začali objavovať kapely, ktoré spájali punk s odľahčenými melódiami, ako napríklad the Queers či Screeching Weasel; s tohto podhubia vznikli zase kapely typu Green Day a the Offspring, ktorých nahrávky mali obrovskú predajnosť, čím vydobyli pop punku širokú popularitu u komerčného publika. Komerčný pop punk neskorších kapiel ako Blink-182 sa nevyhol kritike zo strany oddaných fanúšikov punk rocku; slovami kritičky Christine Di Bella sa jedná o „punk dovedený do čo najväčšej prístupnosti, do bodu keď sa už takmer úplne odtrháva od svojich koreňov, s výnimkou trojakordovej štruktúry piesní.“
Ďalšie fúzie a štýly.
Počnúc rokom 1977 sa cesty punk rocku nezriedka krížili s rôznymi žánrami populárnej hudby. Losangeleské punkrockové kapely položili základy širokej škále štýlov: the Flesh Eaters vytvorili deathrock; the Plugz prišli s chicano punkom; a Gun Club prispeli punk bluesom. The Meteors z južného Londýna, a the Cramps, ktorí sa roku 1980 presťahovali z New Yorku do Los Angeles, patrili k priekopníkom fúzneho štýlu psychobilly. Violent Femmes z Milwaukee rozbehli americkú folkpunkovú scénu, zatiaľ čo the Pogues urobili to isté na druhej strane Atlantiku. K ďalším umelcom, ktorí miesili prvky punku s ľudovou hudbou, možno zaradiť R.E.M. či the Proclaimers.
Iné kapely viedli punk rock buď smerom k budúcim rockovým štýlom alebo smerom ku svojim koreňom. Synth-punk (tiež známy ako electropunk) je fúzny žáner, kombinujúci prvky elektronického rocku (napríklad elektronické klávesy či syntetizátory) s punkom. Pôvod tohto štýlu možno vystopovať v tvorbe punkových hudobníkov, ktorí medzi rokmi 1977 a 1984 vymenili svoje gitary za syntetizátory. Samotné pomenovanie „Synth-punk“ je retroaktívny pojem, ktorý zaviedol roku 1999 Damien Ramsey. Okrem electropunku sa ešte niekoľko ďalších štýlov založených na punku zmiesilo s elektronickou hudbou. Zaraďujú sa sem: New Wave, neon pop, electroclash, electronic body music a dance-punk.
Naproti tomu, garážové punkové kapely, ako napríklad chicagskí Dwarves, sa zapodievali verziou punk rocku, ktorá mala blízko jeho koreňom v garážovom rocku 60. rokov. Do tejto škatuľky sa zvykne tiež zaraďovať seattleská skupina Mudhoney, ktorá stála pri zrode grungeu.
Dedičstvo punku a ďalší vývoj.
Alternatívny rock.
Podzemné punkrockové hnutie inšpirovalo nespočetné množstvo skupín, ktoré sa buď priamo vyvinuli z punkrockového zvuku alebo sa len nechali inšpirovať outsiderským duchom pri koncipovaní úplne odlišného druhu hudby. Pôvodná punková explózia mala dlhodobý vplyv aj na hudobný priemysel a podnietila rast nezávislého sektoru. V prvej polovici 80. rokov britské kapely ako New Order a The Cure, ktoré sa pohybovali na hranici post-punku a Novej vlny, vyvinuli nielen nové hudobné štýly, ale aj úzko špecializovaný trh. Aj keď boli po dlhšiu dobu komerčne úspešné, zachovali si tieto kapely svoju podzemnú subkultúrnu identitu. V Spojených štátoch preklenuli skupiny ako Hüsker Dü a ich chránenci z Minneapolisu Replacements rozdiely medzi punkrockovými žánrami, ako je hardcore, a melodickejšou, experimentálnejšou oblasťou, ktorá sa vtedy volala „college rock“.
V roku 1985 časopis "Rolling Stone" vyhlásil, že „prvopočiatný punk je passé. Tí najlepší z amerických punkrockerov sa posunuli ďalej. Naučili sa hrať na svoje nástroje. Objavili melódie, gitarové sóla a texty, ktoré sú viac než len vykrikovanými politickými sloganmi. Niektorí z nich dokonca objavili Grateful Dead.“ V druhej polovici 80. rokov tieto kapely, ktoré v miere popularity do značnej miery zatienili svojich punkrockových a post-punkových praotcov, začali byť klasifikované ako alternatívny rock. Alternatívny rock zahŕňa rozmanitú škálu štýlov—okrem iných sem patria napríklad indie rock, gothic rock, dream pop, shoegaze, či grunge—všetky ale majú spoločné, že vzišli z punkrockového podhubia mimo hlavného prúdu populárnej hudby.
Vzhľadom k tomu, že americké alternatíve kapely ako Sonic Youth či Pixies pochádzajúce zo scény no wave, si začali získavať stále väčšiu obľubu, veľké nahrávacie spoločnosti v tom uvideli príležitosť ako zarobiť na undergroundovom trhu, ktorý bol roky predtým doménou hardcore punku. V roku 1991 sa z podzemnej, DIY grungeovej scény v americkom štáte Washington vynorila kapela Nirvana; po nahraní prvého albumu "Bleach" v roku 1989 za približne 600 dolárov dosiahla skupina obrovský (a nečakaný) komerčný úspech svojím druhým albumom, "Nevermind". Členovia kapely uvádzali, že hlavný vplyv na ich štýl mal práve punk rock. „Punk je hudobná sloboda,“ napísal frontman Kurt Cobain. „Hovorí, robí a hrá, to čo chcete.“ Úspech Nirvany otvoril dvere komerčnému úspechu pre celý rad ďalších „nezávislých“ interpretov ako napríklad Pearl Jam a Red Hot Chili Peppers, a stál za rozmachom alternatívneho rocku v prvej polovici 90. rokov.
Emo.
Vo svojej pôvodnej inkarnácii z polovice 80. rokov bolo emo hudobne menej obmedzujúcim štýlom punku so zameraním na emotívne texty, ktorý vyvinuli členovia hardcorepunkovej scény v oblasti Washingtonu, D.C. Pôvodne bolo označované ako „emocore“ (skratka z „emocionálny/emotívny hardcore“), a k priekopníkom patrili kapely ako Rites of Spring a Embrace. V 90. rokoch si označenie emo osvojili rôzne indierockové počiny najmä na americkom Stredozápade, zatiaľ čo iné skupiny uberajúce sa drsnejším smerom, ovplyvnené svojimi punkovými predchodcami, a osvojac si agresívnu formu spevu, začali byť známe pod označením screamo.
Skupina Jimmy Eat World viedla emo smerom k indie rocku a väčšej rádiovej stráviteľnosti; albumy vydané v rokoch 2004 a 2007 sa umiestili v rebríčku top 10. V prvom desaťročí nového milénia skupiny ako My Chemical Romance, Paramore, Fall Out Boy, The All American Rejects, či Yellowcard taktiež spopularizovali podštýl ema známy ako emo pop a definovali tiež s ním spojenú subkultúru. V priebehu 10. rokov 21. storočia sa množstvo undergroundových emo kapiel nechalo inšpirovať emo počinmi z 90. rokov 20. storočia a prvej dekády nového milénia; toto hnutie je známe ako „emo revival“.
Queercore a Riot Grrrl.
V 90. rokoch sa okolo punkových kapiel God Is My Co-Pilot, Pansy Division, Team Dresch, a Sister George, ktorých členovia boli homosexuáli, lesbičky, bisexuáli alebo genderqueer osoby, vytvorilo hnutie zvané queercore. Inšpirovali ho o generáciu mladší hudobníci ako Jayne County, Phranc, či Randy Turner, a kapely ako Nervous Gender, the Screamers, a Coil. Toto kultúrno-spoločenské hnutie zahŕňa rozmanité punkové a alternatívne hudobné štýly. Texty v queercore sa obvykle zapodievajú tematikou predsudkov, sexuálnej identity, rodovej identity, či právami jednotlivca. Hnutie pokračuje aj v 21. storočí, opiera sa o festivaly ako napríklad Queeruption.
Hnutie Riot Grrrl, významný aspekt pri formovaní feministického hnutia tretej vlny, vzniklo prevzatím hodnôt a rétoriky punku a jeho použitím na predávanie feministických správ. Vystúpenie ženských kapiel Bikini Kill, Bratmobile, Heavens to Betsy, L7, a Mecca Normal na punkovo-alternatívnom festivale International Pop Underground Convention, ktorý sa konal v hlavnom meste štátu Washington Olympia roku 1991, bolo predzvesťou vznikajúceho fenoménu riot grrrl. Hnutie riot grrrl dávalo do popredia feministické záujmy a pokrokovú politiku vo všeobecnosti; neoddeliteľnou súčasťou scény boli taktiež fanziny a dôraz na svojpomocnosť. Toto hnutie sa pri šírení svojich ideí a odkazov spoliehalo na média a technológie, vytvoriac tak kultúrno-technologický priestor, kde mohol feminizmus hlásať svoje záležitosti.
Revival a komerčný úspech v Spojených štátoch.
Punková hudba z konca 70. rokov sa ostro vyhraňovala voči komerčnosti a konformite, dosahujúc tak len obmedzený komerčný úspech. V 90. rokoch bol už ale punk rock natoľko zakorenený v západnej kultúre, že punkovú módu využívali i vysoko komerčné skupiny, štylizujúce sa do pozície „rebelov“, aby tak zvýšili predaje svojich nahrávok.
V roku 1993 podpísali kalifornské kapely Green Day a Bad Religion zmluvy s veľkými nahrávacími spoločnosťami. Rok nato Green Day vydali album "Dookie," ktorý sa stal obrovským hitom; len v Spojených štátoch sa ho za dva roky predalo deväť miliónov kópií. "Stranger Than Fiction" od Bad Religion to v predajnosti dotiahol na zlatú dosku. Taktiež ďalším nezávislým kapelám, ktoré boli združené vo vydavateľstve Epitaph Records gitaristu Bad Religion Bretta Gurewitza, sa začalo dariť v strednom prúde.
V nadväznosti na úspech bostonskej kapely Mighty Mighty Bosstones a dvoch kalifornských skupín No Doubt a Sublime sa začali v polovici 90. rokov dostávať do popredia ska punk a ska-core. V rámci druhej vlny punk rocku sa objavili tiež pôvodné 2 Tone kapely, ktorých tvorba mala však bližšie k ich jamajským koreňom než k punku. Skutočná fúzia žánrov nastala až s treťou vlnou ska.
V nasledujúcom desaťročí Green Day a enormná predajnosť albumu Dookie vydláždili cestu množstvu životaschopných severoamerických poppunkových kapiel. S opätovným zviditeľnením punk rocku prišli tiež obavy spomedzi niektorých členov punkovej komunity, že punk sa zapredal strednému prúdu. Argumentovali tým, že punkové kapely ako Green Day sa podpisom s veľkými vydavateľstvami a účinkovaním na MTV stávali súčasťou systému proti ktorému sa pôvodne vyhraňovali. Takéto kontroverzie neboli však ničím novým – už v roku 1977 sa Clash stali terčom kritiky kvôli podpisu zmluvy s CBS Records.
V roku 1998 sa vyšplhal na druhé miesto albumového rebríčka počin kapely Offspring "Americana", ktorý vyšiel pod značkou Columbia Records. Pirátska MP3 singlu „Pretty Fly (for a White Guy)“ zaznamenala na Internete 22 miliónov ilegálnych stiahnutí. Rok nato vychádza doska "Enema of the State" od Blink-182 čoby prvý poppunkový album vydaný veľkou nahrávacou spoločnosťou, dosahujúc štyri milióny predaných kópií v priebehu dvanástich mesiacov. 19. februára 2000 sa druhý singel albumu, „All the Small Things“, vyšplhal na 6. miesto v prestížnej hitparáde "Billboard" Hot 100.
V prvej dekáde 21. storočia dosiahli úspech taktiež ďalšie severoamerické poppunkové kapely, i keď niekedy napriek nepriazni kritiky. Sum 41 z Ontaria to dotiahli do top ten kanadského rebríčka, a v Spojených štátoch dostali za predaj debutového albumu z roku 2001, "All Killer No Filler", platinovú dosku.
Vplyv komercializácie na hudbu bol stále spornejšou témou. Ako poznamenal bádateľ Ross Haenfler, mnoho fanúšikov punku „pohŕda korporátnym punk rockom“, typickým pre kapely ako Sum 41 a Blink 182“. V Spojených štátoch sa súčasne darilo politizovanému a nezávislému punku. Kapely ako Anti-Flag a Rise Against dávali do popredia progresívnu politiku.
Zdroj.
 

</doc>
<doc id="128585" url="https://sk.wikipedia.org/wiki?curid=128585" title="Leaves’ Eyes">
Leaves’ Eyes

Leaves' Eyes je hudobná skupina hrajúca gotický metal s výraznými prvkami folk metalu.
Je známa kombinovaním melodických, metalových a klasických hudobných prvkov vo svojej tvorbe. Skupina sa spolieha zväčša na hlas svojej speváčky a autorky všetkých textov Liv Kristine, ktorá býva dopĺňaná death metalovými vokálmi Alexandra Krulla. Ako miesto založenia a pôsobenia skupiny bývajú udávané dve krajiny, a to Nórsko a Nemecko.
Názov skupiny "Leaves' Eyes" (angl. "oči listov") znie rovnako ako slovné spojenie „Liv's eyes“ (angl. "oči Liv"). Prišla naň speváčka Liv Kristine a kapela si tento názov zvolila za svoj nielen pre slovnú hračku, ktorú predstavoval, ale najmä preto, že slovo „"leaves"“ súvisí s prírodou a práve tá je najväčšou inšpiráciou ich textov.
Biografia.
Skupina bola založená v roku 2003, krátko pred vyhodením speváčky Liv Kristine z jej pôvodnej skupiny Theatre of Tragedy. Leaves' Eyes bola kapela pôvodne založená speváčkiným manželom Alexandrom Krullom a členmi jeho skupiny známej ako Atrocity.
Debutový album "Lovelorn" vyšiel v roku 2004 a v máji 2005 bol nasledovaný druhou nahrávkou nazvanou "Vinland Saga", ktorá bola poňatá ako prerozprávanie príbehu nájdenia územia Vinland v Severnej Amerike, o ktoré sa pôvodne zaslúžil Leif Eriksson. Ďalším a dosiaľ zároveň posledným albumom kapely je EP "Legend Land" vydané začiatkom júna 2006.
V tomto čase by skupina mala pracovať na svojom prvom DVD, ktoré plánuje vydať v roku 2007.

</doc>
<doc id="128586" url="https://sk.wikipedia.org/wiki?curid=128586" title="ArchLinux">
ArchLinux



</doc>
<doc id="128587" url="https://sk.wikipedia.org/wiki?curid=128587" title="Petrohradské metro">
Petrohradské metro

Petrohradské metro (, "Peterburgskij metropoliten") tvorí systém piatich liniek (línií) podzemnej rýchlodráhy v ruskom meste Petrohrad.
Dejiny.
Prvé projekty.
 Prvé plány na výstavbu metra sa objavili v roku 1899 ako riešenie potreby odľahčiť stále preťaženejšie ulice prudko sa rozrastajúcej metropoly. Ich základným a jednotným prvkom bolo prepojenie všetkých železničných staníc spolu s Nevským prospektom, hlavnou dopravnou tepnou mesta. Všetky projekty počítali so stavbou nadzemných estakád, ktoré boli v tých časoch často používaným riešením v mnohých mestách sveta.
Na začiatku 20. storočia vzbudil veľký ohlas návrh inžiniera P. I. Balinského, ktorý na ňom pracoval niekoľko rokov a je považovaný za jeden z najvýznamnejších v dejinách metra v Petrohrade. Podľa neho malo vzniknúť šesť liniek metra, z toho dve okružné. Celková dĺžka plánovanej siete mala dosiahnuť , predpokladala sa výstavba množstva mostov a estakád. Vybudovanie tohto systému by si vyžiadalo náklady vo výške 190 miliónov rubľov. V prospech takéhoto obrovského projektu hovoril i fakt, že všetky európske veľkomestá s počtom obyvateľov nad 1 milión už v tej dobe mali vybudované mestské železničné rýchlotrate alebo metro – výnimkou boli len Moskva, Petrohrad a Konštantínopol. 
V dôsledku Veľkej októbrovej socialistickej revolúcie v r. 1917 a následného „presťahovania“ hlavného mesta z Petrohradu do Moskvy boli plány na výstavbu metra v Petrohrade pozastavené. Prioritu mala výstavba metra v Moskve. Až po otvorení prvých dvoch liniek moskovského metra (r. 1935 a 1938), sa znovuoživila myšlienka vybudovať v Petrohrade (vtedy už Leningrade) podzemnú železničnú dráhu.
Oficiálne rozhodnutie o výstavbe metra bolo prijaté v r. 1941.
Realizácia.
Práce na výstavbe sa začali v apríli 1941, čoskoro ich však prerušila 2. svetová vojna a obliehanie Leningradu. K obnoveniu výstavby došlo 22. mája 1946. Pri výstavbe bolo treba riešiť veľké množstvo ťažkostí spojených predovšetkým s piesčitým a ílovitým podložím mesta rozprestierajúceho sa v delte rieky Nevy. Na základe geologických prieskumov bolo rozhodnuté o vybudovaní metra vo väčšej hĺbke (50 – ). Na rozdiel od moskovského metra, v Petrohrade bolo metro budované v plnom rozsahu „zakrytým spôsobom“, t. j. v podzemí. To v kombinácii s geologickými vlastnosťami územia a neexistenciou stavebných technológií spôsobilo predĺženie prác na takmer 10 rokov.
Prvý úsek.
Prvý úsek mal za úlohu spojiť hlavné dopravné uzly mesta – predovšetkým 5 železničných staníc (Moskovská, Vitebská, Baltská, Varšavská, Fínska) a taktiež veľké priemyselné závody „Avtovo“ a „Kirovskij zavod“ nachádzajúce sa na okraji mesta. Prvá linka metra bola otvorená 15. novembra 1955 v dĺžke . Tvorilo ju 8 staníc a spájala štyri železničné stanice v meste (okrem Fínskej) a dva najväčšie strojárske podniky s centrom mesta. 
Trasa prvého úseku: "Ploščaď Vosstanija" ()-"Vladimirskaja" ()-"Puškinskaja" ()-"Technologičeskij institut" ()-"Baltijskaja" ()-"Stalinskaja" ()-"Kirovskaja" ()-"Avtovo" (). 
Stanice sú dodnes zaradené do siete ako súčasť Kirovsko-Vyborgskej linky označenej červenou farbou. 
Ďalšia výstavba.
K rozšíreniu prvej linky došlo už v r. 1958, kedy sa popod rieku Nevu podarilo pripojiť k metru aj poslednú železničnú stanicu (Fínsku). Postupne pribúdali aj ďalšie linky, 29. apríla 1961 druhá linka a o šesť rokov neskôr tretia, čím sa v centre mesta vytvoril prestupný trojuholník. V roku 1985 bola otvorená štvrtá linka Pravoberežnaja, čím počet prestupných staníc a celkový vplyv na dopravu v meste opäť vzrástol. Začiatkom 90-tych rokov 20. storočia tak Petrohradské metro tvorili štyri linky, 54 staníc na trase viac ako 94 kilometrov. 
Postsovietska éra.
V dôsledku politických a ekonomických zmien v 90-tych rokoch 20. storočia a rozpadu ZSSR došlo k postupnému spomaleniu rozvojových plánov metra. Začiatkom roku 1992 bolo vo výstavbe nových 13 staníc. Nové úseky sa zaradili do prevádzky až v septembri 1997 a v priebehu r.1999, všetko na trase štvrtej linky. Nasledovalo ďalšie rozširovanie prvej a štvrtej linky v r.2004 a 2005. 
Piata linka metra bola otvorená 20. decembra 2008. Zatiaľ posledné dve stanice boli otvorené 28. decembra 2012 na piatej linke („Meždunarodnaja“ a „Bucharestskaja“). V súčasnosti (r. 2013) sú vo výstavbe tri nové stanice piatej linky s predpokladaným termínom dokončenia v roku 2018 („Prospekt Slavy“, „Dunajskaja“, „Šušary“). Okrem výstavby nových staníc prebieha aj rozsiahly projekt rekonštrukcie a revitalizácie existujúcich staníc metra.
Rozvojový plán.
Aktuálny plán ďalšieho rozvoja metra bol prijatý petrohradským magistrátom 23. januára 2008. Podľa neho má byť v r. 2020 v prevádzke 9 liniek metra, po r. 2020 sa plánuje aj okružná linka, ktorá by mala obchádzať na vonkajšom obvode celý Petrohrad.
Stanice.
Zatiaľ čo stanice budované v 50. rokoch sa podobajú moskovským z čias Stalinovej vlády, výstavba z 60. a 70. rokov je strohejšia a mierne sparťanská, nakoniec začali prevažovať stanice jednoloďové. Petrohradskou špecialitou sú aj stanice, ktoré nemajú prístupné bočné lode, sú zatvorené dverami, ktoré sa otvárajú len v prípade príjazdu vlaku. Na rozdiel od iných miest bývalého ZSSR, kde bolo rozšírených v jednom čase viac typov staníc, v Petrohrade dochádzalo k pravidelnému striedaniu.
Linky.
Petrohradské metro dnes (r. 2013) tvorí päť liniek. Každá linka má vlastný názov, číslo a farbu. V súčasnosti sa upúšťa od slovného označenia liniek a preferuje sa číselné pomenovanie. Obyvatelia aj samotný prevádzkovateľ metra používajú pomenovanie „Linka 1“ (), „Linka 2“ (), „Linka 3“ (), „Linka 4“ () a „Linka 5“ (). Farebné rozlíšenie sa používa pri grafickom zobrazení na informačných tabuliach, schémach a mapách. 
Linka 1 (červená).
Základom dnešnej Linky 1 "Kirovsko-Vyborgskaja ()" je najstarší úsek petrohradského metra, spájajúci severovýchodnú a juhozápadnú časť mesta. Na tejto linke začali premávať vlaky 15. novembra 1955 v dĺžke . K pôvodným 8 staniciam sa postupne pridávali ďalšie. Prvé predĺženie trasy o sa uskutočnilo 1. júna 1958 v smere od stanice „Ploščaď Vosstanija“ (stanice „Černyševskaja“ a „Ploščaď Lenina“). Dnes (r. 2013) má linka 19 staníc. 
Linka 2 (modrá).
Prvá časť Linky 2 "Moskovsko-Petrogradskaja ()" bola daná do užívania 29. apríla 1961 v dĺžke s 5 stanicami. Spája severnú a južnú časť Petrohradu. Zatiaľ posledná stanica na tejto linke („Parnas“) bola otvorená 22. decembra 2006. V súčasnosti (r. 2013) tvorí túto linku 18 staníc. 
Linka 3 (zelená).
Linka 3 "Nevsko-Vasilieostrovskaja ()" prechádza zo západnej časti mesta (Vasilievský ostrov) na juhovýchodnú. Prvá časť dlhá bola otvorená 3. novembra 1967. Ostatná stanica tejto linky („Rybackoje“) bola otvorená 28. decembra 1984. V súčasnosti (r. 2013) tvorí túto linku 10 staníc. 
Linka 4 (oranžová).
Linka 4 "Pravoberežnaja ()" spája centrum mesta s juhovýchodnými časťami Petrohradu nachádzajúcimi sa na pravom brehu rieky Neva. Prvý úsek linky bol daný do prevádzky 30. decembra 1985 v dĺžke . Na základe nových plánov rozvoja metra došlo v r. 2009 k skráteniu trasy štvrtej linky a jej západné stanice boli začlenené do novozniknutej piatej linky metra. Štvrtá linka tak dnes (r. 2013) končí v centre mesta (stanica „Spasskaja“). Linku dnes tvorí 8 staníc.
Linka 5 (fialová).
Zatiaľ najmladšou linkou petrohradského metra je Linka 5 "Frunzensko-Primorskaja ()", ktorá bola otvorená 20. decembra 2008 na úseku dvoch staníc. Spája severozápad Petrohradu s centrom. V marci 2009 došlo k pripojeniu ďalších staníc, ktoré dovtedy patrili do štvrtej linky. Ostatné dve stanice boli otvorené 28. decembra 2012 („Meždunarodnaja“, „Bucharestskaja“). V júni 2013 piatu linku tvorilo 12 staníc. V súčasnosti (r. 2013) sú vo výstavbe tri nové stanice piatej linky, pričom majú byť dokončené v roku 2017 („Prospekt Slavy“, „Dunajskaja“, „Šušary“).
Štatistiky a zaujímavosti.
Štatistické údaje o petrohradskom metre:
Praktické informácie.
Organizácia prepravy.
Metro premáva od 5:45 hod. do 24:00 hod na všetkých piatich linkách. Minimálny interval medzi vlakmi v čase dopravnej špičky je 1,45 minúty v zime a 2 minúty v lete. Vlaky premávajú priemernou rýchlosťou /h. 
Platba a cena cestovného.
V petrohradskom metre sa používajú turnikety, ktoré sú umiestnené pred eskalátormi vedúcimi na nástupištia. Pri vstupe vhodí cestujúci do turniketu kovový žetón alebo naň priloží plastovú kartu a kým nevyjde z metra (ak aj napr. prestupuje medzi linkami v prestupných staniciach), cestuje bez platenia ďalšieho cestovného.
Cena základného cestovného (= 1 kovový žetón = 1 vstup do metra) bola k 1. júnu 2013 28 rubľov. Okrem toho sú v predaji rôzne druhy zvýhodnených foriem dopravných kariet a elektronických peňaženiek fungujúcich aj v rámci petrohradskej mestskej integrovanej dopravy.
Bezplatne sú prepravované deti do 7 rokov veku, lyže, detské kočiare, detské bicykle, sánky, hudobné nástroje, rybárske potreby a drobné záhradné náradie, drobné domáce zvieratá a vtáky (v klietkach a prepravkách). 
Kovový žetón () je tradičnou formou platby. 1 žetón umožňuje 1 vstup do metra. Žetón má podobu kovovej „mince“ s veľkosťou približne jednoeurovej mince. Na žetóne je zobrazené logo a názov metra. Žetóny sa dajú kúpiť v pokladniach, ktoré sú vo vestibuloch každej stanice. Okrem pokladní sú na väčšine staníc nainštalované automaty na žetóny prijímajúce ruské mince aj bankovky nižších nominálov. 
Bezkontaktné smart-karty () sú plastové karty, ktoré si môže cestujúci zakúpiť v pokladniach alebo v predajných automatoch. Dobíjanie kreditu je takisto možné v pokladniach alebo v automatoch. Na zakúpenú bezkontaktnú kartu si cestujúci cez automat alebo v pokladni zakúpi ním zvolený jednotlivý cestovný lístok alebo inú predplatenú formu cestovných lístkov. Samotná platba prebieha priložením karty na turniket. 
Nálepka na mobil je najmodernejším spôsobom platby cestovného. V petrohradskom metre sa používa od 20. novembra 2010. Cestujúci si u svojho mobilného operátora zakúpi špeciálnu nálepku s čipom, ktorú si nalepí na zadnú stranu svojho mobilného telefónu. Platba prebieha priložením telefónu na turniket. Kredit na nálepku je možné doplniť zaslaním SMS správy.
Fotografovanie a videozáznam.
Do r. 2009 bolo prísne zakázané bez špeciálneho písomného povolenia zhotovovať v priestoroch metra (v staniciach, vestibuloch a nástupištiach) akékoľvek fotografické, filmové alebo videozáznamy. V novom prepravnom poriadku platnom od r. 2009 je dovolené cestujúcim "zhotovovať v priestoroch staníc metra fotografické záznamy bez použitia blesku "
. (Zákaz zhotovovania videozáznamov odstránený nebol.)
Zvukové hlásenia.
Neoddeliteľnou súčasťou metra sú hlásenia vo vagónoch metra, ako aj na jednotlivých staniciach. Všetky oznamy sú ruskom jazyku a v angličtine. Petrohradské metro je aj v tejto oblasti mnohými hláseniami osobité. 
Hlásenia staníc vo vagónoch.
Zvukové hlásenia petrohradského metra majú dlhú tradíciu. Stanice ohlasuje výlučne mužský hlas. Po názve stanice nasleduje (na rozdiel od ostatných miest bývalého ZSSR) informácia o nasledujúcej stanici. Až potom sa ozve výstraha „"Ostorožno, dveri zakryvajutsa!"“ (). 
Prestupné stanice sa v Petrohrade ohlasujú nie po príchode na túto stanicu (ako napríklad v pražskom metre), ale ešte pred odchodom z predchádzajúcej stanice, teda vopred.
Na konečných staniciach sa cestujúcim okrem informácie o konečnej stanici prihovárajú aj zdvorilostným upozornením, aby si nezabudli vziať svoju batožinu.
Hlásenia na nástupištiach.
Tento druh hlásení sa v Petrohrade objavil pomerne nedávno – predovšetkým v súvislosti s obmedzovaním nadzemnej mestskej dopravy a presmerovaním väčšiny cestujúcej verejnosti do metra. Ukázalo sa nevyhnutnosťou pripomínať obrovským masám ľudí základné pravidlá pri pohybe v metre, aby sa tak urýchlilo vystupovanie a nastupovanie hlavne počas dopravnej špičky a predišlo sa kolíznym situáciám. V záujme čo najväčšej účinnosti tieto upozornenia hovorí mužský hlas. Uplatňujú sa počas najvyťaženejších hodín metra. Ide v princípe o tri skupiny hlásení.
1. inštrukcie k nástupu a výstupu z vlaku a usmernenia toku cestujúcich
2. upozornenie na blížiaci sa vlak 
3. upozornenie na posledný vlak – posledný vlak ohlasujú pred jeho odjazdom zo stanice
Osobitne je potrebné vyzdvihnúť "výchovné" upozornenie, ktoré sa používa pri nástupe do vozňov metra. 
Hlásenia vo vestibuloch a na eskalátoroch.
Zatiaľ čo hlásenia vo vozňoch a na nástupištiach hovorí mužský hlas. Všetky oficiálne hlásenia a upozornenia vo vestibuloch staníc a na eskalátoroch hovorí ženský hlas. V Petrohradskom metre veľmi pedantne pripomínajú základné pravidlá prepravy metrom. Počas jazdy na dlhých eskalátoroch znejú tieto pravidlá bez prestávky (na eskalátoroch stáť vpravo, nesadať si na stupne eskalátora, neklásť batožinu na zem, dávať pozor na batožinu a nenechávať ju bez dozoru…).

</doc>
<doc id="128588" url="https://sk.wikipedia.org/wiki?curid=128588" title="Metro v Petrohrade">
Metro v Petrohrade



</doc>
<doc id="128589" url="https://sk.wikipedia.org/wiki?curid=128589" title="Ramez Naam">
Ramez Naam

Ramez Naam je americký vedec, technológ a publicista. Je predstaviteľom transhumanizmu.
Kariéra.
Ramez Naam sa podieľal na vývoji jedných z najrozšírenejších softwarových produktov Microsoft Internet Explorer a Microsoft Outlook. Robí poradcu viacerým technologickým asociáciám a prednáša na konferenciách o technológii a budúcnosti. Žije v Seattli v štáte Washington v USA. Je členom World Transhumanist Association.
Dielo.
Je autorom knihy "Viac ako človek. Rozšírenie prísľubu biologického zdokonaľovania." - "More Than Human. Embracing the Promise of Biological Enhancement", ktorú vydal v roku 2005. Zaoberá sa v nej filozofiou a perspektívami transhumanizmu.
Ocenenie.
V roku 2005 mu bola udelená cena H. G. Wells za príspevok k transhumanizmu - H. G. Wells Award for Contributions to Transhumanism. Túto cenu udeľuje World Transhumanist Association.

</doc>
<doc id="128591" url="https://sk.wikipedia.org/wiki?curid=128591" title="Metro v New Yorku">
Metro v New Yorku



</doc>
<doc id="128594" url="https://sk.wikipedia.org/wiki?curid=128594" title="Ed Regis">
Ed Regis

Ed (Edward) Regis je americký spisovateľ a publicista. 
Kariéra.
Ed Regis sa zameriava na popularizáciu vedy a najmä najnovších vedných odborov a technológií. Jeho knihy sú populárne a vychádzajú vo viacerých vydaniach. Prispieva do časopisu Omni. Žije v Marylande vo Virgínii v USA.
Popularizácia vedy.
Napísal viacero kníh, v ktorých sa zaoberal transhumanizmom, nanotechnológiami alebo inovačnou oblasťou Santa Fe v Novom Mexiku v USA. 
Dielo.
Medzi jeho najznámejšie knihy patria: 

</doc>
<doc id="128595" url="https://sk.wikipedia.org/wiki?curid=128595" title="Istropolis Cinema Center">
Istropolis Cinema Center

Istropolis Cinema Center je osemsálové multikino v nákupnom stredisku Polus v Bratislave. 
História.
Kino je v prevádzke od decembra 2000. 
Technické údaje.
Kino je vybavené premietacími strojmi" Cinemeccanica" talianskej výroby a kinosálach sú reproduktory KCS španielskej produkcie, pričom zvuk v sálach je reprodukovaný systémom "Dolby Digital 5.1" a "Dolby Surround 5.1". Kino je zaujímavé veľkými projekčnými plátnami a kvalitným ozvučením.

</doc>
<doc id="128597" url="https://sk.wikipedia.org/wiki?curid=128597" title="Newt Gingrich">
Newt Gingrich

Newt Gingrich (* 17. jún 1943, Harrisburg, Pensylvánia, USA) je americký politik, historik, spisovateľ a futurológ.
Kariéra.
Newt Gingrich je od roku 1979 členom Kongresu Spojených štátov. Titul PhD získal z histórie. Vyučoval na Reinhardt College vo Waleske v Georgii v USA. Spolupracuje s manželmi Tofflerovcami. Publikoval viacero kníh, v ktorých predstavil svoju víziu budúcej podoby USA. Žije vo Washingtone, D.C. v USA.

</doc>
<doc id="128598" url="https://sk.wikipedia.org/wiki?curid=128598" title="Virtual XI">
Virtual XI

Virtual XI je v poradí jedenásty štúdiový album anglickej heavy metalovej skupiny Iron Maiden.
Single.
vydané: 9. marec 1998
vydané: 28. september 1998

</doc>
<doc id="128599" url="https://sk.wikipedia.org/wiki?curid=128599" title="Členovia Iron Maiden">
Členovia Iron Maiden



</doc>
<doc id="128601" url="https://sk.wikipedia.org/wiki?curid=128601" title="RAND Corporation">
RAND Corporation

RAND Corporation je americký neziskový globálny politický think tank. Názov RAND je skratkou "research and development", čo znamená veda a výskum. RAND patrí medzi najuznávanejšie inštitúcie svojho druhu – podľa Pensylvánskej univerzity patrí medzi 10 najlepších think-tankov a najprestížnejšie výskumné inštitúcie v oblasti národnej bezpečnosti na svete.
RAND Corporation bola založená v roku 1946 ako výskumná skupina spoločného projektu United States Air Force a Douglas Aircraft Company. Názov RAND vznikol ako akronymum Research and Development. Do roku 1961 tu pôsobil významný americký futurológ Herman Kahn. Zaoberá sa tvorbou prognóz a dlhodobých scenárov hlavne pre potreby armády USA - US Army. Ale výskumná činnosť sa neorientuje len na oblasť vojenstva. V súčasnosti má okolo 1850 zamestnancov. Hlavné centrum sídli v Santa Monica v Kalifornii v USA. Ďalšie pobočky sa nachádzajú v Arlingtone vo Virgínii; Pittsburghu v Pannsylvánii a Bostone v štáte Massachusetts a New Orleans v štáte Louisiana. Európske pobočky sa nachádzajú v Cambridge v Spojenom kráľovstve, Belgickom Bruseli a v Canberre v Austrálii.

</doc>
<doc id="128604" url="https://sk.wikipedia.org/wiki?curid=128604" title="Vernor Vinge">
Vernor Vinge

Vernor Steffen Vinge (* 10. február 1944, Waukesha, Wisconsin, USA† 20. marec 2024, La Jolla, Kalifornia) bol americký vedec a spisovateľ science-fiction. 
Profil.
Narodil sa vo Waukeshi vo Wisconsine. Preslávil sa prednáškou "Singularity" (1993) v ktorej sa zaoberal perspektívami singularity a jej dopadmi na ľudskú civilizáciu. V poviedke "True Names" (1981) popísal základné rysy kyberpriestoru a virtuálnej reality.
Dielo.
Vernor Vinge je autorom následovných kníh a poviedok" Apartness" (1965)," True Names" (1981), "Marooned in Realtime" (1987), "A Fire Upon the Deep" (1993), "Deepenes in the Sky" (2000), "Fast Times at Fairmont High" (2002).
Singularita.
Vernor Vinge v prednáške Singularita - Singularity (1993), ktorá bola prednesená na sympóziu VISION-21 sponzorovanom NASA Lewis Research Center a Ohio Aerospace Institute konanom 30.31.3.1993, tvrdí, že medzi rokmi 2005 a 2030 sa objaví nadľudská inteligencia. Ľudstvo bude mať technické prostriedky, aby vytvorilo nadľudskú inteligenciu. Zakrátko potom skončí ľudská éra.
Vinge tvrdí, že ústredným rysom 20. storočia bolo zrýchľovanie technologického rozvoja. Uvažuje preto, že ľudstvo sa nachádza na pokraji zmeny porovnateľnej s objavením sa človeka na Zemi. Vlastnou príčinou tejto zmeny je, že v krátkej dobe vytvoríme entity s inteligenciou vyššou ako je ľudská. 
Vinge uvádza, že nadľudská inteligencia môže byť vyvinutá nasledovnými spôsobmi :
Predpoveď.
Keďže prvé tri možnosti závisia na zdokonalení hardvéru Vinge predpokladá, že k vytvoreniu inteligencie vyššej než je ľudská dôjde v priebehu nasledujúcich tridsiatich rokov. Vinge tvrdí, že bude prekvapený, ak sa to stane pred rokom 2005 alebo po roku 2030.

</doc>
<doc id="128605" url="https://sk.wikipedia.org/wiki?curid=128605" title="Vernor Steffen Vinge">
Vernor Steffen Vinge



</doc>
<doc id="128606" url="https://sk.wikipedia.org/wiki?curid=128606" title="Podpredseda vlády">
Podpredseda vlády

Podpredseda vlády je člen vlády, ktorý môže v niektorých situáciách prevziať pozíciu predsedu vlády. Vo veľa krajinách podpredsedovia vlády zastávajú súčasne aj ministerský post. 

</doc>
<doc id="128608" url="https://sk.wikipedia.org/wiki?curid=128608" title="Lev púšťový">
Lev púšťový

Lev púšťový (iné názvy: lev kráľovský, lev plavý, lev, [najmä okrem mimoafrických populácií:] lev africký; lat. "Panthera leo") je cicavec z čeľade mačkovitých. Je to najväčší mäsožravec v Afrike a druhá najväčšia mačka na svete.
Vzhľad.
Lev sa od iných mačkovitých šeliem odlišuje krátkou priliehavou srsťou a koncom chvosta, kde má dlhú srsť. Už na prvý pohľad vidieť pohlavný dimorfizmus. Samce sa od samíc líšia mohutnou hlavou, krk a hruď majú pokrytú hrivou, ktorej farba sa odvíja od dominantnosti v skupine. Samce sú v priemere o 30 až 50% väčší ako samice.
Sfarbenie.
Srsť dospelého leva je plavo žltohnedá alebo červenohnedá. Hriva samcov býva tmavšia. Hriva samca slúži ako indikátor jeho stavu a samice si podľa toho vyberajú.
Hlas.
Rev samca môže mať až 114 decibelov. Slúži na komunikáciu na veľké vzdialenosti a vymedzovanie teritória. Samec aj samica majú podobný rev, ale samec má hlbší tón.
Výskyt.
Lev púšťový je rozšírený v savanách a stepiach Afriky na juh od Sahary, v ekosystéme Serengeti a v Národnom parku Gir v Indii. Obýva krajinu od 0 do (Mount Elgon a Mount Kenya). Neobýva človekom kultivovanú krajinu, vyprahlé púšte a husté dažďové pralesy.
V minulosti obýval územie od Balkánu smerom na Arabský polostrov až do stredu Indie a väčšinu územia Afriky.
Život leva.
Na rozdiel od ostatných mačkovitých šeliem sú levy veľmi sociálne a teritoriálne tvory. Aj keď netrávia všetok čas spolu, zdieľajú teritórium a správajú sa k sebe priateľsky. Svorku tvorí 2 až 18 dospelých samíc s mláďatami. Jeden alebo skupina samcov (až do 7) sa držia ďalej od samíc a ochraňujú svorku (niekedy aj viac ako jednu) a bránia ostatným samcom páriť sa s nimi. Samica sa dožíva 18 rokov a samec 16, v zajatí aj 27 rokov. Cez deň odpočívajú až 20 hodín a sú to najmenej aktívne mačky.
Potrava.
Žerú skoro všetky cicavce. Lovia hlavne antilopy, zebry, pakone, gazely, vodárky, žirafy, byvoly a mláďatá slona afrického, hrocha a gorily, keďže dospelé jedince sú pre leva priveľké a nebezpečné. Keď vo voľnej prírode nenájde potravu, môže zájsť až k obydliam ľudí. Lev sa pohybuje najmä v miestach, kde cíti potravu, aby ju mohol bezpečne uloviť. Lev patrí medzi najinteligentnejšie mačkovité šelmy po celom svete.
Zriedkavo sa objavuje aj kanibalizmus, hlavne keď samec zabije mláďa.
Lov.
Väčšinou lovia samice v skupinách s mladými levmi. Najradšej lovia v močarinách a v noci. Cez deň prepadávajú z úkrytu. Najskôr sa z úlovku nažerie samec, až potom samica a mláďatá. Ak je nedostatok potravy, mláďatá hynú ako prvé. Živia sa aj zdochlinami.
Svoju korisť behom dlho neprenasledujú. Keď ale bežia, vyvinú rýchlosť 48 až /h. Boli pozorované aj prípady, keď levy hrabali v norách a hľadali prasatá.
Mláďatá.
Samica je gravidná 100 až 120 dní. Táto levica odíde od skupiny. Potom si nájde skrýšu, kde porodí 1 až 7 mláďat (najčastejšie 3). 3 až 5 mláďat sa dožije 3 roky. Levica, ktorá kojí mláďatá, potrebuje denne skonzumovať až mäsa. Keď levica privedie svoje mláďatá do skupiny, ostatné levy ich prijmú medzi seba.
Poddruhy.
Delenie podľa Cat Classification Task Force 2017.
V roku 2017 Cat Classification Task Force zo skupiny Cat Specialist Group revidovala taxonómiu leva a na základe výsledkov niekoľkých fylogeografických štúdií o vývoji leva uznáva dva poddruhy, konkrétne:
Pokiaľ ide o vyhynuté taxóny, staršie sa napríklad lev americký ("Panthera atrox") a lev jaskynný ("Panthera spelaea") považovali za poddruhy leva púšťového ("Panthera leo"). Dnes sa ale obyčajne uvádzajú ako samostatné druhy. Pozri aj systém uvedený v článku Panthera (rod).
Staršie delenie poddruhy (okolo roku 2000).
Toto je staršie delenie aj so slovenskými názvami.
Údajný poddruh lev východoafrický (Panthera leo somaliensis) bol rozdelený medzi poddruhy P. l. azandica a P. l. nubicus. Údajný poddruh Panthera leo massaica bol rozdelený medzi poddruhy P. l. azandica a P. l. nubicus.
Staršie delenie na africký a ázijský poddruh.
V rokoch 2008 až 2016 Červený zoznam IUCN rozlišoval iba dva poddruhy: 

</doc>
<doc id="128610" url="https://sk.wikipedia.org/wiki?curid=128610" title="Lúčna (potok)">
Lúčna (potok)

Lúčna je potok v hornom Turci, v juhozápadnej časti okresu Turčianske Teplice. Je to ľavostranný prítok Turca, má dĺžku 6,6 km a je tokom IV. rádu. Niekedy sa označuje aj ako Lubná.
Prameň.
Pramení v pohorí Žiar, v podcelku Horeňovo, na severozápadnom svahu Nemcova (831,7 m n. m.), v nadmorskej výške približne 795 m n. m.
Opis toku.
Od prameňa tečie na krátkom úseku najprv na sever, potom sa stáča na severovýchod, esovito sa stáča a vytvára malý oblúk prehnutý na sever. Ďalej pokračuje na východ, pričom sa koryto opätovne esovito stáča a sprava priberá tri krátke prítoky; bezmenný, Za Vývratmi (0,5 km), Tesná dolinka (0,5 km). Následne priberá ľavostrannú Podhoreň, pravostranný Veľký potok (527,8 m n. m.) a z pravej strany tiež krátky prítok zo severozápadného svahu Požežskej hlavy (673,2 m n. m.), koryto Lúčnej sa na dvoch krátkych úsekoch rozvetvuje na dve ramená a z ľavej strany priberá Zverín. Potom vstupuje do Turčianskej kotliny, do podcelku Diviacka pahorkatina, tečie cez Rovnú horu a popri chate Zverín na pravom brehu. Následne sa stáča smerom na sever, sprava ešte priberá prítok prameniaci východne od chaty Zverín, zľava prítok prameniaci na severnom okraji Rovnej hory a stáča sa na severoseverovýchod. Napokon podteká cestu vedúcu do osady Požehy, na krátkom úseku tečie k ústiu severným smerom a východne od obce Dubové ústi v nadmorskej výške cca 482,5 m n. m. do Turca.

</doc>
<doc id="128612" url="https://sk.wikipedia.org/wiki?curid=128612" title="Veľký potok (prítok Lúčnej)">
Veľký potok (prítok Lúčnej)

Veľký potok je potok v hornom Turci, v juhozápadnej časti okresu Turčianske Teplice. Je to pravostranný prítok Lúčnej, meria 4,5 km a je tokom V. rádu. 
Prameň.
Preteká pohorím Žiar, pramení v podcelku Horeňovo, na juhovýchodnom svahu Nemcova (831,7 m n. m.) v nadmorskej výške približne 750 m n. m. 
Opis toku.
Tečie prevažne severovýchodným smerom cez Veľkú dolinu, zľava priberá krátky prítok z východného svahu Nemcova, sprava krátky prítok zo severozápadného svahu Vysokého vrchu (829,3 m n. m.) a opäť zľava ďalší krátky prítok zo severovýchodného svahu Nemcova. Ďalej priberá sprava Zadnú Kamennú (0,6 km), následne z tej istej strany aj Prednú Kamennú (0,7 km) a na severozápadnom úpätí vrchu Požežská hlava (673,2 m n. m.), južne od obce Dubové, ústi v nadmorskej výške 527,8 m n. m. do Lúčnej.

</doc>
<doc id="128615" url="https://sk.wikipedia.org/wiki?curid=128615" title="Amerigo Vespucci">
Amerigo Vespucci

Amerigo Vespucci (* 9. marec 1451 alebo 1454, Florencia – † 22. február 1512, Sevilla) bol taliansky obchodník, cestovateľ a kartograf.
Narodil sa do bohatej florentskej rodiny. V rokoch 14991502 podnikol dve plavby pri ktorých preskúmal východné pobrežie Južnej Ameriky. Pri druhej plavbe zistil, že Južná Amerika siaha oveľa ďalej, než bolo Európanom dovtedy známe. Toto zistenie ho doviedlo k odvážnemu tvrdeniu, že táto zem je súčasťou kontinentu. Mnoho moreplavcov a bádateľov si myslelo, že cez Atlantický oceán doplávajú do Ázie. V roku 1499 Vespucci preskúmal severovýchodnú časť Južnej Ameriky, druhú cestu vykonal roku 1501 a zistil, že objavil nový kontinent.
Nemecký kartograf Martin Waldseemüller pomenoval na počesť Ameriga Vespucciho nový svetadiel Amerika.

</doc>
<doc id="128616" url="https://sk.wikipedia.org/wiki?curid=128616" title="Ain (rozlišovacia stránka)">
Ain (rozlišovacia stránka)

Ain môže byť:

</doc>
<doc id="128617" url="https://sk.wikipedia.org/wiki?curid=128617" title="Jasenovský potok (prítok Jasenice)">
Jasenovský potok (prítok Jasenice)

Jasenovský potok je potok v hornom Turci, v západnej časti okresu Turčianske Teplice. Je to ľavostranný prítok Jasenice, meria a je tokom V. rádu. 
Pramení v pohorí Žiar, v podcelku Vyšehrad, juhovýchodne od Vyšehradského sedla () v nadmorskej výške približne Od prameňa tečie východojuhovýchodným smerom súbežne s cestou II/519 na ľavom brehu, preteká intravilánom obce Jasenovo, kde podteká cestu č. 519. V obci sprava priberá potok zvaný Z Kapustných záhrad (), stáča sa severovýchodným smerom a zľava ďalej priberá potok Lúčny (). Na okraji obce ešte priberá ľavostranný Rybník () a oblúkom sa stáča na juhovýchod, pričom vteká do Turčianskej kotliny, do podcelku Diviacka pahorkatina. Na ľavom brehu sa oddeľuje umelo upravené koryto (cca ), po jeho opätovnom spojení s hlavným tokom druhýkrát podteká cestu II. triedy č. 519 a na krátkom úseku tečie východným smerom. Severozápadne od obce Budiš ústi v nadmorskej výške cca do Jasenice.

</doc>
<doc id="128618" url="https://sk.wikipedia.org/wiki?curid=128618" title="Rudniansky potok (prítok Jasenice)">
Rudniansky potok (prítok Jasenice)

Rudniansky potok je potok v hornom Turci, v západnej časti okresu Turčianske Teplice. Je to ľavostranný prítok Jasenice, meria 4 km a je tokom V. rádu. 
Pramení v pohorí Žiar, v podcelku Vyšehrad, na juhojuhozápadnom svahu Vlčej (752,6 m n. m.) v lokalite Podskalie, v nadmorskej výške cca 580 m n. m. Na hornom toku tečie juhovýchodným smerom a následne vstupuje do Turčianskej kotliny, kde najprv preteká intravilánom obce Rudno. V obci sa ďalej stáča severojužným smerom a pod obcou potom pokračuje k ústiu viac juhojuhovýchodným smerom. Bez pribratia stálych prítokov ústi severozápadne od obce Budiš v nadmorskej výške približne 474 m n. m. do Jasenice.

</doc>
<doc id="128619" url="https://sk.wikipedia.org/wiki?curid=128619" title="Airy">
Airy

Airy môže byť:

</doc>
<doc id="128621" url="https://sk.wikipedia.org/wiki?curid=128621" title="Aitken">
Aitken



</doc>
<doc id="128622" url="https://sk.wikipedia.org/wiki?curid=128622" title="Kalník">
Kalník

Kalník je potok v dolnom Turci, na území okresu Martin. Je to ľavostranný prítok Sklabinského potoka, má dĺžku 5,3 km a je tokom V. rádu. Niekedy sa nazýva aj Jordán. 
Preteká Turčianskou kotlinou, pramení v podcelku Sklabinské podhorie, západne od kóty 706,5 m v lokalite Prielohy, východne od Horného Jasena, v nadmorskej výške približne 630 m n. m. Najprv tečie na západ okrajom Horného Jasena, zľava priberá Hradište, stáča sa a na krátkom úseku pokračuje na sever. Potom tečie cez Dolné Jaseno, kde sa na krátkych úsekoch tečie najprv na severozápad, potom na západ. Potom tečie na juhozápad, preteká podcelkom Mošovská pahorkatina, zľava priberá najprv Záružlie, tečie na krátkom úseku na západ a z tej istej strany potom priberá aj Lúčky. Odtiaľ tečie prechodne na sever, následne na západ a preteká obcou Horný Kalník. Za obcou priberá ľavostranný prítok z lokality Kobyla, stáča sa na sever, vytvára menší oblúk vypnutý na východ a pokračuje severozápadným smerom cez obec Dolný Kalník. V obci sa koryto potoka výraznejšie vlní. Napokon preteká ešte južným okrajom intravilánu obce Dražkovce, stáča sa na severoseverovýchod a severozápadne od stredu tejto obce ústi v nadmorskej výške cca 422 m n. m. do Sklabinského potoka.

</doc>
<doc id="128623" url="https://sk.wikipedia.org/wiki?curid=128623" title="Aksentievová">
Aksentievová



</doc>
<doc id="128624" url="https://sk.wikipedia.org/wiki?curid=128624" title="Jelšovec (potok)">
Jelšovec (potok)

Jelšovec je potok v dolnom Turci, v južnej časti okresu Martin. Je to pravostranný prítok Karlovského potoka, meria 2,8 km a je tokom VI. rádu. 
Prameň.
Preteká Turčianskou kotlinou, pramení v podcelku Mošovská pahorkatina severoseverozápadne od obce Blatnica v nadmorskej výške približne 474 m n. m., v blízkosti cesty III. triedy z Karlovej do Blatnice.
Opis toku.
Od prameňa tečie sprvu severoseverozápadným smerom, potom viac severozápadným smerom v blízkosti Karlovej, podteká štátnu cestu č. 65, s ktorou tečie na krátkom úseku súbežne na sever. Napokon sa stáča severozápadným smerom a pri osade Stariny, západne od obce Ďanová sa v nadmorskej výške cca 449 m n. m. vlieva do Karlovského potoka.

</doc>
<doc id="128625" url="https://sk.wikipedia.org/wiki?curid=128625" title="Zápotočie">
Zápotočie

Zápotočie je potok v dolnom Turci, v južnej časti okresu Martin. Je to pravostranný prítok Blatnického potoka, meria 4 km a je tokom V. rádu. 
Preteká Turčianskou kotlinou, pramení v podcelku Mošovská pahorkatina na východoseverovýchodnom svahu Konúša (560,4 m n. m.), pri osade Sebeslavce, v nadmorskej výške cca 510 m n. m. Najprv tečie severoseverozápadným smerom, potom sprava priberá Studničky a esovito sa stáča. Západne od obce Folkušová ďalej priberá sprava najprv potok Folkušová, potom aj Zátoku. Následne sa oblúkom stáča na západ, z pravej strany priberá Žírovú, zľava krátky prítok zo severoseverozápadného svahu Borín (556,3 m n. m.) a opäť sprava krátky prítok z juhozápadného svahu Bukoviny (543,1 m n. m.). Následne preteká intravilánom obce Ďanová a priamo v obci ústi v nadmorskej výške približne 444,5 m n. m. do Blatnického potoka.

</doc>
<doc id="128626" url="https://sk.wikipedia.org/wiki?curid=128626" title="Mošovský potok">
Mošovský potok

Mošovský potok (miestne nazývaný aj "Mošovka") je potok v hornom Turci, v severovýchodnej časti okresu Turčianske Teplice. Je to ľavostranný prítok Čiernej vody, meria 6 km a je tokom VI. rádu. 
Prameň.
Preteká Turčianskou kotlinou, pramení na podhorí Veľkej Fatry, v Mošovskej pahorkatine, na západoseverozápadnom svahu Malinia (825,8 m n. m.) v nadmorskej výške cca 550 m n. m. 
Opis toku.
Tok pramení v poraste Hlboké, vedľa osamelej skupinky stromov uprostred lúky pri tzv. Doktorovej chate. Približne po 100 metroch priberá krátky (cca. 90m) pravostranný prítok s prameňom na hranici lesa. O ďalších 100 metrov, neďaleko orechovej aleje, sa k nemu pripája ďalší pravostranný prítok (s dĺžkou cca. 80 metrov). Po nasledujúcich 350 metroch Mošovský potok priberá tretí pravostranný prítok s dĺžkou takmer 800 metrov, ktorý tečie oblúkom od svojho prameňa uprostred lúky až do časti Krížková, kde sa vlieva. Mošovský potok potom tečie juhozápadným smerom, zľava priberá krátky prítok prameniaci severoseverozápadne od kóty 615,1 m a veľkým oblúkom prehnutým na juh sa stáča najprv na severozápad, potom na sever. Následne sa oblúkom stáča severozápadným smerom, sprava priberá Rybník, preteká rekreačným areálom Drienok a smerom na sever ďalej pokračuje intravilánom obce Mošovce, kde sa delí na dve ramená: hlavné rameno a tzv. Horný Potok, ktorý v minulosti slúžil na pohon mlynského kolesa. Za obcou sa stáča najprv severoseverozápadným smerom, podteká cestu I. triedy č. 65 a k ústiu pokračuje severozápadným smerom rovinatým územím dna Turčianskej kotliny. Do Čiernej vody sa vlieva juhovýchodne od obce Blažovce v nadmorskej výške 451,8 m n. m.

</doc>
<doc id="128627" url="https://sk.wikipedia.org/wiki?curid=128627" title="Ofenzíva Tet">
Ofenzíva Tet

Ofenzíva Tet alebo jednoducho Tet (30. január 1968 - 8. jún 1968) je označenie pre sériu útokov vedených Vietcongom a Vietnamskou ľudovou armádou počas vietnamskej vojny. Jej začiatok bol naplánovaný na sviatky Tet - vietnamský lunárny Nový rok (Tết Nguyên Đán) na prelome 30. a 31. januára 1968. Plánom partizánov bolo začať boje nečakane počas sviatkov Nového roku, pri čom mali využiť nepripravenosť ARVN a americkej armády. Hlavná časť bojových operácií sa skončila v priebehu dvoch až troch mesiacov, ale niektoré vyčisťovacie akcie doznievali až do roku 1969. Ofenzíva Tet bola taktickou porážkou Vietcongu i severovietnamskej armády, ale je považovaná za rozhodujúcu bitku vietnamskej vojny, ktorá v podstate viedla k stiahnutiu amerických vojsk z Južného Vietnamu.
Predohra.
V lete 1967 hanojské politbyro rozhodovalo o zorganizovaní veľkej ofenzívy, ktorá mala spôsobiť „všeobecné povstanie“ a vyhnať všetkých Američanov z krajiny. Časť dôstojníkov VĽA, ktorí sa zapojili do bojov na Juhu, bola proti tejto ofenzíve. Na rozdiel od komunistických vodcov, ktorí riadili vojnu z Hanoja, títo dôstojníci videli na vlastné oči ťažké straty svojich jednotiek, pri každom väčšom boji s americkou prevahou palebnej sily, a zastávali názor, že poraziť Američanov bude veľmi ťažké a predovšetkým zdĺhavé. Ich hlavný predstaviteľ, generál Thanh, jeden z mála kompetentných severovietnamských veliteľov však na sklonku roku 1967 zahynul pri nálete bombardérov B-52 na jeho hlavný stan v Kambodži. Po jeho smrti severovietnamské velenie rozhodlo v prospech veľkej ofenzívy. Tá sa mala konať počas novoročných sviatkov Tet.
Plánom komunistických síl bolo odlákanie amerických jednotiek do pohraničných oblastí, kde ich mali zamestnať boje s VĽA. Zatiaľ sa jednotky Vietkongu a VĽA mali premiestniť do husto obývaných oblastí, kde mali začať „všeobecné povstanie“ útokmi na všetky významné mestá. Mali byť pri tom podporované nadšenými masami civilného obyvateľstva, s pomocou ktorých by zvrhli Saigonský režim. Záverečnou fázou bojov mal byť útok zo severu, ktorý by definitívne vyhnal všetky cudzie vojská z krajiny. Severovietnamci sa dali do intenzívnych príprav ofenzívy, nazvanej podľa novoročných sviatkov, kedy má prebehnúť „Tet“.
Komunistické sily začali skutočne koncom roka svoj plán realizovať. Začiatok roku 1968 sa na bojisku niesol v znamení toho, že sa už dlhšiu dobu viedli boje prevažne v pohraničných oblastiach Južného Vietnamu. Boje v okolí väčších miest ustali. Američania spolu so svojimi spojencami boli presvedčení, že sa im konečne podarilo nad partizánmi prevziať iniciatívu a zatlačiť ich do menej obývaných oblastí, že ťažké straty, spôsobené nepriateľovi, otriasli jeho vôľou pokračovať v bojoch. Keďže v tomto období spojenecké jednotky viedli úspešné boje po celej krajine, prevládol názor, že vojna sa blíži ku svojmu koncu aj vo verejnej mienke v USA.
Jediné miesto, kde sa začiatkom roka viedli súvislé boje, bol Khe Sanh, konkrétne základňa Námornej pechoty vzdialená 4 kilometre od osady Khe Sanh a k nej priľahlá oblasť. Tá bola od 21. januára v úplnom obkľúčení dvomi divíziami VĽA. Strategicky významná základňa majúca betónovú pristávaciu dráhu, preto musela byť zásobovaná letecky. Americké velenie videlo v obkľúčení Khe Sanhu potencionálne nebezpečenstvo, severovietnamské rádio ho dokonca prirovnalo k Dien Bien Phu. Bitke o základňu francúzskej armády, ktorú sa podarilo Viet Minhu počas bojov o nezávislosť zničiť a tým prinútiť Francúzov k rokovaniu o odchode z Juhovýchodnej Ázie. Táto predstava obzvlášť vystrašila amerického prezidenta Johnsona, ktorý sa neskôr veľmi angažoval pri riadení jej obrany a jej uvoľnení z obkľúčenia. Sám generál Giáp víťaz od Dien Bien Phu (viet. Điện Biên Phủ), nechal rozšíriť fámu, že sa nachádza spolu so svojimi jednotkami pri Khe Sanhu. V skutočnosti boli jednotky VĽA v oblasti sústredené na odlákanie pozornosti od ostatných častí Vietnamu, kde sa schyľovalo k novej komunistickej ofenzíve. Tú dôkladne pripravovali partizáni od jesene 1967. Jej podstatou boli sústredené útoky na obývané oblasti, ktoré mali spôsobiť „všeobecné povstanie“ obyvateľstva proti Saigonskému režimu. Útok sa mal začať počas niekoľkodňového prímeria, vietnamských sviatkov Tet – vietnamského lunárneho Nového roku (najväčšieho sviatku v roku, často vo vietnamskej literatúre označovaný ako udalosť Tết Mậu Thân - Nový rok v znamení Opice pri 45. nebeskom kmeni). Komunistické velenie vychádzalo z predpokladov, že útok bude úplným prekvapením a zastihne všetky zložky juhovietnamskej armády, ako aj Američanov nepripravených, ako aj na to, že nepriateľ nebude môcť v husto obývaných oblastiach využívať podporu letectva a delostrelectva. Takisto sa spoliehali na to, že dezorganizované jednotky nepriateľa sa budú hromadne vzdávať alebo prestúpia do radov partizánov. Samozrejme počítali aj s nadšenou podporou obyvateľstva, ktoré bude všade vítať osloboditeľov. Prípravy na takúto rozsiahlu ofenzívu sa nedali celkom zamaskovať, keďže prebiehali prevažne na území Južného Vietnamu. Samotným Američanom sa podarilo zaistiť dokumenty a zajatcov, jasne svedčiacich o nadchádzajúcej ofenzíve, ktorá má údajne zjednotiť Vietnam. Americké velenie však tieto varovné správy nebralo na vedomie. Sčasti to bol dôsledok toho, že „veľký protiútok“ by prišiel v období, keď bol (aspoň podľa amerických predstáv) nepriateľ porážaný na každom kroku a nemal odkiaľ zobrať nové sily. Americkí ako aj juhovietnamskí stratégovia útok považovali za šialenstvo, vzhľadom na to, že komunisti by nemali dosť síl, aby udržali obývané oblasti pod kontrolou dlhšiu dobu. To, že by chceli komunistickí partizáni poraziť jednu z najlepšie vyzbrojených armád na svete v boji, akosi nepripadal do úvahy. A tak pokladalo veliteľstvo v Saigone, ako aj prevažná väčšina kompetentných, všetky správy za propagandu majúcu posilniť morálku komunistických jednotiek. Americké velenie začínalo brať nebezpečenstvo vážne len veľmi pomaly. V decembri 1967 generál Wheeler vyhlásil, že Severovietnamci pripravujú akciu, ktorá bude pripomínať nemecký útok v Ardenách roku 1944. Jeho slová v tej dobe nebral nikto vážne.
Američania si blížiace sa nebezpečenstvo neveľmi uvedomovali, prípadne ho veľmi podcenili. Začiatkom roka sa presunulo 39 práporov Americkej armády pod velením generála Wheelera, do pohraničných oblastí severne od Saigonu, kde pátrali po nepriateľovi. Fakt, že nenašli žiadne väčšie uskupenie nepriateľa, prinútil velenie uvažovať nad tým, čo sa deje. Jednotky boli stiahnuté na poslednú chvíľu, práve včas, na to aby sa zapojili do nastávajúcich bojov. Zatiaľ kým americké jednotky bezvýsledne hľadali nepriateľa v blízkosti Kambodžských hraníc, sa oddiely Vietkongu presúvali do obývaných oblastí a nepozorovane prenikali do miest chystajúc sa zaútočiť. Príslušníci Vietkongu, prezlečení za civilistov, sa presúvali do miest najrôznejšími spôsobmi, väčšinou ako pútnici prúdiaci na oslavy Tet. Zbrane boli privážané vo vozoch s kvetmi na oslavy, alebo dokonca v smútočných katafalkoch. Na Saigonských cintorínoch boli namiesto nebožtíkov do zeme ukrývané zbrane. Tým sa neskôr vysvetlil zvýšený výskyt pohrebov koncom roka 1967 a začiatkom roka 1968.
Zatiaľ čo sa chystalo prímerie, prebiehali boje akoby nezávisle od všetkého ostatného diania, okolo Khe Sanhu, ktorému bola na pomoc vyslaná 1. aeromobilná divízia. Tá sa v polovici januára premiestnila do oblasti Hue, kde predtým pôsobili iba jednotky námornej pechoty. 22. januára po prvýkrát narazili prieskumné jednotky 1. aeromobilnej divízie na nepriateľa pochodujúceho po ceste, bez známky toho, že by sa snažil pred nimi skryť. Partizáni zvyknutí na prítomnosť nemnohých vrtuľníkov Námornej pechoty, nikdy nevideli lietať vrtuľníky tak nízko. Toho dňa ich 50 doplatilo na to, že sa len prekvapene pozerali na prilietajúce vrtuľníky. Nasledujúcich niekoľko dní sa pri podobných „stretnutiach“ darilo rote B 1. squadrony 9. pluku 1. aeromobilnej divízie v tej istej oblasti likvidovať viac než 50 nepriateľov denne prakticky bez boja. Pre partizánov bol príchod 1. aeromobilnej divízie do oblasti veľmi nepríjemným zistením.
Vypuknutie bojov.
Počas sviatkov Tet bolo vyhlásené prímerie a pokoj zbraní. Približne polovica príslušníkov ARVN bolo na dovolenkách u svojich rodín. Americké jednotky v prevažnej miere nemali predstavu o tom, čo sa bude v najbližšej dobe diať. Neboli podniknuté takmer žiadne opatrenia, výnimkou bolo posilnenie obrany štábov a veliteľstva MACV. Na poslednú chvíľu bolo prímerie síce skrátené, ale nie všade sa o tom kompetentní velitelia dozvedeli s dostatočným predstihom. 30. januára mali síce všetky americké jednotky zotrvať v stave najvyššej pohotovosti, ale rozkaz tak ako aj predošlé poplašné správy, ktoré sa podarilo zachytiť väčšine amerických veliteľov, boli zväčša brané na ľahkú váhu. 
V noci z 29. na 30. januára sa spustil dosiaľ najväčší komunistický útok proti Vietnamskej republike. Útok vojakov Vietkongu a VĽA sa ale nepodarilo partizánskemu veleniu dostatočne skoordinovať. Prvú noc boli napadnuté len najväčšie mestá v centrálnej časti Vietnamu. Postupne sa útoky množili po celej krajine. Takže za necelých 14 dní bolo atakovaných 36 zo 44 provinčných miest, mnoho osád a menších mestečiek, vojenských základní a väčšina letísk po celej krajine. Na útoky bolo vyčlenených asi 70 až 85 000 príslušníkov útočných jednotiek Vietkongu a čiastočne aj 7 divízií VĽA vyčlenených pre boj v južnom Vietname.
Boje v Saigone a jeho okolí.
Druhú noc ofenzívy zaútočili príslušníci ženijného práporu C-10 na niektoré ciele v Saigone, medzi ne patril Prezidentský palác, budova rozhlasu, americká ambasáda a iné inak významné ciele. Podarilo sa im dobyť iba budovu rozhlasu, v nej však bol okamžite po začiatku útoku vypnutý prívod energie a partizáni tak Ho Či Minovu výzvu na povstanie odvysielať nemohli ani napriek tomu, že budovu držali 6 hodín. Útok na Prezidentský palác bol odrazený okamžite, zvyšok útočníkov ukrývajúcich sa v okolitých budovách sa podarilo vládnym jednotkám zlikvidovať až v priebehu dvoch dní. Celkom inak dopadol útok na americkú ambasádu. Útočníkom sa najprv podarilo zlikvidovať strážcov, chrániacich vchod do areálu ambasády, zvyšok obrancov ale uzavrel vchodové dvere a tým zabránil vstupu do budovy. Práve počas útoku sa na mieste objavili novinári, a tí počas neprehľadnej prestrelky usúdili, že bola časť ambasády obsadená Vietkongom. Táto správa sa objavila na titulných stranách všetkých ranných vydaní novín po celých Spojených štátoch. O niekoľko hodín bola v budove veľvyslanectva usporiadaná tlačová konferencia, ktorá mala všetko uviesť na pravú mieru. Ale už nič nezmohla so zdesením, ktoré vyvolala táto správa v USA. Verejnosť bola šokovaná tým, že Vietkong, ktorý bol údajne na ústupe, sa zrazu zmohol na ofenzívu, ktorej plamene pohltili celý južný Vietnam. Vietkong v priebehu prvých 10 dní ofenzívy stratil tridsaťtisíc vojakov, ale tí neznamenali nič v porovnaní s tým, čo dosiahlo 19 záškodníkov, ktorí prežili v areáli veľvyslanectva zhruba štyri hodiny.
Do bojov sa toho istého dňa v Saigone zapojilo 11 práporov Vietkongu, ktoré postúpili do mesta. Útoky boli vedené proti všetkým významným cieľom – MACV, hlavnému veliteľstvu juhovietnamského námorníctva, hl. štábu ARVN, základni Tan Son Nhut, komplexu Long Binh a Bien Hoa, odkiaľ boli hneď odrazení. Do mesta bolo urýchlene vyslaných 5 amerických práporov. Na konci dňa bolo jediné miesto, kde sa Vietkong držal, chudobná čínska štvrť Cholon, ale aj tá bola za päť dní zbavená partizánov. Nepriateľský útok na Saigon absolútne skrachoval, partizáni sa sústredili na príliš veľa cieľov, ich úsilie bolo príliš rozptýlené, na to aby mohlo uspieť. Komisári Vietkongu pobudli v jeho uliciach príliš krátko na to aby civilisti zistili čo to znamená oslobodenie. Vietkong, ako bojaschopná sila v oblasti Saigonu, bol zlikvidovaný už počiatkom februára. 
Toho istého dňa ako Saigon, bol napadnutý aj Da Nang. Útok naň bol však odrazený pomocou letectva. Partizáni sa s ťažkými stratami stiahli.
Boje na Centrálnej vysočine.
Ďalším miestom, kde prebiehali tvrdé boje, bolo Buon Me Thuot, na Centrálnej vysočine. To bolo bránené 23. divíziou ARVN. Pri postupe na mesto viedli pred sebou partizáni takmer 7000 príslušníkov okolitých horských kmeňov. Pretože Buon Me Thuot bolo mestom rôznych etnických skupín z celej Centrálnej vrchoviny, mali Montegnardi postupujúci pred hlavňami kalašnikovov presvedčiť svojich súkmeňovcov v meste ku kapitulácii a protivládnemu povstaniu. Ihneď po začiatku boja nastal zmätok a väčšina Montegnardov utiekla. Severovietnamcom sa podarilo do mesta dostať 31. januára. Počas dvojtýždňových bojov zmenilo centrum mesta svojho pána štyrikrát. VĽA sa nakoniec s ťažkými stratami dala na ústup. 23. divízia ARVN taktiež utrpela značné straty.
Boje o Hue.
Mesto, kde sa komunistické „oslobodenie“ prejavilo naplno bolo Hue, ktoré bolo podobne ako Saigon, napadnuté až druhý deň. Mesto Hue je starobylé cisárske mesto, s veľkou pevnosťou v centre. Bolo bránené 1. divíziou ARVN, pod velením jedného z najlepších juhovietnamských veliteľov generála Ngo Quang Truonga. Ten dostal ešte pred začiatkom sviatkov Tet rozkaz, nariaďujúci bojovú pohotovosť. Napriek tomu že divízia nemala plné stavy, zaujali juhovietnamskí vojaci postavenia okolo mesta, čo ako sa neskôr ukázalo bola chyba. Truong predpokladal, že pokiaľ ide o Hue, budú partizáni rešpektovať štatút „otvoreného mesta“, nevedel si predstaviť že by mali boje prebiehať aj uprostred tohto historického klenotu krajiny. Jedinou jednotkou, ktorá zostala v meste, bola prieskumná jednotka 1. divízie, strážiaca štáb pod hradbami starobylej citadely. Skoro ráno 31. januára sa rozhoreli boje okolo mesta. Pred štvrtou hodinou ráno bol raketami ostreľovaný aj štáb MACV v meste. Na ten bol po chvíli podniknutý útok, ktorý sa podarilo obrancom odraziť. Medzitým sa mesto ocitlo v rukách Vietkongu, ktorého príslušníci mesto infiltrovali pred niekoľkými dňami. Na pomoc partizánom sa do mesta hrnuli jednotky VĽA. Tie sa potom v meste spolu s Vietkongom zakopali a vyčkávali na protiútok vládnych síl. Za svoj hlavný stan si zvolili Cisársky palác v centre citadely. Hue padlo do rúk partizánom v priebehu štyroch hodín. Zatiaľ čo sa jednotky americkej Námornej pechoty spolu s juhovietnamskými vojakmi snažili vytlačiť nepriateľa z mesta, pohybovali sa po meste komunistickí komisári, ktorých úlohou bolo likvidovať „nepriateľov ľudu“, akými boli napríklad príslušníci inteligencie, úradníci, štátni zamestnanci, policajti, kňazi, kňažky, obchodníci, cudzinci a množstvo žien a detí. Boli popravené celé rodiny. Medzitým sa americkým a juhovietnamským jednotkám pomaly darilo prebíjať do mesta. Kvôli vysokej koncentrácii kultúrnych a historických pamiatok sa sprvu velenie rozhodlo nepoužiť pri bojoch ťažké zbrane. Ale už 2. februára dopadli na postavenia Vietkongu a VĽA v strede mesta bomby. Použité boli ľahké 125 kilogramové bomby, aby boli škody na pamiatkach čo najmenšie. Spojenecké velenie sa pre tento kompromis rozhodlo v dobe, keď každý dobytý meter ulíc mesta musel byť vykúpený ťažkými stratami. Tento ťah ihneď využila komunistická propaganda, ktorá začala ukazovať Američanov ako barbarov, pohŕdajúcich pamiatkami Vietnamu. V meste zatiaľ prebiehali krvavé boje, bojovalo sa o každý meter o jednotlivé domy, muž proti mužovi, neľútostne a značne zdĺhavo. Komunisti viedli účinné protiútoky a nepriateľa neraz vytlačili z ťažko nadobudnutých pozícií. Miestne boje, pri ktorých boli nasadení príslušníci Námornej pechoty, boli denne ukazované televíziou v Spojených štátoch.
21. februára sa podarilo jednotkám 1. aeromobilnej divízie uzavrieť posledné voľné prístupové cesty k mestu zo západu, takže partizáni nemohli evakuovať ranených ani privážať posily a zásoby. Jednotky, brániace sa v Hue, boli obetované. Ich návrh na stiahnutie bol komunistickým velením zamietnutý. Posledný útok vedený na posledné ohnisko odporu sa začal 23. februára, na druhý deň prestala pred Cisárskym palácom viať červeno modrá vlajka Vietkongu. V najtvrdšej bitke celej ofenzívy stratila ARVN 384 mužov, 1800 ich bolo ranených. Američania prišli o 216 mužov, 1364 ich bolo ranených. Vietkong spolu s VĽA prišiel o viac než 5000 mužov, iba 89 ich padlo do zajatia. Najviac ale utrpelo civilné obyvateľstvo, 5800 ľudí zahynulo, väčšina sa stala obeťou komunistických masakier, časť zahynula pri bojoch. Okolo 116 000 ľudí prišlo o strechu nad hlavou.
Následky a dohra.
Počas ofenzívy Tet prišla do Vietnamu ďalšia americká posila vo forme 82. výsadkovej divízie „All American“. Jej príslušníci operovali najprv v oblasti Hue – Phu Bai.
Od marca juhovietnamská vláda začala realizovať plán pomoci obyvateľstvu, zasiahnutému bojmi. Každý obyvateľ mohol obdržať zdarma 10 vriec cementu, 10 plátov hliníkovej strešnej krytiny a 5000 piastrov na obnovu poškodeného alebo zničeného domu. Mnoho krajín celého sveta poskytlo pomoc vojnou ťažko skúšanému južnému Vietnamu. Pomoc poskytli OSN, UNICEF, spomedzi krajín to boli Austrália, Japonsko, Taliansko, Thajsko, Filipíny a Taiwan. Niektoré ďalšie krajiny poskytli materiál na opravu civilných nemocníc a iných zdravotníckych zariadení, poškodených alebo celkom zničených bojmi. V tejto dobe bol každý dvanásty obyvateľ južného Vietnamu bezdomovcom. Akékoľvek úspechy programu pacifikácie sa vďaka chaosu v krajine v mnohých provinciách úplne vytratili.
Ofenzíva Tet sa skončila pre severovietnamcov a Vietkong vojenským debaklom nebývalých rozmerov. Podľa správ amerických spravodajcov stratili severovietnamci približne 45 000 mužov, ďalších 6991 bolo zajatých. ARVN prišla o 2788 vojakov, 587 bolo nezvestných a 8299 bolo ranených. Spojené štáty stratili 1200 mužov, 11 bolo nezvestných a 7764 bolo ranených. Hanoj tvrdila, že pri bojoch padlo celkom 40 000 vojakov ARVN a Američania prišli o 10 000 vojakov a 1500 vrtuľníkov (toľko ich vo Vietname ani len nebolo). Obrovské straty zaznamenal najmä Vietkong. Stal sa pomocníkom VĽA, ktorá preberala čoraz viac záštitu „Národnooslobodzovacieho hnutia“ v južnom Vietname. Dokonca aj obyvateľstvo južného Vietnamu, ktoré sa doteraz stavalo k vojne ľahostajne, sa postavilo na stranu svojej vlády. Civilisti boli zdesení zverstvami páchanými „osloboditeľmi“. Takisto aj ARVN sa rozhodne postavila na odpor a nerozpadla sa pod drvivými útokmi partizánov, tak ako to predpokladali severovietnamskí velitelia. Následky, ktoré mala ofenzíva na verejnej mienke v Spojených štátoch, však mohli komunisti pokojne nazvať víťazstvom. Množstvo Američanov bolo zhrozených nad krutosťou prebiehajúcich bojov, ktoré bolo možné každodenne sledovať v televízii. Známym záberom z vojny sa stala fotografia aj krátka videosekvencia popravy príslušníka Vietkongu na jednej z ulíc v Saigone 1. februára. Nezabudnuteľným sa stal tiež výrok istého amerického dôstojníka, ktorý počas bojov v blízkosti Saigonu vyhlásil: „... (osadu) sme museli zničiť, aby sme ju dobyli“. Týchto pár slov nešťastne vytrhnutých z kontextu sa stalo ďalším z výrokov ktorým sa začalo oháňať pacifistické hnutie. Počas ofenzívy Tet sa plne ukázala brutalita oboch bojujúcich strán. Zatiaľ čo americkí vojaci brutálne vraždili civilistov v My Lai, severovietnamci popravovali rovnako brutálnym spôsobom v Hue.

</doc>
<doc id="128650" url="https://sk.wikipedia.org/wiki?curid=128650" title="Jurij Petrovič Arťuchin">
Jurij Petrovič Arťuchin

Jurij Petrovič Arťuchin (; * 22. júl 1930, Peršutino – † 4. august 1998, Hviezdne mestečko) bol sovietsky kozmonaut, účastník misie Sojuz 14.
Život.
Otca, ktorý slúžil u letectva a krátko po začatí vojny bol zostrelený, stratil v roku 1941. V deviatej triede sa rozhodol ísť v otcových šľapajach a začal navštevovať balašovské učilište pilotov. Zo zdravotných dôvodov mu nebolo umožnené lietať a tak prešiel na serpuchovské letecké technické učilište. Po dvoch rokoch výuky sa v roku 1950 v hodnosti podporučíka stal starším technikom letky. Po čase začal študovať na Vojenskej leteckej akadémii v Moskve. Po úspešnom absolvovaní získal titul inžiniera. V roku 1963 bol prijatý do oddielu kozmonautov a v roku 1974 absolvoval let kozmickou loďou Sojuz 14 na vedeckú stanicu Saľut 3 vo funkcii palubného inžiniera. Letel s kozmonautom Popovičom a spoločne na stanici pracovali 14 dní (Štartovali 3. júla 1974 a pristáli 19. júla 1974). Počas letu plnili národohospodársky a vedecký program. Neskôr absolvoval ďalšiu vysokú školu, v roku 1980 sa stal kandidátom vied a dostával ďalšie vyššie vojenské funkcie, do kozmu už neletel. V roku 1990 dosiahol hodnosť plukovníka. Bol ženatý, mal dve deti. V roku 1992 bol penzionovaný. Zomrel v dôsledku choroby vo svojich 68 rokoch.

</doc>
<doc id="128652" url="https://sk.wikipedia.org/wiki?curid=128652" title="Oleg Jurievič Aťkov">
Oleg Jurievič Aťkov

Oleg Jurievič Aťkov (; * 9. máj 1949, Chvorostianka) je bývalý sovietsky kozmonaut. V roku 1984 sa zúčastnil na kozmickom lete v kozmickej lodi Sojuz T-10 a na dlhodobom pobyte v kozmickej stanici Saľut 7.
Život.
Mladosť a výcvik.
Počas základnej školy ho zaujímala rádiotechnika, neskôr sa rozhodol stať sa lekárom a preto sa prihlásil na Krymskú lekársku fakultu v Simferopole. Štúdium na nej začal v roku 1967, ale neskôr sa s rodičmi odsťahoval (otec bol v armáde), v škole pokračoval v Kyjeve a dokončil ju v roku 1973 v Moskve (Moskovskij medicinskij inst. im. Sečenova). Ešte pred príchodom do tímu kozmonautov bol autorom piatich vynálezov a tridsiatich vedeckých prác. Stal sa sekretárom Všezväzovej vedeckej spoločnosti kardiológov. Bol lekárom vyšetrujúcim kozmonautov pred a po letoch vrátane česko-slovenského kozmonauta V. Remeka, zasadal vo výberovej komisii, podieľal sa na vývoji prístrojov pre kozmické experimenty. Za svoj echokardiograf bol vyznamenaný cenou Komsomolu. Pretože chcel vyšetrovať kozmonautov počas letu, prihlásil sa v roku 1977 do tímu a ako druhý lekár v histórii letov (po Jegorovi) do kozmu po 7 rokoch odletel. Stal sa tak 137 kozmonautom Zeme. 
Let do vesmíru.
Letel na palube Sojuzu T-10 vo februári 1984 spoločne s Leonidom Kizimom a Vladimirom Soloviovom. Po 24 hodinách od štartu z Bajkonuru sa pripojili k orbitálnej stanici Saľut 7. MUDr. Oleg Jurievič Aťkov CSc. tam zostal ako člen 3. základnej posádky plných 235 dní (plus deň letu), vyšetroval ako lekár mnohých kozmonautov z lodí, ktoré sa pri stanici vystriedali a zapojil sa aj do ďalších experimentov na stanici. Spoločne potom celá základná posádka odletela v Sojuze T-11 na Zemi.
Po letoch.
V roku 1985 sa vrátil do Moskvy k lekárskej výskumnej práci (Vesojuznyj kardiologičeskij naučnyj centr AMN SSSR). V roku 2005 bol na čele ruskej delegácie ako šéf zdravotníckeho odboru ruských železníc, ktorá navštívila kúpeľné Teplice v severných Čechách, aby tam posúdil možné uzavretie dohody o spolupráci pri liečení ruských pacientov.

</doc>
<doc id="128654" url="https://sk.wikipedia.org/wiki?curid=128654" title="Pavel Ivanovič Beľajev">
Pavel Ivanovič Beľajev

Pavel Ivanovič Beľajev (; * 26. jún 1925, Čeliščevo, Ruská SFSR, ZSSR – † 10. január 1970, Moskva, Sovietsky zväz) bol sovietsky vojenský pilot a kozmonaut. V roku 1965 bol veliteľom kozmickej lode Voschod 2, ktorá sedemnásťkrát obletela Zem.
Životopis.
Narodil sa na dedine v tajge a chcel byť preto lovcom alebo cestovateľom. Žil v početnej rodine so štyrmi sestrami a bratom, otec pracoval celé dni v nemocnici, matka denne v kolchoze. Vo voľných chvíľach po škole v okolitých lesoch lovil zver. Na začiatku vojny ho na front kvôli veku nevzali, nastúpil ako sústružník do továrne v Kamensku-Uralsku. V roku 1943 dostal povolávací rozkaz a narukoval do leteckej školy vojenského námorníctva. Nastúpil na východný front 9. mája 1945 v hodnosti nadporučíka. Slúžil v niekoľkých útvaroch, na siedmich typoch lietadiel, nepočítajúc školské stroje. V roku 1956 bol poslaný na vojenskú leteckú akadémiu a po troch rokoch absolvoval s vynikajúcimi výsledkami lekárske vyšetrenie. V roku 1960 bol zaradený do oddielu kozmonautov, potom však nasledovalo zranenie z parašutistického výcviku, vďaka ktorému sa dostal do vesmíru až v roku 1965 s kozmickou loďou Voschod 2. Krátko na to bol na návšteve v Česko-Slovensku.
V decembri 1969 ochorel, vredy – krvácanie do žalúdka a čriev, operácia sa príliš nevydarila a 10. januára 1970 v nemocnici zomrel. Bol ženatý, mal dve deti a bol, podobne ako ostatní sovietski kozmonauti, členom Komunistickej strany Sovietskeho zväzu.
Let do vesmíru.
Štartoval spoločne s Alexejom Leonovom z Bajkonuru na jar roku 1965. Bol veliteľom lode, absolvovali 17 obletov Zeme aj s Leonovovým výstupom (prvý človek) do vesmíru, po 26 letových hodinách v poriadku pristáli neďaleko mesta Perm.. 

</doc>
<doc id="128656" url="https://sk.wikipedia.org/wiki?curid=128656" title="Žamberk">
Žamberk

Žamberk (nem. "Senftenberg") je mesto na východe Čiech v Pardubickom kraji, severovýchodne od Ústí nad Orlicí. Leží pod Orlickými horami na rieke Divoká Orlice. Žamberk má rozlohu a žije tu 6 057 obyvateľov.
Dejiny.
Prvá písomná zmienka o obci je z roku 1332.

</doc>
<doc id="128657" url="https://sk.wikipedia.org/wiki?curid=128657" title="Inerciálna sústava súradníc">
Inerciálna sústava súradníc

Inerciálna sústava súradníc je sústava súradníc, ktorá je v pokoji alebo v stave rovnomerného priamočiareho pohybu vzhľadom na inú sústavu súradníc. Hmotný bod môže zmeniť polohu len pomocou interakcie, čiže pomocou zrážky dvoch hm. bodov alebo prostredníctvom fyzikálnych polí.

</doc>
<doc id="128658" url="https://sk.wikipedia.org/wiki?curid=128658" title="Minské metro">
Minské metro

Minské metro je podzemná rýchlodráha v Minsku, ktorá bola otvorená v roku 1984 a pozostáva z troch liniek Moskovskaja, Avtozavodskaja a Zelenožskaja. Za deň prepraví 800-tisíc cestujúcich a celkovo obsahuje 28 staníc.
Dejiny.
Počas polovice 20. storočia počet obyvateľov Minska prekročil milión, čo sa prejavilo aj na dopravnej situácii. Koncom 60. rokov sa objavili prvé plány na výstavbu moderného systému podzemnej rýchlodráhy. Stavať sa začalo 16. júna 1977 a otvorené bolo o 7 rokov neskôr, 30. júna 1984. Minské metro sa tak stalo prvým a zatiaľ jediným systémom svojho druhu v Bielorusku a deviatym vo vtedajšom ZSSR. Dosiaľ sa vybudovalo 28 staníc a tratí.
Hoci rozpad Sovietskeho zväzu a koniec socializmu priviedli Bielorusko do ťažkej ekonomickej situácie, ktorá zasiahla všetky odvetvia, výstavba metra sa nezastavila. Niektorí ľudia to pripisujú pomalej transformácii celej krajiny, ktorá čiastočne ešte funguje na princípe starej veľmoci. Obe linky sa v súčasnosti predlžujú, posledné nové stanice boli otvorené v roku 2014.
Mimoriadne udalosti.
11. apríla 2011 došlo v stanici Okťabirskaja k výbuchu, ktorý si vyžiadal 12 obetí a 126 ranených.
Stanice.
"(názvy staníc sú v ruskej transkripcii)"

</doc>
<doc id="128659" url="https://sk.wikipedia.org/wiki?curid=128659" title="Metro v Minsku">
Metro v Minsku



</doc>
<doc id="128662" url="https://sk.wikipedia.org/wiki?curid=128662" title="Georgij Timofejevič Dobrovoľskij">
Georgij Timofejevič Dobrovoľskij

Georgij Timofejevič Dobrovoľskij (; * 1. jún 1928, Odessa, Ukrajinská SSR, ZSSR – † 29. jún 1971, Sojuz 11, kozmický priestor) bol sovietsky kozmonaut.
V roku 1971 bol veliteľom kozmickej lode Sojuz 11. Posádka tejto lode uskutočnila prvý prechod do orbitálnej stanice Saľut 1. Spoločný let komplexu Saľut - Sojuz trval 23 dní. G. T. Dobrovoľskij zahynul pri pristávaní kozmickej lode, v dôsledku poruchy na hermetickom uzávere kabíny lode.
Život.
Dobrovoľskij vyrastal v Odesse a sníval o námorníckom živote. Bol ruskej národnosti. Na námornú školu však prijatý nebol, dostal sa na špeciálnu leteckú školu. Otec z rodiny zmizol, keď mal Georgij dva roky, matka, ktorú nesmierne miloval, bola celý život upratovačkou. Na začiatku II. svetovej vojny bol v Odese zatknutý a za prechovávanie revolveru odsúdený na 25 rokov väzenia. Odtiaľ sa mu podarilo v marci 1944 utiecť. Po vojne sa cez deň učil a po nociach sa živil vykladaním nákladných lodí v prístave. Dostal sa na Čugujevské vojenské letecké učilište, nastúpil do leteckého útvaru stíhacích lietadiel, naučil sa lietať na jakoch, lavočkinoch, migoch všetkých modifikácií. Po dokončení akadémie sa stal politickým pracovníkom, ale lietal ďalej. Oženil sa, mal dve deti. V roku 1962 mu ponúkli možnosť stať sa kozmonautom a tak nastúpil do Hviezdneho mestečka. Bohužiaľ už prvý jeho let na Sojuze 11 skončil v roku 1971 katastrofou. Pri zostupovej fáze všetci traja kozmonauti zahynuli.

</doc>
<doc id="128668" url="https://sk.wikipedia.org/wiki?curid=128668" title="Robert Fulghum">
Robert Fulghum

 
Robert Fulghum (* 4. jún 1937, Waco, Texas, USA) je americký spisovateľ, filozof, spevák, unitársky pastor, učiteľ, maliar a sochár. 
Človek mnohých povolaní a schopností. Sám o sebe hovorí ako o samoukovi, ktorého najviac naučila škola života. 
Preslávil sa ako spisovateľ krátkych esejí o každodenných veciach. 
Jeho prvá kniha "Všetko, čo naozaj potrebujem vedieť, som sa naučil v materskej škôlke" s podtitulom "neobyčajné premýšľanie o obyčajných veciach" vydaná v roku 1988 sa stala klasikou a katapultovala ho na prvú priečku bestsellerov v New York Times na dobu dvoch rokov. Jeho ďalších šesť titulov sa radí takisto medzi bestsellery. Fulghum v nich pokračuje vo svojich krátkych úvahách.
V 103 krajinách sveta bolo vydaných viac než 16 miliónov kópií jeho kníh v 27 jazykoch.

</doc>
<doc id="128675" url="https://sk.wikipedia.org/wiki?curid=128675" title="Artmedia Petržalka">
Artmedia Petržalka



</doc>
<doc id="128676" url="https://sk.wikipedia.org/wiki?curid=128676" title="Symetria (fyzika)">
Symetria (fyzika)

Vo fyzike je prírodný zákon (alebo predmet) symetrický vtedy, ak na ňom môžeme vykonať nejakú transformáciu a aj po tejto transformácii budú výsledky konkrétneho merania vykonaného na tomto fyzikálnom systéme rovnaké, ako predtým.

</doc>
<doc id="128681" url="https://sk.wikipedia.org/wiki?curid=128681" title="Lorentzove transformácie">
Lorentzove transformácie



</doc>
<doc id="128685" url="https://sk.wikipedia.org/wiki?curid=128685" title="Dezider Milly">
Dezider Milly

Prof. Dezider Milly (* 7. august 1906, Kyjov – † 1. september 1971, Bratislava) bol slovenský maliar, grafik a pedagóg, predstaviteľ výtvarného umenia Rusínov na Slovensku.
Narodil sa v rodine duchovného. Vyštudoval Učiteľský seminár v Prešove a Vysokú umelecko-priemyslovú školu v Prahe u profesorov Schussera a Hofbauera. Učil v obciach Orlov, Plaveč a v Učiteľskom seminári v Prešove. Od roku 1946 žil v Bratislave. Bol pedagógom na Pedagogickej fakulte Univerzita Komenského, na SVŠT a od roku 1949 profesorom na VŠVU, na katedre všeobecného a krajinárskeho maliarstva. V roku 1952 bol rektorom VŠVU.
S jeho tvorbou sa možno zoznámiť v Galérii Dezidera Millyho vo Svidníku.
Externé odkazy.
[[Kategória:Slovenskí maliari]]
[[Kategória:Česko-slovenskí národní umelci]]
[[Kategória:Slovenskí pedagógovia]]
[[Kategória:Osobnosti z Kyjova (okres Stará Ľubovňa)]]

</doc>
<doc id="128686" url="https://sk.wikipedia.org/wiki?curid=128686" title="Mária Medvecká">
Mária Medvecká

Akademická maliarka Mária Medvecká (* 11. október 1914, Medvedzie – † 23. apríl 1987, Bratislava) bola slovenská maliarka, predstaviteľka slovenského realistického impresionizmu. 
Pochádzala zo šľachtického rodu Medvecký z Medvedzia a Malého Bysterca.( Medveczky de Medveczei és Kis Bisterczei). 
Po maturite v Košiciach študovala na Pedagogickej akadémii v Bratislave. Pôsobila ako učiteľka v Zubrohlave, Tvrdošíne, Jablonke a Námestove. Po vojne pokračovala v štúdiu na Akadémii výtvarných umení vo Viedni a v Prahe u profesora Želibského. Stala sa maliarkou rodnej Oravy a jej ľudu. Od 50. rokov minulého storočia sa venuje i angažovaným témam socialistického realizmu obrazmi industrializácie a budovania socialistickej spoločnosti. Je autorkou bankovky v hodnote 10 Kčs, ktorá platila v Česko-Slovensku v rokoch 19611988.
Výber jej celoživotného diela sa nachádza v Galérii Márie Medveckej, sprístupnenej verejnosti v roku 1979 na Medvedzí.

</doc>
<doc id="128687" url="https://sk.wikipedia.org/wiki?curid=128687" title="Georgij Dobrovoľskij">
Georgij Dobrovoľskij



</doc>
<doc id="128688" url="https://sk.wikipedia.org/wiki?curid=128688" title="Oleg Aťkov">
Oleg Aťkov



</doc>
<doc id="128689" url="https://sk.wikipedia.org/wiki?curid=128689" title="Aťkov">
Aťkov



</doc>
<doc id="128691" url="https://sk.wikipedia.org/wiki?curid=128691" title="Aktívny let">
Aktívny let

Aktívny let je fáza letu kozmickej rakety počas práce raketových motorov. Je potrebný na prekonanie zemskej príťažlivosti, kvôli čomu musí raketa dosiahnuť únikovú rýchlosť, ktorá na povrchu Zeme zodpovedá 11 186 km/s (40 270 km/h). Opakom aktívneho letu je pasívny let.

</doc>
<doc id="128693" url="https://sk.wikipedia.org/wiki?curid=128693" title="Nescafé">
Nescafé

Nescafé je značka instantnej kávy vyrábaná firmou Nestlé. Názov vznikol spojením dvoch slov "Nestlé" a "café". Prvá práškovaná káva bola objavená Maxom Morgenthalerom po siedmich rokoch hľadania správnej receptúry. 
V mnohých krajinách sa názov "Nescafé" používa vďaka popularite pre všeobecné označenie instantných káv.

</doc>
<doc id="128694" url="https://sk.wikipedia.org/wiki?curid=128694" title="Environmentálne ekológia">
Environmentálne ekológia



</doc>
<doc id="128695" url="https://sk.wikipedia.org/wiki?curid=128695" title="Charkovské metro">
Charkovské metro

Charkovské metro je podzemná rýchlodráha v Charkove, ktorá má tri linky usporiadené v centre mesta do prestupného trojuholníka.
Sieť má dĺžku a 28 staníc. Konštrukčne ide o klasické metro sovietskeho typu s razenými stanicami v centre mesta a hĺbenými stanicami na okraji.
Dejiny.
Prvé projekty na vybudovanie metra sa objavili v časoch, keď bol Charkov hlavným mestom Ukrajiny. V 30. rokoch sa úrady premiestnili do Kyjeva, v druhej svetovej vojne mesto utrpelo ťažké škody a s výstavbou metra sa preto v 50. rokoch začalo najprv v Kyjeve.
V 60. rokoch sa začala ukazovať nedostatočná kapacita povrchovej dopravy a v roku 1968 sa začalo s výstavbou podzemnej rýchlodráhy.
O sedem rokov neskôr, 23. augusta 1975, bol otvorený prvý úsek metra s dĺžkou s ôsmimi stanicami. Na rozdiel od starších sietí podobného typu v bývalom ZSSR malo v Charkove metro pôsobiť skôr moderne ako ozdobne, preto sa stvárnenie mnohých staníc zaobišlo bez nákladných dekoratívnych prvkov známych z moskovského alebo petrohradského metra. Stanice sú však poňaté vo veľkolepom štýle, na ich obklad bolo použité množstvo mramoru a žuly, osvetlenie mnohých staníc zabezpečujú lustre.
V budúcnosti sa počíta s rozovjom siete, v roku 2025 má existovať nových tratí, počíta sa aj s vetvením existujúcich tratí. Rozširovanie metra postupuje pomaly, v 90. rokoch bola otvorená nová linka Olexijivska. V polovici 1. desaťročia 21. storočia pribúdali nové stanice, nie však nové úseky s mnohými stanicami ako predtým.
Vozový park.
Dopravu zabezpečujú päťvozové súpravy typu 81-71 v niekoľkých sériách.

</doc>
<doc id="128696" url="https://sk.wikipedia.org/wiki?curid=128696" title="Metro v Charkove">
Metro v Charkove



</doc>
<doc id="128697" url="https://sk.wikipedia.org/wiki?curid=128697" title="Novosibirské metro">
Novosibirské metro

Novosibirské metro je podzemná rýchlodráha v Novosibirsku. Ide o malú sieť, ktorú tvoria dve linky.
Dejiny.
Novosibirsk ako dôležité veľkomesto na Transsibírskej magistrále v druhej polovici 20. storočia dosiahol 1,5 milióna obyvateľov a pri takejto veľkosti mesta povrchová doprava už býva preťažená, preto sa na konci 60. rokov objavili prvé návrhy na výstavbu metra. Stavebné práce na prvom úseku sa začali 12. mája 1979. Trvali 7 a pol roka a prvý úsek s 5. stanicami bol otvorený 7. januára 1986. Novosibirské metro sa stalo štvrtým metrom v Rusku a jedenástym v ZSSR. Onedlho po otvorení začal byť systém rozširovaný podľa plánu, v ktorom sa počítalo so štyrmi linkami a dlhou sieťou. Ekonomické problémy mladého Ruska zastavili akúkoľvek aktivitu a stavať sa znovu začalo na začiatku 21. storočia.
Štatistiky.
V súčasnej sieti je v prevádzke 13 staníc na dvoch linkách. Nasadené sú štvorvozňové vlaky, celkom ich je 20 a prepravia 250-tisíc cestujúcich denne. Rieka Ob bola prekonaná krytým dlhým mostom. Stanice boli budované rôznym spôsobom, 4 sú jednoloďové, 7 s prestupmi, na moste na Obe je jedna povrchová stanica.

</doc>
<doc id="128698" url="https://sk.wikipedia.org/wiki?curid=128698" title="Metro v Novosibirsku">
Metro v Novosibirsku



</doc>
<doc id="128699" url="https://sk.wikipedia.org/wiki?curid=128699" title="Gamma Andromedae">
Gamma Andromedae



</doc>
<doc id="128702" url="https://sk.wikipedia.org/wiki?curid=128702" title="Albali">
Albali



</doc>
<doc id="128703" url="https://sk.wikipedia.org/wiki?curid=128703" title="Šamanstvo">
Šamanstvo



</doc>
<doc id="128706" url="https://sk.wikipedia.org/wiki?curid=128706" title="Béla Angyal">
Béla Angyal

Béla Angyal môže byť:

</doc>
<doc id="128708" url="https://sk.wikipedia.org/wiki?curid=128708" title="Al-Battání">
Al-Battání

Al-Battání, v latinizovanej forme Albatenius alebo Albategnius, "Abú Abd Alláh Muhammad bin Džábir bin Sinán ar-Rakkí al-Harrání as-Sábí al-Battání" (* ~ 850, Harran dnes Turecko † 929, pri Samarre) bol arabský astronóm, astrológ a matematik.
Pomocou vtedajších astronomických prístrojov spresnil hodnotu trvania roka na 365 dní, 5 hodín, 46 minút a 24 sekúnd, spresnil aj hodnoty precesie a sklonu ekliptiky.
Vytvoril dielo pozostávajúce z 57 astronomických tabuliek s názvom "Az-Zídž as-Sábi’" zahrňujúce polohy Mesiaca, Slnka a planét, ktoré svojou presnosťou predstihli "Almagest". Tabuľky preložil v roku 1116 Plato Tiburtinus do latinčiny pod názvom "De motu stellarum" a mali veľký vplyv na rozvoj európskej astronómie. Vyšli tlačou dokonca ešte v rokoch 1537 a 1645.
Battáního vplyv spomína aj Mikuláš Kopernik vo svojom revolučnom diele "De revolutionibus orbium coelestium" z roku 1543.
Je po ňom pomenovaný kráter "Albategnius" na Mesiaci.

</doc>
<doc id="128709" url="https://sk.wikipedia.org/wiki?curid=128709" title="Al Battání">
Al Battání



</doc>
<doc id="128710" url="https://sk.wikipedia.org/wiki?curid=128710" title="Albategnius">
Albategnius



</doc>
<doc id="128711" url="https://sk.wikipedia.org/wiki?curid=128711" title="Aľbickij">
Aľbickij



</doc>
<doc id="128713" url="https://sk.wikipedia.org/wiki?curid=128713" title="Ob (rieka)">
Ob (rieka)

Ob () je rieka v Altajskom kraji a Novosibírskej, Tomskej a Ťumenskej oblasti v Rusku, ktorá tečie z juhu na severozápad cez západnú Sibír. Je jednou z najväčších riek v Rusku a na svete. V Rusku je to tretia najvodnatejšia rieka po Jeniseji a Lene. Dĺžka toku samotného Obu je 3650 kilometrov a spolu so svojím hlavným prítokom, riekou Irtyš, tvorí obrovský riečny systém s dĺžkou , ktorý je šesť mesiacov v roku využívaný na plavbu. Rieka Ob odvodňuje plochu .
Povodie.
Prevažná časť povodia (85%) sa nachádza v Západosibírskej rovine. Juhovýchodná časť pripadá na pohoria Altaj, Kuznecký Alatay, Salairský krjaž a Gornaja Šorija. Celkové množstvo riek v povodí dosahuje 150 000. Povodie sa vyznačuje rôznorodosťou fyzicko-geografických podmienok od polopúšte na juhu až k tundre na severe. Významná časť povodia je pokrytá lesmi a bažinami.
Priebeh toku.
Vzniká sútokom riek Bija a Katuň v Altaji. Pretína z juhu na sever Západosibírsku rovinu a ústi do Obskej zátoky Karského mora. Priemerný sklon rieky medzi Bijskom a ústím je /km. Podľa charakteru riečnej siete, vodných zdrojov a formovania vodného režimu sa tok "Obu" delí na tri časti:
Horný tok je od sútoku zdrojníc do ústia rieky Tom. Rozkladá sa v horách, kde pramenia zdrojnice Bija a Katuň a mnohé prítoky (Pesčanaja, Anuj, Čaryš, Alej zľava a Čumyš, Iňa sprava). Na hornom toku je jasne vyznačená dolina rieky s rozvinutými úvalovými terasami. Až k ústiu "Čaryša" tečie rieka medzi nízkymi brehmi. Koryto sa vyznačuje mnohými kanálmi, ostrovmi a perejami. Smerom k Barnaulu sa dolina aj úval rozširujú. Od "Barnaulu" k mestu Kameň na Obe je dolina široká 5 až a je asymetrická. Ľavý breh je prudký a napravo je široký úval so starými ramenami, prietokmi a jazerami. Pri meste "Kameň na Obe" sa úval zužuje najskôr na 3,5 až a potom až na 1,5 až . V koryte sa objavujú úseky s kamenistými výstupkami. Na juh od Novosibirsku je rieka prehradená hrádzou, ktorá vytvára Novosibírsku priehradu ("Obské more"). Pod "Novosibirskom" sa dolina značne rozširuje a pri ústí rieky Tom dosahuje jej šírka . Hĺbka pri malom stave vody je na hornom toku 2 až , miestami na perejách klesá na .
Stredný tok je od ústia Tomu po ústie Irtyša. Na tomto úseku zvlášť pod ústím Čulymu sa "Ob" mení na veľkú nížinnú rieku. V jej okolí je podmáčaný močiarovitý povrch s mnohými jazierkami. Spočiatku kamenisté dno sa mení v piesčité a hlinité. Až do sútoku s "Irtyšom" preteká tajgou. Dolina má šírku 30 až a široký úval (20 až ) je pokrytý ramenami, ktoré sú spojené medzi sebou prietokmi v šírke až . Hĺbka pri malom stave vody sa mení od 4 do . Veľké prítoky na strednom toku sú Tom, Čulym, Keť, Tym, Vach, Tromjegan, Ljamin, Nazym sprava a Šegarka, Čaja, Parabel, Vasiugan, Veľký Jugan, Veľký Salym, Irtyš zľava.
Dolný tok je od ústia Irtyša do ústia "Obu" do Obskej zátoky. Pod ústím "Irtyša" sa "Ob" stáča na sever a dolina sa rozširuje miestami na viac ako . Je asymetrická; ľavý breh je nízky a pozvoľný, zatiaľ čo pravý prudký a vysoký. V oblasti miest Peregrebnoe a Salechard sa dolina zužuje na 4 až . Rozsiahly a prevažne ľavobrežný úval je hojne členený ramenami, prietokmi a jazerami, ktoré sú pri vysokých stavoch vody zatápané až do šírky 40 až . Rieka preteká močaristými pralesmi, ktoré sa postupne menia v podmáčané brehy, porastené trávou a vrbinami. Od ústia "Irtyša" k mestu "Peregrebnoe" tečie v jednom hlbokom (minimálne 4 až ) koryte, nižšie sa delí na "Veľký" a "Malý Ob" s hĺbkami 2,5 až . Po ich opätovnom spojení má koryto hĺbku viac ako . Hlavné prítoky dolného toku sú Kazym a Poluj sprava a Severná Sosva a Ščučja zľava.
Deltu "Ob" vytvára pred svojím ústím do Obskej zátoky. Má rozlohu . Hlavné ramená sú "Chamanelský Ob" (ľavé) a väčší "Nadymský Ob" (pravý). Pod ich ústiami sa nachádzajú plytčiny "Jamsalský" a "Nadymský bar".
Vodný režim.
Zdroj vody je prevažne snehový. Na jar a v lete je stav vody vysoký a v tomto období riekou pretečie prevažná časť ročného prietoku. Na hornom toku začína hladina stúpať od začiatku apríla, na strednom od druhej polovice apríla a na dolnom od konca apríla až od začiatku mája. Vzostup začína ešte v čase, keď je rieka zamrznutá. Pri rozmŕzaní vznikajú zátarasy, ktoré spôsobujú krátkodobé prudké vzostupy úrovne hladiny. Na hornom toku voda opadá v júli, ale letný pokles hladiny je neustálený. V septembri a októbri hladina opäť stúpa v dôsledku dažďov. Na strednom a dolnom toku pokles pozvoľna pokračuje, posilňovaný dažďovými zrážkami až do zamrznutia. Rozsah kolísania úrovne hladiny je na hornom toku priemerne , nižšie stúpa až na a pred sútokom s Irtyšom zasa klesá na . Pod sútokom s "Irtyšom" rastie na a smerom k ústiu klesá na . Priemerný ročný prietok vody pri Barnaule predstavuje 1 470 m³/s (maximálny prietok je /s) a pri Salecharde /s (maximálny prietok je /s). Prietok v ústí do Obského zálivu pri strednom stave vody činí /s (z toho približne polovicu prináša Irtyš). 
Rieka zamŕza na 150 dní na hornom toku a na 220 dní na dolnom toku. Teplota vody je v júli na úseku Barnaul-Belogorje 28°С a na dolnom 23°С. Mineralizácia vody je menšia ako 200mg/l s výnimkou úseku medzi Novosibirskom a ústím rieky Tom, kde je väčšia. Voda obsahuje väčšie množstvo organických látok a nižší obsah kyslíka, čo v zime spôsobuje zátarasy. Priemerná zakalenosť sa znižuje v smere toku od 160 k 40 g/m³. Ročné množstvo nánosov je priemerne 16 mil.ton, pričom v niektorých rokoch dosahuje až 50 mil. ton.
Splavnosť a doprava.
"Ob" je splavný od mesta Bijsk, na svojom dolnom toku však zamŕza až na osem mesiacov (od novembra až do začiatku júna). So svojimi prítokmi a ramenami je významnou dopravnou tepnou na Sibíri, pričom do niektorých miest a dedín ležiacich na plytších ramenách je možný prístup len s určitými plavidlami. Ročne sa na "Obe" a "Irtyši" prepraví okolo 600 000 cestujúcich. Úhrnná dĺžka splavných tokov v povodí rieky "Ob" predstavuje približne . Hlavné prístavy povodia Obu sú Novosibirsk, Tomsk, Surgut, Labytnangi, Pavlodar, Omsk, Toboľsk a Ťumeň. "Ob" je tiež spojený prieplavom s riekou Jenisej s využitím pravostranného prítoku Keť. Tento prieplav je však splavný iba pre malé lode. Navyše po výstavbe Transsibírskej magistrály stratil na význame.
Využitie.
V povodí "Obu" sa nachádzajú ložiská ropy, zemného plynu, uhlie a takmer polovica ruských zásob rašeliny. Na "Obe" bola v rokoch 1957 – 1959 postavená Novosibirská hydroelektráreň. Vzniknutá vodná plocha býva niekedy nazývaná ako Obské more. Rieka je tiež významným zdrojom rýb. V jej vodách a v Obskej zátoke žije približne 50 druhov, z ktorých polovica má priemyselný význam. Najviac sú cenené jeseter ruský, jeseter malý, Stenodus leucichthys a coregonus muksun. Priemyselne spracovávané sú šťuky, jalce, miene, plotice, karasy a ostrieže.
Pôvod názvu.
Hoci pre nás nezvyklý dvojpísmenový názov "Ob", toľko obľúbený v křížovkách, vzbudzuje dojem pôvodu v exotických jazykoch, ide o čisto slovanské meno. Vzniká sútokom dvoch riek, ďalej tečú teda "obe", preto je to "Ob". Pozostatkom očakávanej samohlásky je mäkký znak na konci ruského tvaru mena, ktorý sa však v slovenskom prepise neuvádza.

</doc>
<doc id="128714" url="https://sk.wikipedia.org/wiki?curid=128714" title="Béla Angyal (politik)">
Béla Angyal (politik)

Ing. Béla Angyal (* 22. máj 1958, Kolárovo) je slovenský úradník (zastávajúci niekoľko významných pozícií, napríklad predseda Úradu pre verejné obstarávanie) a politik (poslanec Nitrianskeho samosprávneho kraja). Je členom SMK, pred zjednotením do koalície bol členom predsedníctva Maďarskej občianskej strany. Je ženatý, má dve deti. Býva v Kolárove.
Vysokoškolské vzdelanie získal na Elektrotechnickej fakulte Českého vysokého učenia technického v Prahe v rokoch 1977-1982. Po skončení vysokej školy začal pracovať v Rozvodnom závode ZSE Komárno ako technik. 
Od roku 1994 do roku 1999 bol zástupcom primátora mesta Kolárovo. Od roku 1999 pôsobil jeden rok na Úrade vlády SR ako riaditeľ odboru menšín. V období rokov 2000 až 2002 pracoval na Úrade pre verejné obstarávanie vo funkcii riaditeľa kancelárie predsedu. Neskôr, až do marca 2005 pracoval na Ministerstve pôdohospodárstva SR pod vedením ministra Zsolta Simona. Od 1. januára 2003 sa na ministerstve stal vedúcim služobného úradu.
Krátko na to, 10. marca 2005 nastúpil do funkcie predsedu Úradu pre verejné obstarávanie. 

</doc>
<doc id="128715" url="https://sk.wikipedia.org/wiki?curid=128715" title="Samarské metro">
Samarské metro

Samarské metro (rus. "Самарский Метрополитен") je podzemná rýchlodráha v Samare. Otvorená bola v roku 1987, je to piate metro v Rusku a dvanáste v bývalom ZSSR.
Vznik a vývoj.
Mohutný rozvoj mesta v druhej polovici 20. storočia mal za následok značný rast počtu obyvateľov. Situácia spôsobovala rastúce dopravné problémy. Prvé projekty metra sa objavili v 70. rokoch, o desať rokov neskôr sa začalo s výstavbou. Prvý úsek metra navrhol moskovský ústav Metrogiprotrans, schválený bol 23. mája 1980. Išlo o úsek dlhý 17,3 km s trinástimi stanicami. Náklady boli 225 miliónov rubľov, zabezpečená mala byť doprava centra mesta a priemyselnej Bezymjanskej zóny.
Otvorenie prvého úseku bolo 25. decembra 1987. Prvý úsek Pobieda – Jungorodok) mal 4 stanice, celá plánovaná trať nebola dobudovaná, a jedno depo. Nová trať skrátila spojenie medzi priemyselnými štvrťami na okraji mesta s obytnými v centre. Vo vtedajšom Kujbyševe bol sprevádzkovaný "Kujbyševskij metropoliten". Všetky stanice boli podzemné okrem povrchovej stanice Jungorodok.
Prvý úsek dlhý 4,5 km sa začal po svojom otvorení na severozápadnom konci predlžovať. Stavebné práce spomalil rozpad ZSSR, finančné prostriedky na stavbu metra klesali každoročne, a následná zmena spoločensko-ekonomických podmienok v krajine. Celý projekt bol prevedený na mesto, zrušená bola celoruská jednota organizácie výstavby podzemných dráh v krajine. V roku 1992 bola otvorená stanica Sovětskaja hoci Sovietsky zväz už rok neexistoval, prevádzkovaná trasa sa rozšírila o 1623 metrov. Stanica Sportivnaja sa sprevádzkovala o rok neskôr, v marci 1993 a Gagarinskaja v decembri. Ďalším prírastkom bolo sprevádzkovanie 1 300 metrov jednokoľajového úseku ukončeného stanicou Moskovskaja v decembri 2002, druhá polovica bola otvorená po dokončení stanice Rossijskaja v roku 2007. Na tejto linke bola v roku 2014 otvorená posledná stanica "Alabinskaja".

</doc>
<doc id="128716" url="https://sk.wikipedia.org/wiki?curid=128716" title="Metro v Samare">
Metro v Samare



</doc>
<doc id="128718" url="https://sk.wikipedia.org/wiki?curid=128718" title="Dorfbahn Serfaus">
Dorfbahn Serfaus

Dorfbahn Serfaus je podzemná rýchlodráha v tirolskej obci Serfaus v Rakúsku. 
S dĺžkou 1 280 metrov ide o jeden z najmenších systémov svojho druhu. Po švajčiarskej Mühleggbahn v St. Gallene a tureckej Tünel v Istanbule je treťou najkratšou podzemnou dráhou na svete. Na jednokoľajnej trati sa nachádzajú štyri stanice a cestovné je bezplatné.
Súprava nejazdí po koľajniciach, ale po betónovej doske na vzduchových vankúšoch rýchlosťou . Od októbra 2017 premáva s tromi vagónmi a kapacitou 400 miest. 
Dejiny.
V 70. rokoch sa rozhodlo obecné zastupiteľstvo, že z lyžiarskeho strediska úplne vytlačí automobilovú dopravu. Preto vzniklo priamo na začiatku veľké parkovisko a ďalej bolo potrebné ísť autobusom. Autobusová doprava bola však veľmi vyťažená a rozhodlo sa v decembri 1984, že doprava sa presunie pod zem. Pre vyhĺbenie tunela bolo potrebné zmeniť hlavnú triedu na stavenisko. Výstavba prebiehala rok a systém bol otvorený v decembri roku 1985 a nahradil automobilovú dopravu. 
Modernizácia.
Do apríla 2017 na trati premávala jedna dvojvozňová súprava s kapacitou 270 osôb, avšak pre stále sa zvyšujúci počet návštevníkov a to prevažne počas zimnej sezóny, od roku 2017 do roku 2019 prebiehajú v čase mimo sezónu rekonštrukčné práce. Modernizácia zahŕňa výmenu súpravy, rozšírenie staníc a upravenie profilu dráhy. Nová súprava má prepraviť až 3000 cestujúcich za hodinu, teda takmer dvojnásobok oproti predošlým 1600 cestujúcim. Taktiež sa má skrátiť cestovný čas z desiatich minút na deväť. 

</doc>
<doc id="128719" url="https://sk.wikipedia.org/wiki?curid=128719" title="Dniprovské metro">
Dniprovské metro

Dniprovské metro (; "Dniprovskyj metropoliten") je podzemná rýchlodráha v Dnipre. V súčasnosti ho tvorí jedna linka so šiestimi stanicami.
Je to tretia podzemná rýchlodráha na Ukrajine. Funguje od roku 1995, v prevádzke je od 5:30 do 23:00 a ročne prepraví okolo 8 miliónov cestujúcich. Rozchod koľají je a napätie je 824 V.
Dejiny a budúcnosť.
Metro bolo otvorené 29. decembra 1995 so šiestimi stanicami a dĺžkou . Ďalšie tri stanice na dlhom úseku východne od súčasne prevádzkovanej trate sú vo výstavbe. S ich otvorením sa počítalo v roku 2024, no po začiatku ruskej invázie na Ukrajinu sa stavebné práce zastavili, pretože turecká firma, ktorá ich vykonávala, odišla z krajiny. Perspektívne je plánovaná druhá linka, ktorá by mala viesť pod riekou Dneper. Celkovo by mala mať sieť dĺžku a tri linky.
Stanice.
Zo šiestich staníc je päť hlboko založených a jedna plytko založená. Štyri sú jednoloďové, jedna pilierová a jedna plytko založená pilierová trojloďová. Výzdoba staníc je v typickom sovietskom štýle, často je použitý mramor a ostatné druhy dekoratívneho kameňa. 
Vozidlový park.
V prevádzky sú vozidlá série 81-71 podobné ako v Prahe, Budapešti a Varšave. V čase otvorenia metra jazdili v päťvozových súpravách, ktoré boli neskôr skrátené na troj- a štvorvozové kvôli nízkemu využitiu podzemnej rýchlodráhy.
Stanice.
Prevádzkované stanice:
Rozostavané stanice:

</doc>
<doc id="128720" url="https://sk.wikipedia.org/wiki?curid=128720" title="Blackjack">
Blackjack

Blackjack alebo dvadsaťjeden je hazardná kartová hra podobajúca sa na hru oko. Názov hry vznikol na základe špeciálneho bonusu, ktorý sa hráčom vyplácal, pokiaľ mali kombináciu A a J obe čiernej farby – teda piky alebo trefy. Tento bonus sa už v súčasnosti nevypláca, ale názov hry zostal.
Hráč hrá proti krupiérovi a snaží sa dosiahnuť väčší súčet bodov, ako krupiér, nesmie však prekročiť 21. Hrá sa s balíčkom 52 francúzskych kariet, v kasínach sa hrá so šiestimi balíčkami. Hodnota figúr sa rovná 10, hodnota kariet s číslami sa rovná číslu na karte, eso sa môže rátať ako 1 alebo 11. Hra začína rozdaním kariet zľava doprava jednotlivým hráčom a krupiérovi lícom nahor. Potom dostane každý hráč ďalšiu kartu. Hráč sa po obdržaní druhej karty môže rozhodnúť, či berie ďalšiu a ďalšiu kartu, alebo si už ďalšiu kartu nepraje. Ak prekročí 21, jeho vklad prepadá krupiérovi. Najvyššia možná kombinácia je Blackjack tvorená Esom a ľubovoľnou kartou s hodnotou desať. Vtedy sa výhra vypláca v pomere 3:2, ale iba v prípade, že Blackjack nemá aj krupiér. Keď už hráči majú všetky svoje karty, ťahá svoje karty krupiér, musí ťahať kým nemá súčet aspoň 16, keď má súčet 17 nesmie už ťahať.
Kto má viac ako krupiér vyhráva toľko koľko vsadil. Ak krupiér prekročí 21, vyhrávajú všetci hráči, ktorí zostali v hre. Ak má hráč rovnakú hodnotu, ako krupiér, vklad zostáva do ďalšej hry.
Rozdelenie – split: Ak prvé dve karty hráča majú rovnakú hodnotu, môže ich rozdeliť a hrať súčasne dve hry, aj na druhú hru však musí vložiť vklad, ktorým začal. Ak sú delené dve esá, hráč nemôže dosiahnuť Blackjack iba 21.
Zdvojenie stávky – double: Ak hráč prvými dvoma kartami dosiahol súčet 9, 10, alebo 11, môže zdvojnásobiť vklad.
Poistenie stávky: Ak je prvou krupiérovou kartou eso, hráč sa môže poistiť proti krupiérovmu Blackjacku. Polovicu svojho vkladu, môže dať na poistku, ak krupiér dosiahne Blackjack, vyplatí hráčovi poistku pomerom 2:1, v opačnom prípade poistné prepadá krupiérovi.
História.
Priamy predchodca blackjacku bol anglický variant hry „dvadsaťjeden“ s názvom „vingt-un“, ktorého pôvod nie je známy. Prvá písomná zmienka o nej sa nachádza v knihe španielskeho autora Miguela de Cervantesa. Cervantes bol hráč, a hlavnými hrdinami jeho románu „Rinconete y Cortadillo“ zo zbierky „Novelas Ejemplares“ sú kartoví šúléri zo Sevilly. Majstrovsky podvádzajú pri hre „venitiuno“ (po španielsky „dvadsaťjeden“) a tvrdia, že cieľom hry je dosiahnuť 21 bodov bez prekročenia, pričom eso má hodnotu 1 alebo 11. Hra sa hrá španielskym balíčkom „baraja“. 
„Rinconete y Cortadillo“ bol napísaný medzi rokmi 1601 a 1602, čo naznačuje, že v ventiuno sa hrávalo v Kastílii od začiatku 17. storočia alebo ešte skôr. Neskoršie zmienky o tejto hre sa nachádzajú vo Francúzsku a Španielsku.
Prvá zmienka o hre vo Francúzsku pochádza z roku 1888, v Spojenom kráľovstve zo 1770-tych a 1780-tych rokov, no prvé pravidlá sa objavili vo Veľkej Británii v roku 1800 pod názvom „vingt-un“. Hra Twenty-one, vtedy ešte známa ako „vingt-un“, sa objavila v Spojených štátoch na začiatku 19. storočia. Prvé americké pravidlá boli znovu vydaním anglických pravidiel z roku 1800, ktoré vyšiel v roku 1825. Anglické „vingt-un“ sa neskôr vyvinulo do samostatnej americkej verzie, ktorá bola okolo roku 1899 premenovaná na „blackjack“. 
Podľa rozšíreného mýtu, keď sa hra „Vingt-un“ objavila v Spojených štátoch (začiatkom 19. storočia, počas prvej svetovej vojny alebo v 30. rokoch 20. storočia, podľa zdroja), kasína ponúkali prémiové výplaty na podporu záujmu hráčov. Jednou z takýchto prémií bola výplata desať ku jednej, ak mal hráč na ruke esá pikové a čierneho kluka (buď kluka kríže, alebo kluka piky). Takáto kombinácia získala názov „blackjack“ a tento názov pretrval aj po zrušení prémiovej výplaty desať ku jednej. 
Francúzsky kartový historik Thierry Depaulis túto históriu vyvracia ukazujúc, že hľadači zlata počas Klondikej zlatej horúčky (1896–1899) dali názov „blackjack“ americkej hre „vingt-un“, ktorej prémiou bolo eso a akákoľvek karta v hodnote desať bodov. Keďže „blackjack“ sa tiež vzťahuje na minerál sfalerit (sirník zinočnatý), ktorý bol často spájaný so zlatými alebo striebornými ložiskami, predpokladá, že hľadači zlata preniesli tento názov na najvyššiu prémiovú kombináciu. Nepodarilo sa mu nájsť žiadne historické dôkazy o špeciálnej prémii za kombináciu esa a čierneho kluka. 
Vývoj online platforiem umožnil presun hry do digitálneho priestoru, kde získala nové formáty a tempo. Vo video- a online hrách sa blackjack obvykle rozdáva každé kolo z nového balíčka (t. j. používa sa generátor náhodných čísel pre každé rozdanie), čo robí počítanie kariet neefektívnym vo väčšine situácií.

</doc>
<doc id="128721" url="https://sk.wikipedia.org/wiki?curid=128721" title="Metro v Dnepropetrovsku">
Metro v Dnepropetrovsku



</doc>
<doc id="128722" url="https://sk.wikipedia.org/wiki?curid=128722" title="Dnepropetrovsk">
Dnepropetrovsk

Dnepropetrovsk (; ) je štvrté najväčšie mesto na Ukrajine. Má rozlohu 397 km² a okolo 1 milióna obyvateľov. Je to oblastné mesto a dôležitý prístav na rieke Dneper.
Dnipro je významný priemyselný, ekonomický a dopravný uzol. V meste sa nachádza metalurgický a špeciálny priemysel. Najvýznamnejšie je hutníctvo železa, kovoobrábanie, výroba strojov a iný ťažký priemysel. Mesto má svoje metro a medzinárodné letisko.
Názov.
V rokoch 17761796 bolo mesto pomenované Jekaterinoslav (), podľa ruskej cárovnej Kataríny II. Neskôr v rokoch 17961802 sa mesto nazývalo Novorossijsk (). Po smrti Pavla I. sa znovu začal používať názov "Jekaterinoslav", ktorý zotrval až do sovietskej éry, keď mesto premenovali na Dnepropetrovsk (; ), na počesť ukrajinského boľševického revolucionára Grigorija Petrovského. Toto pomenovanie vydržalo 90 rokov, kým ho 19. mája 2016 ukrajinský parlament v rámci odstraňovania sovietskych názvov zmenil na "Dnipro" (; ). V slovenčine však naďalej platí názov „Dnepropetrovsk“.
Dejiny.
Mesto bolo založené v roku 1783. Priemyselný rozvoj sa začal výstavbou železnice Donbas-Kryvyj Rih v roku 1884. Od roku 1887 v meste fungoval metalurgický závod s vysokou pecou, v nasledujúcich rokoch bola spustená aj valcovňa. Obyvatelia mesta sa zúčastnili ruskej revolúcie v rokoch 1905 - 1907.
Počas druhej svetovej vojny mesto 25. augusta 1941 okupovali nacistické vojská. Oslobodený sovietskymi vojskami bol až po viac než dvoch rokoch 25. októbra 1943.
V období po druhej svetovej vojne malo mesto štatút uzatvoreného mesta a bolo neprístupné pre osoby žijúce v zahraničí z dôvodu prítomnosti špeciálnej výroby rakiet a iných zbraní.
V roku 2016 sa v rámci odstraňovania sovietskych názvov na Ukrajine zmenil názov z Dnepropetrovsk na Dnipro.
Počas ruskej invázie na Ukrajinu bolo mesto viackrát terčom ruských leteckých, resp. raketových útokov. 14. januára 2023 zasiahla 10-poschodový obytný dom na ulici Naberežna Peremohy ruská strela Ch-22. Útok si vyžiadal najmenej 45 obetí (z toho 6 detí) a 80 ranených.

</doc>
<doc id="128723" url="https://sk.wikipedia.org/wiki?curid=128723" title="Nižnonovgorodské metro">
Nižnonovgorodské metro

Nižnonovgorodské metro je sieť dvoch liniek podzemnej rýchlodráhy v Nižnom Novgorode. Má dĺžku a trinásť staníc, pričom denne prepraví okolo 150-tisíc ľudí.
Dejiny.
Mesto s vtedajším názvom Gorkij malo v 70. rokoch 20. storočia okolo milión obyvateľov, čo kládlo veľké nároky na dopravnú sieť a zástupcovia mesta sa rozhodli situáciu riešiť. Medzi rýchlodrážnou električkou a podzemnou dráhou zvíťazilo metro a stavať sa začalo v roku 1976.
Výstavba prvého úseku linky Avtozavodskaja trvala 8 rokov, úsek mal dĺžku a mal šesť staníc, koncové stanice boli Moskovskaja v centre mesta a Proletarskaja v južnej časti, neďaleko vzniklo depo. Trať bola otvorená 20. novembra 1985, bol to desiaty systém podzemnej dráhy sprevádzkovaný vo vtedajšom ZSSR. Otvorenie neprebehlo hladko, pôvodne bolo naplánované na výročie októbrovej revolúcie, vzhľadom na komplikácie sa oneskorilo o dva týždne.
Prvá linka bola dvakrát predĺžená, prvýkrát v roku 1987 do stanice Komsomolskaja, druhýkrát v roku 1989 do stanice Park Kultury. Vzhľadom na pád ZSSR na začiatku 90. rokov 20. storočia sa mesto, podobne ako ostatné mestá v bývalom ZSSR, dostalo do problematickej ekonomickej situácie, termíny otvárania ďalších úsekov sa oneskorovali. Na konci roka 1993 dopravný podnik otvoril prvé tri stanice novej linky Sormovskaja, ktorá sa kríži s prvou linkou v stanici Moskovskaja kříží. Roku 2002 k Sormovskej linke pribudla stanica Bureviestnik, v súčasnosti sa pokračuje na stavbe ďalších staníc tejto linky.
Do budúcnosti existujú plány na rozšírenie siete na , obe linky sa majú predĺžiť a na druhej strane rieky Oka má vzniknúť tretia linka.
Vozový park.
Vozový park metra tvoria súpravy série 81.717/714, produkované Mytiščinským závodom pri Moskve. Sú prevádzkované vo štvorvozňových súpravách. Napájanie je zabezpečené treťou prívodnou koľajnicou s napätím 825 V.

</doc>
<doc id="128724" url="https://sk.wikipedia.org/wiki?curid=128724" title="Metro v Nižnom Novgorode">
Metro v Nižnom Novgorode



</doc>
<doc id="128726" url="https://sk.wikipedia.org/wiki?curid=128726" title="Poráčsky potok">
Poráčsky potok

Poráčsky potok je potok na dolnom Spiši, v juhovýchodnej časti okresu Spišská Nová Ves. Je to ľavostranný prítok Slovinského potoka, meria 11,4 km a je tokom VI. rádu. 
Preteká v severnej časti Volovských vrchoch, v podcelku Hnilecké vrchy, v časti Galmus. Pramení na severnom svahu Bukovca () v nadmorskej výške cca 
Najprv tečie na severoseverovýchod, esovito sa stáča a priberá najprv ľavostranný prítok zo severovýchodného svahu Holého vrchu (), následne pravostranný prítok prameniaci južne od Suchého vrchu (). Potom tečie na krátkom úseku na sever, zľava priberá krátky prítok prameniaci južne od obce Poráč, postupne sa stáča k východu a z ľavej strany priberá ďalšie dva krátke prítoky vznikajúce na území obce. Ďalej už pokračuje prevažne východným smerom, preteká Poráčskou dolinou a oddeľuje krajinársky hodnotné útvary, bralnaté Červené skaly na severe a masív Slovinskej skaly na juhu. V doline priberá postupne viaceré prítoky, najprv pri rekreačnej osade Poráčska Dolina pravostranný prameniaci severne od kóty 981,6 m a krátky ľavostranný prerezávajúci sa cez Červené skaly, potom pravostranný prítok spod Slovinskej hory (), nasleduje ľavostranný prítok prameniaci pod sedlom Nad Sejkovou (tiež sa prerezáva cez Červené skaly a neďaleko chaty Čierny bocian ústi v nadmorskej výške do Poráčskeho potoka). Ďalej ešte priberá pravostranný prítok vznikajúci na juhovýchodnom svahu Matisovca () a krátky prítok prameniaci severovýchodne od vrchu Hŕbok (). Napokon preteká obcou Slovinky, kde zľava priberá posledný prítok, z južného svahu Bielej skaly () a na okraji obce sa v nadmorskej výške približne vlieva do Slovinského potoka.

</doc>
<doc id="128727" url="https://sk.wikipedia.org/wiki?curid=128727" title="Kazanské metro">
Kazanské metro

Kazanské metro je podzemná rýchlodráha, v ruskom meste Kazaň.
Vznik a plány do budúcnosti.
Prvý a zatiaľ jediný úsek dlhý bol sprevádzkovaný 27. augusta 2005, staval sa od roku 1997. Okrem súčasnej jednej linky sa plánujú ďalšie dve (Vokzalnaja a Privolžsko-Savinovskaja), otvárané majú byť postupne v ďalších desaťročiach. Má byť vybudované aj ľahké metro, ktoré spojí letisko so zvyškom siete.
Opis prevádzky.
Metro má v súčasnosti v prevádzke jednu oranžovú linku, ktorá je označovaná ako Centrálna linka, ktorá má 5 staníc, a to konkrétne stanice Kremľovskaja, Ploščaď Gabdullja Tukaja, Sukonnaja Sloboda, Ametevo, Gorki. Väčšina staníc je podzemná, výnimkou je Ametevo, ktoré sa nachádza na moste nad diaľnicou. Stanice sú bohato zdobené, obkladané rôznymi druhmi kameňa. Tunely sú jednokoľajové, podobne ako v Londýne alebo Moskve. Všetky nápisy sú dvojjazyčné, v ruštine a tatárčine.

</doc>
<doc id="128728" url="https://sk.wikipedia.org/wiki?curid=128728" title="Metro v Kazani">
Metro v Kazani



</doc>
<doc id="128729" url="https://sk.wikipedia.org/wiki?curid=128729" title="Kazaň">
Kazaň

Kazaň je mesto v európskej časti Ruska na ľavom brehu rieky Volgy. Má rozlohu 425,2 km², 1,243 milióna obyvateľov a je administratívnym centrom Tatárska. Je veľkým priemyselným, obchodným a kultúrnym centrom, je najvýznamnejším centrom tatárskej kultúry. Leží na sútoku Volgy a rieky Kazanka. Takisto je aj významným prístavom a miestny kremeľ je na zozname Svetového dedičstva UNESCO.

</doc>
<doc id="128733" url="https://sk.wikipedia.org/wiki?curid=128733" title="Aldrin">
Aldrin

Aldrin môže byť:

</doc>
<doc id="128734" url="https://sk.wikipedia.org/wiki?curid=128734" title="Publicista">
Publicista

Publicista je človek, ktorý aktívne vykonáva publicistiku, t. j. snaží sa ovplyvniť, ako verejnosť vníma určitú osobu, vec či prípad, a zvýšiť ich publicitu. Vyjadruje sa k rôznym, často aktuálnym, témam, predovšetkým hospodárskym, politickým, sociálnym, či kultúrnym. Koná tak hlavne v novinách, ale aj v televízií, rozhlase, filme alebo na Internete.

</doc>
<doc id="128735" url="https://sk.wikipedia.org/wiki?curid=128735" title="Alenia G.222">
Alenia G.222

Alenia G.222 je vojenské dvojmotorové dopravné lietadlo.
Vznik a vývoj.
Vznikol na základe požiadavky NATO zo začiatku 60. rokov 20. storočia na taktické transportné lietadlo s vlastnosťami STOL (skrátený vzlet a pristátie. Projektom sa zaoberala talianska firma Fiat, ktorá navrhla viacero nezvyčajných konštrukčných riešení. Najkonvenčnejší z týchto návrhov zaujal talianske ozbrojené sily a tie v roku 1968 objednali 2 prototypy "G.222" bez pretlakovej kabíny a nákladného priestoru. Prvý z týchto prototypov po prvýkrát vzlietol v júli 1970. Verzie s pretlakovým trupom majú vynikajúce vzletové vlastnosti s krátkou vzletovou dráhou a sú schopné operovať z trávnatých a nespevnených plôch. Lietadlo má v zadnej časti trupu umiestnené nákladové vráta a integrovanú nakladaciu rampu. Výška stroja je na zemi nastaviteľná, pre lepšie manipulačné vlastnosti pri nakladaní alebo vykladaní. V konečnom dôsledku bola do jeho výroby zapojená väčšina talianskych leteckých firiem, pričom od roku 1990 spadá jeho výroba pod kontrolu konzorcia firiem Alenia Aeronautica. Prvý sériový stroj po prvýkrát vzlietol koncom roka 1975 a dodávky tohto lietadla začali v roku 1976, pričom prvé objednané lietadlo bolo dodané do Dubaja. Veľkosť objednávky talianskym letectvom zahŕňala 46 ks v rôznych verziách, a ďalších 5 si objednalo talianske ministerstvo civilnej obrany. 
Používatelia.
Súčasní.
 Afganistan
 Argentína
 Taliansko
 Nigéria
 Peru
 Thajsko
 Tunisko
 USA
Bývalí.
 Argentína
 Spojené Arabské emiráty
 Líbya
 Somálsko
 USA
 Venezuela

</doc>
<doc id="128736" url="https://sk.wikipedia.org/wiki?curid=128736" title="Dištrikt">
Dištrikt

Dištrikt môže byť:

</doc>
<doc id="128737" url="https://sk.wikipedia.org/wiki?curid=128737" title="Alfvén">
Alfvén



</doc>
<doc id="128738" url="https://sk.wikipedia.org/wiki?curid=128738" title="Fenomenologická metóda">
Fenomenologická metóda



</doc>
<doc id="128742" url="https://sk.wikipedia.org/wiki?curid=128742" title="Cyprus (štát)">
Cyprus (štát)



</doc>
<doc id="128744" url="https://sk.wikipedia.org/wiki?curid=128744" title="Prefektúra">
Prefektúra

Prefektúra môže byť:

</doc>
<doc id="128745" url="https://sk.wikipedia.org/wiki?curid=128745" title="Lacuna Coil">
Lacuna Coil

Lacuna Coil je názov hudobnej skupiny pochádzajúcej z Talianska, Milána. Štýl ich hudobnej tvorby býva popisovaný ako alternatívny metal, niekedy (najmä v minulosti) ako gotický metal. Zatiaľ čo vo svojich začiatkoch uprednostňovali melodickú hudbu, ktorej neodmysliteľnou súčasťou bývali elektronické klávesy a prelínajúce sa hlasy speváčky a speváka, v ich neskoršej tvorbe sa neubránili vplyvu skupín ako Korn či švédskych Meshuggah. Oni sami ako svoju inšpiráciu uvádzajú okrem iných kapely Paradise Lost, Tiamat, Type O Negative, Depeche Mode a In Flames.
Biografia.
Skupina začínala pod názvom "„Sleep of Right“", ktorý ale rýchlo vymenili za "„Ethereal“". V tom čase (koncom roka 1997) podpísali tiež zmluvu so spoločnosťou Century Media. Keď neskôr zistili, že názov "„Ethereal“" už niesla iná kapela, došlo k ďalšej zmene, a síce na dnešné Lacuna Coil.
Skupina sa v tých časoch skladala z dvojice spevákov (Cristina Scabbia, Andrea Ferro) a Marca Coti Zelatiho, ktorý hral na basgitaru a zároveň mal na starosti aj klávesy.
V roku 1998 vydali EP s názvom totožným s názvom skupiny a absolvovali turné spolu s Moonspell. Na týchto koncertoch ich sprevádzali gitarista Cristiano Migliore a bubeník Cristiano Mozzati.
Debutový album s názvom "In a Reverie" bol vydaný v roku 1999 a podporený ďalším európskym turné, tentokrát s kapelou Skyclad.
Po ďalšom EP "Halflife" (2000) a albume "Unleashed Memories" (2001) vydala v roku 2002 skupina tretí plnohodnotný album nazvaný "Comalies", ktorý by zároveň bolo možné považovať za pomyselný zlom v ich tvorbe. Album sa dočkal mnohých nepriaznivých ohlasov zo strany fanúšikov metalu, obzvlášť pre jeho značný komerčný úspech. Prvé dva single z "Comalies", "Heaven's a Lie" a "Swamped" sa veľmi rýchlo stali často hrávanými v rádiách a iných médiach (okrem iného aj na komerčnej hudobnej stanici MTV). Singel "Swamped" bol dokonca použitý vo videohre .
Úspech "Comalies" dosiahol svoj vrchol, keď sa v roku 2004 stal najlepšie predávaným albumom v histórii Century Media. Skupina vystúpila na Ozzfeste a taktiež v niekoľkých kluboch v Amerike a Európe.
Posledným dosiaľ vydaným albumom skupiny sa v apríli roku 2006 stal "Karmacode". Prvým singlom sa stal "Our Truth". Na pieseň samotnú bol natočený aj videoklip, ktorý sa objavil na MTV a tiež bola použitá vo filme .
V tom istom roku vystúpili druhýkrát na Ozzfeste, no tentokrát na hlavnom pódiu. Absolvovali ešte niekoľko festivalov, napríklad Download Festival a trojdňový festival v anglickom Donington Parku (ktorý bol vedený kapelami ako Metallica, Tool a Guns N’ Roses).

</doc>
<doc id="128746" url="https://sk.wikipedia.org/wiki?curid=128746" title="Satalice">
Satalice

Satalice sú historická obec, katastrálne územie a od roku 1990 pod názvom Praha-Satalice tiež mestská časť Prahy. Je tu evidovaných 50 ulíc a 695 adries. Žije tu 2023 obyvateľov. K Prahe boli pripojené v roku 1974 a začlenené do mestského obvodu Praha 9. 24. novembra 1990 potom vzniká moderná mestská časť Praha-Satalice.

</doc>
<doc id="128747" url="https://sk.wikipedia.org/wiki?curid=128747" title="81-71">
81-71

81–71 je typ sovietskych súprav metra vyrábaných v Mytiščinskom strojárskom závode pri Moskve. Tento typ bol vyvinutý hlavne na základe požiadaviek pražského dopravného podniku, ale bol dodávaný aj do ostatných socialistických krajín združených v RVHP. V Moskve tieto vozidlá jazdia od roku 1976, v Prahe od roku 1978. V roku 2009 bola v Prahe prevádzka týchto súprav ukončená, nahradili ich súpravy 81-71M na linkách A, B (prerobené a rekonštruované súpravy 81-71) a na linke C súpravy Siemens M1. V 80. a 90. rokoch boli vykonané rôzne modernizácie týchto vlakov, vzniklo tak veľa podtypov tejto súpravy.

</doc>
<doc id="128750" url="https://sk.wikipedia.org/wiki?curid=128750" title="Patricia Aburdeneová">
Patricia Aburdeneová

Patricia Aburdeneová je americká futurologička, novinárka, publicistka, prednášateľka a poradkyňa.
Kariéra.
Zaoberá sa informačnou spoločnosťou, vodcovstvom v informačnej ekonomike, budúcnosťou korporácií a pôsobením žien v manažmente a vo funkcií lídrov. Od roku 1978 pôsobila ako novinárka v časopise Forbes. Od roku 1993 do roku 1996 pôsobila na Radcliffe College v Cambridge v Massachusetts. Od roku 1997 prednáša vodcovstvo a samoorganizáciu. Je bývalou manželkou a spolupracovníčkou amerického futurológa Johna Naisbitta. Je spoluautorkou viacerých kníh, ktoré s nim napísala. Je držiteľkou štyroch čestných doktorátov. Žije v Telluride v Colorade a v Cambridge.
Dielo.
Je autorkou, alebo spoluautorkou kníh "Re-Inventing the Corporation. Transforming Your Job and Your Company for the New Information Society" (spoluautor) (1985), "Megatrends 2000. Ten New Directions For the 1990´s" (spoluautor) (1990), "Megatrends for Woman. From Liberation to Leadership" (spoluautor) (1992), "When the Canary Stops Singing. Women´s Perspectives on Transforming Business" (predslov) (1994), "Megatrends 2010. The Rise of Conscious Capitalism. Seven New Trends That Will Transform How You Work, Live, and Invest" (2005).

</doc>
<doc id="128751" url="https://sk.wikipedia.org/wiki?curid=128751" title="Global Business Network">
Global Business Network

Global Business Network GBN je globálny think tank. Zaoberá sa dlhodobými vývojovými trendmi a vypracovávaním dlhodobých scenárov budúceho vývoja s dôrazom na biznis a politiku. Global Business Network založili v roku 1987 Peter Schwartz, James Ogilvy, Lawrence Wilkinson, Stewart Brand a Napier Collyns. GBN sídli v Emeryville v štáte Kalifornia v USA. Vydáva spravodaje Deeper News a NETVIEW.

</doc>
<doc id="128757" url="https://sk.wikipedia.org/wiki?curid=128757" title="Tantra (budhizmus)">
Tantra (budhizmus)



</doc>
<doc id="128759" url="https://sk.wikipedia.org/wiki?curid=128759" title="Algonquin Radio Observatory">
Algonquin Radio Observatory

Algonquin Radio Observatory je rádioastronomické observatórium Kanadskej národnej rady pre výskum (Algonquin Provincial Park v Ontáriu; -78°4,4'; +45°57,3'; 260 m). V činnosti od roku 1966. Od roku 1975 je súčasťou ústavu Herzberg Institute of Astrophysics. Observatórium sa zameriava na výskum jemnej štruktúry rádiových zdrojov. 

</doc>
<doc id="128761" url="https://sk.wikipedia.org/wiki?curid=128761" title="Alhajoth">
Alhajoth



</doc>
<doc id="128762" url="https://sk.wikipedia.org/wiki?curid=128762" title="Jekaterinburské metro">
Jekaterinburské metro

Jekaterinburské metro (rus. "Екатеринбургский Метрополитен") je podzemná rýchlodráha pod ruským veľkomestom Jekaterinburg, predtým "Sverdlovsk".
V súčasnosti ju tvorí jedna červená linka s deviatimi stanicami s dĺžkou 12,7 km. Jej súčasťou je depo (Depo Kalinovskoje), kde je umiestnených 56 vozňov typu 81-71, pôvodom z Mytiščinského závodu. Sú vypravované v štvorvozových súpravách, pričom stanice sú konštruované až na päťvozové. Rozchod koľají je 1 524 mm a v roku 2018 metro prepravilo 47,4 miliónov cestujúcich.
Dejiny.
Jekaterinburg sa začal počas priemyselnej revolúcie rýchlo rozvíjať a časom sa stal centrom celej oblasti Uralu. V 60. a 70. rokoch 20. storočia mal milión obyvateľov a začali vznikať prvé plány na výstavbu metra.
Projekt vzniku systému troch liniek s prestupným trojuholníkom bol schválený v roku 1980 a o dva roky neskôr sa začalo stavať. Vzhľadom na rozmanitosť terénu sa rozhodlo о kombinácii plytkého a hlbokého založenia staníc. Prvý úsek s troma stanicami (Prospekt Kosmonavtov, Uralmaš a Mašinostroitelej) bol otvorený ako trinásty systém metra v ZSSR 26. apríla 1991.
Zatiaľ čo Rusko zachvátila po rozpade ZSSR silná ekonomická kríza, ktorá v celej krajina utlmila výstavbu podzemných dráh, v Jekaterinburgu stavba pokračovala vďaka štedrým finančným injekciám prezidenta Borisa Jeľcina, pričom sa často predpokladá, že dôvodom bol Jeľcinov pôvod v tomto meste. V roku 1992 bola preto otvorená ďalšia stanica a o dva roky dve stanice, čím sa dĺžka metra zdvojnásobila. Posledné predĺženie bolo v roku 2002 s otvorením stanice Geologičeskaja.
V súčasnosti (2019) sa pracuje na dokončení prvej časti druhej linky so 4 stanicami.

</doc>
<doc id="128763" url="https://sk.wikipedia.org/wiki?curid=128763" title="Metro v Jekaterinburgu">
Metro v Jekaterinburgu



</doc>
<doc id="128764" url="https://sk.wikipedia.org/wiki?curid=128764" title="Jekaterinburg">
Jekaterinburg

Jekaterinburg (rus. "Екатеринбург") je štvrté najväčšie mesto v Rusku po Moskve, Petrohrade a Novosibirsku. Má približne 1,5 milióna obyvateľov (2019). Je administratívnym centrom Sverdlovskej oblasti a celého Uralského federálneho okruhu. Medzi rokmi 1924 a 1991 malo názov "Sverdlovsk", po boľševickom vodcovi menom Jakov Sverdlov. Dominantou mesta je jazero Šartaš, ktoré sa nachádza v severovýchodnej časti. Okrem iného je Jekaterinburg aj mestom univerzít a vojenských výskumných objektov.
Mesto leží na východných svahoch pohoria Ural, na rieke Iseť.
Kultúra.
V Jekaterinburgu pôsobia divadelné spoločnosti ako napríklad Akadémia baletu a opery, Sverdlovské štátne akademické divadlo hudobnej komédie (Sverdlovskaja muzkomedija), komorné divadlo Volchonka a Koľada.

</doc>
<doc id="128766" url="https://sk.wikipedia.org/wiki?curid=128766" title="Sverdlovsk">
Sverdlovsk



</doc>
<doc id="128768" url="https://sk.wikipedia.org/wiki?curid=128768" title="Almeisan">
Almeisan



</doc>
<doc id="128769" url="https://sk.wikipedia.org/wiki?curid=128769" title="Alchiba">
Alchiba



</doc>
<doc id="128770" url="https://sk.wikipedia.org/wiki?curid=128770" title="Fosgén">
Fosgén

Fosgén (iné názvy: dichlorid karbonylu, chlorid karbonylu, karbonyldichlorid, karbonylchlorid, oxychlorid uhličitý, chlorid kyseliny chlórmetanovej, dichlorid kyseliny uhličitej, skratka CG) je chemická zlúčenina s chemickým vzorcom COCl2. Za nízkych teplôt je to bezfarebná kvapalina, so zápachom po zatuchnutom sene alebo tlejúcom lístí. Plynný fosgén je vysoko toxická chemická látka, ktorá sa používala ako chemická zbraň počas prvej svetovej vojny. V súčasnosti našiel fosgén svoje uplatnenie v priemysle.
V plynnom stave je fosgén bezfarebný plyn, ktorý sa na vzduchu môže javiť ako biela až nažltlá hmla. V malých koncentráciách sa vyznačuje zápachom po čerstvo pokosenej tráve alebo zelenom obilí, vo vyšších koncentráciách je jeho zápach silný a nepríjemný. Nie všetci ľudia sú na zápach fosgénu citliví rovnako.
Fosgén je priemyselne vyrábaná zlúčenina, ale malé množstvá sa môžu vyskytovať aj v prírode pri rozklade chlórovaných organických zlúčenín, alebo aj pri spaľovaní niektorých chemikálii obsahujúcich chlór vo svojej molekule.
Fosgén je členom skupiny organických zlúčenín, ktoré sa nazývajú alkylačné činidlá. Tieto zlúčeniny môžu reagovať s DNA a s enzýmami, ktoré sú zodpovedné za replikáciu DNA v bunkách. Pre tieto vlastnosti je fosgén považovaný za karcinogén, a to už pri malých dávkach.
Výroba.
Ročne sa vyprodukuje okolo dvoch miliónov ton fosgénu na použitie v priemysle a pri výrobe rozličných chemických zlúčenín (polyuretánu, pesticídov, farbív, atď.). Priemyselne sa fosgén vyrába preháňaním čisteného oxidu uhoľnatého a chlóru cez ložisko s vysoko pórovitým (aktívnym) uhlím, ktoré pôsobí ako katalyzátor. Zjednodušene sa tento dej dá zapísať chemickou rovnicou:
CO + Cl2 → COCl2
Táto reakcia je exotermická, preto musí byť reakčná zmes chladená, aby sa odviedlo reakciou vzniknuté teplo. Normálne sa reakcia uskutočňuje v teplotnom rozmedzí medzi 50 °C a 150 °C. Pri teplote nad 200 °C sa fosgén rozkladá naspäť na oxid uhoľnatý a chlór.
Chloroform reaguje vplyvom svetla so vzdušným kyslíkom na fosgén a chlorovodík:
2 CHCl3 + O2 → 2 COCl2 + 2 HCl
Táto reakcia tiež prebieha pri pôsobení ultrafialového žiarenia v prítomnosti kyslíka na chloroform, ktorý tiež reaguje podľa hore uvedenej rovnice, len reakcia prebieha rýchlejšie a tiež sú vyššie aj výťažky. Preto sa chloroform skladuje vo fľašiach z hnedého skla, naplnených až po vrch, aby sa znížili kontakty chloroformu s kyslíkom a ultrafialovým žiarením a tým sa zabránilo rozkladu chloroformu na fosgén.
Fosgén sa z bezpečnostných dôvodov takmer vždy spotrebúva v tom chemickom závode, kde sa vyprodukoval.
Aj keď je fosgén oveľa menej nebezpečný než nervovoparalytické látky, je ešte stále považovaný za životaschopnú chemickú bojovú látku.
Použitie.
Fosgén sa používa najmä na výrobu polymérov, pesticídov, farbív… Svoje použitie našiel aj vo farmaceutickom priemysle. Pomocou fosgénu je dokonca možné izolovať niektoré kovy z ich rúd (napr. hliník, urán…), ale táto metóda nenašla široké uplatnenie v praxi.
V laboratóriu bolo používanie plynného fosgénu nahradené používaním difosgénu (monochlórmravčanu trichlórmetylnatého), ktorý tvorí pri izbovej teplote kvapalinu, alebo trifosgénu (kryštalická substancia).
História.
Fosgén bol po prvýkrát pripravený v roku 1812 chemikom Johnom Davym (1790 – 1868) pôsobením slnečného svetla na zmes oxidu uhoľnatého a chlóru. Následne bol pomenovaný s ohľadom na použitie svetla pri jeho príprave. Preto bol fosgén pomenovaný podľa gréckych slov „phos“ (svetlo) a „gene“ (narodiť sa). Postupne sa stal priemyselne veľmi dôležitým, hlavne počas 19. storočia – obzvlášť na výrobu farbív.
Použil sa ako účinná chemická zbraň počas prvej svetovej vojny.
Toxicita.
Fosgén je zákerný jed, pretože symptómy po jeho prieniku do organizmu sa dostavujú pomaly. Jeho toxicita spočíva v tom, že alkyluje biomolekuly, obsahujúce sulfhydrylové a amínové funkčné skupiny (napríklad proteíny, lipoproteíny a enzýmy), čím narušuje bunkové membrány, čo sa po inhalácii fosgénu prejavuje obvykle pomaly, po latenciii 2 – 48 (!) hodín toxickým opuchom pľúc. V koncentrácii viac ako 0,01 mg.min.l−1 (2,45 ppm) spôsobuje podráždenie očí a dýchacích ciest, hodnota LCt50 sa udáva okolo 3,2 mg.min.l−1 (777 ppm).
Externé odkazy.
Po anglicky:

</doc>
<doc id="128771" url="https://sk.wikipedia.org/wiki?curid=128771" title="Pchjongjanské metro">
Pchjongjanské metro

Pchjongjanské metro je podzemná rýchlodráha v Pchjongjangu, ktorú tvoria dve linky nazývané Čolima a Hioksin. Je to jediný systém svojho druhu v Severnej Kórei.
Charakter prevádzky.
Sieť metra je kompletne podzemná, veľmi hlboko založená, pričom najhlbšia stanica sa nachádza až 120 metrov pod zemou. Každú trasu tvoria dva jednokoľajové tunely, stanice majú ostrovné nástupištia. Tie sú s povrchom spojené pomocou estakádových tunelov a ich konštrukcia umožňuje prípadné využitie v čase vojny ako kryty pre civilné obyvateľstvo. Výzdoba staníc je vo veľmi honosnom štýle socialistického realizmu s mozaikami, sochami a stenami obloženými dekoratívnymi druhmi kameňa.
Na rozdiel od všetkých miest sveta, kde názvy staníc zodpovedajú ich geografickému umiestneniu, tu sú všetky bez výnimky pomenované ideologicky podľa komunistických tém.
Vozidlový park.
V prevádzke sú vlaky čínskej a nemeckej výroby, v čase otvorenia jazdili východonemecké. Vo vlakoch na miestach určených na reklamu sú umiestnené portréty vodcu krajiny Kim Čong-ila a jeho otca Kim Ir-Sena.
Dejiny.
História tejto prevádzky začala v roku 1968, počas piatich rokov bol sprevádzkovaný prvý úsek s dĺžkou so 6 stanicami na linke Čolima. Výstavba sa nezaobišla bez komplikácií, v roku 1971 došlo k nešťastiu pri razení tunela pod riekou Tedong. Podľa niektorých zdrojov tu zomrelo až 100 robotníkov, tunel zatiaľ nebol prerazený a kvôli tomu neexistuje spojenie medzi brehmi rieky. Celkovo bolo medzi rokmi 1973 a 1987 otvorených 5 úsekov, sieť sa rozrástla na so sedemnástimi stanicami. Vzhľadom na zložitú ekonomickú situáciu krajiny výstavba nepokračuje, plánuje sa však tretia linka, čím by v centre mesta vznikol prestupný trojuholník ako napríklad v Prahe alebo Kyjeve.

</doc>
<doc id="128772" url="https://sk.wikipedia.org/wiki?curid=128772" title="Metro v Pchjongjangu">
Metro v Pchjongjangu



</doc>
<doc id="128773" url="https://sk.wikipedia.org/wiki?curid=128773" title="Karmelit">
Karmelit

Karmelit (hebr. כרמלית) je podzemná rýchlodráha v izraelskom meste Haifa. Je pomenovaná podľa hory Karmel, na ktorej sa väčšina mesta rozkladá.
Charakter prevádzky.
Systém bol otvorený v roku 1959, o 30 rokov bol zrenovovaný v rokoch 1986-1992 a od začiatku 90. rokov 20. storočia je opäť v prevádzke. 
Patrí medzi najmenšie systémy svojho druhu na svete, tvorí ho jedna linka so šiestimi stanicami s dĺžkou 1800 metrov. Jednokoľajová trať s jednou výhybňou prekonáva prevýšenie 274 metrov, ide teda skôr o podzemnú lanovku ako o skutočné metro. Vozový park tvoria dve dvojvozové súpravy.
Karmelit býva často označovaný ako najmenší systém metra na svete, hoci napríklad Tünel v Istanbule je ešte kratší a v Karlových Varoch v Česku sa tiež nachádzajú veľmi krátke podzemné lanovky, ktorých dĺžka sa počíta na desiatky alebo stovky metrov.
Význam.
Kvôli malému počtu staníc a veľmi malej dĺžke nie je význam tohto systému pre dopravu významný, pretože väčšinu cestujúcich prepravujú autobusy súkromných dopravcov. Koncentrácia obyvateľstva v jednotlivých častiach mesta sa za 50 rokov od otvorenia Kermelitu zmenila a význam a vyťaženie jednotlivých staníc sa znížilo. Hoci prebehlo viacero diskusií o predĺžení systému do hustejšie obývaných častí mesta, vzhľadom na finančné možnosti, ktoré boli veľmi obmedzené, sa nezačalo realizovať žiadne rozšírenie.
Podľa správy za rok 2004 publikovanej v nasledujúcom roku a spracovanej podľa miestneho dopravného prieskumu počet cestujúcich Karmelitu stále klesá, denne ho používa okolo 2000 ľudí. Celá prevádzka je stratová, a to od roku 1992, kedy bola dokončená rekonštrukcia. Správa vyčíslila finančné straty medzi rokmi 1992 a 2003 na 191 miliónov izraelských šekelov.
Postavenie.
Na začiatku 21. storočia je Karmelit jediným systémom svojho druhu v Izraeli. Existujú projekty na výstavbu podzemných dráh v Jeruzaleme a Tel Avive, tie ale nespadajú do kategórie podzemných dráh, ktorých realizácia by bola možná v dohľadnej dobe.

</doc>
<doc id="128774" url="https://sk.wikipedia.org/wiki?curid=128774" title="Micro-Electro-Mechanical Systems">
Micro-Electro-Mechanical Systems

Micro-Electro-Mechanical Systems, skratka MEMS (slovensky mikromechanické systémy, mikromechanika), označuje mechanické a elektromechanické konštrukcie veľmi malých rozmerov (pod 1 mm), ako aj technológie používané na ich prípravu. Pre ilustráciu rozmerov typických MEMS sa často používa priemer ľudského vlasu (asi 50 μm). 
Materiály a technológie.
Na prípravu MEMS sa využívajú technológie prevzaté z mikroelektroniky (t. j. výroby čipov):
Podobne, aj materiály používané v MEMS sú často prevzaté z mikroelektroniky, napr. kremík, SiO2, rôzne kovy a polyméry.

</doc>
<doc id="128775" url="https://sk.wikipedia.org/wiki?curid=128775" title="Dátový nosič">
Dátový nosič



</doc>
<doc id="128776" url="https://sk.wikipedia.org/wiki?curid=128776" title="Mikromechanika">
Mikromechanika



</doc>
<doc id="128779" url="https://sk.wikipedia.org/wiki?curid=128779" title="Xandria">
Xandria

Xandria je hudobná skupina založená a pôsobiaca najmä v Nemecku. Kombinovanie gotického metalu s prvkami symfonického a doom metalu a v mnohých prípadoch i rocku znemožňuje zaradenie skupiny do jedného samostatného štýlu.
História skupiny.
Kariéra Xandrie by sa dala rozdeliť do dvoch samostatných období, pričom prvým je samotné založenie skupiny v roku 1994 v nemeckom meste Bielefeld. Zaslúžili sa oň Marco Heubaum a Niki Weltz, ktorí medzi seba pribrali ešte niekoľko hudobníkov. Ich vzormi boli vtedy skupiny ako Tiamat alebo Paradise Lost. „Táto“ Xandria však dlho nevydržala – rozpadla sa v roku 1997 pre hudobné rozdiely.
V roku 1999 však došlo k „oživeniu“ skupiny Marcom Heubaumom, ktorému sa do tohto projektu podarilo získať nových ľudí. Skupina začala tým, že uverejnila na internete niekoľko svojich piesní na voľné stiahnutie.
To, že na poli rôznych MP3 portálov dosiahli úspech, vyústilo až do vydania debutového albumu v máji 2003. Niesol názov "Kill the Sun" a v nemeckých albumových rebríčkoch dosiahol 98. miesto. Nasledujúca nahrávka "Ravenheart" bola podstatne úspešnejšia – dokázala sa v tom istom rebríčku udržať sedem týždňov a dosiahla 36. priečku.
Rok 2005 znamenal pre skupinu vydanie tretieho albumu nazvaného "India", ktorý sa vyšplhal na 30. miesto.
25. mája 2007 vydala Xandria ďalší album nazvaný "Salomé - The Seventh Veil", ktorý obsahoval dvanásť piesní. Na jednej z nich sa podieľal aj Mika Tauriainen, člen skupiny Entwine.
30. apríla 2008 došlo k zmene na poste speváčky skupiny - Lisa Middelhauve Xandriu opustila zo súkromných dôvodov. Meno novej speváčky bolo oficiálne oznámené 8. februára 2009 - išlo Kerstin Bischof, známu aj pod umeleckým menom Lakonia.

</doc>
<doc id="128781" url="https://sk.wikipedia.org/wiki?curid=128781" title="Klačno">
Klačno

Klačno je najmladšie sídlisko v Ružomberku a zároveň aj najľudnatejším sídliskom. 
S jeho budovaním sa začalo v 70. rokoch 20. storočia. Bolo vybudované na močiaroch a pôvodne malo slúžiť pre ubytovanie zamestnancov bavlnárskych závodov a Severoslovenských celulózok a papierní v Ružomberku.

</doc>
<doc id="128782" url="https://sk.wikipedia.org/wiki?curid=128782" title="Hrabovo (Ružomberok)">
Hrabovo (Ružomberok)

Hrabovo je prímestská časť nachádzajúca sa na západe Ružomberka. So vznikom súvisí vybudovanie vodného diela v oblasti pre účely zásobovania bavlnárskych závodov. K rozvoju prispel cestovný ruch, ktorý súvisel s budovaním lyžiarskeho strediska na Maline-Brde. V roku 1964 bola z Hrabova vybudovaná kabínková lanovka na Malinô-Brdo. Hrabovo dnes slúži nielen ako dolná stanica spomínanej lanovky, ale aj ako východisko do Veľkej Fatry. Okrem chatovej oblasti sa tu nachádzajú aj mnohé plochy na rekreáciu a šport. V súčasnosti sa v okolí vodnej nádrže realizuje stavba rekreačných budov.

</doc>
<doc id="128783" url="https://sk.wikipedia.org/wiki?curid=128783" title="Jazierce">
Jazierce

Jazierce (názov je jednotné číslo) sú jedna z osád na juhu Ružomberka. Nachádzajú sa v jednej z početných doliniek Veľkej Fatry. V minulosti tu bolo vybudované rekreačné stredisko slúžiace ako pioniersky tábor. Neskôr toto stredisko slúžilo ako záchytný azylový tábor pre utečencov. 
Z prírodného hľadiska má oblasť Jazierca krasový charakter a patri do Demänovského krasu podobne ako všetky ostatné oblasti v okolitom regióne. Dôkazom sú drobné masívy pozostávajúce z travertínu, nachádzajúce sa v ústí doliny. Na toto podložie sa viaže zaujímavá vegetácia typická pre tento biotop. Najväčšou zaujímavosťou tejto oblasti sú však početné vyvieračky, ponory a drobné jazierka, ktoré dávajú celej oblasti typický vzhľad aj názov. Celá oblasť je vďaka svojmu pevnému travertínovému podložiu bohatou zásobárňou pitnej vody. Svoju zásobáreň tu má ružomberská sódovkáreň.

</doc>
<doc id="128784" url="https://sk.wikipedia.org/wiki?curid=128784" title="The Gathering (hudobná skupina)">
The Gathering (hudobná skupina)

The Gathering je názov holandskej hudobnej skupiny, ktorá zaznamenala najväčší vzostup v polovici 90-tych rokov a je aktívna dodnes. Je považovaná za jednu z kapiel, ktoré sa veľkým dielom zaslúžili o vývoj samostatného štýlu známeho ako gotický metal. The Gathering sa však v hudobnom svete a okruhu svojich fanúšikov stali symbolom skúšania nových, často riskantných prvkov vo svojej tvorbe, o prelínaní a porušovaní pomyselných hraníc hudobných žánrov nehovoriac.
História skupiny.
Skupina bola založená pôvodne v roku 1989 bratmi Hansom a René Ruttenovcami a Bartom Smitsom. Čoskoro sa pridali Hugo Prinsen Geerligs, Jelmer Wiersma a Frank Boeijen. Od členov iných začínajúcich skupín sa The Gathering líšili najmä tým, že ich spájala chuť experimentovať namiesto napodobňovania iných.
Svoje prvé demo nahrané v roku 1990 nazvali "An Imaginary Symphony" a rozoslali ho všetkým druhom rôznych časopisov a magazínov. Napriek tomu, že v tom čase bolo používanie klávesov v metale neobvyklým javom, ohlasy, ktoré dostali, boli zväčša pozitívne. Prvý koncert absolvovali ako predskokani Deadhead a Invocator v roku 1991 v malom holandskom mestečku Heesch. Po tom, ako aj ich druhá demonahrávka "Moonlight Archer" vyvolala priaznivé ohlasy, boli pozvaní otvárať koncerty takých skupín, ako Morbid Angel alebo Death.
Po podpísaní zmluvy s nahrávacou spoločnosťou Foundation 2000 konečne došlo k vydaniu debutového albumu. Bol nazvaný "Always..." a spevácky sa na ňom podieľala okrem Barta Smitsa Marike Groot. Album ladený do gotického až doom metalu zožal veľký úspech, skupina v rámci svojho turné navštívila aj krajiny ako Belgicko či Izrael. Napriek týmto úspechom však nebola spokojná so svojimi spevákmi, preto ju Marike a Bart boli nútení opustiť ešte pred nahraním druhého albumu.
Ten sa objavil v roku 1993 a niesol názov "Almost a Dance". Frontmanov kapely nahradili speváci Niels Duffhues a Martine van Loon, no tiež na jej čele nevydržali dlho – ostatní členovia zdieľali názor, že ich hlasy sa do hudby, ktorú tvoria, nehodia. To podnietilo odchod aj tejto dvojice. Jediná speváčka, ktorú ostatní členovia kapely prijali po stránke hudobnej i osobnej, je na čele skupiny dodnes. Jej meno je Anneke van Giersbergen a rady The Gathering obohatila v roku 1994, kedy došlo aj k zmene nahrávacej spoločnosti – skupinu si zobrala na starosti Century Media.
Po obrovskom úspechu "Mandylion" v roku 1995, ktorý sa zároveň považuje za dôvod najväčšieho vzostupu kapely, boli očakávania na ďalší album pochopiteľne veľmi vysoké. "Nighttime Birds", nahrávka vydaná o dva roky neskôr, ich dokázala naplniť, a to opäť s veľkým úspechom.
S odchodom gitaristu Jelmera Wiersmu sa skupina rozhodla vyskúšať niečo nové. Výsledkom ich snahy sa stal album "How To Measure A Planet?" (1998), ktorý síce nezaznamenal veľký úspech v radoch metalistov, ale všeobecne bol ľuďmi prijatý pozitívne. Okolo roku 1999 kapela vytvorila vlastnú nahrávaciu spoločnosť, Psychonaut Records. Prostredníctvom nej vydala nové verzie "Always... " (1999) a "Almost a Dance" (2000), v roku 2000 nasledované aj novým albumom "if_then_else", ktorý fanúšikovia opäť prijali s potešením.
Na počesť 12 a pol ročného výročia založenia (v roku 2002) vydala skupina mini CD "Black Light District" a potom, tesne pred odchodom basgitaristu Huga Prinsena Geerligsa, aj nový album "Souvenirs" (2003). Ten bol nasledovaný nahrávkou zo živých vystúpení "Sleepy Buildings" v roku 2004, v tom čase už s novou basgitaristkou Marjolein Kooijman. Skupina tiež rok nato vydáva svoje prvé oficiálne DVD, "A Sound Relief".
"Home", album vydaný v apríli 2006, zostáva dosiaľ posledným albumom The Gathering. Ako takmer všetky predošlé nahrávky, aj on je jedným menším experimentom, a presne ako všetky albumy predtým, aj "Home" sa dočkal zväčša len pozitívnych ohodnotení.
5. júna 2007 skupinu zo súkromných dôvodov opustila speváčka a príležitostná gitaristka Anneke van Giersbergen. Skupina v tom čase oznámila, že fínsky Ankkarock Festival bude poslednou zastávkou ich turné a zároveň aj posledným vystúpením s van Giersbergen ako speváčkou.

</doc>
<doc id="128785" url="https://sk.wikipedia.org/wiki?curid=128785" title="MEMS">
MEMS

MEMS môže byť:

</doc>
<doc id="128787" url="https://sk.wikipedia.org/wiki?curid=128787" title="Dichlorid karbonylu">
Dichlorid karbonylu



</doc>
<doc id="128788" url="https://sk.wikipedia.org/wiki?curid=128788" title="Chlorid karbonylu">
Chlorid karbonylu



</doc>
<doc id="128789" url="https://sk.wikipedia.org/wiki?curid=128789" title="Karbonyldichlorid">
Karbonyldichlorid



</doc>
<doc id="128790" url="https://sk.wikipedia.org/wiki?curid=128790" title="Karbonylchlorid">
Karbonylchlorid



</doc>
<doc id="128791" url="https://sk.wikipedia.org/wiki?curid=128791" title="Oxychlorid uhličitý">
Oxychlorid uhličitý



</doc>
<doc id="128792" url="https://sk.wikipedia.org/wiki?curid=128792" title="Chlorid kyseliny chlórmetanovej">
Chlorid kyseliny chlórmetanovej



</doc>
<doc id="128793" url="https://sk.wikipedia.org/wiki?curid=128793" title="Dichlorid kyseliny uhličitej">
Dichlorid kyseliny uhličitej



</doc>
<doc id="128794" url="https://sk.wikipedia.org/wiki?curid=128794" title="Jekaterinoslav">
Jekaterinoslav



</doc>
<doc id="128795" url="https://sk.wikipedia.org/wiki?curid=128795" title="Hrabovo">
Hrabovo

Hrabovo môže byť:

</doc>
<doc id="128796" url="https://sk.wikipedia.org/wiki?curid=128796" title="S.O.S.">
S.O.S.



</doc>
<doc id="128803" url="https://sk.wikipedia.org/wiki?curid=128803" title="Al Kaff">
Al Kaff



</doc>
<doc id="128804" url="https://sk.wikipedia.org/wiki?curid=128804" title="Allegheny Observatory">
Allegheny Observatory

Allegheny Observatory je americké observatórium (River View Park pri Pittsburghu, Pennsylvánia; -80,0°1,3'; +40°29,0'; 370 m). V činnosti je od 15. februára 1859. Okrem iného sa zaoberá aj výskumom extrasolárnych planét.

</doc>
<doc id="128805" url="https://sk.wikipedia.org/wiki?curid=128805" title="Almukantarát">
Almukantarát

Almukantarát alebo azimutálna kružnica je každá vedľajšia kružnica na nebeskej sfére rovnobežná s horizontom. Hviezdy, ktoré ležia na tom istom almukantaráte, majú rovnakú výšku (nad obzorom).

</doc>
<doc id="128806" url="https://sk.wikipedia.org/wiki?curid=128806" title="Azimutálna kružnica">
Azimutálna kružnica



</doc>
<doc id="128810" url="https://sk.wikipedia.org/wiki?curid=128810" title="Arthur Conan Doyle">
Arthur Conan Doyle

Sir Arthur Conan Doyle (* 22. máj 1859, Edinburgh – † 7. júl 1930, Crowborough, Sussex, Spojené kráľovstvo) bol škótsky spisovateľ, ktorý sa preslávil románmi a poviedkami o Sherlockovi Holmesovi. Jeho ďalšie veľmi známe dielo je "Stratený svet. "Pôvodným povolaním bol lekár. 
Tvorba tohto veľmi plodného autora obsahuje okrem detektívok tiež historické a fantastické poviedky a romány, drámy, poéziu a literatúru faktu. Pôsobil aj ako vojnový spravodajca. Bol aktívny v politike - kandidoval do parlamentu, zasadzoval sa za dodržiavanie práva v prípadoch protiprávne odsúdených, vystúpil proti neľudským podmienkam v Belgickom Kongu a organizoval medzinárodnú podporu pre ich zlepšenie, verejne hájil záujmy Veľkej Británie vo vojnových konfliktoch alebo presadzoval projekt vybudovania tunelu pod Lamanšským prielivom. 
Venoval sa športu, bol jedným z prvých automobilistov vo Veľkej Británii a propagoval začínajúce lyžovanie. V závere života sa zameral na šírenie špiritizmu. 
Život.
Narodil sa ako štvrtý syn z desiatich detí Charlesa Altamonta a Mary Foley Doyleovej. Zo súrodencov sa dospelosti dožilo sedem. Otec Charles bol štátny úradník a mal výtvarné nadanie, ktoré Arthur po ňom zdedil. Aj traja jeho starší bratia zdedili toto nadanie. V roku 1868 začal študovať na jezuitskej škole v Lancashire, potom na Edinburskej univerzite študoval medicínu a získal v roku 1882 titul doktor medicíny. 
V roku 1879 počas štúdia medicíny mu vyšla v časopise Chambers's Edinburgh Journal prvá poviedka "The Mystery of Sasassa Valley". V roku 1880 štúdium prerušil a prijal na sedem mesiacov miesto lekára na lodi SS Hope plávajúcej okolo pobrežia Grónska kvôli lovu tuleňov a veľrýb. Behom tejto plavby si viedol denník, ktorý tiež ilustroval a ktorý vyšiel ako faksimile v roku 2012. 
Po skončení štúdia slúžil ako lodný lekár na plavbe k západnému africkému pobrežiu, po ktorej nasledovala v roku 1885 príprava lekárskej praxe v Plymouthe. Počas štúdia ho zaujali schopnosti jeho profesora Dr. Josepha Bella pri detailnej diagnóze pacientovho stavu. Toto majstrovstvo diagnostickej dedukcie sa stalo modelom pre jeho literárnu tvorbu. 
Lekár a spisovateľ.
Začal sa venovať literatúre. Prvá zmienka o Sherlockovi Holmesovi je datovaná v roku 1887. Asi najznámejším dielom je "Pes baskervilský" a známym je aj "Stratený svet". Conan Doyle sa venoval od detstva športom: boxoval, hral kriket, futbal, rugby a plával.
V 1885 získal doktorát a oženil sa s Louisou Hawkinsovou. V roku 1889 sa im narodila dcéra Mary Louise a v roku 1892 syn Alleyne Kingsley. A. Conan Doyle sa zároveň s lekárskou praxou venoval písaniu. V roku 1886 napísal "Štúdiu v šarlátovej", prvý príbeh detektíva Sherlocka Holmesa. Román bol najprv v niekoľkých vydavateľstvách odmietnutý, no v nasledujúcom roku ho vydal časopis Beeton's Christmas Annual a v roku 1888 vyšiel knižne. A. Conan Doyle súčasne písal historický román zo 17. storočia "Micah Clarke", ktorý vyšiel v roku 1889. Úspech románu podnietil A. Conana Doyla k písaniu ďalšieho historického románu "Biela kompánia" odohrávajúceho sa v 14. storočí v období storočnej vojny. 
V roku 1890 mu vydali druhý román o Sherlockovi Holmesovi, "Znamenie štyroch". Doyle ho napísal na objednávku Lippincott's Monthly Magazine. V tom istom roku podnikol cestu do Viedne, aby rozšíril svoje poznatky v oblasti očného lekárstva. Na jar 1891 vyšla v časopise" Strand Magazine" jeho poviedka "Škandál v Čechách", prvá zo série 12 príbehov Sherlocka Holmesa, ktoré potom vychádzali každý mesiac. Poviedky mali veľký čitateľský ohlas. Vyšli aj knižne v zbierke Dobrodružstvá Sherlocka Holmesa v októbri 1893 vo Veľkej Británii a Spojených štátoch. 
Mal dve manželky - Louisu Hawkinsovú a neskôr, keď ovdovel, Jean Leckieovú. Dvakrát sa uchádzal i o parlamentné kreslo, ale napriek značnej podpore nebol nakoniec zvolený. Doyle bol vášnivým lyžiarom a predpovedal, že nastane doba, keď budú tisíce ľudí jazdiť do Švajčiarska lyžovať. V roku 1928 podnikol päťmesačnú cestu po Afrike. V roku 1902 bol povýšený do rytierskeho stavu, za jeho prácu v poľnej nemocnici v Bloemfonteine (Južná Afrika) a ďalšie služby počas Búrskej vojny v Južnej Afrike.

</doc>
<doc id="128819" url="https://sk.wikipedia.org/wiki?curid=128819" title="Frankfurtské metro">
Frankfurtské metro

Frankfurtské metro (nem. "Frankfurt U-Bahn") je sieť podzemnej rýchlodráhy vo Frankfurte nad Mohanom, ktorá je doplnená o systém ľahkého metra a električkovú sieť. Nemecký názov pochádza z nemeckého slova pre metro, "U-Bahn". Prevádzkuje ho spoločnosť "Verkehrsgesellschaft Frankfurt", ktorá je súčasťou združenia "Rhein-Main-Verkehrsverbund".
Linky a trate.
Sieť pozostáva z troch tratí, na ktorých premáva 7 liniek.

</doc>
<doc id="128820" url="https://sk.wikipedia.org/wiki?curid=128820" title="Metro vo Frankfurte">
Metro vo Frankfurte



</doc>
<doc id="128827" url="https://sk.wikipedia.org/wiki?curid=128827" title="Brie (syr)">
Brie (syr)

Brie je mäkký syr s plesňovou kôrou. Pôvodný brie pochádzal z francúzskeho departementu Seine-et-Marne. Jeho dnešnými nástupcami sú Brie de Meaux a Brie de Melun z rovnakého departmentu. "Brie de Meaux" sa predáva v tvare ploských okrúhlych bochníkov vážiacich 908 g až 3,2 kg. Má bielu kôru s ružovkastobéžovým mramorovaním, ktorým sa líši od mnohých napodobenín. Cesto je lesklej slamovožltej farby, ktorá sa prehlbuje do teplej slonovinovej. 
Vyzretý syr sa môže na reze odúvať, ale nerozteká sa. Brie môže mať pivničnú arómu, prípadne arómu pražených orieškov a niekedy jemný zápach čpavku. Chuť je veľmi komplexná s orieškovou až ovocnou príchuťou. "Brie de Melun" je trocha menší a zreje dlhšie ako Brie de Meaux. Má veľmi tmavo mriežkovanú kôru iba s nepatrnými náznakmi bielej farby. Cesto je zlatožlté. Aróma a chuť sú výraznejšie a rustikálnejšie ako pri Brie de Meaux.
Tradičný brie môže byť vyrobený z pasterizovaného aj nepasterizovaného mlieka. Tvaroh sa nereže ani netlačí. Umenie výroby spočíva v naberaní vrstiev tvarohu do syrárskych foriem a v odstraňovaní srvátky. Vyformované syry sa ukladajú na slamené rohože a pravidelne sa otáčajú. Po týždni sa postriekajú penicilínovou plesňou a nechajú sa zrieť pri určitej teplote, kým nie sú hotové.

</doc>
<doc id="128831" url="https://sk.wikipedia.org/wiki?curid=128831" title="Century Media">
Century Media

Century Media (celým názvom "Century Media Records") je nezávislá hudobná nahrávacia spoločnosť s pobočkami v ôsmich krajinách sveta (Spojené štáty, Nemecko, Spojené kráľovstvo, Austrália, Švédsko, Taliansko, Francúzsko, Holandsko). Založená bola v roku 1988 a orientuje sa na metalové hudobné skupiny, najmä žánre ako power, death a black metal, no nájde sa aj viacero výnimiek.
Za najväčší úspech spoločnosti sú v súčasnosti považované skupiny Lacuna Coil (ktorej album "Comalies" sa stal najlepšie predávaným v histórii Century Media) a Shadows Fall.
Skupiny pod Century Media.
Zoznam skupín nahrávajúcich pod Century Media Records uvedený na oficiálnej stránke:
U.
po slovensky

</doc>
<doc id="128832" url="https://sk.wikipedia.org/wiki?curid=128832" title="Soulské metro">
Soulské metro

Soulské metro () je systém podzemných rýchlodráh v jukohórejskom meste Soul a okolí. Patrí medzi najzaťaženejšie metrá na svete, denne prepraví vyše 8 miliónov cestujúcich na desiatich linkách. Systém obsluhuje Soul, okolitú provinciu Kjonggido a mesto Inčhon, pričom sa napája aj na sieť podzemnej rýchlodráhy v tomto meste. Od roku 2005 obsluhuje provincie Čhonan a Čungnam.
Celková dĺžka liniek je okolo 287 km okrem liniek Korail. Okolo 70 percent celkovej dĺžky tratí sa nachádza pod zemou.
Dejiny.
Predchodca metra, systém Korail, začal jazdiť na Linke 1 v roku 1974. Linky 2, 3 a 4 boli otvárané koncom 70. rokoch a v 80. rokoch 20. storočia. Spoločnosť SMRT bola založená v roku 1994 na prevzala prevádzku liniek 5 až 8.

</doc>
<doc id="128833" url="https://sk.wikipedia.org/wiki?curid=128833" title="Metro v Soule">
Metro v Soule



</doc>
<doc id="128834" url="https://sk.wikipedia.org/wiki?curid=128834" title="Inčchon">
Inčchon

Inčchon (인천 / 仁川) je metropolitné mesto v Kórejskej republike, ktoré má rozlohu 964,53 km² a vyše 2,6 milióna obyvateľov. Nachádza sa tu hlavný prístav západného pobrežia Kórejskej republiky neďaleko Soulu.
V meste existuje podzemná rýchlodráha, ktorá je napojená na rýchlodráhu v Soule, hlavnom meste republiky.

</doc>
<doc id="128835" url="https://sk.wikipedia.org/wiki?curid=128835" title="Čedar">
Čedar

Čedar je tvrdý syr pochádzajúci z juhozápadného Anglicka (pôvodom z obce Cheddar), kde dozrievajú v jaskyniach. Tento syr má tradične tvar valcovitých bochníkov vážiacich 27,5 kg. Jednotlivé bochníky sa obväzujú, aby získali tvrdú sivohnedú kôru. Syry dozrievajú 6 až 18 mesiacov.
Čedar má hladkú a dosť tvrdú štruktúru, nie je ohybný ani drobivý. Cesto je zlatožlté, vekom postupne tmavne. Chuť mladého syra je dosť nevýrazná a orechovo-sladkastá, často v nej cítiť jemnú slanú príchuť. Ako syr dozrieva, chuť sa stáva silnou a plnou, nadobúda vynikajúcu orieškovú príchuť. Staršie syry majú chuť silnej slanej kyslosti. Po roku a viac sa na syre vytvárajú malé chrumkavé kryštáliky kazeínu.
Čedar sa vyrába ako z nepasterizovaného, tak aj z pasterizovaného plnotučného mlieka. Na vytvorenie tvarohu sa používa iniciačná kultúra a neskôr syridlo. Hotový tvaroh sa melie na kúsočky veľkosti hrášku a potom sa pomaly zohrieva. Po odtečení srvátky vytvorí tvaroh jednoliatu masu, ktorá sa nakrája na hrubé bloky. Bloky sa ukladajú na seba a naklonia sa, aby odtiekol zvyšok srvátky. Takto vyzerá proces čedarovania syra, ktorý dáva syru jeho špecifickú štruktúru. Nakoniec sa tvaroh znova rozomelie, osolí a vloží do špeciálnych foriem, v ktorých sa potom lisuje.
V súčasnosti okrem pravého čedaru vyrábajú mnohé veľké syrárne syr s celou škálou rozmanitých prísad: rascou, celým korením, pivom, cesnakom, petržlenovou vňaťou, orieškami, hrozienkami alebo sladkou nakladanou zeleninou.

</doc>
<doc id="128844" url="https://sk.wikipedia.org/wiki?curid=128844" title="World Future Society">
World Future Society

World Future Society WFS - Svetová futurologická spoločnosť je nezisková a vzdelávacia organizácia zameraná na rozvoj futurológie a aktivít spojených so skúmaním budúcnosti. 
WFS založil v roku 1966 americký futurológ Edward Cornish v meste Washington DC v USA. WFS sídli od roku 1992 v Bethesde v štáte Maryland v USA. Združuje individuálnych a kolektívnych členov z celého sveta. 
Aktivity.
Každoročne usporadúva výročnú konferenciu v niektorom americkom alebo kanadskom veľkomeste. Prvá takáto konferencia sa konala v roku 1971 vo Washingtone DC v USA. Od roku 1967 vydáva dvojmesačne časopis The Futurist, mesačne Future Survey - časopis abstraktov futurologickej literatúry, štyrikrát ročne Futures Research Quarterly - časopis odborných článkov o budúcnosti, od roku 1997 občasník Future Times, elektronický spravodaj Futurist Update a od roku 1995 prevádzkuje svoju webovú stránku www.wfs.org. WFS má 117 kapitol v 39 štátoch sveta. Jej aktivity sú globálne i lokálne. Vydáva knihy a publikácie o budúcnosti.

</doc>
<doc id="128846" url="https://sk.wikipedia.org/wiki?curid=128846" title="World Futures Studies Federation">
World Futures Studies Federation

World Futures Studies Federation WFSF - Svetová federácia štúdií budúcnosti je medzinárodná futurologická organizácia. Bola založená v roku 1974 ako World Federation of Future Research. Združuje jednotlivcov a organizácie zaoberajúce sa futurológiou a štúdiami budúcnosti. Organizuje svetové konferencie WFSF. Sekretariát WFSF sa pravidelne presúva. V súčasnej dobe sídli v meste Dublin v Írsku. Štyrikrát ročne vydáva spravodaj Futures Bulletin. Prezidentom WFSF je Fabienne Goux-Baudimentová z Francúzska a generálnym sekretárom je John Ratcliffe z Írska.

</doc>
<doc id="128857" url="https://sk.wikipedia.org/wiki?curid=128857" title="John Ratcliffe">
John Ratcliffe

John S. Ratcliffe je írsky urbanista a futurológ. 
Kariéra.
Pôsobí ako profesor a riaditeľ Faculty of the Built Environment na Dublinskom technologickom inštitúte - Dublin Institute of Technology v Írsku. Je čestným hosťujúcim profesorom na University of Salford. doktorát získal v odbore Futures Studies – štúdia budúcnosti. Zaoberá sa urbanistickým plánovaním a rozvojom realít. Zaoberá sa tiež tvorbou scenárov, scenárovým učením a scenárovým plánovaním.
Generálny sekretár WFSF.
V súčasnej dobe pôsobí ako generálny sekretár World Futures Studies Federation - Svetovej federácie štúdií budúcnosti.
Dielo.
Je autorom väčšieho množstva kníh a publikácií, v ktorých sa zaoberá budúcnosťou a najmä scenárovým myslením. Napísal knihy a publikácie "Urban Planning and Real Estate Development" (spoluautor) (1996)," Real Estate 20:20" (1997), "Scenario Building: A Suitable Method For Strategic Property Planning ?" (1999), "Sustaining the Cultural Heritage of Cities: Constructing Scenarios for Learning and Planning" (2000)," Imagineering Sustainable Cities: Using Foresight Through Scenarios to Future Proof Present City Planning Policy" (2000), "Built Environment Futures" (2001), "Scenario Planning: An Evalution of Practice" (2002), "A Vision of the World Post September 11th" (2002), "Supporting Diversity „A Future Prospective“" (2004), "The Architectural Heritage Industry: Fostering Awareness Through Scenario Learning" (spoluautor), "Imagineering the Future of Real Estate, Scenario Building: A Suitable Method For Strategic Construction Industry Planning ?".

</doc>
<doc id="128864" url="https://sk.wikipedia.org/wiki?curid=128864" title="Singapurské metro">
Singapurské metro

Singapurské metro (angl. "Mass Rapid Transit" alebo "MRT", čín. 大众快速交通 alebo 地铁, malaj. "Sistem Pengangkutan Gerak Cepat", tamil. சிங்கை துரிதக் கடவு ரயில்) je systém podzemnej rýchlodráhy v Singapure. Prvá linka bola otvorená v roku 1987, čím sa systém stal druhým najstarším v juhovýchodnej Ázii.
Sieť sa rýchlo rozrastala, čo bol výsledok snahy Singapuru o vybudovanie rozvinutej železničnej siete ako nosného systému mestskej hromadnej dopravy. V roku 2005 systém prepravil denne 1,338 milióna cestujúcich. V porovnaní s počtom cestujúcich autobusovou dopravou, čo je 2,785 milióna, je to menej, bol to však 76 percentný nárast v porovnaní s rokom 1995, kedy metro prepravilo 0,76 milióna cestujúcich, zatiaľ čo autobusová doprava poklesla o 8,1 percenta. Očakáva sa, že tento trend bude pokračovať.
Metro má 64 staníc a dĺžka siete je 109,4 km so štandardným rozchodom koľají. MRT dopĺňa sieť regionálnej ľahkej železnice, angl. Light Rapid Transit alebo LRT, ktorá sa napája na stanice metra. Sieť funguje od 5:30 do 1:00 denne s frekvenciou okolo 5 minút.

</doc>
<doc id="128865" url="https://sk.wikipedia.org/wiki?curid=128865" title="Metro v Singapure">
Metro v Singapure



</doc>
<doc id="128867" url="https://sk.wikipedia.org/wiki?curid=128867" title="Estónčina">
Estónčina

Estónčina (po estónsky "eesti keel") je jazyk z vetvy ugrofínskych jazykov. 
Estónčina je príbuzná s fínčinou a vzdialene príbuzná aj s maďarčinou. Estónčina nie je príbuzná s jazykmi susedných národov (ruštinou, lotyštinou, švédčinou), ktoré patria do indoeurópskej jazykovej rodiny. 
Estónsky hovorí približne 1,1 milióna ľudí, ktorých väčšina (asi 950 000) žije v Estónsku. Estónčina je jediným úradným jazykom v Estónsku a jedným z dvadsiatich troch úradných jazykov Európskej únie.
Jedným z charakteristických rysov estónčiny sú tri dĺžky hlások: krátka, dlhá a predĺžená. Tieto rôzne dĺžky majú nielen samohlásky, ale aj spoluhlásky.
Dejiny estónčiny.
Najstarší doložený výskyt estónskeho slova sa datuje do 8. storočia n. l., keď kňaz Aethicus Ister vo svojom diele Cosmographia spomenul ostrov Taraconta (Tharaconta). Ide pravdepodobne buď o označenie celého Estónska alebo jeho najväčšieho ostrova Saaremaa. Meno "Taraconta" možno vyložiť ako spojenie slov "Taara" a "kond". Taara bol pravdepodobne jedným z najdôležitejších bohov starých Estóncov a prípona "-kond" (staroestónsky "-konda") v estónčine označuje skupinu ľudí, napr. "perekond" je „rodina“, alebo územnú jednotku, napr. "maakond" je „provincia, kraj“. „Taraconta“ tak mohlo byť označením Estóncov ako „uctievačov boha Taary“ alebo estónskeho územia ako „krajina boha Taary“.
Viac písomných záznamov o vývoji estónčiny sa dochovalo z 13. storočia. Napríklad latinsky písaná kronika "Heinrici Chronicon Livoniae" popisujúca krížové výpravy nemeckých a škandinávskych križiakov proti Estóncom už obsahuje slová a časti viet v estónčine.
V dôsledku krížových výprav sa na území dnešného Estónska a Lotyšska usadila dolnonemecká šľachta a mešťania. Napriek tomu že v priebehu nasledujúcich 700 rokov sa na tomto území striedali obdobia rôznych cudzích nadvlád (dánska, poľská, švédska, ruská), najsilnejšie estónčinu ovplyvnili dolná nemčina a horná nemčina, ako aj miestne dialekty baltskej nemčiny, ktoré sa z nich vyvinuli.
Prvým súvislým estónskym textom je rukopis "Kullamaa" z rokov 1524 – 1528. Ide o jedenásť dochovaných stránok luteránskeho katechizmu, ktoré obsahujú dve modlitby – Otčenáš a Zdravas Mária – a vyznanie viery.
Prvé estónske gramatiky a slovníky boli zostavené v 17. storočí v nemčine a latinčine. Autorom prvej z nich bol v roku 1637 nemecký farár Heinrich Stahl. Odvtedy do súčasnosti sa rozvíja aj literatúra v estónčine, aj keď až do polovice 18. storočia o status spisovnej estónčiny bojovali dva jazykové varianty, severný (okolie Tallinnu) a južný (okolie Tartu). V roku 1739 bol vydaný prvý úplný preklad Biblie do estónčiny. Vzhľadom na to, že išlo o severnú estónčinu, získal tento jazykový variant dominantné postavenie. Druhým dôvodom úpadku južnej estónčiny bolo vypálenie Tartu v roku 1708 počas vojny medzi Švédmi a Rusmi a následná deportácia jeho obyvateľstva do Ruska.
V období národného obrodenia v polovici 19. storočia dochádza k prudkému rozvoju estónčiny, ktorá sa z jazyka roľníkov stala jazykom kultúry. Estónčina sa začala používať aj vo vede. Karl August Hermann v roku 1884 vydal prvú gramatiku estónčiny písanú estónsky, čo zohralo významnú úlohu pri jej štandardizácii.
Počas prvých desaťročí 20. storočia si estónske vzdelané vrstvy určili za cieľ rozvoj estónčiny ako európskeho kultúrneho jazyka. Dôležitú úlohu v tomto úsilí mal Johannes Aavik, ktorý sa snažil o to, aby literárny jazyk bol bohatší a krajší. Vychádzal pri tom z fínčiny a estónskych nárečí, ale vytváral aj umelé slová a tvary. Ďalším významným priekopníkom v oblasti jazyka bol Johannes Voldemar Veski, ktorý sa zameral na štandardizáciu terminológie. Jeho najväčším prínosom je štandardizácia prípon, ktorými sa odvodzujú estónske slová.
Dôležitú úlohu pri utváraní spisovného jazyka mali aj normatívne slovníky. Prvý taký slovník estónčiny bol vydaný v roku 1918.
V období sovietskej okupácie v rokoch 1940 – 1991 sa štandardizácia jazyka a prísne dodržovanie pravidiel stali spôsobom národného odporu. Používanie estónčiny bolo jedným z najsilnejších prejavov národnej identity. Estónčina prečkala rusifikáciu aj vďaka tomu, že sovietske úrady nezakázali jej používanie vo vede, verejnom živote, ani v školstve.
Od 90. rokov 20. storočia dochádza k uvoľneniu jazykových noriem a začínajú sa opäť objavovať rôzne sociolekty a jazykové varianty estónčiny. Súčasná spisovná estónčina je založená prevažne na nárečiach severnej estónčiny. Z južnej estónčiny sa do súčasnosti zachovalo niekoľko nárečí, ktoré sú foneticky a gramaticky odlišné od spisovnej estónčiny. V posledných rokoch 20. storočia však začalo obrodenie južnej estónčiny na základe nárečia Võro.
1. mája 2004 sa estónčina stala jedným z vtedy dvadsiatich úradných jazykov Európskej únie.
Výslovnosť.
Estónčina je prevažne fonetický jazyk, rovnako ako slovenčina. Preto je jej výslovnosť relatívne jednoduchá, pretože „čo vidíme, to vyslovujeme“. Písaná podoba ale nerozlišuje dlhú a predĺženú výslovnosť hlások a nie je tiež označená palatalizácia (mäkčenie). Niektoré písané tvary sa stále píšu historickým pravopisom, napriek tomu je výslovnost iná. Väčšina Estóncov napríklad nevyslovuje začiatočnú hlásku „h“. 
Prízvuk v estónčine je s niekoľkými málo výnimkami na prvej slabike (podobne ako v slovenčine), častý je vedľajší prízvuk na nepárnych nekoncových slabikách.
Estónčina používa upravenú latinku. Abeceda obsahuje 32 písmen v tomto poradí: A, B, C, D, E, F, G, H, I , J, K, L, M, N, O, P, Q, R, S, Š, Z, Ž, T, U, V, W, Õ, Ä, Ö, Ü, X, Y. Písmená C, F, X, Y sa vyskytujú len v cudzích slovách.
Samohlásky.
Samohlásky sú v estónčine veľmi dôležité. Je ich deväť (u, o, a, õ, ü, ö, ä, e, i) a tvoria celkom 36 dvojhlások. Niektoré slová obsahujú iba samohlásky, napr. "öö" („noc“), alebo "ei" („nie“).
Na rozdiel od iných ugrofínskych jazykov sa v spisovnej estónčine nezachovalo pravidlo vokálnej harmónie. Podľa tohoto pravidla by sa v slove mali vyskytovať buď len predopodnebné samohlásky (ä, ö, ü) alebo len zadopodnebné samohlásky (a, o, u). Pravidlo vokálnej harmónie ale platí v nárečí Võro (napríklad "küla" v spisovnej estónčine a "külä" vo võrčine).
Spoluhlásky.
Spoluhláskové zhluky sú v estónčine neobľúbené, najmä na začiatku slov. Väčšina spoluhláskových zhlukov sa objevuje v prebraných slovách.
 Kõik inimesed sünnivad vabadena ja võrdsetena oma väärikuselt ja õigustelt. Neile on antud mõistus ja südametunnistus ja nende suhtumist üksteisesse peab kandma vendluse vaim.
 Všetci ľudia sa rodia slobodní a sebe rovní čo do dôstojnosti a práv. Sú obdarení rozumom a svedomím a majú spolu konať v duchu bratstva.

</doc>
<doc id="128868" url="https://sk.wikipedia.org/wiki?curid=128868" title="Tottenham Court Road (stanica metra)">
Tottenham Court Road (stanica metra)

Tottenham Court Road je jednou zo staníc londýnskeho metra nachádzajúca sa v londýnskej mestskej časti City of Westminster. Východy zo stanice sa nachádzajú na ulici Oxford Street a na St Giles' Circus, kúsok od Tottenham Court Road. Obsluhujú ju dve linky. Nachádza sa v tarifnej zóne 1.
História.
Stanicu otvorili 30. júla 1900 ako súčasť Central London Railway (dnešná Central Line). Od tohto dňa až do 24. septembra 1933 nasludúca zástavka v smere na východ niesla meno British Museum. Táto bola uzavretá a ďalšou stanicou v tomto smere sa stala Holborn. Nástupištiaa pod Oxford Street, na západ od križovatky s Tottenham Court Road, boli pôvodne spojené s vestibulom pomocou výťahov. Tie v roku 1933 nahradili eskalátory a opustené výťahové šachty boli prerobené na ventilačné šachty. V roku 1938 uviedli na stanici do prevádzky chladiace zariadenie, v roku 1949 bolo vyradené. Pôvodná staničná budova na Oxford Street je dielom architekta Harryho Bell Measuresa, ktorý bol zodpovedný aj za ostatné stanice Central London Railway. Z pôvodnej budovy sa zachovali už iba zvyšky. 
Spoločnosť Charing Cross, Euston &amp; Hampstead Railway (dnes súčasť Northern Line) otvorila svoju stanicu pod názvom „Oxford Circus“ 22. júna 1907. Obe stanice boli prepojené až po vyše roku, 3. septembra 1908 pod spoločným názvom „Tottenham Court Road“. Nasledujúca stanica na Nortnern Line zmenila svoj názov z „Tottenham Court Road“ na „Goodge Street“ aby sa predišlo zmätkom. 
Pôvodný vestibul stanice sa nachádzal na juhovýchodnom rohu križovatky Oxford Street a Charing Cross Road a pôvodné výťahové šachty a únikové východy ostali zachovalé. Únikové schodisko sa často využíva ako prístupová cesta na nástupištia Northern Line, v snahe ohľahčiť preľudnené eskalátory.
Linky.
Stanicu v súčasnosti obsluhujú dve linky:
Miesta záujmu.
V blízkosti stanice sa nachádzajú:

</doc>
<doc id="128869" url="https://sk.wikipedia.org/wiki?curid=128869" title="Kualalumpurské metro">
Kualalumpurské metro

Kualalumpurské metro (angl. "STAR Light Rail Transit" alebo "STAR LRT") je bývalý názov systému podzemnej rýchlodráhy v Kuala Lumpur, hlavnom meste Malajzie.
Sieť pozostáva z troch liniek, ktoré prevádzkujú rozdielne spoločnosti.

</doc>
<doc id="128870" url="https://sk.wikipedia.org/wiki?curid=128870" title="Metro v Kuala Lumpur">
Metro v Kuala Lumpur



</doc>
<doc id="128871" url="https://sk.wikipedia.org/wiki?curid=128871" title="FK Mesto Prievidza">
FK Mesto Prievidza

Futbalový klub Mesto Prievidza bol slovenský futbalový klub, ktorý vznikol v roku 1919 pod názvom PAC Prievidza a zanikol v roku 2010 .
História klubu.
V roku 1919 vznikol v Prievidzi futbalový klub s názvom PAC (Prievidzský atletický club) Prievidza. Klub pôsobil pod rôznymi názvami, najdlhšie pod názvom Baník Prievidza. V ére Československa si zahral šesť sezón v II. celoštátnej lige a 15 sezón v Slovenskej národnej lige. Najlepšie umiestnenie dosiahol Baník Prievidza v sezóne 1973/1974, keď ho len dva body delili od postupu do česko-slovenskej ligy. Tretia priečka v II. celoštátnej lige znamenala celkove 19. miesto v rámci česko-slovenských ligových súťaží. 
Po rozdelení Československa a vzniku samostatnej Slovenskej republiky sa Baník ako štvrté mužstvo konečnej tabuľky SNL zo sezóny 1992/1993 stal účastníkom slovenskej futbalovej ligy, v najvyššej súťaži odohral klub sedem sezón. V sezóne 1999/2000 Prievidza zostúpila do II. ligy a vzápätí vypadla až do III. ligy.
Na jar roku 2010 klub pre finančné podlžnosti voči zväzu nenastúpil na prvé tri jarné zápasy I ligy, za čo ho Výkonný výbor Únie ligových klubov vylúčil zo súťaže, čím mu zaniklo členstvo v Únii ligových klubov. 
Na jeseň 2010 hrával v Prievidzi 3. ligu OFK Metacolor Ludanice, pričom mládež prešla do novovzniknutého klubu FK Prievidza 2010, ktorý mal v sezóne 2010/11 v súťažiach 10 mládežníckych družstiev (dorastenci hrali tretiu ligu, mladší a starší žiaci druhu a tretiu ligu a prípravky najvyššiu regionálnu súťaž).
V roku 2011 fúziou klubov FK Prievidza 2010 a ŠKF Baník Handlová vznikol nový klub FC Baník Horná Nitra. 
Účasť v súťažiach.
L - stupeň súťaže; U - konečné umiestnenie; Z - počet zápasov; V - víťazstvá; R - remízy; P - prehry; B - získane body; ↑↓ - postup, zostup
Baník Prievidza v II. česko-slovenskej lige.
V II. celoštátnej lige pôsobil klub šesť sezón v dvoch obdobiach, v rokoch 1966-1968 a 1972-1976. V oboch prípadoch priviedol mužstvo k postupu tréner Oldřich Bříza. Premiéru v súťaži absolovoval Baník Prievidza 14. augusta 1966, na domácom ihrisku pred 7000 divákmi zvíťazil v „baníckom derby“ nad slávnejším menovcom Baníkom Ostrava 1:0 gólom Kasalu. V úlohe nováčika sa Prievidzi darilo, na domácom ihrisku neprehrala ani jeden zápas. Po vysokom víťazstve 5:1 nad Gottwaldovom v 12. kole bol Baník dokonca na treťom mieste tabuľky za ostravskými klubmi VŽKG a Baníkom Po jesennej časti patrila Prievidzi piata priečka, po slabšej jari obsadilo mužstvo konečné desiate miesto. V sezóne 1967/68 mali „baníci“ po 7. kole na konte 7 bodov, potom prišla séria 11 zápasov bez víťazstva, keď získali len dva body za remízy s Ostravou B (1:1) a Třincom (4:4). V jarnej časti získala Prievidza len päť bodov, z 13 zápasov vyhrala len dva, doma nad Michalovcami (4:2) a vedúcim mužstvom Prešova (3:2). Baník obsadil posledné 14. miesto v tabuľke a zostúpil do divízie. 
Po štyroch rokoch sa klub vrátil do II. ligy, keď si vybojoval postup ako víťaz III. ligy - skupiny C. Sezónu 1972/73 zahájila Prievidza domácou remízou 3:3 so Strojárňami Martin ( góly: Halás, Šaray, Kovács). Na domácom ihrisku Baník porazil obidve mužstvá postupujúce do I. ligy, Bohemians Praha (1:0) aj Inter Bratislava (2:0), doma prehral jedine s Bohumínom v poslednom kole súťaže (2:4). Najvyššie v tabuľke bola Prievidza na piatom mieste po výhre 4:0 nad Baníkom Most v 21. kole, v konečnej tabuľke obsadila 10. miesto.
V sezóne 1973/74 dosiahol klub historicky najlepšie umiestnenie v rámci česko-slovenských ligových súťaží, keď ho len dva body delili od postupu do česko-slovenskej ligy. V 1. kole síce prehral v Bardejove 1:2, no potom nasledovala séria ôsmich zápasov bez prehry a po 9. kole bol Baník s 13 bodmi na čele tabuľky. Po jeseni bola Prievidza na 5. mieste, v 20. kole doma nečakane zaváhala s Kysuckým Novým Mestom (1:3). Najvyššiu výhru dosiahli futbalisti Baníka nad Považskou Bystricou 5:0, hetrikom sa blysol Klement Hasa. Šancu na postup stratil Baník v 28. kole v priamom súboji s Jabloncom po prehre 1:4. V konečnej tabuľke obsadil tretie miesto za českými klubmi TŽ Třinec a LIAZ Jablonec.
Aj v nasledujúcej sezóne 1974/75 patril Baník k špičke. Ligu odštartoval tromi víťazstvami, od 2. do 6. kola bol na čele tabuľky, prvý krát prehrali až v 7. kole v Pardubiciach (0:5). Najlepší výkon podali „baníci“ v poslednom jesennom kole, po výhre 4:0 nad Prešovom zimovali na 4. mieste. Po víťazstve nad Hradcom Králové 4:1 v 18. kole bola Prievidza tretia v tabuľke, v konečnej tabuľke jej patrilo štvrté miesto. Do I. ligy postúpili Lokomotíva Košice a Jednota Trenčín, tretí bol tím Spartaka BS Vlašim. 
O to prekvapujúcejší bol zostup Prievidze v sezóne 1975/76. Pritom mužstvo posilnené bývalým reprezentantom Karolom Joklom odštartovalo dobre, po dvoch výhrach bol Baník na čele tabuľky a po 8. kole na druhej priečke za Spartou Praha. 
Po 22. kole si „baníci“ ešte držali 6. miesto, no vo zvyšných ôsmich zápasoch získali len štyri body za dve remízy a jediné víťazstvo nad Spartou Praha 2:1 v 27. kole. V poslednom kole prehrala Prievidza na ihrisku Tatrana Prešov 1:4 a z II. ligy vypadla. Posledným strelcom Baníka v súťaži bol Klement Hasa.
Baník Prievidza sa stal v roku 1974 prvým druholigovým klubom, ktorý hrával svoje zápasy pod umelým osvetlením. Štadión v Prievidzi bol len deviaty v Československu, tretí na Slovensku a prvý v Stredoslovenskom kraji s umelým osvetlením.
Baník Prievidza v Slovenskej národnej lige.
V 1. SNL, najvyššej národnej súťaži pôsobil Baník 15 sezón. V sezóne 1981/82 sa ako nováčik umiestnil na skvelom piatom mieste, mužstvo viedol Jozef Marko, bývalý tréner reprezentácie Československa, s ktorou sa zúčastnil na MS 1970. Nováčik vstúpil do súťaže bez rešpektu, v 1. kole uhrali baníci nečakanú remízu 1:1 na ihrisku ex-ligových ZŤS Košice (gól Jaroslav Šebík), v 2. kole vyhrali doma nad ZVL Žilina 1:0 gólom Antona Žembera. Po 8. kole bola Prievidza na druhej priečke tabuľky, po jesennej časti na výbornom treťom mieste za ZŤS Košice a Žilinou. Po slabšej jarnej časti klesla Prievidza na piatu priečku. Na domácom ihrisku prehrala len jediný zápas, naopak vonku vyhrala len raz v Púchove, vysoko prehrala v Martine 1:6 a v Dubnici 0:5. 
Od tejto sezóny hrala Prievidza SNFL nepretržite deväť sezón, nasledujúce sezóny charakterizovali slabšie výsledky v jesennej časti a zlepšenie v jarnej odvete. Zatiaľ čo na domácom ihrisku malo mužstvo vysoko aktívnu bilanciu, z ihrísk súperov veľa bodov neprinieslo, počas štyroch sezón vyhrali vonku len štyri zápasy. V ročníku 1984/85 zaznamenal Baník svoju najvyššiu prehru v súťaži, v Nitre inkasoval poltucet gólov (0:6).
Sezónu 1985/86 odštartovala Prievidza štyrmi prehrami, po remíze s Petržalkou nasledovala prehra v Michalovciach a po 6. kole bola na poslednom mieste v tabuľke. Prvé víťazstvo vybojovali Prievidžania až v 7. kole nad Levicami (5:1). Po jeseni bol Baník na 12. mieste, no na jar sa stal štvrtým najlepším klubom a v konečnej tabuľke obsadil 6. miesto. Doma prehral len s postupujúcou Plastikou Nitra 0:2.
Ďalšie dve sezóny sa Prievidza pohybovala opäť nad pásmom zostupu, keď jej patrilo 12. resp. 13. miesto. V ročníku 1986/87 dosiahol Baník svoje najvyššie víťazstvo na ihrisku súpera 5:0 v Košiciach nad ZŤS, v ďalšej sezóne 1987/88 mrzeli vysoké prehry v Leviciach, v Senici a v Humennom, vždy 0:5. Zlepšenie priniesol ročník 1988/89, v ktorom Baník obsadil 5. miesto a zopakoval tak svoje najlepšie sezónne umiestnenie v súťaži z nováčikovskej sezóny 1981/82. Počas sezóny zdolali všetkých favoritov na postup Považskú Bystricu doma 2:0, Prešov doma 3:1 aj vonku 1:0, Jednotu ZŤS Košice vonku 1:0. Po piatom mieste prišiel v sezóne 1989/90 pád na 14. miesto. V poslednom kole prehral Baník doma so Spojmi Bratislava 2:4 a po deviatich rokoch zostúpil zo súťaže. Po roku sa Prievidza vrátila späť ako víťaz II. SNFL - skupina západ.
Vstup do sezóny 1991/92 sa staronovému nováčikovi z Prievidze vydaril nad očakávanie, po 7. kole bol Baník na 1. mieste bez prehry, s bilanciou 5 víťazstiev a 2 remízy. V 8. kole remizoval s rovnako neporazenou Nitrou 0:0, prvýkrát prehral až v 9. kole v Senci. Po jeseni mal Baník na konte len dve prehry, v jarnej odvete klesol na konečné 9. miesto. V sezóne 1992/93 postupovalo do najvyššej súťaže, novovzniknutej slovenskej futbalovej ligy prvých šesť mužstiev. V jesennej časti si Prievidza 3. miestom pripravila dobrú pozíciu, na jar naplnila postupové ambície konečným štvrtým miestom za 1. FC Košice, Duklou Banská Bystrica a MŠK Žilina. Doma prehrala len s Humenným 0:1, dokázala vyhrávať aj u súperov, keď zvíťazila nad VSŽ Košice, Jelšavou, Senicou a Levicami.
Baník Prievidza v I. slovenskej lige.
14. augusta 1993 odštartoval prvý ročník samostatnej slovenskej ligy za účasti 12 mužstiev, šesť prvoligistov z poslednej sezóny federálnej ligy doplnilo najlepších šesť tímov SNL. Futbalisti Prievidze pôsobili v najvyššej súťaži sedem sezón pod názvami Baník, MFK, Petrimex. V prvom kole hostili „baníci“ Spartak Trnava, pred 6560 divákmi pod umelým osvetlením vyhrali 3:0 po góloch Blaháča, Balona a Áča. Baník nastúpil v zostave: Magdolen - Chudík, Slaný, Trungel, Rybár - Áč (87. P. Németh), Balon, Šúšol - Hepner (79. Halaška), Siekel, Blaháč. Denník "ŠPORT" priniesol titulok "Prievidza ako ošľahaný ligista", do zostáv kola zaradil až šesť hráčov Prievidze. Slaný a Balon boli zaradení do "A" mužstva, Magdolen, Áč, Blaháč a Hepner do "B" mužstva. Po víťazstve 1:0 v Nitre v 2. kole bol Baník spolu so Slovanom a Interom bez straty bodu na 2. mieste v tabuľke! Po základnej časti bola Prievidza na poslednom 12. mieste, v nadstavbovej časti v skupine o 7. - 12. miesto však získala najviac bodov a so ziskom 27 bodov obsadila 11. priečku v konečnej tabuľke. Hráči Roman Slaný a Ľubomír Plevka si za svoje celosezónne výkony vyslúžili od denníka ŠPORT miesto v "B" mužstve najlepšej jedenástky ligy. Mužstvo viedol tréner Jozef Balažovič, od 22. kola Ján Zachar.
Sezónu 1994/1995 začala Prievidza v podobnom štýle ako tú premiérovú. V 1. kole vyhrala doma nad Trnavou 1:0, v Humennom uhrala remízu 1:1 a po výhre 1:0 nad Dunajskou Stredou bola na 3. mieste za Duklou Banská Bystrica a Bardejovom s rovnakým počtom 7 bodov. Po 15. kole bola Prievidza ešte na peknom 5. mieste, po základnej časti desiata. V nadstavbe o 7. - 12. miesto si opäť počínala najlepšie z mužstiev bojujúcich o záchranu, celkove obsadila 8. miesto. Počas sezóny viedli mužstvo tréneri Ján Zachar a Anton Dragúň. Mužstvu sa darilo najmä v domácom prostredí, prehralo len so Slovanom, Interom a B. Bystricou. Ľubomír Plevka sa stal v marci 1995 víťazom ankety "Gól mesiaca", jeho strela „nožničkami“ proti Lokomotíve Košice bola vyhlásená za Gól roka 1995. 
Po základnej časti sezóny 1995/1996 bola Prievidza na poslednom 12. mieste s bilanciou 2 víťazstvá, 3 remízy a 17 prehier. Plný bodový zisk si pripísala až v 13. kole po výhre 3:1 nad Nitrou, druhé víťazstvo v 17. kole nad Interom 1:0. Vysoké prehry 0:5 utrpelo mužstvo v Humennom, so Slovanom a s 1. FC Košice. V nadstavbe o 7. - 12. miesto bola Prievidza síce druhým najlepším tímom za Interom, keď získala 14 bodov, no ani trojgólové víťazstvá doma nad Humenným, Dunajskou Stredou, Nitrou a vonku nad Lokomotívou Košice nestačili na odpútanie sa z poslednej priečky. Nakoľko sa rozširoval počet účastníkov I. ligy na 16 mužstiev, Prievidza si uchovala prvoligovú príslušnosť v baráži s piatym mužstvom II. ligy s Levicami po výsledkoch 2:1 a 5:0. Na trénerskej lavičke sa počas sezóny vystriedali Ján Rosinský, Peter Jovič a Anton Dragúň. 
V ročníku 1996/1997 zopakovali futbalisti Prievidze svoje najlepšie umiestnenie v súťaži spred dvoch rokov, v 16-člennej lige obsadili 8. miesto. Po jesennej časti boli na 12. priečke, v odvete si ako šiesty najlepší tím jarnej časti vylepšili postavenie v tabuľke. Za zmienku stojí víťazstvo nad Slovanom Bratislava, vtedajším trojnásobným majstrom. „Belasí“ v zostave s niekoľkými reprezentantami na čele s Dušanom Tittelom prehrali v Prievidzi 0:2, bolo to jediné ligové víťazstvo Prievidze nad našim najslávnejším klubom. Trénerom bol Anton Dragúň.
Sezónu 1997/1998 odštartovalo mužstvo debaklom 0:5 na ihrisku 1. FC Košice. V jesennej i jarnej časti boli Prievidžania na 10. mieste tabuľky, celkove obsadili 12. miesto. Doma prehrali len dva zápasy, s 1. FC Košice 0:1 a MŠK Žilina 0:1. Najlepší výkon podali v 24. kole, keď Spartak Trnava, kandidáta na majstrovský titul zdolali rozdielom triedy 3:0. Mužstvo viedol Anton Dragúň, od polovice sezóny Viliam Ilko.
V ročníku 1998/1999 unikla Prievidza tesne zostupu, zachránili sa v poslednom kole po víťazstve 3:1 na ihrisku obhajcu titulu 1. FC Košice po hetriku Perniša. Na domácom ihrisku vyhrali len štyri zápasy, nad Rimavskou Sobotou, Petržalkou, Žilinou a Bardejovom, ktorý porazili 5:0, čo je rekordné víťazstvo Prievidze v I. lige. Na trénerskej lavičke sa vystriedali Viliam Ilko, Milan Kušnír, Dušan Uškovič, Gerhard Dzian a Oldřich Bříza.
V sezóne 1999/2000 skončila Prievidza na poslednom 16. mieste a zostúpila do II. ligy. Po jesennej časti bola na 14. mieste, no na jar získala Prievidza len 7 bodov, vyhrala akurát nad Nitrou 2:1 a v Dubnici 1:0. Mužstvo prehralo až 20 zápasov, pod 71 inkasovaných gólov sa podpísali okrem rekordnej prehry 0:7 s Interom Bratislava tiež vysoké prehry 1:5 s Dunajskou Stredou, Slovanom a doma s Prešovom. V kádri trénerov Vladimíra Goffu a Dušana Uškoviča sa vystriedalo 36 hráčov, z toho až 17 debutantov. Po siedmich sezónach sa Prievidza rozlúčila s prvou ligou, 17. mája 2000 v poslednom kole prehrala doma s 1. FC Košice 1:3, autorom posledného ligového gólu Prievidze bol Milan Pastva.
Ján Mucha (11/0), Michal Šimko (21/0) - Juraj Bátora (9/0), Vladimír Ekhardt (17/0), Dušan Gábriš (1/0), Dušan Chromý (6/0), Jaroslav Kostoláni (11/0), Marián Krajčík (20/2), Jozef Krško (3/0), Michal Kuzma (17/3), Milan Oršula (24/1), Milan Peciar (6/0), Ľubomír Pisár (30/6), Pavol Poruban (29/0), Rudolf Rozenberg (18/0), Jaroslav Šebík (29/11), Vladimír Šlosár (29/3), Pavol Tkáč (29/3), Emil Turček (28/4), Anton Žember (30/4). "Tréner" Jozef Marko, asistent Jozef Balažovič
Ján Mucha (17/0), Michal Šimko (14/0) - Juraj Bátora (17/0), Vladimír Ekhardt (24/5), Július Gebrlin (11/0), Jaroslav Gramblička (3/0), Dušan Chromý (2/0), Marián Krajčík (8/0), Michal Kuzma (24/2), Milan Oršula (19/1), Milan Peciar (24/2), Ľubomír Pisár (18/3), Pavol Poruban (22/0), Rudolf Rozemberg (20/0), Jozef Sluka (14/1), Dušan Šebík (2/0), Jaroslav Šebík (25/11), Vladimír Šlosár (30/3), Pavol Tkáč (24/2), Emil Turček (29/4), Anton Žember (30/2). "Tréner" Jozef Balažovič
Ján Mucha (21/0), Michal Šimko (9/0) - Juraj Bátora (29/1), Pavol Beňo (2/0), Július Gebrlín (10/0), Ján Grňa (2/1), Jaroslav Kostoláni (7/0), Marián Krajčík (11/1), Michal Kuzma (28/2), Ivan Maderič (8/0), Ivan Nemčický (26/0), Milan Oršula (15/2), Milan Peciar (28/4), Ľubomír Pisár (10/1), Roman Slaný (18/2), Jozef Sluka (7/1), Jozef Strelka (30/5), Vladimír Škultéty (1/0), Vladimír Šlosár (27/4), Pavol Tkáč (26/4), Emil Turček (26/2), Anton Žember (28/2), Róbert Žember (15/0). "Tréner" Oldřich Bříza, asistent Jozef Balažovič
Ján Mucha (16/0), Michal Šimko (15/0) - Štefan Baláž (7/0), Juraj Bátora (7/0), Jaroslav Gramblička (13/0), Jozef Hepner (26/3), Jaroslav Kostoláni (27/2), Milan Kušnír (27/9), Michal Kuzma (27/5), Dušan Matlo (23/6), Ivan Nemčický (27/0), Milan Peciar (13/1), Ľubomír Pisár (16/1), Roman Slaný (29/1), Jozef Strelka (29/5), Vladimír Šlosár (17/4), Pavol Tkáč (29/3), Emil Turček (9/2), Milan Zvalo (1/0), Anton Žember (26/4), Igor Žember (1/0). "Tréner" Kamil Majerník, asistent Gerhard Dzian
Ján Mucha (7/0), Pavol Petruf (1/0), Michal Šimko (23/0) - Štefan Baláž (5/0), Juraj Bátora (22/0), Vladimír Brodzianský (21/1), Rudolf Dekan (3/0), Jaroslav Gramblička (2/0), Jozef Hepner (27/3), Milan Kušnír (21/4), Michal Kuzma (30/7), Ivan Maderič (15/0), Ivan Nemčický (24/1), Ivan Oravec (3/0), Milan Peciar (12/1), Milan Skonc (2/0), Jozef Sluka (28/4), Jozef Strelka (26/0), Dušan Šebík (1/0), Jaroslav Šebík (29/2), Vladimír Škultéty (2/0), Vladimír Šlosár (27/6), Ján Šúšol (3/0), Pavol Tkáč (26/5), Anton Žember (23/2). "Tréner" Kamil Majerník, asistent Gerhard Dzian
Ján Mucha (8/0), Pavol Petruf (11/0), Michal Šimko (12/0) - Juraj Bátora (23/0), Miroslav Bobka (25/3), Vladimír Brodzianský (14/1), Jozef Hepner (25/4), Ivan Krnáč (18/3), Milan Kušnír (17/2), Michal Kuzma (29/7), Ivan Maderič (18/0), Pavol Mucha (7/0), Ivan Nemčický (19/0), Milan Peciar (21/1), Jaroslav Šebík (28/13), Vladimír Šlosár (26/7), Pavol Šníder (15/0), Ján Šúšol (6/0), Pavol Tkáč (19/2), Anton Žember (20/3), Róbert Žember (24/0). "Tréner" Anton Hrušecký, asistent Gerhard Dzian
Marián Magdolen (14/0), Pavol Petruf (6/0), Michal Šimko (11/0) - Juraj Bátora (20/0), Miroslav Bobka (28/5), Jaroslav Derco (11/0), Štefan Hodas (9/0), Jaroslav Košecký (4/1), Ivan Krnáč (24/3), Milan Kušnír (28/2), Michal Kuzma (17/3), Daniel Lauko (17/1), Miroslav Líška (5/2), Ivan Maderič (3/0), Pavol Mucha (3/0), Ivan Nemčický (28/1), Milan Peciar (22/2), Ľuboš Plevka (4/0), Peter Rybár (1/0), Jozef Sluka (8/0), Jaroslav Šebík (15/4), Vladimír Škultéty (15/1), Vladimír Šlosár (21/2), Jozef Tomasta (24/1), Dušan Uškovič (25/2), Róbert Žember (24/0). "Tréner" Anton Hrušecký
Marián Magdolen (29/0), Pavol Petruf (2/0) - Juraj Bátora (3/0), Vladimír Brodzianský (6/0), Jaroslav Derco (30/1), Jaroslav Košecký (12/2), Ivan Krnáč (25/0), Milan Kušnír (28/6), Michal Kuzma (30/3), Daniel Lauko (15/2), Miroslav Líška (4/0), Ivan Nemčický (30/0), Miroslav Oršula (4/0), Milan Peciar (30/9), Ľuboš Plevka (29/8), Roman Slaný (18/2), Jozef Sluka (7/1), Jozef Staš (12/0), Michal Svrček (15/0), Vladimír Škultéty (6/0), Vladimír Šlosár (16/0), Jozef Tomasta (17/1), Dušan Uškovič (17/0), Róbert Žember (1/0). "Tréner" František Skyva
Baník Prievidza v Slovenskom pohári.
Baník Prievidza odohral prvý zápas v histórii Slovenského pohára, 27. augusta 1969 proti Baníku Žiar nad Hronom s výsledkom 7:0. V pohárovej súťaži sa najďalej prebojoval do štvrťfinále v sezónach: 

</doc>
<doc id="128874" url="https://sk.wikipedia.org/wiki?curid=128874" title="James Ogilvy">
James Ogilvy

James (Jay) A. Ogilvy (* 29. február 1964) je americký podnikateľ, poradca, konzultant a futurológ.
Kariéra.
Je spoluzakladateľom Global Business Network (GBN) medzinárodného intuitivného think tanku a konzultačnej firmy v Emeryville v štáte Kalifornia v USA.
Zaoberá sa scenárovým myslením a scenárovým plánovaním. 
Dielo.
James Ogilvy napísal a publikoval knihy a publikácie "The Emergent Paradigm. Changing Patterns of Thought and Belief" (1979), "Many Dimensional Man. Decentralizing Self, Society and Sacred" (1979)," Seven Tomorrows. Toward a Voluntary History" (1982), "Futures Studies and the Human Sciences: The Case for Normative Scenarios" (1992), "Next Leap. Scenarios for China´s Future" (1998), "China´s Future. Scenarios for the World´s Fastest Growing Economy, Ecology and Society" (2000), "Creating Better Futures. Scenario Planning as a Tool for a Better Tomorrow" (2002).

</doc>
<doc id="128875" url="https://sk.wikipedia.org/wiki?curid=128875" title="Tokijské metro">
Tokijské metro

Tokijské metro (jap.: 東京の地下鉄, "Tókjó-no čikatecu") je jedna z troch sietí podzemnej rýchlodráhy v Tokiu, ktorá tvorí podzemný dopravný systém Tokia.
Tokijské metro tvorí časť najkomplexnejšieho systému mestskej hromadnej dopravy na svete. Vždy je bezchybne udržiavané a čisté, na niektorých staniciach na starších linkách sa začína viditeľne prejavovať ich vek.
Veľká snaha bola venovaná uľahčeniu orientácie pre používateľov nerozumejúcich po japonsky.

</doc>
<doc id="128876" url="https://sk.wikipedia.org/wiki?curid=128876" title="Metro v Tokiu">
Metro v Tokiu



</doc>
<doc id="128878" url="https://sk.wikipedia.org/wiki?curid=128878" title="Edward Cornish">
Edward Cornish

Edward Seymour Cornish (* 1927) je americký futurológ a publicista. 
Kariéra.
Edward Cornish je zakladateľom World Future Society WFS. WFS založil v roku 1966 vo Washingtone DC v USA. Vykonával funkciu prezidenta WFS. Je zakladateľom a editorom časopisu The Futurist. Zaoberá sa metodológiou prognózovania a futurológie. Zaoberá sa tiež históriou futurologického myslenia.
Dielo.
Napísal a vydal knihy a publikácie "Resource Directory for America´s Third Century. Part 1. An Introduction to the Study of the Future" (1977), "Resource Directory for America´s Third Century. Part 2. Information Sources for the Study of the Future" (1977), "The Study of the Future. An Introduction to the Art and Science of Understanding and Shaping Tomorrow´s World" (1977), "1999: The World of Tomorrow: Selections from The Futurist" (editor) (1978)", The Great Transformation. Alternative Futures for a Global Society" (editor) (1983), "Global Solutions. Innovative Approaches to World Problems" (1984), "Habitats Tomorrow. Homes and Communities in an Exciting New Era" (editor) (1984), "The Computerized Society. Living and Working in an Electronic Age" (editor) (1985)," Communications Tomorrow. The Coming of the Information Society" (editor) (1982)," The 1990s and Beyond" (editor) (1990), "The Cyber Future. 93 ways our lives will change by the year 2025" (1999), "Exploring Your Future. Living, Learning, and Working in the Information Age" (editor) (2000), "The Opportunity Century. 50 Paths to Success in the 21st Century" (spoluautor) (2000), "Futuring. The Exploration of the Future" (2004).
Bibliografia.
Knihy.
Cornish, Edward (editor): Exploring Your Future. Living, Learning, and Working in the Information Age. World Future Society, Bethesda, Maryland 2000
Cornish, Edward: Futuring. The Exploration of the Future. World Future Society, Bethesda 2004
Správy.
Cornish, Edward: The Cyber Future. 93 ways our lives will change by the year 2025. World Future Society, Bethesda, Maryland 1999
Články.
Cornish, Edward: The Wild Cards in Our Future. The Futurist. A magazine of forecasts, trends, and ideas about the future. July – August 2003, Volume 37, No. 4

</doc>
<doc id="128879" url="https://sk.wikipedia.org/wiki?curid=128879" title="Wendell Bell">
Wendell Bell

Wendell Bell (* 27. september 1924, Chicago, Illinois, USA† 3. november 2019) bol americký sociológ a futurológ a emeritný profesor sociológie na Yale University.
Kariéra.
Narodil sa v meste Chicago v USA. Študoval na Fresno State University v štáte Kalifornia. Titul PhD získal na University of California v Los Angeles. Pôsobil na Stanford University, Northwestern University a University of California v Los Angeles. Od roku 1963 do roku 1995 pôsobil ako profesor na Yale University.
Od roku 1960 sa zaoberá futurológiou. Zaoberá sa tiež sociológiou mesta, sociálno-územnými analýzami, teóriou politických a sociálnych zmien. Je autorom dvojzväzkovej publikácie Foundations of Futures Studies - Základy štúdii budúcnosti. Žije v New Haven v štáte Connecticut.
Dielo.
Wendell Bell napísal a publikoval knihy a publikácie "Jamaican Leaders. Political Attitudes in a New Nation" (1964), "Images of the Future: Theory a Research Strategies" (spoluautor) (1970), The "Sociology of the Future. Theory, Cases, and Annotated Bibliography" (spoluautor) (1971), "Ethnicity and Nation-Building" (spolueditor) (1974)," Foundations of Futures Studies. Human Science for a New Era. Volume 1. History, Purposes, and Knowledge" (1997), "Foundations of Futures Studies. Human Science for a New Era. Volume 2. Values, Objectivity, and the Good Society" (1997), "The Purposes of Futures Studies" (1997).

</doc>
<doc id="128882" url="https://sk.wikipedia.org/wiki?curid=128882" title="The Futurist">
The Futurist

The Futurist. A journal of forecasts, trends, and ideas about the future je najznámejší futurologický časopis. Časopis vydáva World Future Society so sídlom v Bethesde v štáte Maryland v USA. Vychádza dvojmesačne. Zakladateľom a editorom časopisu je americký futurológ Edward Cornish.

</doc>
<doc id="128884" url="https://sk.wikipedia.org/wiki?curid=128884" title="Future Survey">
Future Survey

Future Survey. A Monthly Abstracts of Books, Articles and Reports Concerning Forecasts, Trends, and Ideas about the Future je časopis abstraktov, recenzií a článkov o futurologických publikáciach. Future Survey vydáva World Future Society. Vychádza mesačne. Zakladateľom a editorom je americký futurológ Michal Marien.

</doc>
<doc id="128887" url="https://sk.wikipedia.org/wiki?curid=128887" title="Michal Marien">
Michal Marien

Michael Marien je americký futurológ.
Kariéra.
Michael Marien sa zaoberá bibliografickými prehľadmi futurologickej literatúry a robí anotovanú bibliografiu. Je zakladateľom a editorom Future Survey časopisu abstraktov, recenzií a článkov o futurologických publikáciach. Žije v La Fayette v štáte New York v USA.
Dielo.
Michael Marien napísal a vydal knihy a publikácie "Essential Reading for the Future" (1970), "Alternative Futures for Learning. An Annotated Bibliography" (1971), "The Hot List Delphi. An Exploratory Survey of Essential Reading to the Future" (editor) (1972), "What I Have Learned. Thinking about the Future Then and Now" (spolueditor) (1985) (1987)," World Futures and the United Nations: An Annotated Guide to 250 Recent Books and Reports" (1995), "Environmental Issues and Sustainable Futures. A Critical Guide to Recent Books, Reports, and Periodicals" (1996)," Best Books on the Future, 1996 - 2000: Future Survey´s Super 70" (2001), "Utopia Revisited: New Thinking on Social Betterment" (2002).

</doc>
<doc id="128891" url="https://sk.wikipedia.org/wiki?curid=128891" title="Hudson Institute">
Hudson Institute

Hudson Institute je americký výskumný inštitút. Založil ho v roku 1961 americký futurológ a stratég Herman Kahn po svojom odchode z RAND Corporation. Zaoberá sa dlhodobým prognózovaním a tvorbou scenárov. Sídli v New Yorku.

</doc>
<doc id="128892" url="https://sk.wikipedia.org/wiki?curid=128892" title="Brighton">
Brighton

Brighton je mesto v Anglicku na južnom pobreží, ktoré spolu so susedným mestom Hove tvorí celok Brighton and Hove. Je jedným z najväčších a najznámejších letovísk v Spojenom kráľovstve. 
Žije tu okolo 160-tisíc obyvateľov. Mesto je súčasťou konurbácie, ktorá sa tiahne pozdĺž pobrežia, kde žije okolo 480-tisíc obyvateľov.

</doc>
<doc id="128895" url="https://sk.wikipedia.org/wiki?curid=128895" title="Bitka o Khe Sanh">
Bitka o Khe Sanh

Bitka o Khe Sanh bola súborom ozbrojených zrážok Vietnamskej vojny, ktoré sa odohrali medzi 21. januárom a 8. aprílom v provincii Quang Tri. Na jednej strane bojovali jednotky III. obojživelného zboru americkej námornej pechoty - III Marine Amphibious Force (III MAF) a proti nim stáli dve až tri divízie VĽA (severovietnamskej armády). MACV pomenovalo operácie krycím názvom Operácia Scotland.
Americké velenie pôvodne očakávalo, že bojová činnosť severovietnamskej armády v okolí Khe Sanhu, je iba súčasťou menších útočných akcií v pohraničných oblastiach. Neskôr však začalo vychádzať najavo, že VĽA do oblasti prisúva silnejšie zväzky. Po skončení zimy bola základňa a americké pozície v jej bezprostredom okolí 77 dní pod konštantným tlakom zo strany pozemných vojsk VĽA a jej delostrelectva. Američania preto začali s masívnym bombardovaním okolia (operácia Niagara), za použitia najmodernejších technológií (napr. seizmických snímačov) na zameranie nepriateľa ukrývajúceho sa v okolitej džungli. Na udržanie základne po zničení jej muničného skladu a poškodení rozjazdovej dráhy letiska sa rozbehla masívna logistická operácia, ktorá do značnej miery umožnila jednotkám námornej pechoty vydržať.
V marci 1968, sa začala operácia Pegasus, spojenými vojskami námornej pechoty, armády a Juhovietnamcov, ktorej úlohou bolo prebiť sa cez severovietnamské obkľúčenie k jednotkám v Khe Sanhu. Bitka bola taktickým víťazstvom amerických síl, jej strategický význam je však dodnes sporný.
Vznik základne.
Dedina Khe Sanh sídlo oblastnej administratívy okresu Huong Hoa, bola obývaná príslušníkmi kmeňa Bru, patriaceho do väčšej skupiny označovanej Európanmi ako Montagnardi. Obec a okolité kávové plantáže sa nachádzali 7 míľ od Laoskej hranice na ceste č. 9, najsevernejšej ceste v celom Južnom Vietname. V tej dobe zničená cesta č. 9 viedla z pobrežných oblastí, cez západnú časť Centrálnej vysočiny a vchádzala do Laosu. Prvú základňu amerických síl v oblasti postavili jednotky U.S. Army Special Forces pri letisku v auguste 1962, neďaleko obce na základoch staršej francúzskej pevnosti. Táto základňa Special Forces bola strážená najmä zvlášť vycvičenými miestnymi jednotkami Civilian Irregular Defense Groups (CIDG), ktorých úlohou bolo sledovať aktivity VĽA pozdĺž hranice a ochraňovať miestne obyvateľstvo. V novembri 1964 sa zelené barety presunuli ďalej na novú základňu v Xom Cham Plateau, kde čoskoro postavili budúcu základňu Khe Sanh Combat Base (KSCB)
Počas zimy 1965 MACV - veliteľstvo amerických síl vo Vietname, do do oblasti Khe Sanhu premiestnilo oddiel zvláštneho určenia Studies and Observations Group známy tiež pod skratkou SOG, ktorého úlohou bolo podnikať tajné akcie do okolitých oblastí - najmä k úseku Ho Či Minovej cesty v Laose a demilitarizovanej zóny, kam oficiálne americké sily nesmeli. Sídlo tejto jednotky bolo v starej francúzskej pevnosti pri dedine.
Počas roku 1967 prešla základňa Xom Cham Plateau pod kontrolu americkej námornej pechoty, ktorá si postavila bunkre vedľa letiska. Základňa mala byť západným výbežkom územia I. CTZ kontrolovanej armádnym zborom námornej pechoty, ktorý zodpovedal za 5 najsevernejších provincií Južného Vietnamu. Obranný systém námornej pechoty sa rozkladal od demilitarizovanej zóny (DMZ) na pobreží, pozdĺž cesty č. 9 až do Khe Sanhu. V priebehu roku 1966 sa jednotky Special Forces premiestnili zo základne na plateau pri Khe Sanhu a postavili si menší tábor ďalej na západ pri ceste č. 9 v Lang Vei iba niekoľko míľ do Laoskej hranice.
Predohra.
V druhej polovici roku 1967, spustili Severovietnamci sériu útokov na severné hranice Južného Vietnamu. Tieto útoky uskutočnili jednotky VĽA resp. Vietkongu veľkosti pluku. Na rozdiel od bežnej taktiky udri a uteč, ktorú komunisti používali najčastejšie, boli tieto boje omnoho intenzívnejšie.
Začiatkom septembra, VĽA začala robiť intenzívny prieskum a ostreľovať zo severného Vietnamu americkú základňu Con Thien, ktorá sa nachádzala v strede obrannej línie námornej pechoty južne od demilitarizovanej zóny na severe provincie Quang Tri. Delostrelecké a mínometné granáty začali na plochu základne dopadať so vzrastajúcou tendenciou, v septembri dopadlo na základňu denne okolo 100 až 150 granátov. Ostreľovanie dosiahlo maxima 25. septembra, keď na základňu dopadlo 1190 delostreleckých granátov. Veliteľ amerických síl vo Vietname, generál William C. Westmoreland na útoky odpovedal operáciou Neutralize, leteckým bombardovaním a námorným ostreľovaním predpokladaných pozícií severovietnamského delostrelectva. Za 7 týždňov trvania akcie, Američania zvrhli na predpokladané nepriateľské pozície 35 až 40 000 ton bômb počas takmer 4000 leteckých útokov.
Boje v oblasti však ďalej eskalovali. 27. októbra severovietnamský pluk zaútočil na jednotky juhovietnamskej armády (ARVN) v Song Be, hlavnom meste provincie Phuoc Long. Po niekoľkých dňoch bojov Severovietnamci ustúpili. O dva dni neskôr zaútočil 273. pluk NFOJV na základňu Special Forces blízko Loc Ninh v provincii Binh Long. Na útok odpovedali jednotky americkej 1. pechotnej divízie, ktoré po troch dňoch bojov útočníkov zatlačili späť do Kambodže. Komunisti pri týchto bojoch prišli 852 vojakov, padlo aj 50 Američanov a Juhovietnamcov.
Najťažšie boje však prebiehali v okolí mesta Dak To na Centrálnej vysočine, v provincií Kontum. Tu zaútočila 1. pechotná divízia VĽA po čom sa následne rozpútali 22 dní trvajúce intenzívne pouličné boje. Padlo tu asi 1200 - 1600 severovietnamských vojakov a 362 príslušníkov americkej 4. pechotnej divízie, 173. výsadkovej brigády a juhovietnamských výsadkárov. Ťažké boje spôsobili, že 3 zo 4 práporov 4. pechotnej divízie prestali byť bojaschopné rovnako ako celá 173. výsadková brigáda.
Americkí spravodajci boli z neustálych útokov zmätení. Sústavné útoky VĽA a Vietkongu nespôsobili Američanom žiadne vážne straty. Útoky mali za následok najmä ťažké straty na strane útočiacich Severovietnamcov, ktorí však na ne nebrali príliš vážne ohľady. Pohraničné boje však mali za následok upriamenie pozornosti amerického velenia na pohraničné regióny, kam na konci roka 1967 Americká armáda a ARVN presunuli veľkú časť svojich síl zanechajúc pobrežné oblasti a mestá slabšie chránené. Podľa niektorých názorov, mali byť nasledujúce boje iba vyvrcholením snahy Severovietnamcov vylákať Američanov do pohraničia a pokusom o odlákanie pozornosti od príprav útokov v iných častiach I. taktickej zóny.
Boje o okolité výšiny.
Napriek nezhodám medzi generálom Westmorelandom a veliteľom I. zboru námornej pechoty L.W. Waltom bola základňa Khe Sanh posilnená, keď sa okolo pristávacej dráhy 29. septembra zakopal 1. prápor 3. pluku námornej pechoty. Do konca januára 1967 však túto jednotku stiahli a vystriedali rotou B, 1. práporu 9. pluku námornej pechoty. 
24. apríla 1967 hliadka roty B narazila kóte 861 na jednotku nepriateľa neznámej veľkosti. Severovietnamci sa v tej dobe práve pokúšali získať jednotlivé strategické výšiny okolo Khe Sanhu. Na pomoc základni boli vyslaní vojaci 2. a 3. práporu 3. pluku USMC pod vedením plukovníka J.P. Lanigana, ktorých úlohou bolo vytlačiť nepriateľa z výšin 861, 881 Sever a 881 Juh. Počas niekoľkodňových ťažkých bojoch prišla námorná pechota o 155 mŕtvych a 425 ranených, ale získala späť strategické výšiny okolo základne a zlikvidovala 940 nepriateľských vojakov. Američania sa na ťažko získaných kopcoch okolo Khe Sanhu zakopali, čím Severovietnamcom zabránili v pozorovaní základne, ako aj výrazne zredukovali ich možnosti nástupu k útokom a ostreľovaniu.
Po skončení bojov o okolité kopce, aktivita VĽA v oblasti Khe Sanhu ustala. Do konca mája, námorná pechota opäť stiahla dva z práporov a v základni ponechala iba 1. prápor 26. pluku plukovníka Davida E. Lowndsa. Námorná pechota v priebehu leta čelila prepadom nepriateľa, ktorý sa sústredil najmä na prepadávanie konvojov po ceste č. 9, čo nakoniec malo za následok že Američania cestu celkom zatvorili a základňu zásobovali ďalej letecky. Od decembra do januára bolo naďalej evidentné že Severovietnamci do okolia základne naďalej prisúvajú svoje jednotky, no boju sa vyhýbali. Oblasť preto zostala pomerne pokojná.
Prieskum však zistil, že Severovietnamci prisunuli do blízkosti základne 325. divíziu. Ďalšie dve boli tiež pomerne blízko. 324. sa nachádzala asi 10 - 15 míľ na sever a 320. mohla ľahko preniknúť do oblasti zo severovýchodu. 13. decembra posilnili Američania obranu 1. práporom 9. pluku USMC, neskôr pribudol aj 2. prápor 26. pluku, ktorý sa zakopal na výšine 558.
Rozhodnutie o zotrvaní základne.
V období kedy sa boje v oblasti na čas upokojili, začali Američania zvažovať, či je držanie základne v tejto odľahlej oblasti celkom vhodné. Väčšina zainteresovaných plánovala Khe Sanh udržať, keďže základňa prekážala Severovietnamcom v jednoduchej infiltrácii z Laosu pozdĺž cesty č. 9. Slúžila ďalej ako základňa špeciálnych jednotiek SOG, ktoré znepríjemňovali život komunistických jednotiek v Laose. Letisko malo značný význam pri prieskumných letoch nad Ho Či Minovou cestou, Khe Sanh tiež tvoril západný úsek demilitarizovanej zóny a bol výhodným nástupiskom pre útok na neďaleký úsek Ho Či Minovej cesty. Problém však bol s nedostatkom síl v celej I. taktickej zóne. Efektívna obrana základne si vyžadovala značné sily, jej zásobovanie veľký počet vrtuľníkov, ktoré však námorná pechota nemala. Niektorí americkí velitelia podotýkali, že držanie veľkých síl v tejto oblasti nie je príliš efektívne, pretože útočiace vojská VĽA môžu Khe Sanh ľahko obísť cez okolitú neprehľadnú džungľu a ohroziť priamo hlavné mesto provincie Quang Tri. Americké velenie nakoniec zvážilo vtedajšiu situáciu a rozhodlo sa v tejto neobývanej oblasti viesť boje s prichádzajúcimi severovietnamskými vojskami. 
Bitka.
20. januára 1968, poručík severovietnamskej 14. protilietadlovej roty 325. divízie La Thanh Tone prešiel na americkú stranu spolu s celým plánom útoku na Khe Sanh. Podľa plánov mali byť výšiny 881 Juh, 861 a hlavná základňa napadnuté v noci. O 00:30 21. januára Severovietnamci o sile asi 300 mužov skutočne napadli výšinu 861. Námorná pechota už bola pripravená ale komunisti s pomocou delostrelectva prenikli cez prvú líniu obrany do zákopov a boli zastavení až v boji zblízka.
Hlavná základňa sa stala cieľom silnej paľby mínometov a raketového delostrelectva. Mínometné granáty a 122 mm rakety postupne zasiahli celú plochu základne a zničili väčšinu nadzemných stavieb. Podstatnejšie však bolo, že jeden z prvých granátov dopadol priamo na hlavný muničný sklad a spôsobil veľkú explóziu streliva. Výbuch vyvrhol do vzduchu veľké množstvo americkej delostreleckej munície, ktorá pri dopade na zem explodovala. Onedlho na to zasiahol ďalší komunistický granát sklad granátov so slzotvorným plynom typu CS ktorý sa okamžite rozptýlil po celej základni. O 10:00 požiar v muničnom sklade spôsobil zapálenie uskladnených trhavín C-4 ako aj ďalších explozívnych látok, čo malo za následok sériu ďalších výbuchov. Severovietnamci však príležitosť na útok nevyužili.
V rovnakej dobe komunisti zaútočili aj na okresné veliteľstvo Huong Hoa. Trom oddielom 66. pluku 304. divízie VĽA vzdorovala jednotka CIDG horalov kmeňa Bru juhovietnamských regionálnych síl (RF), ktoré viedli ich armádni poradcovia. Útok zasiahol aj dve čaty roty Oskar poručíka T. Sampera, ktorá bola súčasťou programu CAP a nachádzala sa v postaveniach okolo Khe Sanhu. Prvú čatu viedol seržant John Balanco, druhú Roy Harper. Obe roty odrazili nepriateľa a ustúpili k okresnému veliteľstvu, kde posilnili tretiu čatu. V týchto pozíciach zotrvali až do rána 22. februára kedy ich evakuovali vrtuľníkmi. Posádky vrtuľníkov však odmietli evakuovať príslušníkov domorodých juhovietnamských regionálnych síl i domorodcov, ktorí sa zúčastnili programu CAP. Kapitán Bruce B. G. Clarke a medik SFC Jim Perry preto odmietli odletieť s ostatnými Američanmi a priviedli ozbrojených domorodcov k základni po chodníku cez džungľu.
Tábor bol v prvých dňoch udržaný len vďaka tomu, že ho bolo možné dostatočne zásobovať muníciou. Základňa denne potrebovala okolo 185 ton zásob, čo však nebolo jednoduché zabezpečiť. Dodávky totiž sťažovala neprejazdnosť cesty č. 9 a zimný monzún, ktorý spôsoboval, že až do obeda bola základňa každý deň zahalená v mrakoch. Posádky prepravných lietadiel a vrtuľníkov navyše museli pristávať na základni, ktorá sa takmer neustále nachádzala pod paľbou nepriateľa. Severovietnamci mali navyše po okolitých kopcoch rozmiestnené postavenia protilietadlového delostrelectva. Pristávanie bolo natoľko nebezpečné, že Američania nakoniec radšej zásoby zhadzovali na padákoch. Tak dopravili až 65% všetkých zásob. Námorná pechota neskôr prišla z nápadom kryť pristátia útokmi 12 strojov A-4 Skyhawk, zatiaľ čo zásoby priniesla skupina 12 - 16 helikoptér.
Severovietnamci do oblasti prisunuli aj 304. divíziu, ktorá operovala 9., 24. a 66. pechotným plukom. Jej delostrelecký pluk 68B operoval samostatne spolu s 14. práporom protilietadlového delostrelectva a 24. delostreleckým práporom. Tieto sily operovali juhozápadne od základne. Naproti tomu z jednotiek 325. divízie sa bojov zúčastnil iba pluk 95C. Ďalšie dva pluky - 31. pluk 341. a jeden z plukov 324. divízie mali na starosti blokovanie prepravy po ceste č. 9. 325. a 304 divízia VĽA patrili k jednotkám, ktoré sa vyznamenali pri dobýjaní Dien Bien Phu v roku 1954. Severovietnamci si navyše zaistili ľavé krídlo tým, že v noci na 23. januára napadli prápor BV-33 laoskej armády v Ban Houei Sane na ceste č. 9. Útok troch severovietnamských práporov podporovalo 7 tankov. Laoské jednotky boli zničené a veľa ich vojakov pred Severovietnamcami ustúpilo na územie Južného Vietnamu do blízkeho tábora Special Forces v Lang Vei.
Po tom čo Američania zistili prítomnosť nepriateľskej 304. divízie, základňu v Khe Sanhu 22. januára posilnili 1. práporom 9. pluku námornej pechoty. O 5 dní neskôr do Khe Sanhu presunuli aj 37. prápor Rangers juhovietnamskej armády. Okolo niektorých úsekov základne navyše rozmiestnili do konca mesiaca vyše 300 seizmických snímačov, pomocou ktorých mohli odhaliť pohyby väčších skupín nepriateľa a s predstihom na ne zareagovať. Severovietnamské delostrelectvo začalo 24. januára ostreľovať 100 a 152 mm kanónmi kótu 881 Juh, neskôr prenieslo paľbu na kótu 861 a napokon aj na hlavnú základňu. Vojaci USMC aj ARVN v tej dobe očakávali, že prichádzajúce sviatky Tet a tradičný pokoj zbraní (plánovaný od 29. do 31. januára) im umožnia si nakrátko vydýchnuť. Poobede 29. januára však však vojaci 3. divízie námornej pechoty zistili, že pokoj zbraní je zrušený. V noci na nasledujúci deň, na niektorých miestach Vietnamskej republiky o deň neskôr, komunistické gerily začali plánovanú ofenzívu Tet. Napriek tomu, že boje okolo základne vtedy na niekoľko dní ustali a MACV začalo riadiť boje v iných častiach krajiny, sústredenie síl nepriateľa okolo základne bolo veľkým nebezpečenstvom.
Američania vedeli, že okolo základne sa nachádza veľké množstvo nepriateľských vojakov a okolitú džungľu intenzívne bombardovali. Do konca bitky o Khe Sanh, U.S. Air Force uskutočnilo v oblasti 9 691 taktických náletov a zhodilo 14 223 ton bômb. Letecké jednotky Marine Corps odlietali v sektore 7 098 misií a zhodili 17 015 ton bômb. Lietadlá námorníctva, z ktorých mnohé boli odvolané z letov operácie Rolling Thunder odlietali pri Khe Sanhu 5 337 bojových letov a zvrhli na okolie základne ďalších 7 941 ton leteckých bômb. Mnohí považujú bombradovanie okolia, za jedno z najsilnejších v histórií vojen. Americké velenie však bolo ochotné základňu udržať doslova za každú cenu, 1. februára generál Earle G. Wheeler, náčelník spojených štábov amerických ozbrojených síl, navrhol Westmorelandovi, že v prípadne nutnosti bude možné použiť jadrovú taktickú zbraň. Westmoreland, toto považoval za absolútne krajné riešenie a túto možnosť ponechal v zálohe, pre prípad skutočnej núdze. Washington mu neskôr o tejto alternatíve prísne zakázal hovoriť z obavy, že by tieto správy prenikli na verejnosť a rozpútali by ďalšie protesty.
Samotnú obranu základne v Khe Sanhu okrem pechoty podporovanej 46 delami a mínometmi, podporovalo 5 tankov, niekoľko desiatok bezzáklzových kanónov kalibru 106 mm a delostrelecká podpora 175 mm diel z blízkej základne FSB Camp Carrol, nachádzajúcej sa východne od Khe Sanhu.
5. februára sa Severovietnamci uskutočnili niekoľko silných útokov, pri ktorých sa snažili vytlačiť Američanov z okolitých kopcov. V rovnakej dobe zaútočili komunisti na tábor Special Forces v neďalekom Lang Vei. Laosania už predtým varovali Američanov pred nebezpečenstvom nasadenia severovietnamských tankov. Američania, spoliehajúci sa na letecký prieskum, ktorý ich prítomnosť neodhalil však boli 7. februára pri útoku prekvapení, keď sa k ich pozíciám priblížilo asi 12 tankov PT-76 202. tankového pluku VĽA s podporou dvoch práporov pechoty. Dobre vybavená severovietnamská pechota s podporou tankov prelomila 1. líniu obrany už po niekoľkých desiatkach minút boja. Následne sa rozpútal boj muža proti mužovi. Vojaci Special Forces a CIDG síce vyradili 5 tankov, ale boli zahnaní do zúfalej situácie. Velenie v Khe Sanhu malo pre podobné situácie pripravený plán, uvoľňovacieho protiútoku, ktorý mal základni Lang Vei pomôcť, ale plukovník Lowndes, obávajúci sa pasce, ktorú by mohli Severovietnamci pre jeho vojakov pripraviť, nakoniec pozemný útok zamietol. Lowndes rovnako odmietol poslať na pomoc preživším v Lang Vei evakuačné vrtuľníky. Toto rozhodnutie síce neskôr schválil aj Westmoreland, no veliteľ 5th Special Forces Group, pod ktorého velenie spadal aj tábor Lang Vei podplukovník Jonathan Ladd bol takýmto konaním námornej pechoty pobúrený. Special Forces a SOG nakoniec podnikli vlastnú záchrannú operáciu. Z vyše 500 príslušníkov domorodých CIDG z Lang Vei bolo už vyše 200 mŕtvych alebo nezvestných a ďalších 75 bolo ranených. Z 24 Američanov bolo 7 mŕtvych, 11 ranených a dvaja nezvestní. 
Toho istého dňa prišlo k bránam Khe Sanhu vyše 6000 dav, v ktorom sa nachádzalo okrem domorodých obrancov Lang Vei, ich rodín aj mnoho civilistov z okolitých dedín a niekoľko Laoských vojakov zo zničeného tábora v Ban Houei San. Veliteľ základne plukovník Lownds sa však obával, že v dave sú zamiešaní aj severovietnamskí zvedovia. Prikázal preto všetkých odzbrojiť a ponechal všetkých sedieť pod ozbrojenou ochranou v kráteroch po bombách, bez vody a jedla, kým sa nevyrieši čo s nimi. Neznechutil tak len príslušníkov Special Forces, ale aj laoských vojakov, ktorí sa radšej vrátili po ceste č. 9 späť do Laosu.
V noc kedy padlo Lang Vei sa tri roty severovietnamského pluku 101D, presunuli do postavení, z ktorých následne krytí mínometnou paľbou zaútočili na predsunuté postavenie Alpha-1, bránené 66 mužmi 9. pluku námornej pechoty. Severovietnamci prenikli cez obranný perimeter a zvyšných 30 obrancov obkľúčili v juhovýchodnom úseku obrany. Američania z hlavnej základne začali prielom intenzívne ostreľovať a následne podnikli protiútok, ktorým opäť nadviazali styk s predsunutým postavením.
23. februára komunisti Khe Sanh 8 hodín ostreľovali, na základňu dopadlo 1 307 delostreleckých granátov, kalibru 130 a 152 mm. Paľba zabila 10 Američanov a ďalších 51 zranila. O dva dni neskôr sa ukázalo, že Severovietnamci vykopali plnoprofilové zákopy iba 25 metrov od hlavnej americkej obrannej línie. Ku koncu bojov nimi bola základňa úplne obkolesená. Toho istého dňa pri hliadke padla rota B 26. pluku námornej pechoty do pasce prichystanej nepriateľskou jednotkou o sile asi práporu. V následnom boji 9 amerických pešiakov padlo, 25 bolo ranených a 19 nezvestných. Keď neskôr 30. marca Američania podnikli útok do oblasti, kde sa udiala táto prestrelka nenašli už žiadne mŕtve telá svojich spolubojovníkov. V nasledujúcich dňoch odrazili obrancovia základne početné nepriateľské útoky. 28. februára s pomocou silnej delostreleckej paľby a bombardovaním prispeli k zneškodneniu útoku na východnú časť bránenú juhovietnamskými rangermi. Útoky na tento sektor komunisti zopakovali počas nasledujúceho mesiaca ešte 5 krát.
Už okolo polovice februára bolo jasné, že ofenzíva Tet skončí neúspechom. Liate boje v tej dobe prebiehali iba okolo Khe Sanhu a Hue. 1. apríla sa začala operácia Pegasus, majúca za cieľ odblokovanie cesty č. 9 vedúcej do Khe Sanhu. Podľa plánu mali byť dva prápory námornej pechoty za podpory práporu ženistov vysadené vrtuľníkmi v Ca Lu (16 km východne od Khe Sanhu) postupovať pozdĺž cesty č. 9 zatiaľ čo jednotky 1. aeoromobilnej divízie pomocou vrtuľníkových výsadkov, zabezpečia všetky dôležité terénne body pozdĺž osi postupu námornej pechoty. Neskôr sa mal k operácii pripojiť aj ďalší prápor námornej pechoty a 3 prápory výsadkárov ARVN. O 8. hodine ráno 8. apríla 1968 sa s jednotkami v Khe Sanhu spojil 2. prápor 7. kavalérie. Po troch rokoch prítomnosti vo Vietname to bola prvá akcia, ktorej sa 1. aeromobilná divízia zúčastnila ako celok. Cestu sa podarilo ženistom otvoriť 11. apríla. Pri postupe stratila 1. aeromobilná divízia 92 mužov, ďalších 629 bolo ranených. ARVN prišla o 33 mŕtvych a 187 ranených. Odhadom padlo asi 1 100 Severovietnamcov a ďalších 13 bolo zajatých.
Výsledok.
Pri bojoch bolo zničených 17 vrtuľníkov námornej pechoty, tri dopravné C-123, jeden KC-130, jeden A-4 Skyhawk a jeden F-4. Celkové straty Američanov od 1. novembra 1967 do 11. apríla 1968, kedy operácia Pegasus mala za následok obnovenie spojenia s Khe Sanhom po ceste č. 9, bolo 205 padlých, 1 668 ranených a 25 nezvestných či pravdepodobne mŕtvych. Tu nie sú zarátané straty Special Forces v Lang Vei, posádok lietadiel, ktoré podporovali základňu ani jednotiek uskutočňujúcich operáciu Pegasus. Presné straty VĽA už nie sú známe. Američania našli 1 602 mŕtvych tiel a zajali 7 ďalších nepriateľov. Podľa odhadov amerických spravodajcov prišli komunisti v okolí Khe Sanhu o 10 až 15 tisíc mužov. Naproti tomu Hanoj rozširovala do sveta svoj vlastný rozsah strát, ktorý sa diametrálne líšil od toho, ktorý zverejnili Američania. Definitívnou bodkou za ofenzívou Tet boli „vyčisťovacie“ operácie majúce za úlohu prenasledovať ustupujúce jednotky VĽA a Vietkongu.
Po skončení bojov sa 26. pluk námornej pechoty zo základne stiahol. Zvyšok síl námornej pechoty zotrval na základni až do júna. 6. júla 1968 americké jednotky vyhodili do vzduchu všetky dôležité stavby základne a opustili ju. Ako pamiatka na prerušenie jej obkľúčenia zostal na pristávacej dráhe veľký znak 1. aeromobilnej divízie.
Médiá v Spojených štátoch následne začali hľadať otázku, prečo bola bez boja opustená základňa, ktorú ešte v januári považovali za strategicky dôležitú. MACV na to odpovedalo, že nepriateľ zmenil svoju taktiku a svoje aktivity v oblasti výrazne zredukoval, VĽA začala využívať nové infiltračné trasy a námorná pechota už konečne získala dostatok vrtuľníkov, na to aby mohla ďalej operovať mobilnejšie. Držanie tejto odľahlej základne už ďalej nebolo nutné. Opustenie základne bolo z morálneho pohľadu veľmi diskutabilné, podobné konanie amerického velenia však bolo príznačné pre celú vojnu.

</doc>
<doc id="128900" url="https://sk.wikipedia.org/wiki?curid=128900" title="OB">
OB

OB môže byť:
Ob môže byť:

</doc>
<doc id="128901" url="https://sk.wikipedia.org/wiki?curid=128901" title="Ob">
Ob



</doc>
<doc id="128902" url="https://sk.wikipedia.org/wiki?curid=128902" title="Alouette (družica)">
Alouette (družica)

Alouette je spoločný názov pre prvé dve kanadské vedecké družice určené na výskum ionosféry, šírenia rádiových vĺn, na registráciu rádiového šumu a kozmického žiarenia. Alouette 1 štartovala 29. septembra 1962 pomocou americkej rakety Thor Agena B z kozmodrómu Vanderberg, Alouette 2 28. novembra 1965. Hmotnosť 145 kg, sklon dráhy približne 80°, výška 996-1 032 km, resp. 505-2 987 km.

</doc>
<doc id="128903" url="https://sk.wikipedia.org/wiki?curid=128903" title="Alouette">
Alouette

Alouette môže byť:

</doc>
<doc id="128906" url="https://sk.wikipedia.org/wiki?curid=128906" title="Alphecca">
Alphecca



</doc>
<doc id="128907" url="https://sk.wikipedia.org/wiki?curid=128907" title="Ralph Asher Alpher">
Ralph Asher Alpher

Ralph Asher Alpher (* 3. február 1921, Washington D.C., USA† 12. august 2007,) Austin, Texas) bol americký fyzik. 
Spolu s H. Bethem a G. Gamowom uverejnil v roku 1948 teóriu o syntéze prvkov v začiatočných horúcich fázach vývoja vesmíru krátko po Veľkom tresku. V tejto práci autori predpovedali existenciu reliktového žiarenia.

</doc>
<doc id="128908" url="https://sk.wikipedia.org/wiki?curid=128908" title="Ralph Alpher">
Ralph Alpher



</doc>
<doc id="128909" url="https://sk.wikipedia.org/wiki?curid=128909" title="Alpher">
Alpher



</doc>
<doc id="128911" url="https://sk.wikipedia.org/wiki?curid=128911" title="Bethe">
Bethe



</doc>
<doc id="128912" url="https://sk.wikipedia.org/wiki?curid=128912" title="Apollo Lunar Surface Experiment Package">
Apollo Lunar Surface Experiment Package

Apollo Lunar Surface Experiment Package (skratka ALSEP) bol balík prístrojov s hmotnosťou 126 kg, určený na experimenty na povrchu Mesiaca v programe Apollo. Obsahoval seizmometer, magnetometer, gravimeter, detektory častíc, neskôr i laserový odrážač.

</doc>
<doc id="128913" url="https://sk.wikipedia.org/wiki?curid=128913" title="ALSEP">
ALSEP



</doc>
<doc id="128914" url="https://sk.wikipedia.org/wiki?curid=128914" title="Alrucaba">
Alrucaba



</doc>
<doc id="128916" url="https://sk.wikipedia.org/wiki?curid=128916" title="The Mall">
The Mall

The Mall je londýnska ulica vedúca od Buckinghamského paláca po Admirality Arch na Trafalgarskom námestí. Nachádza sa v londýnskom mestskom obvode City of Westminster vo štvrti St. James's. V nedeľu, počas sviatkov a štátnických príležitostiach a ceremóniách býva uzavretá.
Opis ulice.
Pamätník kráľovny Viktórie () sa nachádza priamo pred bránou do paláca, zatiaľ čo Admirality Arch sa nachádza na opačnom konci pri Trafalgarskom námestí. St. James’s Park sa nachádza na južnej strane The Mall, na opačnej strane sa nachádza Green Park a St. James’s Palace. Na východnom konci vybieha z The Mall Horse Guards Parade, kde sa odohráva ceremoniál výmeny stráží. 
The Mall bola vytvorená na prelome 19. a 20. storočia ako ulica pre poriadanie ceremónií podľa vzoru podobných ulíc v iných európskych mestách. Súčasťou jej výstavby bola aj obnova fasády Buckinghamského paláca a stavba pamätníka kráľovnej Viktórie I.
Počas oficiálnych návštev hlavy cudzieho štátu, panovník a návšteva prechádzajú v sprievode stráží po The Mall, ktorá je slávnostne vyzdobená vlajkami Spojeného kráľovstva a vlajkami štátu, z ktorého pochádza návšteva.
Dopravné spojenie.
Najbližšie stanice londýnskeho metra:

</doc>
<doc id="128924" url="https://sk.wikipedia.org/wiki?curid=128924" title="Pall Mall (Londýn)">
Pall Mall (Londýn)

Pall Mall [vyslov pæl mæl] je londýnska ulica v mestskom obvode City of Westminster, vo štvrti St. James's. Pall Mall ide paralelne s The Mall, od St. James's Street, cez Waterloo Place až po Haymarket; pričom Pall Mall East pokračuje ďalej až na Trafalgarské námestie. Ulica je rušnou dopravnou tepnou štvrte St. James's a taktiež je súčasťou regionálnej cesty A4.
Opis ulice.
Takmer všetky pozemky na južnej strane Pall Mall patria kráľovskému dvoru už po dobu niekoľkých storočí. Na západnom konci ulice sa nachádza St. James’s Palace a hneď vedľa neho stojí Marlborough House, ktorý po istú dobu slúžil aj ako kráľovská rezidencia. Okrem iného sa tu nachádzajú Schomberg House a Buckingham House, sídlo vojvodu z Buckinghamu.
V súčasnosti je Pall Mall predovšetkým známa svojimi pánskymi klubmi, ktoré boli vybudované v 19. a 20. storočí. Medzi ne patria napríklad – Athenaeum, Travellers Club, Reform Club, United Services Club, Oxford &amp; Cambridge Club a Royal Automobile Club. 
Ulica taktiež bývala centrom krásneho umenia, v roku 1814 tu sídlili Kráľovská akadémia umení, Národná galéria a aukčný dom Christie's. Žiadna z týchto inštitúcií tu však neostala dlho. 
Dopravné spojenie.
Najbližšie stanice londýnskeho metra:

</doc>
<doc id="128930" url="https://sk.wikipedia.org/wiki?curid=128930" title="Cleopatra’s Needle">
Cleopatra’s Needle

Cleopatra's Needles (slovensky "Kleopatrine ihly") je trojica obeliskov v Londýne, Paríži a New Yorku. Sú vyrobené z čiernej žuly, sú vysoké asi a sú do nich vytesané hieroglyfy.
História obeliskov.
Aj keď boli obelisky vytesané v starovekom Egypte, nemajú žiadnu súvislosť s Kleopatrou. Pôvodne boli vztýčené na príkaz faraóna Thutmose III. v meste Heliopolis okolo roku 1450 pred Kr. Materiál použitý na ich výrobu pochádza z oblasti Aswán. Hieroglyfy boli do obeliskov vytesané asi o 200 rokov neskôr na pokyn faraóna Ramesse II. na pripomienku jeho vojenských úspechov.
Obelisky boli za vlády cisára Augusta v roku 12 pred Kr. premiestnené rímskymi vojskami do Alexandrie a vztýčené v Caesariu – chráme postavnom Kleopatrou na pamiatku Marka Antonia. O niečo neskôr boli zvalené a časom boli zasuté pieskom. Táto skutočnosť mala vplyv na zachovanie hieroglyfov a ochranu obeliskov pred vplyvom pôsobenia počasia.
Londýn.
Londýnsky obelisk stojí na Victoria Embankment na brehu Temže v londýnskom mestskom obvode City of Westminster. Veľká Británia ho v roku 1819 dostala darom od egyptského panovníka Mehmeta Aliho, na pamiatku víťazstva Lorda Horatia Nelsona v bitke na Níle a Sira Ralpha Abercrombyho v bitke pri Alexandrii. Napriek tomu, že britská vláda tento dar prijala, odmietla uhradiť náklady na jeho prevoz do Londýna a tak obelisk zostal v Alexandrii až do roku 1877.
Prevoz obelisku sponzoroval anglický anatóm a dermatológ Sir William James Erasmus Wilson, ktorý prispel sumou asi desať tisíc libier. Obelisk bol vykopaný z piesku a bol umiestnený do obrovského kovového valca dlhého asi 30 metrov a s priemerom 5 metrov. Valec navrhol konštruktér John Dixon a nazval ho „Cleopatra“. Konštrukcia valca bola upravená tak, že sa správal ako plávajúci pontón a následne bol odvlečený do Londýna loďou „Olga“.
Kleopatrin obelisk je obklopený dvoma bronzovými sochami sfíng. 4. septembra 1917, v priebehu prvej svetovej vojny, pri prvom nemeckom nálete na Londýn, dopadla neďaleko obelisku bomba. Na pamiatku tejto udalosti bolo ponechané poškodenie sôch v pôvodnom stave; na soche sfingy stojacej po pravej strane obelisku je viditeľná diera spôsobená šrapnelom z bomby.
Paríž.
Parížsky obelisk stojí na Place de la Concorde. Je umiestený v strede námestia a obsahuje hieroglyfy oslavujúce vládu Ramesse II. Egyptský panovník Mehmet Ali daroval tento obelisk Francúzsku v roku 1829. Francúzsky kráľ Ľudovít Filip I. dal umiestniť obelisk práve na Place de la Concorde, a to v roku 1833. V dôsledku technických možností tej doby bola preprava obelisku značne komplikovaná – na jeho podstavci sa v súčasnosti nachádzajú technické nákresy spôsobu prepravy. Obelisk je obklopený na oboch stranách dvoma fontánami postavenými v dobe vztyčovania obelisku.
New York.
Newyorský obelisk sa nachádza v Central Parku. Po otvorení Suezského prieplavu v roku 1869 Ismail Paša prvýkrát zverejnil úmysel darovať jeden z obeliskov Spojeným štátom americkým v snahe vylepšiť obojstranné obchodné vzťahy. Formálne bol obelisk darovaný listom zo dňa 18. mája 1879. V Central Parku bol vztýčený až skoro o dva roky neskôr, 22. januára 1881. Projekt bol financovaný železničným magnátom Williamom H. Vanderbiltom. Komplikovaný transport obelisku z Alexandrie do New Yorku zabezpečoval poručík amerického námorníctva Henry Gorringe. Najprv bol 244 tonový žulový obelisk presunutý zo zvislej do vodorovnej polohy a potom premiestnený do podpalubia a potom bol bez zástavky dopravený cez Stredozemné more a Atlantický oceán do New Yorku. Iba presun z nábrežia rieky Hudson River do Central Parku trval štyri mesiace. Na základni obelisku sú umiestnené sochy krabov z 19. storočia.

</doc>
<doc id="128936" url="https://sk.wikipedia.org/wiki?curid=128936" title="Starý paleolit">
Starý paleolit

Starý paleolit alebo starší paleolit môže byť:

</doc>
<doc id="128937" url="https://sk.wikipedia.org/wiki?curid=128937" title="Spodný paleolit">
Spodný paleolit



</doc>
<doc id="128938" url="https://sk.wikipedia.org/wiki?curid=128938" title="Najstarší paleolit">
Najstarší paleolit

Najstarší paleolit alebo raný paleolit je najstaršie obdobie starej kamennej doby (paleolitu), a tým aj celých dejín. Zahŕňa obdobie približne 2,6/2,5 mil. pred Kr. - 0,6/0,7/1 mil. pred Kr. 
Časové vymedzenie.
Časový začiatok je výroba prvých kamenných nástrojov (podľa súčasného stavu poznania zhruba pred 2,6/2,5 mil. rokov) alebo prvé nálezy druhu Homo (podľa súčasného stavu poznania pred 2,5/2,4 mil. rokov, podľa staršieho datovania sa udávalo 3 mil. rokov).
Časový koniec je daný výskytom druhu Homo heidelbergensis (podľa rôznych zdrojov 900 000/800 000/700 000/600 000, v Európe zrejme až 600 000/500 000 pred Kr.; 900 000 sa "zaokrúhľuje" na 1 miliónov). 
Nasleduje po ňom starý paleolit (v užšom zmysle). Je súčasťou spodného paleolitu, čiže starého paleolitu v širšom zmysle.
Geológia.
Tomuto obdobiu geologicky zodpovedá:
Antropogenéza.
Z predchodcov človeka sem patria:
Z ľudských druhov sem patrí:

</doc>
<doc id="128939" url="https://sk.wikipedia.org/wiki?curid=128939" title="Raný paleolit">
Raný paleolit



</doc>
<doc id="128940" url="https://sk.wikipedia.org/wiki?curid=128940" title="Mladý paleolit">
Mladý paleolit

Mladý paleolit alebo mladší paleolit môže byť:

</doc>
<doc id="128941" url="https://sk.wikipedia.org/wiki?curid=128941" title="Neskorý paleolit">
Neskorý paleolit

Neskorý paleolit je (odhliadnuc od mezolitu) posledné obdobie paleolitu. Trval 13 000/11 000 pred Kr. – 8 300/8 200/8 000/7 500/7 400 al.(novšie)9000/9 600/10 000 pred Kr.
Časové vymedzenie.
O vymedzení začiatku pozri mladý paleolit (v užšom zmysle). Vymedzenie konca: 8 300/8 200 pred Kr, je staršie (a chybné) datovanie konca pleistocénu (=začiatku holocénu/ preboreálu) dodnes na Slovensku a inde zachované ako tradičný koniec paleolitu, 8 000 pred Kr. je okrúhle číslo a staršie datovanie začiatku poslednej tretiny preboreálu (=začiatku mezolitu), 7 500/7 400 je datovanie v niektorých oblastiach (severná Európa), 9 000 pred Kr. je okrúhle číslo a novšie datovanie začiatku poslednej tretiny preboreálu (=začiatku mezolitu). V niektorých deleniach je koniec paleolitu (=začiatok mezolitu) zhruba identický s koncom pleistocénu (=začiatkom holocénu/preboreálu), čomu zodpovedá číslo cca. 9 600 pred Kr. (v starších deleniach 8 200 pred Kr.) alebo zaokrúhlene 10 000 pred Kr. (v starších deleniach 8 000 pred Kr.).
Neskorý paleolit spolu s mladým paleolitom v užšom zmysle tvorí mladý paleolit v širšom zmysle. 
Geológia/podnebie.
Počas tohto obdobia sa z geologického hľadiska okolo 9 600 pred Kr. skončil pleistocén a posledná ľadová doba (würm) a začal sa holocén (poľadová doba). Na začiatku holocénu sa v Európe rozpúšťali ľadovce, ustúpili na sever, stúpla hladina oceánu. Tundry v Európe ustúpili na sever, chladné stepi sa zmenili na lesy a pralesy, chladnomilné čriedové zvieratá mizli alebo postupovali na sever. (Zrejme) tieto zmeny potom aj viedli z historického hľadiska k nástupu mezolitu.
Antropogenéza.
V tomto období sa už vyskytoval iba druh Homo sapiens, presnejšie cca. do 8 000 pred Kr. kromaňonec, po 8 000 pred Kr. už človek úplne zhodný s dnešným.

</doc>
<doc id="128942" url="https://sk.wikipedia.org/wiki?curid=128942" title="Poľadová doba">
Poľadová doba



</doc>
<doc id="128943" url="https://sk.wikipedia.org/wiki?curid=128943" title="Typové označenie električiek ČKD">
Typové označenie električiek ČKD

Typové označenia električiek ČKD sú zostavované z písmen a číslic nasledovným spôsobom:
Štandardné vozidlá.
do polovice 70. rokov.
1. miesto
2. miesto
3. miesto (exportné prevedenie)
Príklady:
od polovice 70. rokov.
1. miesto
2. miesto
3. miesto (označenie vzdialenosti otočných čapov podvozkov a zároveň jednosmernosti či obojsmernosti vagóna)
4. miesto (označenie šírky vozidla)
5. miesto (exportné prevedenie)
Príklady: 
Kĺbové električky.
do polovice 70. rokov.
1. miesto
2. miesto
3. miesto (exportné prevedenie)
Priklady:
od polovice 70. rokov.
1. miesto
2. miesto
3. miesto 
4. miesto (označenie vzdialenosti otočných čapov podvozkov a zároveň jednosmernosti či obojsmernosti vagóna)
5. miesto (označenie šírky vozidla)
6. miesto (exportné prevedenie)
Pri nízkopodlažných vozidlách sa namiesto prevedenia vždy používalo N.
Poznámka: Neplatí pre typ RT6 (RT6S; S = Siemens AG).
Príklady:

</doc>
<doc id="128944" url="https://sk.wikipedia.org/wiki?curid=128944" title="Typové označenia električiek ČKD">
Typové označenia električiek ČKD



</doc>
<doc id="128946" url="https://sk.wikipedia.org/wiki?curid=128946" title="Eidamský syr">
Eidamský syr

Eidamský syr alebo eidam () je tvrdý lisovaný syr s prírodnou kôrou známy aj svojím červeným voskovým obalom. Takto obalené syry sú určené na vývoz. Eidam určený pre domáci trh sa predáva s vlastnou prírodnou tenkou kôrou žltej farby. Cesto je žiarivo žlté, tvrdé, nepružné. Eidam má jemnú korenistú arómu a jednoduchú chuť.
Vyrába sa z čiastočne odtučneného pasterizovaného mlieka, a preto má pomerne nízky obsah tuku.

</doc>
<doc id="128947" url="https://sk.wikipedia.org/wiki?curid=128947" title="Century Media Records">
Century Media Records



</doc>
<doc id="128950" url="https://sk.wikipedia.org/wiki?curid=128950" title="Ementálsky syr">
Ementálsky syr

Ementálsky syr alebo ementál (po nemecky "Emmentaler"), známy aj ako "švajčiarsky syr", je syr zo švajčiarskej kopcovitej vysočiny Emmental, ktorá tvorí údolie rieky Emme v kantóne Bern.
Ementál patrí medzi najväčšie syry na svete a vyrába sa v tvare veľkých bochňov. Tradične by sa mal vyrábať ručne a z nepasterizovaného mlieka. Na výrobu jedného syra sa použije viac ako 1 200 l mlieka.
Tento syr má typickú hladkú bledožltú kôru a sýtožlté cesto s dierami veľkými ako čerešňa, vlašský orech, ale môžu byť aj väčšie. Ementál má komplexnú arómu, v ktorej cítiť príjemný závan lúk a kvetov, miešajúci sa s vôňou hrozienok a horiaceho dreva. Aj chuť má silnú a štavnatú, s vyzretou drevnatou dochuťou.
Ementál sa vyrába zo zmesi raňajšieho mlieka a mlieka z predchádzajúceho večera. Za pol hodiny po pridaní syridla a iniciačnej kultúry obsahujúcej propiónové baktérie sa mlieko zrazí. Tvaroh sa reže do kríža. Používa sa na to stroj s názvom "syrová harfa". Po rozrezaní sa tvaroh zohrieva, opakovane reže a mieša, až kým tvarohové hrudky nestvrdnú a neodtečie z nich srvátka. Potom sa masa preloží z kade do veľkého vaku z mušelínovej látky a prenesie sa do špeciálneho lisu. Nasledujúci deň sa syr namáča do slaného roztoku a nechá sa sušiť 10 až 14 dní. Nakoniec sa uloží do teplejších fermentačných pivníc, v ktorých sa v syre začnú tvoriť typické diery. Konečné zrenie sa odohráva v chladných pivniciach. Počas celého procesu sa jednotlivé pecne pravidelne otáčajú.
Podľa švajčiarskeho zákona sa ementál môže vyvážať až po 4 mesiacoch zrenia. Vtedy sa stále považuje za mladý. Na kôru týchto syrov sa pečaťou vyráža slovo "Switzerland".

</doc>
<doc id="128951" url="https://sk.wikipedia.org/wiki?curid=128951" title="Karl Ditters von Dittersdorf">
Karl Ditters von Dittersdorf

Karl Ditters von Dittersdorf (* 2. november 1739, Viedeň, Rakúsko – † 24. október 1799, Nový Dvůr) bol rakúsky barokový hudobný skladateľ a hudobník. Je autorom 50 opier a 200 symfónií. Polovicu svojho života prežil na Morave.
Životopis.
Narodil sa v rodine zámožného dvorného divadelného krajčíra. Základné a hudobné vzdelanie mu poskytol jeho otec, ďalšie potom jeho zamestnávateľ - princ Josef Friedrich von Hilderburghausen. Karl Ditters, ktorý bol zamestnaný od 12 rokov ako páža, sa naučil niekoľko svetových jazykov a stal sa obdivovaným huslistom. 
Keď jeho pán odišiel z Viedne, aby sa staral o dedičstvo po otcovi, prepustil Dittersa a ten vo veku 22 rokov nastúpil do dvorného orchestra. V roku 1765 sa však nezhodol s intendantom orchestra, grófom Šporkom o výške honorára, a nastúpil po Michelovi Haydnovi ako kapelník orchestra v dnešnej Oradei. Po rozpustení orchestra sa v Opave zoznámil s kniežaťom, biskupom a murárom Filipom Gotthardom Schlaffgotschom. Titters vstúpil do jeho služieb a jeho nový mecenáš sa pričinil o to, že získal mnoho pôct, z ktorých najvýznamnejšou bolo získanie šľachtického titulu v roku 1773. Postupne bol hajtmanom Jeseníku, Zlatých hor, pobýval v Javorníku, kde strávil 29 rokov.
V roku 1785 bola ale na biskupstvo uvalená nútená správa a Ditters si s novým správcom nerozumel. Po biskupovej smrti musel v núdzi Jesenicko opustiť. Prijal pozvanie na zámok Červená Lhota, kde napísal svoje pamäti a 24. októbra 1799 zomrel. Je pochovaný v obci Deštná.

</doc>
<doc id="128956" url="https://sk.wikipedia.org/wiki?curid=128956" title="Alberto Santos-Dumont">
Alberto Santos-Dumont

Alberto Santos-Dumont (* 20. júl 1873, Palmira, Brazílske cisárstvo – † 23. júl 1932, Guarujá, Brazília) bol významný brazílsky letecký priekopník a konštruktér. Zostrojil prvú naozaj ovládateľnú vzducholoď na svete. 12. novembra 1906 uskutočnil prvý overený let lietadla ťažšieho ako vzduch v Európe. Narodil sa a zomrel v Brazílii, prakticky všetky svoje konštrukcie však zrealizoval vo Francúzsku.
Je po ňom pomenovaný kráter Santos-Dumont na privrátenej strane Mesiaca. Jeho meno nesie tiež letisko Aeroporto Santos Dumont v Rio de Janeiro.
Mladosť v Brazílii.
Alberto Santos-Dumont sa narodil v brazílskej Palmire, časti dnes pomenovanej po ňom Santos Dumont. Bol najmladším synom kávového plantážnika francúzskeho pôvodu inžiniera Henriqua Dumonta, ktorý zbohatol zavádzaním mechanizácie do pestovania kávovníka. Jeho brazílska matka mala rodné meno de Santos. Alberto navštevoval školu v São Paule, neskôr podľa želania otca banskú školu v Ouro Preto. Javil však záujem najmä o strojárstvo a mechaniku. Hovoril, že v dvanástich rokoch riadil lokomotívu na otcovej kávovej plantáži.
Do Paríža prišiel prvýkrát na radu otca v roku 1893. Tam sa nadchol pre vznikajúci automobilizmus. V roku 1894 sa vrátil do Brazílie aj s trojkolkou na benzínový pohon typu Peugeot. 
Alberto Santos-Dumont bol postavou nevysoký, meral asi 160 cm a vážil okolo 50 kg. Vynikal spoločenským správaním a rád bol stredobodom pozornosti. Bol temperamentný, poznania chtivý s konštruktérskym nadaním, nemal však hlbšie teoretické znalosti. Taktiež sa u neho prejavoval nedostatok trpezlivosti – často v prípade komplikácie, pôvodnú konštrukciu úplne zavrhol a začal konštrukciu úplne iného diela. Bol idealistom a pacifistom. Svoje vynálezy odmietal patentovo chrániť a svoje diela dával verejne k dispozícii. Je treba povedať, že finančne bol vďaka otcovmu podnikaniu zabezpečený.
Konštrukcia vzducholodí.
Do Francúzska sa Alberto Santos-Dumont vrátil v roku 1898 odhodlaný aktívne sa zapojiť do rozvoja techniky. Nadchol sa pre aeronautiku a jeho technické vzdelanie dopĺňali dvaja profesori. Vo firme Lachambre si nechal „na mieru“ postaviť balón s objemom 113 m3 plnený vodíkom. Bol to neveľký balón, zrejme najmenší, ktorý kedy niesol človeka, dal sa zložiť do kufra. V júni 1898 sa poučený skúseným vzduchoplavcom H. Lachambrom na balóne nazvanom "Brésil" vzniesol do vzduchu.
Alberto sa však plánoval venovať najmä problému ovládateľného balóna - vzducholode. Od roku 1884, kedy vzlietla vzducholoď "La France" postavená Renardom a Kerbsom vo Francúzsku, iná vzducholoď nevzlietla. Už v roku 1898 začal pracovať na prvých strojoch, ktoré boli neveľké, prispôsobené jeho postave. Do roku 1907 ich postavil celkom 13. Až na prvé dva boli všetky polovystužené. Každá konštrukcia dostala číslo a najpodarenejšie aj meno. Až na No.3 a čiastočne No.13 boli všetky plnené vodíkom. 
Prvá vzducholoď No.1 mala dĺžku 25 m a mala nevystuženú konštrukciu. Vztlakové teleso malo priemer 3,5 m a objem 186 m3. Toto bolo vložené do balónovej siete, ktorá niesla malý prútený kôš dimenzovaný na neveľkú Albertovu postavu. Pohon zaobstarával motor De Dion Bouton s výkonom 2,6 kW v spojení s 2-listou lopatkovitou vrtuľou s priemerom 1 m. Pozdĺžne ovládanie zabezpečovali pohyblivé závažia na lankách, smer letu malo na starosti malé kormidlo. 20. septembra 1898 uskutočnil Santos-Dumont na vzducholodi pomerne úspešný let, ktorý sa však skončil tvrdým pristátím po úniku vodíka a následnej deformácii nosného telesa. Veľké úspechy konštruktérovi nepriniesli ani ďalšie vzducholode No.2 až No.5.
Vzducholoď No.6 bola postavená kvôli súťaži o cenu "Deutsch Prize", ktorú vypísal továrnik Henri Deutsch de la Meurthe. Ten v roku 1900 prisľúbil odmenu 100 000 frankov pre vzduchoplavca, ktorý odštartuje z balónového letiska na predmestí Saint Cloude, obletí Eiffelovu vežu a vráti sa späť na miesto štartu v časovom limite 30 minút. Santos-Dumont pôvodne postavil pre účely súťaže vzducholoď No.5, tá však bola pri prvom vzlete zničená. Následne v priebehu 22 dní postavil náhradu – No.6. 
Táto polovystužená vzducholoď plnená vodíkom mala dĺžku 33 m, priemer 6 m a objem 622 m3. Dvojlistovú vrtuľu poháňal motor Bouchet s výkonom 14,7 kW. Podlhovastú gondolu niesli oceľové struny. 19. októbra 1901 Santos-Dumont uskutočnil pokus o získanie Deutschovej ceny. Eiffelovu vežu sa mu obletieť podarilo, pri návrate mu však začal vynechávať motor. Albertovi sa podarilo akrobatickým spôsobom preliezť k motoru. Posunutie ťažiska pri vylaďovaní motora však vzducholoď naklonilo o približne 45 stupňov. Pilot sa včas vrátil a vzducholoď vyrovnal. Celá operácia spôsobila isté oneskorenie, Alberto však preletel nad cieľovou čiarou v čase 29 minút 31 sekúnd a po jednom oblete nad jasajúcim publikom pristál. Oficiálna časomiera sa tak zastavila na 30 minúte 40 sekunde. Po dlhých jednaniach na schôdzi aeroklubu bola 4. novembra cena Santos-Dumontovi priznaná. Ten rozdelil polovicu výhry spolupracovníkom a zvyšok venoval na humanitné účely.
Podobne aj vzducholoď No.7 pomenovaná „Le Coursier“ vznikla pre účely súťaže (preteky v St. Louis), bola však zničená počas výstavy a pravdepodobne sa do vzduchu nedostala. Označenie No.8 Alberto nepridelil žiadnej vzducholodi, pretože bol poverčivý a osmičku pokladal za nešťastné číslo.
Obľúbenou vzducholoďou Santos-Dumonta sa stala vzducholoď No.9 pomenovaná „La Baladeuse“. Bola to malá vzducholoď s objemom nosného telesa 220 m3. Na tejto vzducholodi Santos-Dumont často lietaval nízko nad bulvármi Paríža, pričom niekedy pristál na vhodnom mieste pred kaviarňou, kde si spravil prestávku.
Alberto sa stal pre svoje pokusy v letectve na začiatku storočia známym v Európe ale aj vo svete. V roku 1901 bol mnohými pokladaný za najznámejšiu osobnosť na svete. V roku 1904 ho počas návštevy Spojených štátov pozval do Bieleho domu prezident Theodore Roosevelt. Santos-Dumont lietal vždy vo vhodnom spoločenskom úbore zodpovedajúcom sezóne a dennej dobe, s klobúkom na hlave a s pripnutou kvetinou.
Z ďalších vzducholodí je potrebné spomenúť jeho najväčšiu konštrukciu - No.10 určenú pre dopravu osôb. Objem nosného telesa mala 2010 m3 a bola skonštruovaná pre 10 cestujúcich. Vznikla v roku 1905, neprekročila však štádium skúšobných letov. O túto vzducholoď prejavila záujem aj armáda, ktorá v nej videla náhradu za balóny použité pri úniku z Paríža pri obliehaní v rokoch 1870/71. Alberto však spoluprácu s armádou odmietol. Označenie No.11 a vyššie dostali už konštrukcie lietadiel ťažších ako vzduch.
Konštrukcia lietadiel.
Alberto Santos-Dumont sa začal zaujímať o lietadlá ťažšie ako vzduch v roku 1904 po rozhovore s americkým leteckým priekopníkom Chanuteom, kedy získal aj informácie o letoch bratov Wrightovcov. Do sporov o pravdivosti informácii o výkonoch Wrightovcov, ktoré v tom čase prebiehali medzi francúzskymi aviatikmi, sa nezapojil. Keďže Alberto neskôr pred odchodom z Francúzska zničil svoj archív, o viacerých konštrukciách sa dochovalo málo údajov. No.11 bol jednoplošný klzák, No.12 bol vrtuľník (v roku 1905 boli ich náčrty uverejnené v časopisoch "L'Aerophile" a "L'auto"). Vrtuľník No.12 ostal pravdepodobne nedokončený.
V lete 1906 dokončil svoju najznámejšiu konštrukciu - No.14bis. No.14bis bol 3-komorový dvojplošník vybavený motorom Antoinette s výkonom 17,7 kW priamo poháňajúci vrtuľu s priemerom 2,4 metra. Lietadlo malo rozpätie krídla 11,2 m, dĺžku 9,7 m a výšku približne 3,4 m. Hlavné krídlo s nosnou plochou 52 m² bolo umiestnené vzadu a malo vysoké vzpätie - okolo 10 stupňov. Medzi krídlami sa nachádzal štvorboký nosník tvoriaci trup lietadla. Smerové plochy vpredu mali taktiež jednoduchú krabicovú konštrukciu. Ich vodorovné steny slúžili ako výškové kormidlo, bočné ako smerové. Poťah krídla bol z textilu a nachádzal sa aj na stenách krídla, takže lietadlo pripomínalo draky Lawrenca Hargrava. Motor sa nachádzal v trupe na úrovni hlavných nosných plôch, pred ním - na úrovni nábehovej hrany krídla - bol v prútenom koši post pilota. Koncepciu lietadla so smerovými plochami vpredu odporučil Santos-Dumontovi francúzsky priekopník letectva Ferdinand Ferber. Výhodou takéhoto usporiadania mala byť možnosť konfrontovať polohu smerových plôch s horizontom.
Keďže Santos-Dumont nemal žiadne skúsenosti s pilotovaním takéhoto stroja, rozhodol sa skonštruovať zariadenie použiteľné pre výcvik. Prvý pokus podvesiť lietadlo pod vzducholoď označenú No.14B nebol úspechom pre nedostatočnú rýchlosť sústavy. Následne vykonal niekoľko pokusov s lietadlom zaveseným pod vozíkom kĺzajúcim sa na naklonenom lane. Nakoniec koncom augusta 1906 niekoľkokrát skúšal s lietadlom rolovať na lúke Bagatelle. Tu uskutočnil aj niekoľko skokov, avšak pri poslednom z nich poškodil vrtuľu. Popri oprave konštruktér lietadlo odľahčil a vybavil leteckým motorom Antoinette s výkonom 36,7 kW a spravil aj niekoľko ďalších zmien (napr. na podvozku). Na prekonštruovanom stroji sa Santos-Dumont 23. októbra 1906 vzniesol do vzduchu a hladko pristál , pričom preletel vzdialenosť 60 až 70 m. Okrem priazne Parížanov týmto získal aj Archdeaconovu cenu (strieborný pohár a 1 500 frankov), ktorej podmienkou bol let dlhý 25 m.
12. novembra 1906 sa Santos-Dumont na lúke Bagatelle pokúsil o prekonanie doterajších výkonov. Pri tomto pokuse bola prítomná aj komisia Francúzskeho aeroklubu, ktorá vypísala cenu 1 500 frankov za let dlhý 100 m. Túto cenu sa pokúšal získať aj Louis Blériot s typom No. IV bis. Jeho konštrukcia mala dva nosné komorové systémy v štýle Hargrave v tandeme. Santos-Dumont dal Blériotovi prednosť, ten však svoje lietadlo rozbil pri pokuse o štart. V tento deň Alberto uskutočnil niekoľko vzletov, medzi nimi aj let dlhý 220 m, pri ktorom dosiahol výšku 6 m. Tento let je pokladaný za prvý riadený motorový let lietadla ťažšieho ako vzduch v Európe. Organizácia FAI (založená v roku 1905) následne priznala Santos-Dumontovi dosiahnutie prvých rekordov v kategórii C; rýchlostný rekord: 41,292 km/h, diaľkový rekord: 220 m a rekord vo vytrvalosti: 22 sekúnd.
Santos-Dumont ďalej pokračoval vo vývoji lietadiel. Skonštruoval typ No.15 s menšou nosnou plochou a silnejším motorom s nosnými plochami komorovej konštrukcie. Toto lietadlo však rozbil pri pokuse o prvý vzlet po tom, ako sa nepohodol s hodnotiacou komisiou. Vývoj No.15 mal pokračovať No.17 z roku 1907, ten sa však realizácie nedočkal. Santos-Dumont sa po zničení No.15 na čas prestal venovať letectvu a pracoval na vodnom klzáku označenom No.18.
V rokoch 1907 až 1909 pracoval Santos-Dumont na svojej najlepšej konštrukcii. Vznikla v štyroch variantoch označených No.19, No.20, No.21 a No.22. Typ No.19 „Libellule“ vzlietol prvýkrát 17. novembra 1907, kedy Santos-Dumont uskutočnil dva lety dlhé približne 200 metrov. Bol to malý 1-miestny jednoplošník s dĺžkou 6,69 m, rozpätím krídel 5,46 m, s nosnou plochou 10 m². Hmotnosť prázdneho lietadla bola 107 kg. Motor Dutheil-Chalmers s výkonom 13,2 až 14,7 kW poháňal priamo vrtuľu s priemerom 1 m. Základ konštrukcie tvoril nepotiahnutý hranolovitý vozík z oceľových trúbok, ku ktorému bola v spodnej časti pripevnená sedačka pilota a podvozok, v hornej krídlo. Krídlo malo opäť vzpätie približne 10 stupňov, drevenú konštrukciu s prútenými rebrami a bolo vystužené oceľovými strunami. Krížové smerové plochy boli upevnené na nosníku z bambusovej tyče. Na bokoch centrálnej konštrukcie boli upevnené zvislé plochy v tvare šesťuholníka, ktoré mali napomôcť smerovej stabilite.
Pri ďalšom lete dňa 23. novembra pilot lietadlo poškodil pri pristátí. Santos-Dumont potom lietadlo prestaval a vybavil silnejším motorom, ktorý poháňal vrtuľu remeňovým prevodom. O letoch na modifikovanom lietadle označenom No.19bis sa údaje nezachovali. Existujú aj fotografie ďalšej modifikácie No.19 vybavenej dvoma protibežnými vrtuľami, ďalšie informácie sa však takisto nedochovali.
Následníkom No.19 sa stalo lietadlo No.20 „Demoiselle“, ktoré by dnes rovnako patrilo do kategórie ultraľahkých lietadiel. Oproti No.19 malo lietadlo čiastočne prekonštruovanú centrálnu konštrukciu, bolo poháňané vylepšeným motorom Dutheil-Chalmers s výkonom 25,7 kW. Motor poháňal 2-listovú vrtuľu typu "Chauvière" vyrobenú z mahagónu. Výškové riadenie pilot ovládal pravou rukou, smerové ľavou, krivenie krídel pákou umiestnenou za svojím chrbtom. Lietadlo malo rozmery a hmotnosť prakticky totožné s predchodcom No.19. Prvý let uskutočnil Santos-Dumont 6. marca 1909 v Issy-les-Moulineaux. Lietadlo lietalo dobre, napriek tomu však bolo náročné na pilotáž. V máji na ňom preletel 2 km a v septembri už vzdialenosť 18 km. Toto lietadlo sa dočkalo sériovej výroby, ktorej sa ujala firma Clément-Bayard, a ktorej Santos-Dumont povolil výrobu bez licenčných poplatkov. Celkovo bolo tohoto „malého športového lietadla“ vyrobených približne 100 kusov. Na tomto type lietadla získalo pilotný diplom alebo vykonalo svoje prvé lety množstvo známych letcov (Roland Garros, Hélène Dutrieu a ďalší).
Konštrukcie No.21 a No.22 vychádzali z No.20 „Demoiselle“. No.21 bol vybavený motorom Darraq (alebo Antoinette), typ No.22 mal vodou chladený motor Bayard. S typom No.22 dosiahol Santos-Dumont údajne rýchlosť 110 km/h. Alberto Santos-Dumont naposledy pilotoval lietadlo v novembri 1909.
Osobný život.
Choroba, návrat a samovražda.
Koncom roku 1909 Alberto Santos-Dumont ochorel a na jar 1910 sa úplne vzdal verejných aktivít. V roku 1915 sa vrátil chorý a s depresiami kvôli použitiu lietadiel v prvej svetovej vojne, do Brazílie. Svoj archív pred odchodom zničil, preto dodnes existujú nejasnosti o mnohých jeho konštrukciách (najmä tých menej úspešných). Trápený roztrúsenou sklerózou 
spáchal v roku 1932 samovraždu.
Polemika.
O osobnom živote Alberta Santos-Dumonta vznikli polemiky najmä čo sa týka jeho sexuálnej orientácie. Aj keď bol aktívnym účastníkom spoločenského života v Paríži, neexistujú žiadne náznaky vzťahu s inou osobou. Keďže každá aféra vzhľadom na jeho popularitu by bola s veľkou pravdepodobnosťou povšimnutá vznikli špekulácie, že bol asexuálom.
Jeden náznak bližšieho vzťahu však existoval. Aída de Acosta (vydatá žena kubánsko/amerického pôvodu) sa stala jedinou osobou, ktorej povolil pilotáž jeho vlastnej konštrukcie. Pilotujúc jeho vzducholoď No. 9 sa s najväčšou pravdepodobnosťou stala prvou ženou, ktorá pilotovala motorové lietadlo. Alberto Santos-Dumont mal do konca života na svojom stole jej vyobrazenie spolu s vázou čerstvých kvetín.
Náramkové hodinky.
Prvé náramkové hodinky skonštruoval v roku 1868 Patek Philippe. Santos-Dumont však zohral istú rolu v ich popularizácii. Do začiatku 20. storočia ich nosili výlučne ženy, muži preferovali vreckové hodinky.
Počas oslavy výhry "Deutsch Prize" v reštaurácii Maxim sa Alberto posťažoval priateľovi Louisovi Cartierovi na obťažnosť kontroly času počas letu a spýtal sa či nepozná alternatívu k vreckovým hodinkám, ktorá by mu uvolnila ruky. Cartier prišiel s riešením - hodinkami na koženom remeni s malou prackou, ktoré sa dali upevniť na ruku. Louis Cartier začal v roku 1911 ako prvý výrobu náramkových hodiniek určených pre pánov.
Santos-Dumont potom už nevzlietol bez svojich náramkových hodiniek, ktoré používal pri kontrole svojich rekordných letov. Jeho hodinky boli v roku 1979 vystavené v Paris Air Museum vedľa lietadla "Demoiselle".
Externé odkazy.
 

</doc>
<doc id="128963" url="https://sk.wikipedia.org/wiki?curid=128963" title="Extropia">
Extropia

Extropia je mierou inteligencie systému, jeho informovanosti, energie, života, vitality, rôznorodosti, komplexity a schopnosti rastu. Je opakom entropie. Tento pojem vyvinul T. O. Morrow (vlastným menom Tom Bell) v januári 1988. Koncept rozpracoval extropista Max More.
Extropisti sa hlásia k spontánnemu poriadku, čo v ich poňatí znamená podporovanie decentralizovaných a dobrovoľných procesov správy spoločnosti, podporovanie tolerancie, slobodného trhu, rozdielnosti myslenia s dlhodobým výhľadom, osobnej zodpovednosti a slobody. 
Bibliografia.
More, Max (collector): Lextropicon. Extropian Neologism. Extropy Institute, Revised January 2002, http://spock.extropy.org/ideas/lextropicon.html 

</doc>
<doc id="128964" url="https://sk.wikipedia.org/wiki?curid=128964" title="Vzduchová puška">
Vzduchová puška

Vzduchová puška (slangovo "vzduchovka") je puška vystreľujúca guľové alebo tvarované strelivo prostredníctvom stlačeného vzduchu alebo iného plynu.
Kaliber.
Vzduchové pušky mávajú rôzny kaliber:

</doc>
<doc id="128966" url="https://sk.wikipedia.org/wiki?curid=128966" title="Extropy">
Extropy

Extropy: Journal of Transhumanist Solutions je časopis, ktorý vydáva Extropy Institute. Založili ho extropiáni Max More a T. O. Morrow ( vlastným menom Tom Bell ). Prvé číslo vyšlo pod názvom Extropy: Vaccine for the Future Shock. Toto číslo vyšlo s datovaním august / september 1988. Dohromady bolo publikovaných 17 čísiel. Jeho elektronická verzia sa nachádza na web stránke Extropy Institute. 

</doc>
<doc id="128967" url="https://sk.wikipedia.org/wiki?curid=128967" title="Brokovnica">
Brokovnica

Brokovnica je lovecká, športová a obranná (zriedkavo, ale stále častejšie aj vojenská a policajná) ručná strelná zbraň strieľajúca hromadnou (brokovou), jednotnou, alebo podkalibernou strelou. Má jednu alebo niekoľko hlavní s hladkým vývrtom (výnimočne s drážkovaným vývrtom pre presnejšiu streľbu z jednotnými strelami). Býva spravidla jednoranná, opakovacia alebo samonabíjacia, pri vojenskom určení aj automatická. 
V loveckej terminológii sa jednoranná brokovnica s jednou hlavňou nazýva jednuška, s dvomi hlavňami vedľa seba dvojka (ľudovo tiež "duplovka"), s dvomi hlavňami nad sebou broková kozlica, s tromi hlavňami usporiadanými do trojuholníku brokový troják. 
Brokovnica má osobitný spôsob označenia kalibru. Kaliber neoznačuje priemer hlavne, ale počet olovených gulí rovnakého priemeru vyrobených z jednej anglickej libry olova (0,453 kg), ktoré prejdú posuvne vývrtom hlavne. Kaliber hlavne 4 potom zodpovedá priemeru vývrtu hlavne 26,5 mm, kaliber 8 priemeru 21,22mm, kaliber 10 priemeru 19,7 mm, kaliber 12 priemeru 18,5 mm, kaliber 16 priemeru 16,8 mm, kaliber 20 priemeru 15,6 mm, kaliber 24 priemeru 12,7 mm. Najrozšírenejší je kaliber 12, 16 a 20. Ostatné sú pomerne zriedkavé. Kaliber 4 majú napríklad československé vojenské signálne pištole.

</doc>
<doc id="128968" url="https://sk.wikipedia.org/wiki?curid=128968" title="Vzduchovka">
Vzduchovka



</doc>
<doc id="128972" url="https://sk.wikipedia.org/wiki?curid=128972" title="Parmezán">
Parmezán

Parmezán alebo parmazán (tal. "Parmigiano-Reggiano"). Syr sa vyrába v oblastiach kraja Emilia-Romagna.
Syry sa formujú do zavalitých bochníkov tvare bubna, pripomínajúceho malé pivové sudy. Kôra je lesklá zlatohnedej farby a veľkým písmom je na nej meno syra. Cesto má peknú slamovožltú farbu a krehkú zrnitú a štiepateľnú štruktúru, ktorá zrením tvrdne. Zrnitosť syra je hviezdicovitá, preto sa veľmi ťažko krája nožom.Vôňa má arómu hrozienok a sušeného ovocia s vínom.Syr má hutnú a šťavnatú chuť so slaným nábojom, ktorá doznieva v ústach veľmi dlho. Štruktúra parmezánu je bohatá na kryštály kazeínu.
Parmezán sa vyrába výhradne z nepasterizovaného mlieka a iba v období medzi 1. aprílom a 11. novembrom. Na začiatku výrobného procesu sa zmieša mlieko z predchádzajúceho večera s čiastočne odtučneným raňajším mliekom. Do zmesi sa pridá iniciačná kultúra a mlieko sa zohreje.
Keď obsah kyseliny mliečnej dosiahne požadovanú úroveň, pridá sa syridlo. Mlieko sa veľmi rýchlo zrazí.Tvaroh sa obráti a špeciálnym nástrojom s ostrými hranami, ktorý sa nazýva "spino" alebo tŕň, sa rozreže na kúsočky veľkosti obilného zrna. Keď sa tvaroh zohreje, klesne na dno syrového kotla a vytvorí tam celistvú masu. Tá sa z kotla vyberie do mušelínu, vloží do formy a zľahka lisuje. Potom sa na bochník vtlačí meno syra. Nakoniec sa parmezán namočí do slaného roztoku na minimálne 1 mesiac. Neskôr sa syr uskladní na drevené dosky a nechá sa zrieť. Po 12 mesiacoch sa syry ochutnávajú a triedia. Parmezán musí zrieť minimálne 12 mesiacov no nie je výnimkou ani syr zrejúci 5 a viac rokov.

</doc>
<doc id="128973" url="https://sk.wikipedia.org/wiki?curid=128973" title="Škoda 25Tr Irisbus">
Škoda 25Tr Irisbus

Škoda 25Tr Irisbus je dvojčlánkový nízkopodlažný trolejbus odvodený zo štandardného typu Škoda 24Tr Irisbus. V rokoch 2004 – 2014 bol vyrábaný firmami Škoda Electric (elektrická výzbroj vozov a konečná montáž) a Irisbus (mechanická časť).
Konštrukcia.
Trolejbusy 25Tr (rovnako ako štandardná verzia 24Tr) využívajú upravené autobusové karosérie vozov Citybus 18M a Citelis 18M. Voz 25Tr je trojnápravový trolejbus so samonosnou karosériou. Interiér vozu je nízkopodlažný, iba sedačky sú umiestnené na vyvýšených stupňoch. Trolejbus má aj možnosť tzv. kneelingu (schopnosť vypustiť vzduch z pravej strany vypružení), vďaka ktorému je možné nástupnú výšku do vozu ešte znížiť. V pravej bočnici sa nachádzajú štvoro dvojkrídlové dvere, ktoré majú zabudované dopytové otváranie.
Elektrická výzbroj na báze IGBT tranzistorov je čo možno najviac unifikovaná so štandardnou verziou 24Tr. Na rozdiel od svojho predchodcu 22Tr, je voz 25Tr len jednomotorový so zadnou hnacou nápravou. Na prianie zákazníka je možné aj do vozu zabudovať pomocný naftový agregát alebo trakčnú akumulátorovú NiCd batériu, čo umožňuje jazdu trolejbusu mimo trolejové vedenie.
Prvý vyrobený voz 25Tr má karosériu z autobusu Citybus (prototypový zlínský voz ev. č. 401), vozy vyrábané od konca roku 2005 využívajú karoserie autobusu Citelis. Do konca roka 2007 boli pritom využívané karosérie s označením Citelis 1A, odvtedy sú používané upravené skrine Citelis 1B. Oproti typu 1A s prednou tuhou nápravou disponujú prednú výkyvnú polonápravami, čo umožnilo rozšíriť uličku medzi prvými a druhými dverami, ďalším rozdielom je nízkopodlažný aj zadného článku (znížená podlaha bez schodov), odlišné kĺbové spojenie a ďalšie úpravy. Vozy s touto karosériou, niekedy označované ako 25TrBT, tiež majú upravenú elektrickú výzbroj a odlišnú zástavbu strechy s plastovými krytmi. Vozidlá s pomocným dieselovým agregátom majú zabudovaný motor spĺňajúci normu EURO 4. Prvé vyrobeným vozidlom Citelis 1B (vrátane dieselagregátu) sa stal zlínský trolejbus evidenčného čísla 407.
Prototyp.
Prototyp trolejbusu 25Tr bol odbornej verejnosti predstavený 15. júla 2004. V nasledujúcich mesiacoch bol prezentovaný a skúšaný (aj v prevádzke s cestujúcimi) v Plzni, Ústí nad Labem, Českých Budějoviciach, Brne a v Zlíne, kde takisto svoju okružnú jazdu po Česku skončil. Dostal tu evidenčné číslo 401 a bol zaradený do pravidelnej prevádzky. Už ako zlínský voz 401 bol prvýkrát nasadený do prevádzky 1. mája 2005. V novembri 2019 bol pre zlý stav odstavený. 
Dodávky trolejbusov.
Výroba trolejbusov 25Tr prebiehala v rokoch 20052014.

</doc>
<doc id="128976" url="https://sk.wikipedia.org/wiki?curid=128976" title="Parmigiano Reggiano">
Parmigiano Reggiano



</doc>
<doc id="128977" url="https://sk.wikipedia.org/wiki?curid=128977" title="Škoda Ostrov">
Škoda Ostrov



</doc>
<doc id="128978" url="https://sk.wikipedia.org/wiki?curid=128978" title="Gladwyn Jebb">
Gladwyn Jebb

Sir Hubert Miles Gladwyn Jebb, prvý barón Gladwyn (* 25. apríl 1900, Firbeck Hall, Anglicko - † 24. október 1996), Halesworth, Anglicko) bol britský politik, diplomat a zastupujúci generálny tajomník OSN v rokoch 1945-1946.
Osobný život.
Študoval na Eton College, potom na Magdalen College, Oxfordská univerzita. V roku 1929 si zobral za ženu Cynthiu Noble, s ktorou mal tri deti, syna Milesa a dcéry Vanessu a Stellu.
Kariéra diplomata a politika.
V roku 1924 vstúpil do Zahraničného úradu Spojeného kráľovstva (angl. Foreign Office; slúžila na propagáciu Spojeného kráľovstva v zahraničí) a slúžil v Teheráne a v Ríme.
V roku 1938 sa zúčastnil Mníchovskej dohody (len ako vedľajší účastník, nie ako signatár dohody). V roku 1943 sa stal hlavou oddelenia pre rekonštrukciu (britský orgán pre zabezpečenie potrieb obyvateľa po druhej svetovej vojne) a stal sa členom rady Zahraničného úradu a v tejto pozícii sa zúčastnil viacerých konferencii, vrátane tých v Teheráne, Jalte a v Postupimi.
Po druhej svetovej vojne sa v auguste roku 1945 stal výkonným tajomníkom prípravnej komisie OSN, po čom bol v októbri 1945 menovaný do pozície úradujúceho generálneho tajomníka OSN pred prvou voľbou, kde zotrval do februára 1946. Z OSN však neodišiel definitívne, v rokoch 1946-1947 bol poradcom Zahraničného úradu vo veciach týkajúcich sa OSN. Bol jeden zo zástupcov Spojeného kráľovstvo pri podpisovaní Bruselského paktu. V rokoch 1950-1954 bol veľvyslanec Spojeného kráľovstva pri OSN, v rokoch 1954-1960 veľvyslanec vo Francúzsku. V rokoch 1973-1976 bol člen Európskeho parlamentu.

</doc>
<doc id="128981" url="https://sk.wikipedia.org/wiki?curid=128981" title="Hubert Miles Gladwyn Jebb">
Hubert Miles Gladwyn Jebb



</doc>
<doc id="128982" url="https://sk.wikipedia.org/wiki?curid=128982" title="Sir Gladwyn Jebb">
Sir Gladwyn Jebb



</doc>
<doc id="128983" url="https://sk.wikipedia.org/wiki?curid=128983" title="Nadácia pre budúcnosť">
Nadácia pre budúcnosť

Nadácia pre budúcnosť (angl. "Foundation For the Future") je americká nadácia zameraná na podporu výskumu v oblasti myslenia o budúcnosti.
Nadáciu založil Walter P. Kistlerom v roku 1996 v Bellevue v štáte Washington v USA. Podporuje výskum v oblasti faktorov, ktoré môžu mať veľký vplyv na budúcnosť ľudstva. Nadácia udeľuje prvú futurologickú cenu na svete, Kistlerovu cenu, ktorá má hodnotu 100 000 amerických dolárov. Nadácia organizuje a koordinuje projekt "Humanity 3000" a vydáva zborníky zo sympózií a konferencií projektu.
Vydáva publikácie "Foundation For the Future News" a "Humanity 3000 News".

</doc>
<doc id="128984" url="https://sk.wikipedia.org/wiki?curid=128984" title="Kistlerova cena">
Kistlerova cena

Kistlerová cena (angl. "The Kistler Prize") je prvé futurologické ocenenie, ktoré každoročne udeľuje Nadácia pre budúcnosť.
Kistlerová cena je pomenovaná po americkom vizionárovi a filantropovi Walterovi P. Kistlerovi. Cena sa udeľuje za originálne a inovačné príspevky k porozumeniu spojenia medzi ľudským genómom a ľudskou spoločnosťou. Pozostáva z peňažnej odmeny vo výške 100 000 amerických dolárov a 200 gramovej zlatej medaily.

</doc>
<doc id="128985" url="https://sk.wikipedia.org/wiki?curid=128985" title="Tolar">
Tolar



</doc>
<doc id="128987" url="https://sk.wikipedia.org/wiki?curid=128987" title="Walter Kistler">
Walter Kistler

Walter P. Kistler (* 1918, Biel, Švajčiarsko† 2. november 2015, Redmond, USA) bol americký vedec a vizionár. 
Bol zakladateľom a prezidentom Foundation for the Future, ktorú založil v roku 1996 v Bellevue v štáte Washington v USA. Bol zakladateľom prvej futurologickej ceny Kistlerova cena udeľovanej za prínos k rozširovaniu znalostí a porozumeniu vzťahov medzi genetikou a ľudským správaním, inteligenciou a zdravím. Kistlerova cena má hodnotu 100 000 amerických dolárov. Nadácia pre budúcnosť organizuje a koordinuje projekt Humanity 3000, ktorý je zameraný na veľmi dlhodobú budúcnosť ľudstva 1 000 rokov dopredu.
Dielo.
Napísal a vydal knihy: 

</doc>
<doc id="128988" url="https://sk.wikipedia.org/wiki?curid=128988" title="Camille Pissarro">
Camille Pissarro

Jacob Camille Pissarro (* 10. júl 1830, Charlotte Amalie – † 13. november 1903, Paríž) bol francúzsky maliar a kresliar, najstarší z členov skupiny francúzskych impresionistov. Pissarro pri niektorých svojich dielach vystupoval pod pseudonymom Camil Bomo, aby zistil objektívny názor na svoje diela. 
Maľoval život na francúzskom vidieku, hlavne krajiny, ako aj scény z Montmartru. Vyučoval maliarstvo, medzi jeho žiakov patrili aj Paul Gauguin a Paul Cézanne. 
Životopis.
Narodil sa na ostrove St. Thomas v Antilách, umrel v Paríži. Bol synom portugalského žida a kreolky a iba po dlhých bojoch mu dovolili ísť do Paríža, vtedy už mal dvadsaťpäť rokov. Pissarro je maliar, ktorý sa najviac priblížil k prírode. Celý život zachytával svoje dojmy, ktorým dospel pri pozorovaní rozmanitých prejavov prírody. Začal pracovať pod dohľadom Corota, no keď sa pripojil k mladým umelcom združeným okolo Maneta, starý učiteľ sa ho zriekol.
Dielo.
Pissarro prešiel rozličnými fázami vývoja, v jeho počiatkoch sa stretávame s vplyvom Corota a Courbeta. Neskôr sa začína vyjasňovať farebnosť v jeho dielach. K rozhodujúcemu kroku prichádza po roku 1870, keď bol v londýnskom exile (utiekol pred povolávacím rozkazom). Vrcholom jeho impresionistickej tvorby je obdobie v rokoch 1870 až 1880. Jeho tvorba sa v tomto období vyznačuje farebnými objavmi, samo svetlo sa stáva „námetom“, hlavným činiteľom na obraze. Vábia ho zlatisté a striebristé efekty, zelené a krehké lístie, rozkvitnuté stromy, obilné polia, potoky a barančeky na oblohe. Krásne zachytenie krajiny môžeme vidieť v jeho obraze "Vchod do dediny". Pissarro v obraze "Trieda opery" zachytáva moment zo života mesta, tu už odstupuje od silnej prezentácii svetelných efektov, používa pastelové farby. Pissarro zasvätil posledné roky života hľadaniu novej slobody prejavu. Na základe impresionistickej a divizionistickej skúsenosti sa dopracoval k jemnému dôkladnému umeniu a k istej kresbe.

</doc>
<doc id="128993" url="https://sk.wikipedia.org/wiki?curid=128993" title="Mops">
Mops

Mops alebo mopslík je psie plemeno uznané v FCI pod číslom 253.
Pôvod.
Nie je celkom jasný. Pravdepodobne pochádza z Číny a ide o veľmi staré plemeno (údajne sa podobné psy v Číne vyskytovali pred začiatkom nášho letopočtu). Do Európy sa dostal roku 1516, rýchlo si ho obľúbili najvyššie spoločenské vrstvy. V 17. a 18. storočí patril medzi najpopulárnejšie plemená. V 19. storočí záujem o mopsov prudko klesol a plemeno takmer vyhynulo.
Vzhľad.
Malý, ale veľmi svalnatý a kompaktný pes zhustených proporcií. Hlavu má veľkú a guľatú, s veľmi krátkou ňucháčovou partiou, so slabým predhryzom a so zreteľne vyznačenými vráskami. Oči tmavé, veľké, guľaté, uši malé, zamatovo mäkké, padajúce dopredu. Nohy veľmi silné, svalnaté a rovné. Telo krátke, kompaktné, so širokým hrudníkom. Chvost vysoko nasadený, skrútený nad chrbtom. Srsť jemná, lesklá a mäkká. Farba svetlohnedá s čiernou maskou alebo čierna. Hmotnosť je okolo 4,1 – 5,8 kg, výška v kohútiku 30 – 35 cm.
Povaha a využitie.
Je veselý, priateľský k ľuďom aj ku zvieratám, bez stopy agresivity . Nenáročný na priestor a na pohyb. Je spätý s človekom, dožaduje sa fyzického kontaktu. Je ideálny spoločník pre všetky vekové kategórie. Zvláštnosťou mopsa je že v roku 2005 bol prehlásený za najspoločenskejšieho psa. Je to veľmi spoločenský pes.
Bez problémov ho možno chovať jednotlivo. Vzhľadom na skrátený ňufák mu hrozí v horúčavách prehriatie. Pri dlhších prechádzkach je potrebné mu dopriať prestávky a poskytnúť misku s vodou.

</doc>
<doc id="128994" url="https://sk.wikipedia.org/wiki?curid=128994" title="St. James’s Palace">
St. James’s Palace

St. James's Palace je jedným z najstarších palácov v Londýne. Nachádza sa na ulici Pall Mall, na sever od St. James’s Parku. Palác bol postavený v rokoch 1531 až 1536 kráľom Henrichom VIII., na mieste pôvodnej nemocnice zasvätenej sv. Jakubovi mladšiemu (angl.: St. James the Less). Odtiaľ je odvodený aj názov štvrte St. James's i meno neďalekého parku. Budova bola postavená z červených tehál v tudorovskom štýle.
Od roku 1698, potom ako vyhorel Whitehall Palace, sa St. James's Palace stal hlavným londýnskym sídlom panovníka a administratívnym centrom celej monarchie. Počas Cromwellovej vlády bol palác využívaný ako kasárne a neskôr ho zrekonštruoval kráľ Karol II. Panovníci Hanoverskej dynastie využívali potom palác ako svoje sídlo až do roku 1809, keď bol zničený požiarom. Z pôvodnej stavby sa zachovala iba brána Henricha VIII.
Počas opráv St. James's Palace kráľovská rodina sídlila v Buckingham House (dnešný Buckinghamský palác). Formálne ustanovenie Buckinghamského palácu ako hlavného kráľovského sídla v Londýne bolo prevedené za vlády kráľovny Viktórie.
St. James's je využívaný dodnes, napríklad tu má svoje formálne sídlo kráľovský dvor a akreditujú sa tu zahraniční diplomati. Taktiež je londýnskym sídlom princeznej Anny a Alexandry, princeznej z Kentu. Palác tvorí komplex rôznych budov, okrem iného York House, bývalé sídlo princa Charlesa a jeho dvoch synov princov Williama a Harryho a Clarence House, domov zosnulej Kráľovnej Matky a súčasná rezidencia Princa z Walesu.
Kráľovnina kaplnka (angl.: Queen's Chapel) bola postavená architektom Inigom Jonesom a na rozdiel od paláca je prístupná pre verejnosť. St. James's Palace je taktiež jedným z troch miest, kde máte možnosť vidieť príslušníkov jazdnej stráže.
Dopravné spojenie.
Najbližšie stanice londýnskeho metra:

</doc>
<doc id="128995" url="https://sk.wikipedia.org/wiki?curid=128995" title="St James's Palace">
St James's Palace



</doc>
<doc id="128996" url="https://sk.wikipedia.org/wiki?curid=128996" title="Partizánska republika">
Partizánska republika

Partizánska republika bola rozsiahla oblasť dlhodobo kontrolovaná partizánmi v oblasti Nízkych Tatier a v juhovýchodnej časti Veľkej Fatry, Starohorských vrchoch a v oblasti severovýchodne od Banskej Bystrice, ktorá vznikla po potlačení Slovenského národného povstania. Partizáni však oblasť neudržali až do príchodu Červenej armády, kvôli vyčerpaniu munície a zásob sa v marci 1945 sa stiahli na východ a civilné obyvateľstvo oblasti sa stalo predmetom krutých nemeckých represálií.
Rozsah a sila partizánskych jednotiek.
Chaos, ktorý nastal na povstaleckom území po 28. októbri 1944 sa pomaly skončil v polovici novembra. Priestor pod kontrolou partizánov v Nízkych Tatrách a v juhovýchodnej časti Veľkej Fatry a Starohorských vrchoch ohraničovali podhorské osady Rudlová (dnes časť Banskej Bystrice), Selce, Sásová (dnes časť Banskej Bystrice), Priechod, Špania Dolina, Uľanka, Turecká, Richtárová, Staré Hory, Donovaly, Moštenica, Korytnica-kúpele, Hiadeľ, Podkonice a Slovenská Ľupča. Baláže a Kalište boli centrom oblasti. Operovali tu početné partizánske jednotky ako bola brigáda Smrť fašizmu pod vedením majora N. V. Volkova, brigáda Pomstiteľ pod vedením majora S. G. Morozova, partizánsky oddiel Vpred podplukovníka M. P. Morského-Osipova, oddiel Stalin na čele s majorom A. A. Martynovom a oddiel Pobeda kapitána A. J. Makarenka. Na území, kam celé mesiace nevkročili okupačné jednotky sa rozvinula spolupráca medzi partizánmi a civilným obyvateľstvom. Existovali tu ilegálne tlačiarne, ktoré tlačili noviny (Zvesti, 48 čísel časopisu Mor ho) i agitačné letáky vo viacerých jazykoch. Tie boli potom pomocou civilného obyvateľstva rozširované medzi nemeckými a maďarskými jednotkami v okolí. Výsledkom bol napríklad prechod stovky maďarských vojakov aj s výzbrojou na stranu partizánov.
Civilné obyvateľstvo tak ako v mnohých iných oblastiach dodávalo partizánom potraviny, lieky, šatstvo, obuv a iný materiál. Mnohí iní civilisti ukrývali a liečili ranených partizánov, či poskytovali partizánskym štábom dôležité spravodajské informácie o pohybe a sile nepriateľa. Veľa tamojších obyvateľov sa priamo zapojilo do obrany partizánskej oblasti. Neskôr za túto pomoc čakali osady kruté perzekúcie.
V nasledujúcom období si partizáni vybudovali pre lepšie spojenie a koordináciu obrany Partizánskej republiky priame telefonické spojenie medzi jednotlivými osadami, obcami, štábmi jednotiek, opornými bodmi, stanovišťami, obrannými postaveniami a pozorovateľňami. V prípade útoku na jeden úsek hraníc boli potom schopní telefonicky privolať pomoc či posily zo záloh alebo neohrozenej oblasti.
Činnosť partizánov.
Činnosť partizánov v oblasti sa okrem zaistenia a bezpečnosti územia sústreďovala aj na narúšanie vojenskej dopravy nepriateľa. Svoju diverznú činnosť pri tom zamerali najmä na železničné trate Banská Bystrica – Diviaky a Banská Bystrica – Brezno – Červená Skala. Len do decembra 1944 do januára 1945 úsek železničnej trate z Banskej Bystrice do Brezna poškodili alebo prerušili 22 krát. Trať Banská Bystrica – Diviaky bola partizánmi poškodená 8-krát. Rovnako ako narúšanie prepravy po železnici podnikali partizáni i útoky a prepady cestných komunikácií, kde ohrozovali alebo celkom zastavili prepravu cez priesmyky Malý a Veľký Šturec. Najmä v období bojov o Liptovský Mikuláš blokovanie cesty cez Veľký Šturec, ktorá spájala Ružomberok s Banskou Bystricou, sťažovalo zásobovanie nemeckých jednotiek na fronte. Partizáni cestu celkom zablokovali viacerými zátarasmi, ktorých účinok zmnohonásobil sneh.
Ďalšiu činnosť partizánskych jednotiek predstavovali nečakané útoky a prepady nemeckých posádok, strážnych oddielov a postavení nemeckých vojsk v oblasti. V januári 1945 brigády Pomstiteľ a Smrť fašizmu uskutočnili 16 takýchto útokov v okolitých obciach. Tieto akcie podnecovali nemecké velenie k realizácii trestných výprav a vyčisťovacích akcií.
18. marca 1945 začali partizáni opúšťať územie Partizánskej republiky, aby sa spojili s postupujúcimi sovietskymi a rumunskými vojskami. Ani po tom sa však nepodarilo nemeckým vojskám odstrániť prekážky na strategicky dôležitej ceste cez Veľký Šturec. Pri ústupe boli pre to Nemci nútení zanechať ťažké zbrane a bojovú techniku pod Veľkým Šturcom a ustupovať v hlbokom snehu ťažkým horským terénom cez hrebeň Veľkej Fatry do Turca.
Odvetné akcie.
V novembri a decembri podnikli nacistické jednotky za podpory kolaborantov prvé pokusy dobyť partizánmi kontrolovanú oblasť. Útoky boli vedené zo smeru Banská Bystrica – Staré Hory, Donovaly – Banská Bystrica – Špania Dolina, Ružomberok – Liptovská Osada – Donovaly, Slovenská Ľupča – Podkonice – Moštenica, či z obcí Selce, Priechod a Hiadeľ. K najťažším bojom došlo pri prieniku okupačných jednotiek do bezprostrednej blízkosti obce Kalište začiatkom decembra 1944, kde v boji padlo 11 partizánov alebo útok z 28. decembra 1944, ktorý podnikol početný oddiel SS spolu s oddielom vlasovcov, z Ružomberka na Donovaly, Bully a Polianku.
Prakticky nepretržité boje medzi partizánmi trvali od začiatku februára do 18. marca 1945. Nemecké oddiely sa usilovali nielen uvoľniť komunikáciu cez Veľký Šturec, ale postupne obsadiť všetky partizánmi kontrolované obce a spacifikovať celú partizánsku oblasť v tejto časti Nízkych Tatier, Veľkej Fatry a Starohorských vrchov. Niekoľko intenzívnych ozbrojených stretov sa odohralo od 2. do 16. februára prakticky po celej partizánskej oblasti. Táto intenzívna bojová činnosť mala za následok aj vyčerpanie neveľkých partizánskych zásob streliva a proviantu. Partizánske brigády čeliace neustálym nemeckým útokom už nedokázali dlhšie udržať oblasť pod kontrolou a boli preto nútené ustúpiť a spojiť sa so sovietskymi jednotkami, ktoré už bojovali v Podtatranskej kotline. Partizáni preto začali 18. marca opúšťať svoje postavenia a stiahli sa na Magurku a do oblasti Prašivej, kde vystúpili na hrebeň Nízkych Tatier a 22. až 23. marca sa postupne spájali so sovietskymi jednotkami v okolí Bystrej a v Jasenskej doline.
Po odchode partizánov nemecké jednotky vtrhli do väčšiny osád predtým kontrolovaných partizánmi a kruto sa pomstili miestnemu obyvateľstvu za pomoc partizánom. V osadách Bully a Polianka zastrelili alebo upálili 16. januára 1945 30 ľudí. V Priechode 16. februára vypálili 166 domov a priľahlých stavieb. Kalište po ústupe partizánov 18. marca prakticky celé zrovnali so zemou. Obec už nikdy nebola znovu obnovená ako iné celkom, či iba čiastočne vypálené dediny stredného Slovenska. 20. marca boli vypálené Baláže. Kruté represálie v oblasti ukončil až vynútený ústup nacistov v dôsledku postupu sovietskych, rumunských a česko-slovenských jednotiek, ktoré oblasť do konca marca postupne oslobodili.

</doc>
<doc id="128997" url="https://sk.wikipedia.org/wiki?curid=128997" title="Camille Jacob Pissarro">
Camille Jacob Pissarro



</doc>
<doc id="128998" url="https://sk.wikipedia.org/wiki?curid=128998" title="St. James’s Park">
St. James’s Park

St. James’s Park je jedným z Kráľovských parkov v Londýne. Nachádza sa na východ od Buckinghamského paláca a na západ od Downing Street v štrvrti St. James's v mestskom obvode City of Westminster. Jeho severnú hranicu tvorí ulica The Mall. 
Dopravné spojenie.
Najbližšie stanice London Underground:

</doc>
<doc id="129000" url="https://sk.wikipedia.org/wiki?curid=129000" title="Hanča">
Hanča

Hanča [vyslov:hánčča] (v písme hanča: 漢字, v písme hangul: 한자) je kórejský názov pre čínske znaky. Presnejšie povedané, sú to tie čínske znaky, ktoré boli včlenené do kórejského jazyka, pričom pôvodná "čínska" výslovnosť bola prispôsobená zásadám kórejskej fonetiky.
Pôvod názvu.
Názov hanča sa skladá z dvoch čínskych znakov: 漢 (한 vyslov "hán"), ktorý označuje čínsky národ Han a znak 字 (자 vyslov "ča"), ktorý označuje písmo. Na druhej strane názov pre kórejskú abecedu hangul (한글) je zloženina dvoch slabík: 韓 han (한 t. j. kórejský) a gul (글 písmo). Hanča sú takmer identické s tradičnými čínskymi znakmi. 
Kórejskému názvu hanča zodpovedá v čínštine názov "han-c´" a v japončine názov "kandži". Ale na rozdiel od kandži či súčasných čínskych znakov, ktoré boli zjednodušené, si hanča zachovali svoj pôvodný výzor a po stáročia sa takmer nezmenili.
Slová.
Hančao sú také kórejské slová, ktoré sa dajú zapísať pomocou znakov hanča. Avšak pôvodné kórejské slová a morfémy sa dajú zapísať jedine pomocou abecedy hangul. Ešte pred vytvorením abecedy v roku 1443 boli pokusy vytvoriť systém písma na základe zjednodušených znakov, ktoré by reprezentovali kórejské morfémy – hjangčchal (향찰 / 鄕札), kugjol (구결 / 口訣) a idu (이두 / 吏讀). Ale tieto systémy boli veľmi ťažkopádne a naučiť sa písať takýmto spôsobom vyžadovalo aj tak znalosť komplikovaného systému čínskych znakov. V skutočnosti sa všetky dokumenty písali v klasickej čínštine (podobne ako v Európe mala miesto latinčina). Prakticky sa pomocou hanča písalo v Kórei až do začiatku 20. storočia. Až v začiatkoch japonskej okupácie Kórey nacionalistické hnutie presadilo používanie abecedy.
Dejiny.
Zavádzanie čínskych znakov v Kórei bolo postupné. Najprv sa začali používať na označenie osobných mien a geografických názvov, neskôr na dokumentovanie dôležitých udalostí, až nakoniec každý, kto chcel zastávať verejný post musel ovládať klasickú čínštinu. Dnes takmer všetci Kórejčania môžu svoje mená zapísať pomocou hanča.
Výrazným posunom v používaní znakov bolo rozšírenie budhizmu na Kórejskom polostrove. Ale neboli to budhistické náboženské texty, ktoré podporili rozšírenie znakov, ale čínsky text "Čchondžamun" (천자문, Dielo s tisíc znakmi).
Od začiatku 20. storočia sa nahradili čínske znaky kórejskou abecedou. V skutočnosti plný rozvoj kórejského jazyka a abecedy nastal až po oslobodení spod japonskej okupácie v roku 1945. S rozdelením polostrova nastala aj diverzifikácia v používaní znakov hanča v severnej a južnej časti polostrova. Kým na juhu prechod od zmiešaného systému k zápisu jedine pomocou abecedy hangul bol plynulejší, na severe v roku 1948 na príkaz Kim Il-songa radikálne zakázali používať čínske znaky a okamžite sa prešlo na horizontálny zápis (predtým sa text zapisoval vertikálne zhora nadol a sprava doľava). V súčasnosti sa učí základných 2000 znakov na stredných školách v Južnej Kórei. Ale posledné generácie neovládajú znaky a sú k nim dosť ľahostajné.

</doc>
<doc id="129004" url="https://sk.wikipedia.org/wiki?curid=129004" title="Vannevar Bush">
Vannevar Bush

Vannevar Bush (* 11. marec 1890, Everett, Massachusetts, USA – † 30. jún 1974, Belmont, Massachusetts, USA) bol americký vedec, štátny úradník, vizionár a profesor elektrického inžinierstva.
Kariéra.
V roku 1945 v článku "As We May Think" publikovanom v časopise "The Athlantic Monthly" navrhol projekt zariadenia Memex, fungujúceho na princípe hypertextu. V roku 1945 ako riaditeľ Office of Scientific Research and Development publikoval správu nazvanú "Science The Endless Frontier". A Report to the President (Veda nekonečná hranica - Správa pre prezidenta). Vykonával funkcie viceprezidenta Massachusetts Institute of Technology (MIT), prezidenta Carnegie Institution vo Washingtone DC v USA. Pôsobil ako vedúci National Defense Research Committee.
Dielo.
Napísal a vydal knihy a publikácie
Bibliografia.
Knihy o ňom.
Zachary, G. Pascal: Endless Frontier. Vannevar Bush, Engineer of American Century. Free Press, 197, ISBN 0-02-935673-3

</doc>
<doc id="129005" url="https://sk.wikipedia.org/wiki?curid=129005" title="Končar TMK 2200">
Končar TMK 2200

Končar TMK 2200 je moderná nízkopodlažná električka vyrábaná chorvátskym konzorciom Crotram, predovšetkým firmou Elektroindustrija Končar.
Zatiaľ premáva v Záhrebe. 70 % komponentov je z Chorvátska. Dĺžka: , počet cestujúcich: 202, maximálna rýchlosť: /h. Celá električka je riadená synchrónnymi počítačmi a má osový podvozok, ktorý sa použil prvýkrát na svete.

</doc>
<doc id="129007" url="https://sk.wikipedia.org/wiki?curid=129007" title="Frauenkirche (Drážďany)">
Frauenkirche (Drážďany)

Frauenkirche (po slovensky "Kostol Matky Božej/Panny Márie") je luteránsky kostol v Drážďanoch v Nemecku. 
Drážďanský Frauenkirche bol zničený v kontroverznom bombardovaní Drážďan z 13. na 14. februára 1945, počas druhej svetovej vojny a neskôr bol zrekonštruovaný. Rekonštrukcia exteriéru bola dokončená v roku 2004 a interiéry boli dokončené v roku 2005. Po 13 rokoch nákladnej rekonštrukcie bol znovu vysvätený 30. októbra 2005 pri oslave protestanského sviatku dňa reformácie. 
Dejiny.
Frauenkirche bol vybudovaný ako luteránsky kostol napriek tomu, že saský vládca Friedrich August II. (1670 - 1733) bol v tom čase už katolíkom (na katolícku vieru prestúpil v roku 1719, aby získal titul poľského kráľa). 
Pôvodný barokový kostol bol postavený v rokoch 1726 až 1743 a bol navrhnutý drážďanským mestským architektom Georgom Bährom (1666 - 1738), jedným z najväčších majstrov nemeckého baroka. Bährova zreteľná architektúra kostola zachytila nový duch protestantstva.
V roku 1736 slávny tvorca organov Gottfried Silbermann (1683 - 1753) postavil trojmanuálový nástroj pre kostol. Organ bol nainštalovaný 25. novembra a 1. decembra na ňom mal Johann Sebastian Bach (1685 - 1750) svoj koncert. 
Najvýraznejším stavebným prvkom kostola je kupola zvaná Kamenný zvon ("die Steinerne Glocke") čnejúca do výšky 95 metrov. Je to triumf techniky a inžinierstva doby porovnateľný snáď len s Michelangelovou kupolou pre Baziliku svätého Petra v Ríme. 12 000 ton vážiaca kupola sa týči bez akýchkoľvek vnútorných opôr, napriek rôznym negatívnym predpovediam je dóm stále stabilný. 
V roku 1760 bol zvon zasiahnutý viac ako 100 delovými guľami pruskej armády počas sedemročnej vojny. 
Dokončený kostol dodal Drážďanom výraznú siluetu, ktorá bola zachytená na známych obrazoch Bernada Bellotta, nazývaného Canaletto. 
V roku 1849 sa kostol stal srdcom revolúcie známej ako májové povstanie v Drážďanoch a bol obklopený barikádami. 
Vyše 200 rokov kostol monumentálne dominoval drážďanskej panoráme.
Zničenie.
Kostol bol skoro totálne zničený a ruiny (chórová časť kostola) spolu so zvyškami kameňov boli ponechané v centre mesta na ďalších 45 rokov. 
Krátko po skončení 2 svetovej vojny sa začalo s číslovaním a konzervovaním zvyšných kameňov a trosiek. Pieta tohto miesta zabránila komunistickým úradom v odstránení trosiek a vytvoreniu plánovaného parkoviska.
V roku 1982 sa ruiny stávajú miestom pokojných protestov proti komunistickému režimu. Na výročie bombardovania si 400 obyvateľov Drážďan uctilo pamiatku obetí tichom a zapálením sviečok.
Príprava rekonštrukcie a získavanie peňazí.
Už v posledných mesiacoch vojny boli snahy o rekonštrukciu kostola. Nanešťastie pod vplyvom politických dôvodov sa rekonštrukcia neuskutočnila. Ruiny boli zakonzervované a vyhlásené za vojenský pamätník, rovnako ako ruiny katedrály v Coventry v Anglicku, ktorá bola zničená nemeckým bombardovaním v roku 1940.
Po znovuzjednotení Nemecka sa situácia zmenila. V roku 1989 založil Ludwig Güttler občiansku iniciatívu „Spoločnosť pre rekonštrukciu Frauenkirche“ a začal agresívnu fundraisingovú kampaň, ktorá viedla k získaniu dostatočného množstva finančných prostriedkov.
Sen sa stal skutočnosťou. Tisíce architektov, historikov a inžinierov zoradili tisíce kameňov, identifikovali ich a označili pre znovupoužitie v stavbe.
Rekonštrukcia Frauenkirche stála 182,6 milióna € (cca 7,5 miliardy SK podľa vtedy platného kurzu). Dresdner Bank zaplatila viac než polovicu nákladov pomocou príspevkových certifikátov a sama prispela čiastkou 7 miliónov eur. K najväčším individuálnym sponzorom patril nositeľ Nobelovej ceny za medicínu Günter Blobel, ktorý na obnovu venoval väčšinu finančnej odmeny spojenej s týmto ocenením (cca 3 250 000 Sk).
Ďalších 2,3 miliónov € bolo získaných pomocou symbolického predávania stavebných kameňov.
Rekonštrukcia.
Samotná rekonštrukcia trvala 12 rokov. Originálne stavebné plány z 18. storočia sa nezachovali, rekonštrukcia preto čerpala informácie z dobových fotografii a dokumentácie opravy kostola vykonanej v 20. rokoch 20. storočia. Podľa nich bol zostavený presný 3D počítačový model stavby. Každá pôvodná časť bola zaevidovaná a bolo jej určené príslušné miesto v modeli - do stavby sa tak podarilo zakomponovať 43% pôvodných súčastí.
Architekti upravili oproti pôvodným plánom najmä podzemné priestory, kde vznikla koncertná sála. Všetky nosné piliere boli nanovo vytvorené z pieskovca. 12 000 ton vážiaca kupola bola vytvorená postupným skladaním presne opracovaných kamenných častí na nosný drevený skelet, ktorý bol nakoniec odstránený.
Kostol má po rekonštrukcii zabudovanú klimatizáciu, elektrické osvetlenie a kompletné ozvučenie.

</doc>
<doc id="129010" url="https://sk.wikipedia.org/wiki?curid=129010" title="Crozetove ostrovy">
Crozetove ostrovy

Crozetove ostrovy () je súostrovie vulkanického pôvodu, nachádzajúce sa v južnej časti Indického oceánu, patriace pod správu Francúzska, ako súčasť Francúzskych južných a antarktických území.
Geografia.
Súostrovie sa nachádza na 46° južnej šírky a pozostáva zo šiestich ostrovov:
Najvyšší bod je Mont Dufresne (1 050 m) na ostrove Île de l’Est, najväčší ostrov je Île de la Possession - 150 km2. Celková plocha ostrovov (pevniny) je 352 km2 a vzdialenosť medzi východnou a západnou skupinou je približne 94 km. Ostrovy sú neobývané, s výnimkou výskumnej stanice na ostrove Île de la Possession. Crozetove ostrovy ležia na Crozetskej plošine, ich vek a odhaduje na 8,8 mil. rokov.
Podnebie.
Ostrovy sa nachádzajú v miernom pásme, priemerné teploty sú 18 °C v lete a 5 °C v zimných mesiacoch. Celkový ročný úhrn zrážok je 2000 mm a počet daždivých dní v roku asi 300. V súčasnosti nie sú zaľadnené, ale v minulosti boli pokryté ľadovcami. Asi 100 dní do roka sú ostrovy vystavené silnému vetru, cez 100 km/hod.
Biológia.
Ostrovy sú sídlom niekoľkých druhov tučniakov (tučniak kráľovský), tuleňov, albatrosov, v okolí sa často vyskytujú kosatky a veľryby. Dosť vážnym zásahom do ekosystému ostrovov bolo prinesenie myší, krýs a mačiek. V minulosti sa na prasacom ostrove nachádzali aj voľne žijúce prasce a kozy (tiež dovezené ako zdroj potravy), ktoré však boli vyhubené.
Dejiny.
Ostrovy objavila francúzska expedícia v roku 1772 a sú pomenované podľa Julesa Crozeta - zástupcu veliteľa tejto expedície. V 19. storočí boli častým cieľom výprav lovcov tuleňov a veľrybárov. Od roku 1955 sú súčasťou Francúzskych južných a antarktických území, predtým boli závislým územím Madagaskaru. V roku 1963 bola na ostrove Île de la Possession postavená výskumná stanica obývaná celoročne skupinou 18 až 30 vedeckých pracovníkov, zaoberajúca sa meteorologickým, biologickým a geologickým výskumom.

</doc>
<doc id="129014" url="https://sk.wikipedia.org/wiki?curid=129014" title="Gouda (syr)">
Gouda (syr)

Gouda je polotvrdý syr z provincií Zuid-Holland a Utrecht v Holandsku.
Syr sa tradične formuje do ploských bochníkov v tvare kolesa, má tenkú žltú kôru a je obalený do parafínového vosku. Mladý syr má pevné svetložlté cesto, posiate malými nepravidelnými vzduchovými bublinami a občas aj veľkými dierami. Syr je mäkký a pružný, s maslovou arómou pripomínajúcou topený syr. Vo veľmi miernej chuti je cítiť fondán s orieškami. Ako syr dozrieva, jeho kôra hrubne a cesto tmavne a tvrdne, najmä na okrajoch. Príchuť dozrieva a dáva syru oveľa robustnejšiu chuť. Zrelý syr chutí slano s lahodnou ovocnou príchuťou a sladkým zakončením. Syr zrejúci dlhšie ako dva roky má silnú príchuť karameliek.
Na goudu sa používa pasterizované mlieko. Hotový syr sa namáča do vosku, aby sa predĺžil jeho skladovací čas. Povrchový vosk má rozličné farby a niekedy poukazuje na prítomnosť prísad v syre, napríklad byliniek (zelený vosk) alebo celej rasce (oranžový vosk). Niektoré dozreté goudy majú čierne voskovanie.

</doc>
<doc id="129020" url="https://sk.wikipedia.org/wiki?curid=129020" title="Trygve Halvdan Lie">
Trygve Halvdan Lie

Trygve Halvdan Lie (* 16. júl 1896, Oslo – † 30. december 1968, Geilo) bol nórsky politik a v rokoch 1946 až 1952 prvý generálny tajomník OSN.
Osobný život.
Jeho otec Martin odišiel do Ameriky pracovať ako tesár, matka viedla penzión. Vyštudoval univerzitu v Osle a v roku 1919 dostal akademický titul doktor práv. V roku 1921 sa oženil s Hjørdis Jørgensenovou a mali spolu tri dcéry: Sissel, Guri a Mette.
Kariéra politika.
Ako pätnásťročný sa v roku 1911 pridal ku mládežníckej organizácii nórskej robotníckej strany, kde v rokoch 19191922 pôsobil ako poradca tajomníka strany a v roku 1926 sa sám stal tajomníkom strany. Keď sa robotnícka strana dostala do parlamentu, Lie bol roku 1935 menovaný ministrom spravodlivosti, kde zotrval do roku 1939, neskôr od júla 1939 do septembra toho istého roku bol minister obchodu a priemyslu. Lie udelil Levovi Trockému povolenie na pobyt po jeho vyhostení zo Sovietskeho zväzu, no neskôr mu prikázal Nórsko opustiť.
V roku 1940, keď Tretia ríša napadla Nórsko, Lie dal príkaz nórskej flotile lodí, aby odplávala do spojeneckých prístavov. V júni 1940 sám odišiel do Anglicka, kde sa stal v decembri zastupujúcim ministrom zahraničia v nórskej exilovej vláde, vo februári roku 1941 sa stal plnohodnotným ministrom zahraničia.
V roku 1946 viedol nórsku delegáciu pri konferencii OSN v San Franciscu, kde bol 1. februára menovaný prvým generálnym tajomníkom OSN.
Ako generálny tajomník Lie podporoval vznik Izraela a Indonézie, stiahnutie sovietskych vojenských síl z Iránu a ukončenie bojov v Kašmíri. Vyjadril podporu a pomáhal pri zháňaní pomoci pre Kórejskú republiku po tom, čo bola napadnutá KĽDR, čím upútal pomoc Sovietskeho zväzu, ktorý podporoval komunistický režim v KĽDR. Lie bol odporca vstupu Španielska do OSN, kvôli Francovmu diktátorskému režimu.
Čelil kritike kvôli neschopnosti pri vyjednávaní vo veci Berlínskej blokády, ako aj kvôli neschopnosti skôr ukončiť vojnu v Kórei. V roku 1950 bolo jeho pôsobenie predĺžené o ďalšie tri roky, v pomere hlasov 46 za ku 5 proti. Spojené štáty boli za jeho zotrvanie, zatiaľ čo Sovietsky zväz za jeho odstúpenie. Po kritike zo strany amerického senátora Josepha McCarthyho Trygve Lie zo svojej funkcie 10. novembra 1952 odstúpil.
V nórskej politike ostal aj po odstúpení z funkcie generálneho tajomníka OSN, bol miestodržiteľom v Osle a minister vnútra a obchodu.
Zomrel v roku 1968 na srdcový infarkt.

</doc>
<doc id="129021" url="https://sk.wikipedia.org/wiki?curid=129021" title="Branislav Záhradník">
Branislav Záhradník



</doc>
<doc id="129023" url="https://sk.wikipedia.org/wiki?curid=129023" title="Luigi Cavalli-Sforza">
Luigi Cavalli-Sforza

Luigi Luca Cavalli-Sforza (* 25. január 1922, Janov, Taliansko – † 31. august 2018, Belluno) bol taliansky populačný genetik.
Kariéra.
Narodil sa v Taliansku. V rokoch 1951 až 1962 pôsobil ako profesor genetiky na University of Parma v Parme v Taliansku. Od roku 1970 pôsobí na Stanford University. Je emeritným profesor na School of Medicine na Stanford University.
The Kistler Prize.
V roku 2002 mu bola udelená The Kistler Prize. Je jedným zo zakladateľov Human Genome Diversity Project.

</doc>
<doc id="129024" url="https://sk.wikipedia.org/wiki?curid=129024" title="Daniel Defoe">
Daniel Defoe

Daniel Defoe, pôvodným menom Daniel Foe (* asi 1660, Londýn, Anglicko – † 24. apríl 1731, Londýn), bol anglický spisovateľ a novinár, predstaviteľ realizmu.. Napísal až 500 kníh, najznámejšia je Robinson Crusoe.
Život.
Narodil sa ako Daniel Foe v Londýne niekedy okolo roku 1660 (najčastejšie sa udávajú roky 1659, alebo 1661) ako syn Jamesa Foea a Alice Foe, jeho meno však nie je zapísané v matrike, ani nikde inde. Otec bol obchodník, sviečkár a mäsiar. Matka mu zomrela keď mal desať rokov. Na svoj jednoduchý pôvod nebol príliš hrdý a vyriešil to tým, že si k svojmu menu neskôr pridal aristokraticky znejúce De , či už z rozmaru, snobizmu alebo preto, lebo foe znamená v preklade Nepriateľ. Túto opravenú podobu mena možno nájsť rôzne napísanú (De Foe alebo Defoe))., neskôr tvrdil, že je spriaznený so šľachtickým rodom De Beau Faux.. 
Daniel Defoe ako puritán nemal nárok na vyššie vzdelanie, na to mali právo len príslušníci štátnej cirkvi. Musel sa uspokojiť so stredoškolským vzdelaním ale využil ho dobre, lebo sa naučil 5 jazykov a osvojil si vecný a praktický prístup k životu. Študoval na akadémií v Newington Green. 
V roku 1684 sa Defoe oženil s Máriou Tuffleyovou. Mali spolu dvoch synov a päť dcér, ale iba šesť prežilo. Za svoje satirické diela bol väznený. Vo väzení začal vydávať časopis The Review (1703). Za ironický pamflet navrhujúci riešenie konfliktu medzi štátnou, anglikánskou cirkvou a puritánmi bol odsúdený na pranier. Neskôr bol získaný do štátnej služby. Ako tajný agent pripravoval v roku 1707 zjednotenie parlamentov Anglicka a Škótska. Často precenil svoje obchodné vlohy, a ako podnikateľ mal neraz veľké problémy a musel skrývať pred veriteľmi. Kúpil dva veľkostatky a loď. Poznal kladné aj záporne stránky života a to mu pomohlo pri literárnej tvorbe. Daniel Defoe rád cestoval po celej Británii a Európe.
Tvorba.
Počas svojho života napísal vyše päťsto diel. Svoje najslávnejšie dielo "Robinson Crusoe" 1719, napísal ako 60 ročný. Rozpráva o synovi z obchodníckej rodiny, ktorý utečie na more, aby sa stal námorníkom. Po stroskotaní lode žije veľa rokov na pustom ostrove, je založený na skutočnom príbehu námorníka Selkirka. Ide tak o jeden z prvých románov s realistickými prvkami. 
Defoe v ňom okrem iného sleduje vývojové hľadanie Robinsonovej cesty k Bohu a formovania jeho mravných vlastností a vytvára typ slobodného jedinca stelesňujúceho morálku „bieleho muža“. Po preslávení prvého diela spísal ešte dve pokračovania.Toto dielo sa v Británii stalo najčítanejšou knihou po biblii. Robinson Crusoe je podávaný ako autobiografia a preto si mnoho historikov myslí, že toto dielo nenapísal Daniel Defoe. Jeden tvrdí, že dielo napísal istý politik Robert Harley a odovzdal ho Defoovi keď bol väzeň aby ho uverejnil.
Biografia Britanica naznačuje, že autorom bol satirik a lekár kráľovnej John Arbuthnot. Zdá sa však, že Crusoa nenapísal nik iný ako Defoe, ktorý rád uverejňoval svoje diela anonymne. Daniel Defoe vo svojich dielach rozvinul tradíciu španielskych románov a cestopisov a veľmi dobre vystihol ekonomické myslenie jednotlivca v dobe začínajúceho kapitalizmu.

</doc>
<doc id="129032" url="https://sk.wikipedia.org/wiki?curid=129032" title="LAŠ">
LAŠ



</doc>
<doc id="129038" url="https://sk.wikipedia.org/wiki?curid=129038" title="Arthur Jensen">
Arthur Jensen

Arthur Jensen (* 24. august 1923, San Diego, Kalifornia, USA – † 22. október 2012) bol americký psychológ.
Kariéra.
Pôsobil ako emeritný profesor vzdelávacej psychológie na Kalifornskej univerzite v Berkeley v Kalifornii. Zaoberal sa psychometriou.
Dielo.
Je autorom kníh 
The Kistler Prize.
Stal sa štvrtým nositeľom Kistlerovej ceny - The Kistler Prize, ktorá mu bola udelená v roku 2003 za vedecký výskum ľudskej inteligencie a vytvorenie genetickej bázy pre individuálne rozdiely v ľudskej inteligencii.

</doc>
<doc id="129040" url="https://sk.wikipedia.org/wiki?curid=129040" title="Alphonsus">
Alphonsus

Alphonsus je starý kráter na Mesiaci.

</doc>
<doc id="129043" url="https://sk.wikipedia.org/wiki?curid=129043" title="Vincent Sarich">
Vincent Sarich

Vincent M. Sarich (* 13. december 1934, Chicago, Illinois, USA - † 27. október 2012, Shoreline, Washington) bol americký vedec a antropológ. 
Kariéra.
Pôsobil ako profesor antropológie na Kalifornskej univerzite v Berkeley v Kalifornii v USA. Je autorom hypotézy molekulárnych hodín, ktorá je považovaná za míľnik v štúdiách ľudskej evolúcie. 
The Kistler Prize.
Je piatym nositeľom Kistlerovej ceny - The Kistler Prize, ktorá mu bola udelená v roku 2004 za vedecký výskum ľudskej evolúcie.

</doc>
<doc id="129046" url="https://sk.wikipedia.org/wiki?curid=129046" title="Ho-Či-Min">
Ho-Či-Min



</doc>
<doc id="129047" url="https://sk.wikipedia.org/wiki?curid=129047" title="Robert Zubrin">
Robert Zubrin

Robert Zubrin (* 19. apríl 1952) je americký vizionár, aerokozmický inžinier, spisovateľ a publicista.
Kariéra.
Robert Zubrin je zástancom osídľovania Marsu a migrácie do kozmu. V roku 1988 založil Mars Society. Je prezidentom International Mars Society.
Mars Direct.
Mars Direct je plán dosiahnutia povrchu Marsu ľudskou posádkou a cesty späť s využitím miestnych zdrojov (ISRU). Scenár tejto stretégie vypracovával Zubrin pre Lockheed Martin. Tvrdil, že misia s využitím miestnych zdrojov bude osem krát lacnejšia, ako misia pôvodne navrhovaná s NASA.
Dielo.
Napísal a publikoval knihy:

</doc>
<doc id="129048" url="https://sk.wikipedia.org/wiki?curid=129048" title="Hočimin">
Hočimin



</doc>
<doc id="129049" url="https://sk.wikipedia.org/wiki?curid=129049" title="Alrai">
Alrai

Alrai (arab. kalb al-rá`í – pastierov pes), Errai alebo Gama Cephei (γ Cep/γ Cephei) je dvojhviezda v súhvezdí Cefeus. Hlavná zložka je podobor zdanlivej jasnosti 3,22m, spektrálneho typu K1, triedy svietivosti IV. Vzdialenosť od Zeme je približne 45 ly.

</doc>
<doc id="129050" url="https://sk.wikipedia.org/wiki?curid=129050" title="Al Rami">
Al Rami



</doc>
<doc id="129051" url="https://sk.wikipedia.org/wiki?curid=129051" title="Frauenkirche">
Frauenkirche



</doc>
<doc id="129054" url="https://sk.wikipedia.org/wiki?curid=129054" title="Mopslík">
Mopslík



</doc>
<doc id="129060" url="https://sk.wikipedia.org/wiki?curid=129060" title="Ementál">
Ementál



</doc>
<doc id="129062" url="https://sk.wikipedia.org/wiki?curid=129062" title="No Prayer for the Dying">
No Prayer for the Dying

No Prayer for the Dying je ôsmy štúdiový album britskej heavy metalovej skupiny Iron Maiden na ktorom sa po prvýkrát objavil gitarista Janick Gers. Autorom obalu singlov a obalu albumu je výtvarník Derek Riggs.
Single.
vydané: 10. september 1990
vydané: 24. december 1990
Zaujímavosti.
Oficiálne „Tail Gunner“ ako singel nevyšiel ale jeho artworky sa objavili na internete.

</doc>
<doc id="129063" url="https://sk.wikipedia.org/wiki?curid=129063" title="Tchajwan">
Tchajwan



</doc>
<doc id="129064" url="https://sk.wikipedia.org/wiki?curid=129064" title="Al Rischa">
Al Rischa



</doc>
<doc id="129065" url="https://sk.wikipedia.org/wiki?curid=129065" title="Al Saif">
Al Saif



</doc>
<doc id="129066" url="https://sk.wikipedia.org/wiki?curid=129066" title="Eidam">
Eidam



</doc>
<doc id="129067" url="https://sk.wikipedia.org/wiki?curid=129067" title="Parmazán">
Parmazán



</doc>
<doc id="129070" url="https://sk.wikipedia.org/wiki?curid=129070" title="Električková trať Šafárikovo nám. – Južné mesto">
Električková trať Šafárikovo nám. – Južné mesto

Petržalská električka (alebo aj Prvá a druhá etapa nosného systému v Bratislave) je električková trať, ktorá spája najväčšie bratislavské sídlisko – Petržalku – so zvyškom mesta. Je založená na otvorenom koľajovom segregovanom systéme a vedie od Starého mosta po lokalitu Janíkov dvor, resp. Južné mesto, prevažne cez zelený nezastavný pás v strede sídliska. Prvá etapa v úseku Šafárikovo námestie – Jungmannova bola spustená 8. júla 2016, druhá v úseku Jungmannova – Južné mesto (po koniec trate) bola spustená 27. júla 2025.
História projektu.
Počiatky.
Projekt rýchlej električky má tú istú trasu a zastávky ako petržalská časť od 70. rokov plánovaného projektu ťažkého metra sovietskeho typu, ktoré sa koncom 80. rokov 20. storočia aj začalo stavať, ale kvôli nedostatku finančných prostriedkov, bola po roku 1988 stavba zastavená. Podrobnosti pozri pod Nosný systém mestskej hromadnej dopravy v Bratislave.
Súčasný projekt rýchlej električky, ktorá pretne najväčšie európske sídlisko Petržalka, vznikol okolo roku 2003, keď magistrát mesta rozhodol, že metro sa v Bratislave (vzhľadom na jeho veľkú cenu) zatiaľ nahradí električkami s mimoúrovňovými križovatkami, pričom trať bude napojená na súčasnú sieť električiek.
Prvá etapa.
2006 – 2013: Prípravy na výstavbu trate električky.
Petržalská električka sa reálne začala pripravovať až v roku 2005 kedy boli podané na posúdenie vplyvu na životné prostredie tri varianty: povrchový, nadzemný (na estakádach) a polozapustený. Ministerstvo životného prostredia odporučilo zrealizovať kombináciu pozemného a nadzemného variantu. Po tomto odporúčaní sa začalo s obstarávaním projektovej dokumentácie a potrebných štúdií na statiku Starého mosta a vyhlásila sa súťaž na spracovanie dokumentácie projektu. Najnovšie sa na základe požiadaviek Miestneho zastupiteľstva MČ Petržalka uvažuje o otvorenom celozapustenom (prakticky podpovrchovom) variante. V súvislosti s plánovanou investičnou výstavbou v blízkosti trate je možnosť "nadstavať" ju, čím sa stane prakticky podzemnou traťou a predišlo by sa rozdeleniu mestskej časti na dve polovice. Oproti tomu existujú aj požiadavky na realizáciu tzv. plytkého tunela, pričom povrch by ostal upravený ako mestský park. Aj v tomto prípade by išlo o prakticky zapustený variant.
Po podpise memoranda o spolupráci medzi železnicami a mestom v apríli 2007 sa rozdelili kompetencie výstavby trate. Úsek medzi zastávkami Janíkov dvor a Bosákova vybudujú železnice, a to v duálnom rozchode (1 000 aj ), aj s prispôsobenou dĺžkou a šírkou staníc pre širší typ rozchodu. Faktom však je, že vybudovať trať pre vlak aj električku je nereálne keďže vlaky používajú iný profil kolesa a napájanie ako električky v Bratislave. Dovtedy sa mesto zaviazalo vybudovať dočasnú trať v úseku Bosákova – Šafárikovo námestie na zrekonštruovanom Starom moste. Tu sa napojí na existujúcu električkovú trať. Tu bude potrebné zdvojkoľajniť úsek Jesenského – Šafárikovo námestie a Námestie Ľudovíta Štúra – Šafárikovo námestie a pravdepodobne aj zrealizovať opravy niektorých tratí súčasnej siete.
2013 – 2016: Samotná výstavba.
22. októbra 2013 podpísalo mesto Bratislava zmluvu o dielo na rekonštrukciou Starého mosta a vybudovanie električkovej trate do Petržalky s konzorciom MHD – Starý most, ktorého členmi sú firmy Eurovia SK, Eurovia CS a SMP-CZ. Projekt mal byť realizovaný do 22 mesiacov. Starý most bol uzatvorený pre chodcov a cyklistov 2. decembra 2013. Pôvodná oceľová konštrukcia mosta má byť odstránená do marca 2014.
Od 20. januára 2014 začala úplná výluka MHD na Štúrovej ulici. Električky boli presmerované cez Jesenského a na svoje trasy sa majú vrátiť až po odovzdaní stavby v roku 2016. Autobusy z obratiska na Šafárikovom námestí boli presmerované na náhradné trasy a s obnovou konečnej zastávky sa nepočíta.
Celá stavba električkovej trate v úseku Jungmanova – Šafárikovo námestie bola oficiálne dokončená 15. decembra 2015.
16. februára 2016 bola prvýkrát preskúšaná celá električková trať až do Petržalky. Skúšobných jázd sa zúčastnili električky Škoda 30 T ev. č. 7530 a súprava vozidiel Tatra T6 ev. č. 7927+7928. 18. februára sa potom konala skúška normálneho () rozchodu trate. Tejto skúšky sa zúčastnila električka Tatra T3 ev. č. 7819, špeciálne upravená pre tento účel.
Uvedenie trate do prevádzky s cestujúcimi bolo spustené 8. júla 2016.
Vozidlá.
Dopravný podnik Bratislava podpísal 18.7.2013 s českou spoločnosťou Škoda Transportation zmluvu na dodávku 15 obojsmerných električiek Škoda 30 T v hodnote 39,3 mil. €. Dopravný podnik taktiež podpísal 30.7.2013 s tou istou spoločnosťou zmluvu na dodávku 15 jednosmerných električiek Škoda 29 T v hodnote 36,750 mil. € s opciou na ďalších 15 vozidiel. Z väčšej časti (85 %) budú električky financované prostredníctvom nenávratného finančného príspevku z fondov EÚ v rámci Operačného programu Doprava.
Električky boli podľa zmluvy dodané do 24 mesiacov, prvé z nich, na ktorých prebiehali typové skúšky do 17 mesiacov od podpísania zmluvy.
Trasa.
Začiatok električkovej trate je na križovatke Štúrovej s Jesenského. Jednokoľajná trať na Štúrovej ulici sa zdvojkoľajnila. Od Šafárikovho námestia vedie nová trať cez čiastočne novovybudovaný Starý most. Za mostom na existujúcom násype pri vyústení Viedenskej cesty je umiestnená zastávka Sad Janka Kráľa. Pokračovanie násypu popri bývalom štadióne Artmedia je odstránené a nahradené estakádou. Nová estakáda je vybudovaná aj ponad Eisteinovu ulicu, diaľnicu D1 a železničnú trať 132. Križovanie s Bosákovou ulicou je úrovňové, hoci podľa prvotných návrhov malo byť mimoúrovňové. Ukončenie prvej časti električkovej trate je v priestore pri Jantárovej ceste medzi križovatkami s ulicami Bosákova a Rusovská cesta. Trať nie je ukončená obratiskom, ale len koľajovou spojkou, čo spôsobuje, že sem nebudú môcť zachádzať jednosmerné električky.
K 3. septembru 2021 mesto Bratislava nemalo podpísanú zmluvu na výstavbu predĺženia petržalskej trate.
Zastávky na trati prvej etapy.
V prvotných návrhoch električky sa objavovala aj zastávka Einsteinova na estakáde nad železničnou traťou, ktorá by umožňovala prestup na vlaky.
Druhá etapa.
2021 – 2025: výstavba.
Druhá etapa nosného systému pokračuje koridorom v strede Petržalky pozdĺž Jantárovej cesty, pričom dvakrát križuje Chorvátske rameno. Jej výstavba sa začala v novembri 2021 a pôvodný termín ukončenia bol stanovený na koniec roka 2023. Neskôr však mesto ohlásilo, že pre ťažkosti spojené s výstavbou dobu výstavby predĺžili. Za nový termín celkového ukončenia bolo označené leto 2025. 
Testovacia prevádzka električkovej trate v úseku Jungmanova - Janíkov dvor sa začala v decembri 2024. Prvá skúšobná jazda sa uskutočnila 16. decembra 2024. O dva dni neskôr, 18. decembra 2024, prebehla v rámci skúšok prejazdnosti trate predvádzacia jazda pre zástupcov investora, stavebnej spoločnosti a bratislavského DP. Za prvú jazdu s účasťou verejnosti možno považovať zvláštnu jazdu z dňa 18. decembra, kedy sa medzi pozvanými hosťami, politikmi a novinármi po novej trati previezli aj vybraní žiaci z petržalských škôl a niekoľko výhercov z radov širokej verejnosti. Trať bola do ostrej prevádzky napokon spustená 27. júla 2025.

</doc>
<doc id="129072" url="https://sk.wikipedia.org/wiki?curid=129072" title="Petržalská rýchlodráha">
Petržalská rýchlodráha



</doc>
<doc id="129077" url="https://sk.wikipedia.org/wiki?curid=129077" title="Benjamin Britten">
Benjamin Britten

Edward Benjamin Britten (* 22. november 1913, Lowestoft, Spojené kráľovstvo – † 4. december 1976, Aldeburgh) bol britský hudobný skladateľ, klasik hudby 20. storočia. 
Kompozičný štýl Benjamina Brittena ovplyvnila staroanglická tvorba Thomasa Weelkesa a Henryho Purcella. Inšpiroval ho aj anglický folklór, ktorý je však v jeho skladbách prítomný vo veľmi štylizovanej podobe a talianska opera 19. storočia, predovšetkým Rossiniho diela. 
Pre Brittenovu prácu je typická spontánnosť a invenčnosť, pripomínajúca Mozartovu či Schubertovu kompozičnú ľahkosť. Britten odmietal prijímať súdobé prístupy, predovšetkým nové racionálne a umelo konštruované skladateľsko-technologické princípy, preto má jeho hudba bližšie skôr ku Stravinského neoklasicizmu, než napríklad k Schönbergovi a jeho dodekafonickej škole. Skladateľova tvorba a formálne rozpätie sú rozsiahle, zahŕňa opery (celkom dvanásť), balety aj orchestrálne a vokálno-inštrumentálne diela rovnako ako komorné skladby pre najrôznejšie obsadenie. Ešte počas svojho života získal celý rad prestížnych ocenení.

</doc>
<doc id="129078" url="https://sk.wikipedia.org/wiki?curid=129078" title="Dag Hammarskjöld">
Dag Hammarskjöld

Dag Hjalmar Agne Carl Hammarskjöld (* 29. júl 1905, Jönköping, Švédsko† 18. september 1961, blízko Ndoly) bol švédsky diplomat a od apríla 1953 do svojej smrti pri havárii lietadla v septembri 1961 druhý generálny tajomník OSN.
Osobný život.
Jeho otec Hjalmar Hammarskjöld bol predseda vlády Švédska počas prvej svetovej vojny. Dag študoval na univerzite v Uppsale, skončil ju ako magister v oblasti politickej ekonómie a s titulom bakalár práv. Po skončení štúdia sa presťahoval do Štokholmu.
Kariéra.
Dag sa nikdy nestal členom politickej strany, no švédskej vláde slúžil na viacerých postoch. V rokoch 1930-1934 bol tajomník vládneho výboru pre nezamestnanosť. V roku 1936 sa stal tajomník Národnej banky Švédska, o rok neskôr sa stal zástupcom ministra financií. V rokoch 1941-1948 slúžil ako predseda výboru Národnej banky Švédska. V roku 1945 bol menovaný do funkcie poradcu vlády pre ekonomické a finančné problémy a koordinoval vládne plány, slúžiace na zmiernenie ekonomických problémov po druhej svetovej vojne.
V roku 1947 bol menovaný do funkcie zástupcu ministra zahraničia a v roku 1949 sa stal štátnym tajomníkom pre zahraničné záležitosti. Bol švédsky delegát na parížskej konferencii roku 1947, kde sa prejednával Marshallov plán. Bol podpredseda švédskej delegácie na Valnom zhromaždení OSN v Paríži v roku 1951 a predseda švédskej delegácie na Valnom zhromaždení OSN v New Yorku. Na Valnom zhromaždení v roku 1953 bol na odporúčanie Bezpečnostnej rady OSN jednomyseľne zvolený za generálneho tajomníka OSN.
Po svojom zvolení presadzoval názor, že generálny tajomník môže počas krízy konať aj bez súhlasu Bezpečnostnej rady či Valného zhromaždenia. Počas svojho úradu sa snažil zmierniť vzťahy medzi Izraelom a arabskými štátmi. V roku 1955 cestoval do Číny aby vyjednával o prepustení amerických pilotov, ktorí bojovali v Kórejskej vojne a boli zajatí Čínou a ktorí boli nakoniec po rozhovoroch prepustení. V roku 1957 intervenoval v Suezskej kríze.
V roku 1960 bývalá belgická kolónia, čerstvo samostatná Demokratická republika Kongo požiadala OSN o pomoc pri riešení stupňujúcich sa občianskych nepokojov. Hammarskjöld trikrát navštívil Kongo a na Valnom zhromaždení OSN navrhol vyslať do krajiny mierové jednotky, s čím nesúhlasil Sovietsky zväz, ktorý potom požadoval Hammarskjöldovu rezignáciu. Keď sa Hammarskjöld dopočul o bojoch medzi jednotkami OSN a povstaleckými jednotkami, vybral sa tam aby vyjednával o prímerí. Počas letu však jeho lietadlo zo 17. na 18. september havarovalo blízko Ndoly v severnej Rodézii (teraz Zambia). Spolu s ním zahynul aj jeho osobný tajomník, slovenský diplomat Vladimír Fábry. Výsledky vyšetrovania nehody v tom čase poukazovali na to, že lietadlo kleslo príliš nízko. Žiadna stopa raketového útoku nebola nájdená. Vyskytlo sa viacero vysvetlení, napríklad, že v lietadle bola bomba, ktorá sa mala aktivovať pri pristávaní, žiadna z nich však nie je oficiálne potvrdená. Posmrtne mu bola udelená Nobelova cena za mier.

</doc>
<doc id="129082" url="https://sk.wikipedia.org/wiki?curid=129082" title="Marcel Šterbák">
Marcel Šterbák

Marcel Šterbák (* 18. august 1980, Košice) je bývalý slovenský hokejový obranca.
Životopis.
Syn trénera Ján Šterbáka začínal s hokejom ako štvorročný v Košiciach. Začínal v juniorke HC Košice kde v sezóne 95/96 získal až 56 plusových bodov. Za juniorku hral aj ďalšie dve sezóny a v sezóne 98/99 si to namieril do Spišskej Novej Vsi. Tam zažil aj svoj extraligový debut. V sezóne 99/00 zažil Marcel spoločne so Spišskou Novou Vsou ústup z pozície, keď vypadli hráči HK VTJ z extraligy. 
Pred sezónou 2000/01 sa vrátil do Košíc. Tam odohral 39 zápasov a získal šesť bodov za tri góly a tri asistencie ktoré pomohli Košiciam obsadiť piatu priečku. O sezónu neskôr už hral iba 26 zápasoch a v nich nazbieral 3 body a 10 plusové body. V sezóne 02/03 hral v Košiciach a odohral 36 zápasov bez bodu a prvoligovom Trebišove spolu odohral 13 zápasov so 6 bodmi za dva góly a štyri asistencie. O sezónu neskôr odohral za Košice 18 zápasov bez bodu a 1 zápas za "B" mužstvo Košíc (Trebišov), kde nebodoval. Následne zamieril do Martina v ktorom za "A" mužstvo odohral 32 zápasov bez bodu a zaznamenal 18 mínusových bodov. Sezónu dohral v Košiciach v play-off hral 8 osem zápasov a nezaznamenal ani bod. Táto sezónu bolo najhoršia v jeho kariére. Kde minulú sezónu skončil tam aj začal. V rodných Košiciach za ktoré odohral 36 zápasov zasa bez bodu. Nastal prechod na farmu do Trebišova za ktorý odohral 5 zápasov s bilanciou 2+3 a potom odišiel do Liptovského Mikuláša, kde odohral 12 zápasov v základnej časti a 5 v play-off bez bodu. V sezóne 05/06 odohral na Liptove 52 zápasov v ktorých zaznamenal 5 asistencií a pomohol Liptovskému Mikulášu udržať sa v extralige. 
Od sezóny 2006/07 pôsobil v Košiciach, kde sa mu začalo dariť a v 51 zápasoch zaznamenal 20 bodov za 11 gólov a 9 asistencii, čím si vyslúžil aj miesto v Slovenskej reprezentácii. V sezóne 2008/09 získal titul s klubom HC Košice.

</doc>
<doc id="129084" url="https://sk.wikipedia.org/wiki?curid=129084" title="American Astronomical Society">
American Astronomical Society

American Astronomical Society (skratka AAS, doslova "Americká astronomická spoločnosť") je spoločnosť združujúca amerických astronómov profesionálov. Vznikla v roku 1897. Vydáva časopis "The Astronomical Journal a Bulletin AAS".

</doc>
<doc id="129085" url="https://sk.wikipedia.org/wiki?curid=129085" title="AAS">
AAS

AAS môže byť:
A.A.S. môže byť:

</doc>
<doc id="129087" url="https://sk.wikipedia.org/wiki?curid=129087" title="Île de l’Est">
Île de l’Est

Île de l'Est (doslova "východný ostrov", 10 × 19 km) je najvýchodnejší ostrov Crozetových ostrovov. Je to vlastne pozostatok vyhasnutého stratovulkánu prevažne bazaltového zloženia, silne erodovaného glaciálnou činnosťou. Je to najstarší ostrov súostrovia, ale na východnej strane sa nachádzajú mladšie troskové kužele, pravdepodobne holocénneho veku.

</doc>
<doc id="129088" url="https://sk.wikipedia.org/wiki?curid=129088" title="ANNA 1B">
ANNA 1B

ANNA 1B (z angl. "Airforce Navy NASA Army") bola americká geodetická družica určená na presné zameriavanie vzdialených miest na povrchu Zeme. Štartovala 31. októbra 1962 na dráhu s perigeom 1 079 km, apogeom 1 180 km, sklonom 50,15°, užitočným zaťažením 158 kg.

</doc>
<doc id="129089" url="https://sk.wikipedia.org/wiki?curid=129089" title="Anik (družica)">
Anik (družica)

Anik je typ telekomunikačných družíc. Tri družice tohto typu vypustené v USA v rokoch 1972-1975 tvoria televízny systém pre Kanadu s 12 farebnými kanálmi, respektíve s 5 760 telefónnymi linkami. Otáčajú sa synchrónne so Zemou nad Južnou Amerikou.

</doc>
<doc id="129093" url="https://sk.wikipedia.org/wiki?curid=129093" title="Anik">
Anik

Anik môže byť:

</doc>
<doc id="129094" url="https://sk.wikipedia.org/wiki?curid=129094" title="Anglo-Australian Observatory">
Anglo-Australian Observatory

Anglo-Australian Observatory je anglicko-austrálske observatórium (Siding Spring pri Coonabarabrane, Austrália; +149°4,0'; -31°16,6'; 1 164 m), vybudované 450 km severozápadne od Sydney. V činnosti je od roku 1973, pôvodne vysunutá stanica observatória Mount Stromlo Observatory. Zameriava sa na spektroskopiu a fotometriu hviezd. 

</doc>
<doc id="129095" url="https://sk.wikipedia.org/wiki?curid=129095" title="Île de la Possession">
Île de la Possession

Île de la Possession (doslova "ostrov vlastníctva") je najväčší ostrov Crozetových ostrovov - 150 km2. Nachádza sa západne od Île de l’Est, spolu tvoria východnú skupinu súostrovia. Celý ostrov je vlastne neaktívny stratovulkán s centrom na západnej strane ostrova, ktorého základňu obkolesujú početné troskové kužele a povrch je značne erodovaný.
Sopečná činnosť začala v miocéne a mala niekoľko fáz. Posledná fáza nasledovala až po skončení posledného zaľadnenia (teda až v holocéne) a vytvorila niekoľko mlado vyzerajúcich troskových kužeľov, roztrúsených po celom povrchu ostrova. Podľa niektorých vedcov sú troskové kužele na západnom úbočí hlavnej vulkanickej stavby staré len niekoľko storočí.

</doc>
<doc id="129099" url="https://sk.wikipedia.org/wiki?curid=129099" title="Anonymus (družica)">
Anonymus (družica)

Anonymus je typ tajnej vojenskej a špionážnej družice USA. Družice Anonymus nahradili družice Discoverer, Samos a Midas. Štartovalo ich veľmi veľa na odlišné dráhy, od extrémne nízkych (apogeum 125 km) až po vysoké (apogeum vyše 1 000 km), s rôznym sklonom. Vyniesli ich zväčša nosné rakety Atlas Agena, Thor Agena, Titan a ďalšie zo základne Vandenberg, neskôr z Western Test Range. Na obežných dráhach ich bolo súčasne aj sto.

</doc>
<doc id="129100" url="https://sk.wikipedia.org/wiki?curid=129100" title="Najstarší paleolit na Slovensku">
Najstarší paleolit na Slovensku

Toto je článok o najstaršom paleolite (2,6/2,5 mil. – 0,6/0,7/1 mil. pred Kr.) na území Slovenska. 
Geológia.
Tomuto obdobiu geologicky zodpovedá (nie len na Slovensku):
Nálezy pravekých živočíchov.
Našli sa početné archeozoologické nálezy (najmä mamuty). Pre nálezy primátov (okrem človeka) je významné nálezisko Devínska Nová Ves:
Za zmienku stojí problematický nález z roku 1951 v hnedouhoľnej bani v Novákoch. Našla sa tam údajne kostra samice s mláďaťom, ktorá by podľa veku geologickej vrstvy mohla patriť do rodu Sivapithecus (Ramapithecus). Miestny vedúci pracovník dal kostru zničiť.
Nálezy človeka.
Z tohto obdobia nálezy druhu človek z územia Slovenska (zatiaľ) nie sú, čo je spôsobené tým, že pri pohľade na geologickú štruktúru Slovenska chýbajú uloženiny zo starého (spodného) pleistocénu, čo spôsobuje, že je vôbec problém na Slovensku odlíšiť koniec pliocénu a začiatok pleistocénu. Treba dodať, že jeden nález bol, a to dokonca nález lebky, ale sa stratil. Bol (by) to najstarší hominidný pozostatok v Európe (pozostatok druhu "Homo erectus" ešte predtým ako sa z neho vyvinul "Homo heidelbergensis"). Išlo o nález lebečnej časti hlavy (zrejme druhu "Homo erectus") s mohutne vyvinutými nadočnicovými oblúkmi a značne šikmým čelom. Našiel sa v Grünapfelovom kameňolome v Spišskom Dreveníku (dnes Spišské Podhradie) v geologických vrstvách rozhrania treťohôr a štvrtohôr (teda okolo 1,8 milióna rokov pred Kr.) spolu s ďalšími kosťami. Lebka sa stratila po druhej svetovej vojne.

</doc>
<doc id="129101" url="https://sk.wikipedia.org/wiki?curid=129101" title="Île aux Cochons">
Île aux Cochons

Île aux Cochons (doslova "ostrov s prasatami/prasací ostrov", 8 × 10 km) sa nachádza na západnom konci Crozetových ostrovov. Masív ostrova tvorí vyhasnutý stratovulkán, jeho vrchol je ukončený malou kalderou a boky sú pokryté viac než 60-timi mladými troskovými kužeľmi. Kužeľ Morne Rouge na východnom úpätí je podobného veku, ako najmladšie troskové kužele na Île de la Possession - pár stovák rokov.

</doc>
<doc id="129103" url="https://sk.wikipedia.org/wiki?curid=129103" title="Antoniadi">
Antoniadi

Antoniadi môže byť:

</doc>
<doc id="129104" url="https://sk.wikipedia.org/wiki?curid=129104" title="Bartolomé de las Casas">
Bartolomé de las Casas

Bartolomé de las Casas (* 1484, Sevilla – † 17. júl 1566, Madrid) bol misionár a dominikán španielskeho pôvodu, ktorý pôsobil v Latinskej Amerike v čase kolonializmu. Verejnosti je známy najmä svojou kronikou nazvanou "Brevísima relación de la destrucción de las Indias" (O krajinách indijských pustošení a vyľudňovaní správa najstručnejšia, 1552), v ktorej sa zastával Indiánov a podával svedectvo o otrasných krutostiach, ktoré na nich conquistadori páchali.
Pôsobil ako biskup diecézy Chiapas v Mexiku. Bolo po ňom premenované mesto "Ciudad Real" na San Cristóbal de las Casas.

</doc>
<doc id="129105" url="https://sk.wikipedia.org/wiki?curid=129105" title="Starý paleolit na Slovensku">
Starý paleolit na Slovensku

Toto je článok o starom paleolite v užšom zmysle (0,6/0,7/1 mil. - 250 000 pred Kr. ) na území Slovenska.
Geológia a podnebie.
Tomuto obdobiu geologicky zodpovedá (nie len na Slovensku):
Do tohto obdobia spadajú glaciály günz, mindel a časť risu plus príslušné interglaciály (v závislosti od toho ako sa stanoví časová hranica starého paleolitu môže günz patriť aj do najstaršieho paleolitu, a v niektorých deleniach, v ktorých sa starý paleolit končí okolo 130 000/125 000 pred Kr. patrí do starého paleolitu celý riss). V čase glaciálov prírodné prostredie strednej Európy ovplyvňovalo jednak škandinávske zaľadnenie (severne od Slovenska) a jednak alpské zaľadnenie, menšie ľadovce však boli aj na území Slovenska vo Vysokých Tatrách, Nízkych Tatrách, v Malej Fatre a v slovenských Beskydách.
Nálezy.
Z tohto obdobia máme z územia Slovenska (čiastočne sporné) doklady o prítomnosti druhu človek, presnejšie zrejme druhu Homo heidelbergensis (v minulosti označovaného ako Homo erectus), nie kostrové. Sú to:
Z tohto obdobia sa našli početné archeozoologické nálezy (napríklad mamuty).

</doc>
<doc id="129106" url="https://sk.wikipedia.org/wiki?curid=129106" title="Anonymus">
Anonymus

Anonymus môže byť:

</doc>
<doc id="129107" url="https://sk.wikipedia.org/wiki?curid=129107" title="Stredný paleolit na Slovensku">
Stredný paleolit na Slovensku

Toto je článok o strednom paleolite (250 000 - 40 000/35 000 pred Kr.) na území Slovenska. 
Geológia a podnebie.
Tomuto obdobiu geologicky zodpovedá pokračovanie štvrtohôr a ľadovej doby so striedajúcimi sa glaciálmi (ľadovými dobami) a interglaciálmi (medziľadovými dobami), ako aj koniec stredného pleistocénu (0,781 mil. - 0,126 mil. rokov pred Kr.) a podstatná časť mladého pleistocénu (0,126 mil. rokov pred Kr. – ca. 9600 pred Kr.).
Do tohto obdobia spadá konkrétne časť glaciálu ris, interglaciál ris-würm a časť glaciálu würm.
Charakteristika.
Z tohto obdobia sa okrem dokladov o prítomnosti človeka zachovali aj (odhliadnuc od nálezu zo Spišského Dreveníka z najstaršieho paleolitu) prvé kostrové nálezy človeka na Slovensku. Počnúc interglaciálom riss-würm na Slovensku badať zintenzívnenie osídleniam, najmä lokalít pri minerálnych prameňoch, sprašových terás či jaskýň. Postupným navrstvovaním z minerálnych prameňov vznikli travertínové kopy.
Nálezy z tohto obdobia patria na začiatku, zhruba do 200 000 pred Kr., druhu Homo heidelbergensis (v starších deleniach tzv. predneandertálec – konkrétne Homo steinheimensis; na Slovensku priamo nedoložený) a potom výlučne druhu Homo neanderthalensis (starší názov Homo sapiens neanderthalensis). Z neandertálcov je na Slovensku priamymi nálezmi jedincov doložený včasný neandertálec (napr. Gánovce) a klasický neandertálec (Šaľa, Silická Brezová; zaraďované najmä staršie aj ako prechodný neandertálec). 
Homo heidelbergensis bol nositeľom končiacej clactonienskej kultúry (pozri starý paleolit na Slovensku) a acheuléenskej kultúry (pozri starý paleolit na Slovensku; na Slovensku pre stredný paleolit nedoložená). Homo neanderthalensis bol nositeľom nasledujúcich kultúr: Zhruba v rokoch 200 000 – 40 000 pred Kr. sa na Slovensku vyskytovala premoustérienska, mikromoustérienska a moustérienska kultúra a kultúra levallois moustérien; v období 130 000 – 45 000 pred Kr. kultúra micoquien. 
Najvýznamnejšie náleziská premoustérienskej (=protomoustérienskej; 200 000130 000 pred Kr.), ako aj mikromoustérienskej a moustérienskej kultúry (130 00070 000/65 000 pred Kr.; teda riss-würm), sú Bojnice III (mikromoustérien), Beharovce (mikromoustérien), Bešeňová (mikromoustérien), Bratislava, Hôrka-Ondrej (mikromoustérien; osady, ohniská, nástroje), Hranovnica (mikromoustérien), Gánovce (o. i. kostrový nález; mikromoustérien), Banka (moustérien; osada), Nové Mesto nad Váhom – Mnešice (premoustérien a moustérien), Radošina – jaskyňa Čertova pec (moustérien), Poľov, Šaľa (kostrový nález) a Vlčkovce (?moustérien). V Gánovciach sa v roku 1926 našiel v vysokej travertínovej kope nazývanej Hrádok o. i. výliatok lebečnej dutiny datovaný do druhej polovice (cca. 100 000/80 000 pred Kr.) alebo začiatku (cca. 120 000 pred Kr.) riss-würmu. Ide o včasného neandertálca, nie je však isté, či ide o ženu alebo muža. Je to (odhliadnuc od nálezu zo Spišského Dreveníka) najstarší antropologický nález zo Slovenska. Z lokality v Gánovciach pochádzajú aj nálezy stredopaleolitických zvierat lovených neandertálcom (medveď, mamut, nosorožec, líška a pod.) ako aj vzácne paleobotanické nálezy, umožňujúce rekonštruovať teplotné pomery interglaciálu riss-würm. Druhé nálezisko kostrových nálezov je Šaľa. V Šali sa z koryta Váhu vybagrovali o. i. čelovú kosť ženskej lebky neskorého neandertálca datovanú zhruba do 65 000 pred Kr. a neskôr v roku 1995 opäť časť mozgovne neandertálca. 
V čase levallois moustérienu (70 000/65 00040 000 pred Kr.) , teda v čase stredopaleolitického würmu, hustota sídlisk stúpla, typické boli šupinovo retušované driasadlá. Osídlené boli aj predtým neosídlené polohy. Náleziská sú Bojnice - Prepoštská jaskyňa, Komjatice (osada), Záhorie - Kunov, Sobotište (alebo micoqiuen), Prievidza - Mariánsky vŕšok, Laborecká vrchovina, Bikoš (pri Prešove a Veľkom Šariši), Žiar nad Hronom (osada; ložiská limnokvarcitov). 
Do micoquienu (130 00045 000 pred Kr.) sa zaraďujú nálezy zo Sobotišťa (sporné) a Zamaroviec. 
V strednom paleolite sa zdokonalilo spracovanie kamennej suroviny, prvý raz sa vyskytuje podpovrchová ťažba, úštep je jemnejšie tvarovaný kosteným retušérom, hrot je uchycovaný v asfalte či živici, vyskytuje sa už parohová a kostená industria, drevené nástroje, dochádza k špecializácii lovu, vyskytujú sa prvé neutilitárne prejavy, pohreby a zvýšila sa kvalita bývania. V sociálnej oblasti sa od stredného paleolitu predpokladá existencia exogamných (teda už pokrvne nepríbuzných) rodov.

</doc>
<doc id="129110" url="https://sk.wikipedia.org/wiki?curid=129110" title="Mladý paleolit na Slovensku">
Mladý paleolit na Slovensku

Toto je článok o mladom paleolite v užšom zmysle (40 000/35 000 pred Kr. – 13 000/11 000 pred Kr.) na území Slovenska.
V tomto období geologicky pokračovali štvrtohory, štvrtohorné zaľadnenie (presnejšie časť würmu) a mladý pleistocén (0,126 mil. rokov pred Kr. – ca. 9600 pred Kr.).
Nositeľom kultúr tohto obdobia už bol Homo sapiens, v prípade szeletienu spočiatku možno ešte (aj) Homo neanderthalensis. Podnebie sa v priemere ochladilo, čo súviselo s postupom kontinentálneho ľadovca na juh v rámci glaciálu würm. Ľudia sa ešte stále živili lovom, lov sa však už špecializoval v rámci jednoducho organizovanej skupiny, tzv. tlupy. Vo výrobe nástrojov sa používala nová technika na opracúvanie suroviny – mäkký otĺkač. Hlavný tvar industrie bola čepeľ, ale často pribudli aj škrabadlá, pílky, vrtáčiky, dlátka a nože. Vyrábali sa už vrhacie zbrane (oštepy).
Niekde do tohto obdobia spadá najstarší kostrový nález druhu Homo sapiens (a to tzv. kromaňonca) zo Slovenska, ktorý urobil Belo Majlát koncom 19. storočia v Liptovskej jaskyni vo vrchu Mních. Išlo o ľudskú sánku. Nález nemožno datovať, lebo údajne v roku 1956 zhorel v budapeštianskom Prírodovednom múzeu, kde bol uskladnený od roku 1875. Podobne sú problémy s datovaním iných kandidátov na prvý nález druhu Homo sapiens: nálezu zuby-stoličky nájdeného v priepasti Malá ľadnica pri Silickej Brezovej a nálezu zubu v Plaveckom Mikuláši. Tieto zuby sa väčšinou priraďujú obdobiu gravettienu alebo aurignacienu.
Szeletienska kultúra (40 000 – 32 000 pred Kr.) bola spočiatku azda ešte kultúrou druhu Homo naenaderthalensis, neskôr však už bol jej nositeľom bezpečne Homo sapiens. Na Slovensku sa vyskytovala na západe, ojedinele aj na východe. Patria sem náleziská Vlčkovce, Radošina – jaskyňa Čertova pec, jaskyňa Deravá skala pri Plaveckom Mikuláši, jaskyňa Domica pri Kečove, Kunovo, Ivanovce-Skala, Veľký Kolačín (rytina na rebre zobrazujúca mihuľu riečnu), Nové Mesto nad Váhom, Moravany nad Váhom – Dlhá (veľká dielňa na výrobu plošne opracovaných listových hrotov), Veľký Šariš (dve náleziská), Plavecký Mikuláš, Čečejovce, Košice-Barca, Hraničná pri Hornáde, Spišské Podhradie, Poša. Industria pozostáva so stredopaleolitickej zložky (driasadlá, listovité hroty, klinky, diskovité moustéroidné jadrá), časom pribúdajú mladopaleolitické prvky – nízke škrabadlá, rydlá. Surovina na výrobu nástroj sa už do veľkej miery dovážala. Typické pre túto kultúru sú plošne opracované listové hroty (možno používané ako hroty šípov alebo podobných zbraní). Podľa náleziska dielne na ich výrobu je pomenovaný aj charakteristický tvar listovitého hrotu ako typ Moravany-Dlhá.
Kultúru aurignacien (38 000 – 30 000 pred Kr.), ktorej nositeľom bol Homo sapiens, nachádzame zas na východnom Slovensku (okrem nálezu tzv. mladečských hrotov v jaskyni Deravá skala). Významné náleziská sú: Tibava, Seňa, Jasovská jaskyňa, jaskyňa Deravá Skala (možno szeletien), Košice-Barca I, Kechnec I, Košice-Barca II a III, Trstené pri Hornáde, Perín, Buzica, Veľký Šariš, Prešov, Čečejovce. Od tejto kultúry už poznáme prvé obydlia na Slovensku – polozemnice zastrešené drevenou konštrukciou z polohy Košice-Barca. Pre štiepanú industriu sú charakteristické vysoké kýlovité škrabadlá s kýlovitou retušou a kýlovité rydlá. Aurignacká čepeľ má piškótový tvar. 80% suroviny tvorí dovážaný severský pazúrik. Dôležitá je aj kostená industria, predovšetkým hroty kopijí. Na Slovensku rozlišujeme:
Gravettienská (gravettská) kultúra (30 000 – 20 000/16 000 pred Kr. s ťažiskom medzi 25 000 – 21 000 pred Kr.), tzv. lovci mamutov, je vôbec najvýznamnejšia paleolitická kultúra na Slovensku. Nálezy sú zo západného aj východného Slovenska: Gánovce, Cejkov II a III, Nitra (polohy Čermáň, jaskyňa pod hradom, úpätie Zobora, Horné Krškany), Nemšová, Nové Mesto nad Váhom, Vlčkovce, Moravany nad Váhom (Moravianska venuša), Slaninova jaskyňa (najstarší gravettiensky nález v strednej Európe), Trenčianske Bohuslavice, Kašov, Pruské, Plavecký Mikuláš, Zamarovce, Sládečkovce, Svodín, Košice-Barca III, Hrčeľ, Zemplínske Jastrabie, Zemplín, Vyšné Nemecké, Vojnatina. Typickým znakom tejto kultúry v strednej a východnej Európe bolo zakladanie často rozsiahlych sídlisk – aglomerácií (Včkovce, Nové Mesto nad Váhom, Nitra, Cejkov, Kašov, Moravany nad Váhom) na vyvýšeninách so skládkami mamutích kostí pri týchto sídliskách, čo dokazuje, že išlo naozaj najmä o „lovcov mamutov“. Tieto aglomerácie pretrvali aj niekoľko tisíc rokov. Jaskyne sa osídľovali iba prechodne. Z tohto obdobia sú známe kultové umelecké predmety, napr. Moravianska venuša (soška z mamutieho kla z Moravian nad Váhom, 22 800 pred Kr.), ženský idol tvaru vulvy z Cejkova a viacero sošiek zvierat. Z tohto obdobia pochádzajú prejavy (výrobného) vŕtania (Trenčianske Bohuslavice). Gravettien charakterizuje používanie kombinovaných, viacúčelových nástrojov. Prejavuje sa tendencia k mikrolitizácii, takže kamenné artefakty sa požívali v kostených, resp. drevených rukovätiach. Industria je zastúpená zo štiepanej industrie gravettami, ďalej kostienkovskými nožmi (dlátka), rydlami, nízkymi škrabadlami a hrubými archaickými tvarmi z miestnych surovín. Z kostenej, mamutovinovej a parohovej industrie sú zastúpené ihly, lyžice, mlaty, harpúny, kopije, kopáče, kyjaky, drtiče a podobne.
O kultúrach epigravettien a magdalénien, ktoré sem čiastočne patria, pozri neskorý paleolit na Slovensku.

</doc>
<doc id="129111" url="https://sk.wikipedia.org/wiki?curid=129111" title="Neskorý paleolit na Slovensku">
Neskorý paleolit na Slovensku

Toto je článok o neskorom paleolite (13000/11000 pred Kr. – 8300/8200/8000/(novšie)9000 pred Kr.) na území Slovenska.
Poznámky k datovaniu.
13000 pred Kr. je približný začiatok dryasu 2 (predpredposledná časť würmu), 11 000 pred Kr. je približný začiatok dryasu 3 (posledná časť würmu), 8300/8200 pred Kr., je staršie (a chybné) datovanie konca pleistocénu (začiatku holocénu/ preboreálu) dodnes na Slovensku zachované ako tradičný koniec paleolitu, 8000 pred Kr. je okrúhle číslo a staršie datovanie začiatku poslednej tretiny preboreálu (začiatku mezolitu), 9000 pred Kr. je okrúhle číslo a novšie datovanie začiatku poslednej tretiny preboreálu (začiatku mezolitu). V niektorých deleniach je koniec paleolitu (začiatok mezolitu) zhruba identický s koncom pleistocénu (začiatkom holocénu/preboreálu), čomu zodpovedá číslo cca. 9600 pred Kr. (v starších deleniach 8200 pred Kr.) alebo zaokrúhlene 10000 pred Kr. (v starších deleniach 8000 pred Kr.). Ak ako hranicu začiatku neskorého paleolitu stanovíme 11000 pred Kr., potom nižšie spomenuté kultúry epigravettien a magdalénien patria ešte do mladého paleolitu.
Podnebie.
Počas tohto obdobia sa z geologického hľadiska okolo 9600 pred Kr. skončil pleistocén a posledná ľadová doba (würm) a začal sa holocén (poľadová doba). 
Charakteristika.
V závere pleistocénu došlo k čiastočnému vyľudňovaniu väčšiny Slovenska, čo bolo pravdepodobne spôsobené koncom štvrtohornej ľadovej doby: Ľadovec sa stiahol do Škandinávie, tundra a lesotundra sa zmenila na zmiešané lesy s dnešnou faunou a nová lovná zver si vyžadovala rozpad veľkých loveckých skupín. Nástroje boli menšie a vyrábali sa po dlhej dobe väčšinou opäť z domácej suroviny. 
V tomto období doznieva kultúra epigravettien (20000/15000 – 11000 pred Kr.), ktorá je priamym pokračovaním gravettienu. Náleziská sú napríklad Veľká Ves nad Ipľom, Cejkov I, Nitra II, Trenčianske Bohuslavice.
Paralelnou kultúrou epigravettienu v strednej Európe je magdalénien (15000[?] – 10700 pred Kr., teda do začiatku dryasu 3). Na Slovensku sú nálezy zatiaľ zriedkavé (napr. Haligovce – jaskyňa Aksamitka v Pieninách, kde asi ide o presah z Poľska), hoci s nimi treba počítať, lebo magdalénien je doložený na Morave (15000 – 11000 pred Kr.) aj v Poľsku. Napríklad kostená industria na lokalite Skalka pri Púchove naznačuje možnosť prieniku magdalénienu na západné Slovensko z Moravy.
Z Poľska sporadicky prenikla do Popradskej kotliny kultúra świderien (11000 – 8800 pred Kr., teda do konca preboreálu). Je to kultúra, ktorá nadviazala na magdalénien. Náleziská sú Veľký Slavkov a Silická Jablonica. Charakteristické pre świderien sú čepeľovité listovité hroty.

</doc>
<doc id="129112" url="https://sk.wikipedia.org/wiki?curid=129112" title="Mezolit na Slovensku">
Mezolit na Slovensku

Toto je článok o mezolite (strednej kamennej dobe) na Slovensku (8 300/8 200/9 0005 700 [po starom 5 000] pred Kr.). 
Datovanie.
K datovaniu začiatku pozri neskorý paleolit na Slovensku. Koniec je daný príchodom neolitických kolonistov z východného Stredomoria na Slovensko, pozri eneolit na Slovensku. 
Geológia a podnebie.
Geologicky v tomto období pokračujú štvrtohory a poľadová doba (holocén). Z holocénu sem konkrétne spadá časť boreálu (8 8007 300 pred Kr.) a časť atlantiku (7 300 pred Kr. – 3 700 pred Kr.). Ak sa hranica začiatku stanoví na 9 000 pred Kr. alebo 9 600 pred Kr. (koniec pleistocénu), tak sem spadá aj časť preboreálu (9 600 pred Kr. – 8 800 pred Kr.) a boreál celý.
Charakteristika mezolitu na Slovensku.
Toto obdobie sa niekedy považuje za poslednú fázu paleolitu a chápe sa len ako prosté pokračovanie života pravekého lovca v nových prírodných pomeroch holocénu. Mezolit "neznamená taký obrat v ekonomike ani spoločnosti [ako neolit]". V mezolite ľadovec definitívne ustúpil, v období atlantiku sa navyše zvýšilo množstvo zrážok. Platí to, čo aj pre záver neskorého paleolitu -- fauna už mala dnešnú podobu a nástroje boli menšie. Typické pre toto obdobie v strednej Európe sú mikrolitické (drobnotvaré) nástroje geometrického tvaru (trojuholník, lichobežník, a pod.) vsadzované do násad. Okrem zberu plodov a bylín sa lovili najmä ryby a vtáky a to za tvrdých bojov medzi malými skupinami lovcov, ktoré mali svoj revír. Na lov sa používali luk, šípy, harpúny a rybárske háčiky. Pravekí ľudia začali žiť polousadlým životom a skrotili prvé domáce zviera – psa. V dôsledku rozvoja rybolovu sa mezolitické sídliská nachádzali prevažne pri vode, ale aj na pieskových dunách (lokality Tomášikovo, Šoporňa, Čierna Voda alebo Sereď). Hoci z mezolitu v zahraničí poznáme prvé pohrebiská, na Slovensku sa zatiaľ nenašli. Slovensko, tak ako celá Karpatská kotlina, bolo v mezolite osídlené veľmi riedko, o príčinách sa iba špekuluje.
V Popradskej kotline do konca preboreálu môžeme počítať s doznievaním świderienu (pozri neskorý paleolit na Slovensku). 
Na juhozápadnom Slovensku sa zhruba 7 0005 500 pred Kr. vyskytovala sereďská skupina sauveterrienu. Jej náleziská sú Mačianske vŕšky pri Seredi, Tomášikovo, Dolná Streda, povodie Čiernej vody a Bratislava. Ľud tejto kultúry sídlil prevažne na pieskových dunách. Industria geometrických tvarov dosahuje maximálnu mikrolitickosť.
Na východe Slovenska sa vyskytovala o čosi mladšia potiská skupina tardenoisienu. Náleziská sú Košice-Barca I (oválna sídlisková jama s nástrojmi) a Medvedia jaskyňa pri Ružíne (šípy s mikrolitickými čepieľkami z pazúrika spolu s medvedími kosťami – doklad o love medveďov). Tvary nástrojov sú príbuzné obsidiánovej industrii duny Ciumeşti v Rumunsku.

</doc>
<doc id="129114" url="https://sk.wikipedia.org/wiki?curid=129114" title="Neolit na Slovensku">
Neolit na Slovensku

Toto je článok o neolite (mladej kamennej dobe; po novom 5700 – 4400 pred Kr., po starom 5000 – 3300 pred Kr.) na území Slovenska.
Periodizácia na Slovensku.
Hranice podľa rôznych zdrojov sú: 6000/5700/5000 – 4400/4000/3900/3500/3300/3200/2900 pred Kr.
Neolit (mladá kamenná doba) 
(*) Rok 6000 je vlastne zaokrúhlenie presnejšieho čísla 5700 pred Kr. (najstarší neolitický nález na Slovensku).
V nasledujúcom texte sa použije prvé a tretie z uvedených alternatívnych datovaní. Najaktuálnejšie je prvé datovanie: 5700 (začiatok lineárnej keramiky) – 4400 (začiatok lengyelu IV, ktorý sa najnovšie považuje za hranicu medzi slovenským neolitom a eneolitom).
Všeobecná charakteristika.
V rokoch 5000 – 3000 pred Kr. v strednej Európe prevládalo vlhké a mierne teplé podnebie. Slovensko pokrývali husté listnaté lesy, najmä dubové a brestové. 
O základnej charakteristike neolitu a neolitizácii pozri neolit a neolitizácia. Objavujú sa predovšetkým prvé trvalé osady (roľníkov), obrábané polia, výroba tkanín, chov zvierat.
Obdobia.
Starý a stredný neolit (po novom 5700 – 4700 pred Kr., po starom 5000 – 3900/3800 pred Kr.).
Kultúry s lineárnou keramikou.
Neolitizáciu na území Slovenska spôsobil príchod nových ľudí – kultúry s lineárnou keramikou (po starom 5000 pred Kr. – 4300 pred Kr., po novom 5700 pred Kr. – 5000 pred Kr.), s ktorou úzko súvisí želiezovská skupina (po starom 4300 – 3900 pred Kr., po novom 5000 – 4700 pred Kr.). Stopy po prežívaní pôvodného mezolitického obyvateľstva u nás úplne chýbajú, nehralo teda pri neolitizácii zrejme žiadnu úlohu. Pokiaľ ide o pôvod kultúry s lineárnou keramikou, predpokladá sa, že prišla z východného Stredomoria (balkánsko-anatólsky pôvod). Keramika kultúry s lineárnou keramikou aj želiezovskej skupiny mala typický lineárny ornament (odtiaľ má aj názov). Z tohto obdobia sú už aj na Slovensku zachované prvé pohrebiská (napr. Štúrovo, Nitra). Kultúra s lineárnou keramikou mala na Slovensku dve podoby – západnú (vrátane želiezovskej skupiny) a východnú:
Na západnom Slovensku (ku koncu aj na strednom Slovensku a na Spiši) sa vyskytovala konkrétne kultúra s lineárnou keramikou v užšom zmysle (=kultúra so západnou lineárnou keramikou, kultúra s volútovou keramikou). Nadviazala na starčevsko-krišskú kultúru Veľkej dunajskej kotliny. Prenikala z juhu smerom proti povodiam Moravy, Hrona a Nitry. Z prvého štádia kultúry (stará lineárna keramika, starý neolit) sa na západnom Slovensku našlo asi 50 osád roľníkov. Väčšinou pretrvali asi 300/400 rokov. Nachádzali sa na sprašových terasách pri tokoch (Morava, Dudváh, Hron, Nitra), menej často na hnedozemných pahorkoch alebo piesočných dunách veľkých nív riek. Z najstaršieho obdobia je keramika ešte veľmi zle vypálená, väčšinou hrubostenná, s drsným nezdobeným povrchom. Z mladšieho štádia kultúry (mladá lineárna keramika, po starom 4 600 – 4 300 pred Kr., po novom 5300 – 5000 pred Kr. a želiezovská skupina, po starom 4 300 – 3900 pred Kr., po novom 5000 – 4700 pred Kr.), ktoré už máme doložené aj zo stredného Slovenska (Liptov, Zvolen) a zo Spiša, sa zachovalo už viac sídlisk – na rovinách juhozápadného Slovenska bolo asi 300 osád (prakticky po dve/tri v každom katastri dnešnej obce). Keramika je už často vyzdobená okrúhlymi jamkami na strete dvoch línií, ktoré postupne prerastajú do súvislého vrypu (tzv. notové hlavičky). V tomto období neolitickí roľníci kvôli získaniu polí odlesnili rozsiahle územia juhozápadného Slovenska a zdá sa, že sú to územia, na ktorých dodnes les nie je, namiesto neho sa tam vytvorila černozem. Významné sídliská sú Blatné, Čataj, Patince, Cífer-Pác a Bratislava-Mlynská dolina s typickými neolitickými dlhými (až ) domami. Z tohto obdobia sa našli aj početné plastiky (hlavičky ženy, plastiky s rytím motívu rybej kosti na chrbte, aplikovaná plastika na nádobách, zoomorfná plastika).
Nositelia kultúry želiezovskej skupiny, ktorá je priamym pokračovaním kultúry s lineárnou keramikou v užšom zmysle, budovali rozľahlé osady s veľkými kolovými domami. Lineárne keramika želiezovskej skupiny sa vyznačuje tým, že má ornament rytý a maľovaný (červený, občas žltý) a lineárna ornamentika je veľmi bohatá. Tvar jej nádob bol hruškovitý. Z tohto obdobia pochádzajú aj prvé vŕtané kamenné nástroje a obilné zásobné jamy. Po roku 4000 už badať v želiezovskej skupine impulzy na vznik lengyelskej kultúry (pozri mladý neolit), dokazuje to napríklad hrob v Dvoroch nad Žltavou.
Na východnom Slovensku (okrem Spiša) sa vyskytovala kultúra s východnou lineárnou keramikou (=alföldská kultúra; po starom 5000 pred Kr. – 4300 pred Kr., po novom 5700 – 5000 pred Kr.). Obdobiu starej lineárnej keramiky na západnom Slovensku na východe časovo zodpovedá tzv. stupeň s protolineárnou keramikou. Obdobiu mladej lineárnej keramiky na západnom Slovensku na východe časovo zodpovedajú starý stupeň s lineárnou keramikou (skupina Barca III, skupina Kopčany) a neskôr stredný a mladý stupeň s lineárnou keramikou (gemerská lineárna keramika, skupina Tiszadob a skupina Raškovce). Východná lineárna keramika sa od západnej odlišuje širším keramickým inventárom odlišného vzoru a pestrejšou škálou výzdobných motívov (prevažuje vlnovka, lalokovité a elipsovité útvary, špirála a meander). Najstaršie neolitické osídlenie východného Slovenska (protolineárna keramika) je najmä v lokalitách Košice – Červený rak (výrobno-hospodársky objekt, nálezy patriace do skupiny Mehtélek, čo je okrajový prejav starčevsko-krišskej kultúry) a Slavkovce (nálezy patriace do skupiny Szatmár). V období starého stupňa bola ešte osídlená len Východoslovenská nížina (skupina Kopčany, vyznačujúca sa najmä čierno maľovaným ornamentom) a Košická kotlina (Barca III, vyznačujúca sa prevládajúcou rytou výzdobou). V období mladého stupňa už boli všetky hlavné regióny východného Slovenska (Gemer, Košická kotlina, Šarišské podolie, Východoslovenská nížina) rovnomerne osídlené. Skupina Kopčany sa transformovala na skupinu Raškovce (k čiernej farbe pribudla červená, maľovanie je jemnejšie, motívy na keramike už predznamenávajú bukovohorskú kultúru) a skupina Barca III na skupinu Tiszadob (s jemnejším rytím).
Bukovohorská kultúra.
Želiezovskej skupine na západnom Slovensku časovo na východnom Slovensku zodpovedá bukovohorská kultúra (po starom 4300 – 3900 pred Kr., po novom 5000 – 4700 pred Kr.), ktorá nasledovala po kultúre s východnou lineárnou keramikou. Táto kultúra osídlila už aj hornatý Slovenský kras, Spiš (tu popri želiezovskej skupine) a Šariš; ďalej prvýkrát vysoké kopce (Slanec, Veľký Šariš) a bohato osídlili aj jaskyne (napr. Domica, Ardovo, Jasov, Čertova diera). Bukovohorská kultúra je známa najmä bohato zdobenými hrnčiarskymi výrobkami (napr. osada v Šarišských Michaľanoch). Z územia východného Slovenska poznáme asi 120 nálezísk bukovohorskej kultúry. Vyskytujú sa však aj ojedinelé prieniky tejto kultúry na juhozápadné Slovensko. Ku koncu bukovohorskej kultúry badať prítomnosť severných (skupina Samborzec) a juhovýchodných vplyvov (skupina Szakálhát), ktoré sa zistili v troch objektoch v Malých Raškoviciach (nálezy dostali názov postbukovohorský zemplínsky typ). Ojedinelé severné vplyvy (keramika zdobená vypichovaním) badať na východnom Slovensku mimochodom aj trocha neskôr, už asi v mladom neolite (Veľké Raškovice). Bukovohorská kultúra okolo 3 900 pred Kr. resp. 4 700 pred Kr. náhle zanikla a dodnes sa diskutuje o dôvodoch.
Kontakty so vzdialenými kultúrami.
Koncom stredného neolitu možno našej časti Európy pozorovať bohaté kontakty medzi jednotlivými vzdialenými kultúrami (asi v dôsledku náhlych klimatických zmien). Napríklad vo Vinči (Srbsko) sa našla želiezovská nádoba a v Štúrove zas úlomky nádob kultúry Vina.
Mladý neolit (po novom 4700 – 4400 [pri redefinovanej hranici], po starom 3900/3800 – 3300 pred Kr.).
Západné Slovensko.
Na západnom Slovensku je toto obdobie reprezentované protolengyelskou a vlastnou lengyelskou kultúrou (3 900 – 2900/2800 pred Kr.; ale podľa novšieho datovania 5000/4700 – 4000 pred Kr.), ktorá potom skončila až v eneolite. Zo severu stredného Slovenska (vrátane) Spiša z obdobia protolengyelskej a lengyelskej kultúry nie sú zatiaľ vôbec žiadne archeologické nálezy. Protolengyel a lengyel súvisí priamo so stredoneolitickou želiezovskou skupinou, ktorej posledná krátka fáza sa preto aj nazýva prelengyel. Hoci protolengyel a lengyel vznikol z kultúry s lineárnou keramikou, mnohé prvky ho spájajú s juhovýchodnou Európou (maľovaná keramika, medené ozdoby, kultové predmety, opevnené sídliská a pod.).
Po krátkom prelengyeli nasledoval asi 100 rokov (po starom 3900 – 3800 pred Kr.) protolengyel reprezentovaný skupinou Bíňa-Bicske (nálezisko Bíňa s nálezom ihlanovitého idolu typu Bicske a novými tvarmi keramiky) a lužianskou skupinou (Lužany pri Nitre, Abrahám. Bajč). V protolengyeli nálezy naznačujú dočasný návrat/príchod mezolitického, teda lovného, spôsobu života. Z lužianskej skupiny sú známe iba pohrebiská. Z lužianskej lokality Nitra Mlynárce pochádza najstarší nález kovu na Slovensku – časť medeného šidla. Tento nález už predznamenáva obdobie väčšieho rozšírenia medi – eneolit. V oblasti Bratislavy (ako často v praveku) je vývoj skôr zhodný s vývojom v dnešnom východnom Rakúsku a severnom Maďarsku – lužianska skupina tu chýba a nálezy keramiky (hríbovité nádoby) sú príbuzné napr. nálezom v maďarskom Sé a rakúskom Unterwölbingu.
Vlastný lengyel (po starom 3800 – 2900 pred Kr.) chronologicky delíme na 5 fáz (I, II. Moravany nad Váhom, III, IV), pričom prvé dve spadajú do neolitu, ostatné už do eneolitu. Medzi lengyelom II a III je tzv. fáza Moravany nad Váhom, ktorá tvorí hranicu neolitu a eneolitu. Vo fáze I enormne narástol rozsah sídlisk. Väčšie sídliská obsahovali okolo 50 domov. Sídliská tohto obdobia delíme na:
Centrálne sídliská (rondely) neskôr náhle násilným spôsobom zanikli a nasledovalo (stále lengyelské) obdobie, kedy sa osídlenie rozšírilo v podobe menších osáda na viacero miest, často dovtedy neosídlených. Fáza I má keramiku bohato maľovaná čiernou a žltou a zoomorfné aj antropomorfné plastiky (napr. soška sediaceho ženského idolu, tzv. „Magna Mater“ z Nitrianskeho Hrádku). Z fázy II sa zachovalo len málo lokalít (opevnená osada v Žlkovciach s náznakom vežovitej stavby uprostred), jej keramika má biele maľovanie keramiky, ale vyskytuje sa aj červené a hnedé maľovanie. Vo fáze Moravany nad Váhom sa polsný raz objavuje antropomorfná plastika a keramika slabšie opracovaná, hrubšia, vždy bielo maľovaná bez ornamentu.
Východné Slovensko.
Na východnom Slovensku po náhlom zániku bukovohorskej kultúry, t. j. (po starom) zhruba od 3900 pred Kr., pozorujeme hiát. Na väčšine východného Slovenska osídlenie končí minimálne na 500 – 1000 rokov, iba vo Východoslovenskej nížine osídlenie (možno s asi len 100 ročnou prestávkou) pokračovalo, no išlo už o iné kultúry.
Zhruba v období začiatku lengyelskej fázy I na západe (t. j. po starom 3800 pred Kr.) pozorujeme na východnom Slovensku zásah lengyelskej kultúry zo západu a potiskej kultúry z juhovýchodu. Podľa náleziska nazývame toto krátke obdobie skupina Ižkovce. Zásah potiskej kultúry potom ešte krátko pokračoval – je to tzv. skupina Čičarovce (náleziská Zemplín-osada, Veľké Raškovce, Čičarovce A a B-hroby), časovo zodpovedajúca záveru lengyelu I na západe a charakteristická valcovitými nádobami, putňami, misami na dutých nôžkach, pohármi a podobne. Skupinu Čičarovce delíme na stupne Čičarovce A a B, pričom B sa už považuje za prechod medzi potiskou a nasledujúcou polgárskou kultúrou. Pohrebisko Čičarovce je významné viacerými nálezmi, najmä prvými medenými predmetmi z východného Slovenska a zvláštnym pochovávaním mužských šamanov (možný doklad prechodu k patriarchátu).
Stupňom Čičarovce B (pozri vyššie) sa začína polgárska kultúra (po starom cca 3700 – 2800 pred Kr.), ktorá potom pokračovala v eneolite. Už v skupine Čičarovce sa prejavil nový štýl keramiky s prevládaním maľovaného ornamentu a inak stvárnených hlinených sošiek žien. Badať vplyvy zo severných území. Ustálilo sa pochovávanie v skrčenej polohe. Zo skupín tejto kultúry do neolitu spadá ešte skupina Csöszhalom-Oborín s typickou bielo červenou maľovanou keramikou (náleziská Oborín, Egreš, Hrčeľ).

</doc>
<doc id="129115" url="https://sk.wikipedia.org/wiki?curid=129115" title="Eneolit na Slovensku">
Eneolit na Slovensku

Toto je článok o eneolite/medenej dobe (po novom 4400 – 2300 pred Kr., po starom 3 300 – 2 000 pred Kr.) na Slovensku.
Periodizácia.
Na Slovensku trval podľa rôznych datovaní 4 400 – 2 300 al. 4 000 – 2 300 al. 3 900 – 1900 al. 3 800/3 500 – 2 000 al. 3 500 – 1900 al. 3 300 – 2000 al. 3 200 – 1 900 al. 2 900 – 1 900 pred Kr.
Delenie (konvenčné):
V nasledujúcom texte sa použije datovanie 3 300 – 2 000
Ak si za medzníky stanovíme: začiatok lengyelu III – začiatok badenskej kultúry – koniec badenskej kultúry – začiatok bronzovej doby (pozri stará bronzová doba na Slovensku), dostaneme podľa najnovších datovaní (kalibr. C14; stav 2006) takéto hranice a periodizáciu:
Charakteristika.
O všeobecnej charakteristike pozri článok eneolit. Obdobie je charakteristické najmä začiatkom masového používania kovov (meď a zlato; prvé nálezy medi sú však už v mladom neolite), a s tým súvisiacim vznikom vrstvenia spoločnosti (minimálne remeselníci, roľníci, pastieri, obchodníci) a výmenného obchodu, ďalej zdokonalením obrábania pôdy využitím ťažnej sily zvierat (zavedenie oradla, jarma a podobne) a posilnením úlohy muža v spoločnosti („patriarchát“). Z vrstvenia spoločnosti vyplýva aj diferenciácia sídiel na vyvýšené remeselné hradiská a otvorené poľnohospodárske osady, ktoré ich zásobujú.
Zhruba v rokoch 3 300(?) – 2000(?) v strednej Európe vládlo epiatlantické podnebie, teda o niečo teplejšie ako dnes, ale so suchými a vlhkými fluktuáciami teploty. Lesy boli nižšie dubovo-bukové, vyššie smrekové.
Starý eneolit (po novom 4 400 – 3 500 pred Kr., po starom 3 300 – 2 800 pred Kr.).
V tomto období bolo severné a stredné Slovensko neosídlené.
Západné Slovensko.
Na západnom Slovensku pokračuje vlastná lengyelská kultúra (3 900 – 2 900 pred Kr., podľa novšieho datovania 5000/4700 – 4000 pred Kr.) svojimi fázami III (skupina Brodzany (v minulosti "Brodzany-Nitra")) a IV (ludanická skupina, podľa novšieho datovania 4400 – 4000 pred Kr.). Podľa novších názorov sa na Slovensku eneolit začína až s fázou lengyel IV. (podľa novšieho datovania teda 4400 pred Kr.).
V širokom okolí Bratislavy badať vplyvy zo západu a juhu (kultúra jordanów, okruh Bisamberg – Oberpullendorf – Balaton – Lasinja). Znova badať aj osídlenie jaskýň (Čertova pec, Bojnice, Deravá skala pri Plaveckom Mikuláši, Dúpna diera pri Slatinke nad Bebravou, Liskovská jaskyňa pri Ružomberku). Vo fáze III (napr. lokalita Brodzany) sa vytratila maľovaná keramika aj figurálna plastika, zmenil sa sortiment nádob a začali sa používať masívne medené nástroje (sekery, sekeromlaty, dláta). Náleziská tejto skupiny sa sústreďujú na okraji Podunajskej pahorkatiny. Budovali sa trapézovité domy. Vo fáze IV sa sídliská rozšírili po celom západnom Slovensku, stále sa však sústreďujú v Podunajskej pahorkatine, a budovali sa veľké osady s veľkými dvojizbovými domami (napr. lokality Jelšovce, Branč). Posun sídiel do pahorkatinových oblastí súvisel asi so suchým podnebím v nížinách a vo fáze IV aj s prvou prospekciou kovov. 
Skupina Bajč-Retz (kultúra s brázdeným vpichom Bajč-Retz; 2 900 – 2800 pred Kr., podľa novšieho datovania 4 000 – 3 600/3 400 pred Kr.) vystriedala vlastnú lengyelskú kultúru. Je charakteristická vplyvmi zo severu (kultúra s lievikovitými pohármi) a z juhu (skupina Balaton -Lasinja) a rozvojom metalurgie.
Východné Slovensko.
Na východnom Slovensku pokračuje polgárska kultúra (3 700 – 2 800 pred Kr.). Chronologicky sa delí na prototiszapolgársku fázu (skupinu), tiszapolgársku skupinu (tieto dve podľa novších delení – analógiou k preradeniu Lengyelu III do neolitu – zrejme ešte patria do neolitu), bodrogkeresztúrsku skupinu a lažniansku skupinu. Kultúra sa vyskytovala na Východoslovenskej nížine, Košickej kotline, lažnianska skupina aj v Šarišskej vrchovine. Osady sa budovali v rovinatých terénoch, na terasách vodných tokov alebo nízkych návršiach. Pohrebiská tiszapolgárskej a bodrogkeresztúrskej skupiny svedčia o veľkých majetkových rozdieloch. Prototiszapolgárska skupina (nálezisko Lúčky v okrese Michalovce) je charakteristická.lešteným ornamentom na keramike a plochými plastikami. Tiszapolgárska skupina (náleziská osád: Lúčky, Tibava, Barca, náleziská pohrebísk: Tibava, Veľké Raškovce, Malé Raškovce) je charakteristická prvým výskytom zlatých výrobkov na (východnom?) Slovensku, vyvrcholenia kvantity výroby medených nástrojov, výskytom ozdôb dokazujúcich intenzívne kontakty s kultúrami v Rumunsku a Bulharsku, dovozom kameňa na nástroje z povodia rieky Bug a v závere výskytom žiarových hrobov. Bodrokeresztúrska skupina (Košice-Barca, Streda nad Bodrogom, Malá studená dolina vo Vysokých Tatrách) je zastúpená slabo, keramika má rytú výzdobu a brázdený vpich, našlo sa veľa sekier s krížovým ostrím. Lažnianska skupina (2 900 – 2 800 pred Kr.; lokality Malé Zalužice – Lažňany, Ruskov, Košice-Barca, Šebastovce, Prešov – Šarišské Lúky, Veľký Šariš) bola charakteristická prvými výrobkami z jantáru, ústupom rytej výzdoby keramiky a opätovným nástupom maľovania čiernou farbou, ďalej novými druhmi medených nástrojov (nože či malé dýky), prvým výskytom zdomácneného koňa a pohrebiskami s tradičným pochovávaním ako aj (častejšie už) so žiarovým rítom. 
Na východné Slovensko v eneolite ojedinele etapovite prenikal pastiersky ľud kultúry s okrovými hrobmi (=kultúry s jamovými hrobmi) z východných nomádskych oblastí, ktorému možno vďačíme za prvý výskyt noža a zdomácneného koňa v období lužianskej skupiny.
Stredný eneolit – badenská kultúra (po novom 3500 – 2900 pred Kr., po starom 2 800 – 2 200 pred Kr.).
V tomto období je opäť po dlhšom čase osídlené takmer celé Slovensko a opäť sa po dlhšom čase (resp. prakticky prvý raz v praveku) na celom Slovensku vyskytuje jedna spoločná kultúra – badenská kultúra (2 800 – 2 200 pred Kr. / novšie datovanie 3600/3500/3400 – 2900/2800 pred Kr.; starší názov kultúra s kanelovanou keramikou, kultúra so žliabkovanou keramikou). Vznikla asi ako zmes domácich a balkánsko-anatólskych prvkov. Charakteristická je pre ňu výzdoba nazývaná kanelúra (plytký žliabok). Dôvodom kultúrneho zjednotenia je pravdepodobne väčšie používanie vozov so záprahmi (dokumentujú to hlinené modely), ktoré zvýšilo mobilitu obyvateľstva. U nás chronologicky rozlišujeme bolerázsku skupinu (po starom 2 800 – 2 600 pred Kr.) a klasickú badenskú kultúru (po starom 2 600 – 2 200 pred Kr.). 
V období bolerázskej skupiny má keramika má často motív tzv. rybej kosti alebo cikcakovitý ornament a poháriky majú pásikovité uchá čiastočne vybiehajúce nad okraj. Používajú sa vo veľkom medené výrobky, ale aj štiepaná aj brúsená industria. Sídliská sú prevažne výšinné opevnené (Bratislava, Devín) alebo nížinné (Nitriansky Hrádok – Vysoký breh, Žlkovce). Domy boli asi zrubovej konštrukcie. Hroby boli s kostrovým rítom aj žiarovým rítom, ale zachovali sa len ojedinelé hroby, nie pohrebiská. Bežne sa už používali kone a vozy so záprahmi. Bolerázska skupina je na východnom Slovensku slabo zastúpená a vyššie oblasti Slovenska ešte zostávali neosídlené.
V období klasickej bádenskej kultúry je keramika tmavej farby (žliabkovaná alebo leštená), typické sú džbány a poháriky s vysokým uchom a kanelovanou spodnou časťou, ako aj veľké dvojdielne misy. Opäť sa po dlhšej prestávke osídlili aj vyššie položené oblasti Slovenska. Dokonca sa centrá prednostne stavali ako mocné opevnené ekonomické aj mocenské sídla na vyvýšeninách (Nitriansky Hrádok, Včelince, Veľká Lomnica, Dolný Smokovec-Pod lesom, Stránska pri Rimavskej Sobote, Dreveník v Spišskom Podhradí, Plešany, Veľký Šariš, Šarišské Michaľany). Ďalej sa rozšíril chov dobytka a oviec, spracovávanie vlny. Veľkosť kovových výrobkov sa zmenšila, pravdepodobne preto, lebo sa minuli povrchové nerastné ložiská. Na rozvinutú textilnú výrobu poukazujú hlinené prasleny (záťaž na vreteno) a cievky na navíjanie nití. Pochovávalo sa prakticky akýmkoľvek spôsobom. Dokladmi kultu sú ploché štylizované idoly (Šarovce), závesky z hliny v tvare sekier, drobná zoomorfná plastika. Špecifické sú 4 pohrebiská v údolí Slanej (z toho dve na Slovensku Gemer a Včelince, ostatné v Maďarsku), kde popol mŕtvych ukladali do nádob v tvare ľudského tela (tzv. sovích váz), ktoré sa vymykajú z badenskej kultúry a najbližšie paralely majú v Tróji.
Mladý eneolit (po novom 2 900 – 2 300 pred Kr., po starom 2 200 – 2 000 pred Kr.).
V mladom eneolite sa pod vplyvom cudzích komunít z Balkánu kultúrna jednota, ktorou sa vyznačovala badenská kultúra, skončila a na Slovensku pozorujeme pestrú paletu viacerých malých kultúrnych spoločenstiev. Spolu ich označujeme ako tzv. mladoeneolitický kultúrny komplex. Pre všetky bol charakteristický nedostatok medených predmetov.
Na strednom Považí sa vyskytovala tzv. bošácka skupina, charakteristická novými vzormi na keramike (otlačok šnúry, kolkovanie, slamovanie, voštinovanie) a sídlami na strategických polohách (Ivanovce). Na južnom západnom a strednom Slovensku sa vyskytovala kostolacká skupina (pôvodom zo Srbska; náleziská Patince a Iža) a skupina Kosihy-Čaka (takisto pôvodom z juhu). Od kostolackej skupiny pochádza najmä kolková výzdoba so vzorom šachovnice a z keramiky typické slavónske misy s dutou nižičkou, misy s pretiahnutým hrdlom, tanierovité misy a amfory s valcovitým hrdlom. Okolo roku (po starom) 2000 pred Kr. západné Slovensko okrajovo zasiahla aj kultúra zvoncovitých pohárov zo západnej Európy (presnejšie skupina Leitha (=Leithaprodersdorf) z Rakúska). 
Na východnom Slovensku sa na Východoslovenskej nížine, Košickej kotline a ojedinele na Spiši a severovýchodnom Slovensku vyskytovala skupina Nyírség-Zatín (lokality: osady Oborín, Zatín, hrob Ižkovce), pôvodom z juhu. Zo severu – od Dnestra a Sanu – sa zas na severovýchodné Slovensko rozšíril roľnícko-pastiersky ľud, príslušníci východnej vetvy kultúry so šnúrovou keramikou. Na Slovensku ich nazývame skupina východoslovenských mohýl. Ich sídla sa nenašli, zato však početné mohylové hroby na Ondavskej vrchovine (Giraltovce, Kožany, Kurima, Brestov, Hankovce) a v Šarišskej vrchovine (Veľký Šariš-Kanaš). Na jednom pohrebisku je spravidla 10 – 15 mohýl, na celom východnom Slovensku sa odhaduje asi 2000 mohýl z tohto obdobia. Najväčšia koncentrácia je v okrese Svidník.
O problémoch s datovaním konca eneolitu pozri stará bronzová doba na Slovensku.
Metalurgia medi na území Slovenska.
Geochémia medených surovín na Slovensku aj s tzv. izotopmi olova bola popísaná a publikovaná v práci nemeckého archeológa Marcusa Schreinera. Vďaka týmto dátam bolo možné identifikovať meď z územia Slovenska v severnom Nemecku, Dánsku a južnej Škandinávii už v eneolite. Zdroje medi z územia Slovenska tak pravdepodobne hrali dôležitú úlohu v stredoeurópksom kontexte práve od eneolitu. Výsledky boli publikované v roku 2023 bádateľmi z Kielu, Göteborgu a Halle.

</doc>
<doc id="129116" url="https://sk.wikipedia.org/wiki?curid=129116" title="Stará bronzová doba na Slovensku">
Stará bronzová doba na Slovensku

Toto je článok o starej bronzovej dobe (2 000 – 1 450 pred Kr.) na Slovensku.
Datovanie.
Pre toto obdobie sú značné problémy s datovaním. Podľa porovnania s kalibrovanými údajmi C14 v Nemecku, Rakúsku a podobne je datovanie 2 300 – 1 600 pred Kr., podľa konvenčného datovania (t. j. starších datovaní aj podľa porovnania s historickými oblasťami) vychádza 2 000/ (resp. od nitrianskej kultúry) 1 900 až 1 500/1 450 pred Kr. V ďalšom texte sa použije datovanie 2 000 – 1 450 pred Kr. V Reineckeho systéme modernej starej bronzovej dobe zodpovedajú stupne Br A1, Br A2 a čiastočne Br B1.
Všeobecná charakteristika.
V čase starej a strednej bronzovej doby v strednej Európe pokračovalo podnebie, ktoré bolo teplejšie a vlhkejšie ako dnes a malo časté striedanie vlhkých a suchých výkyvov. Pre starú bronzovú dobu na Slovensku je charakteristický začiatok používania bronzu (minimálne na západnom Slovensku sa bronz presnejšie v skutočnosti začal používať až od konca obdobia nitrianskej kultúry resp. od začiatku únětickej kultúry) a značný spoločenský a hospodársky rozvoj. Osídlenie Slovenska sa stabilizovalo a zvyšovala sa jeho hustota. Výrobcovia bronzových nástrojov nežili spolu s roľníkmi, ale samostatne v opevnených osadách (napríklad Nitriansky Hrádok, Košice-Barca). Roľnícke a pastierske osady sa neopevňovali. Zvýšil sa počet dlhodobo osídlených polôh, sídliská boli najrôznejšieho typu (trvalé, dočasné, niekedy aj opevnené). Stopy prvých opevnených osád pochádzajú od hatvanskej kultúry a najväčší rozkvet takýchto sídlisk pozorujeme v maďarovskej a otomanskej kultúre. Boli strediskami špecializovanej výroby a výmeny rozmanitých produktov, miestami kultu a asi aj správnymi jednotkami. V strednej bronzovej dobe sa opevnené sídliská nevyskytujú (potom až v mladej bronzovej dobe ako hradiská). Na výrobu bronzu sa ako v celej Európe po vyčerpaní ložísk rýdzej medi využívali žily medených rúd (na Slovensku sú náznaky ťažby v Španej Doline v Starohorských vrchoch a v Špaňom Poli v Gemeri, ale zrejme sa už ťažilo aj tam, kde aj neskôr v novoveku) a cín sa získaval asi len ryžovaním (na Slovensku sa cínovec ryžoval v Nízkych Tatrách a v Slovenskom rudohorí). Pokiaľ ide o pochovávanie, ešte prevládalo kostrové pred žiarovým, ale ku konci starej bronzovej doby sa pomer zmenil. Rozvíjal sa diaľkový obchod (jantár z Pobaltia, mušle zo Stredomoria, kosák z Chetitskej ríše) i obchod (najmä so zbraňami) do vzdialenosti do . Stredná dĺžka života v starej bronzovej dobe bola okolo 29 rokov.
Kultúry.
Krátky čas po začiatku starej bronzovej doby (2 000 – 1900 pred Kr., ale podľa kalibrovaných údajov 2 300 – 2 200 pred Kr.) ešte na západnom Slovensku krátko existovala kultúra zvoncovitých pohárov (presnejšie skupina Leitha (=Leithaprodersdorf) z Rakúska, ktorá je svojím habitom aj genetickými väzbami skôr predstaviteľom mladého eneolitu), popri ktorej sa v rovnakom čase krátko vyskytovala kultúra Chlopice-Veselé, a na východnom Slovensku sa ešte krátko vyskytovala skupina Nyírség-Zatín a skupina východoslovenských mohýl. Skupina Chlopice-Veselé, skupina Nyírség-Zatín aj skupiny východoslovenských mohýl a koštianska kultúra (pozri ďalej) patria do tzv. epišnúrového komplexu.
Z kultúry Chlopice-Veselé vznikla nasledujúca, nitrianska kultúra (cca 1 900 – cca 1600 pred Kr., ale podľa kalibrovaných údajov 2 200 – 1900 pred Kr.) a zo skupiny Nyírség-Zatín nasledujúca, koštianska kultúra (cca 1850 – cca 1 500 pred Kr., ale podľa kalibr. údajov skôr). Obe tvoria začiatok „klasickej“ starej bronzovej doby a pre obe sú typické rozsiahle kostrové pohrebiská, kovové ozdoby tvaru vŕbového listu (vzory sú asi z Kaukazu), drôtený šperk, ihlice (cyperské, s terčovitou hlavicou), na východe aj sibinské náušnice a najstaršie bronzové sekerky v strednej Európe. Tieto výrobky najprv zhotovovali z medi, neskôr používali zliatinu medi a arzénu, až nakoniec zliatinu medi a cínu, teda bronz. Koštianska kultúra je doložená v Košickej kotline, na Spiši (Žehra – Dreveník, Spišské Tomášovce) a vo Východoslovenskej nížine len v Dúbravke (okres Michalovce). Rozlišujú sa 3 fázy: najstaršia (Košice), klasická (Čaňa, Košťany, Valaliky) a koštiansko-otomanská (Čaňa a Nižná Myšľa).
Pre roky 1600 pred Kr. – 1450 pred Kr. (podľa kalibrovaných údajov 1 900/ 1850 – 1 600 pred Kr.) môžeme hovoriť o vrchole celej bronzovej doby i celého praveku na Slovensku. Nastali značné zmeny v duchovnej, spoločenskej aj hospodárskej oblasti.
Po roku 1600 pred Kr. (podľa kalibrovaných údajov asi 1 900 / 1850 pred Kr.) pozorujeme na západnom Slovensku ďalší „sled“ starobronzových kultúr: hatvanská, kisapostácka, únětická a wieselburská kultúra. Na východnom Slovensku v tom čase pokračovala koštianska kultúra (pozri vyššie) a začínala otomanská kultúra (pozri nižšie). 
Posledný „sled“ kultúr starej bronzovej doby tvoria maďarovská, severopanónska (úplne na záver aj vatyanská kultúra) na západnom Slovensku a otomanská kultúra na východnom Slovensku. Pre maďarovskú aj otomanskú kultúru boli typické veľké opevnené osady tellového charakteru stavané na ostrožných návršiach, dunách chránených riečnym meandrom či na temenách kopcov (Ivanovce, Košice-Barca, Šurany-Nitriansky Hrádok, Nižná Myšľa, Spišský Štvrtok, Veselé, Hoste, Vráble, Rozhanovce, Bratislava-Devín, Prašník, Nitra-hrad) s náznakmi urbanizácie zástavby (Košice-Barca) a s až trojpriestorovými domami (Šurany-Nitriansky Hrádok), ďalej doklady obchodu s jantárom, rozvoj stavebnej techniky s kamennou architektúrou opevnení, vysoká úroveň kovovýroby a spracovania bronzu (šperky, zbrane, ihlice, prvý kosák), štylizované zvieracie plastiky, bochníkovité a antropomorfné idoly, mykénsky motív špirály a koncentrických krúžkov na kostených bočniciach úzd, keramike a šperkoch, prevažne kostrové pochovávanie v skrčenej polohe a vrcholne pestrá a kvalitná keramika (asi remeselne vyrábaná; zastúpené sú aj cedidlá, prenosné piecky pyrauny a kultové nádobky). Obyvateľstvo sa zaoberalo obrábaním pôdy, chovom domácej zveriny, ale i poľovníctvom V záverečnej fáze maďarovskej aj otomanskej kultúry badať vplyvy z východného Stredomoria (z mykénskej a minojskej kultúry). 
Okolo 1450 pred Kr. (podľa kalibrovaných údajov asi okolo 1600 pred Kr.) pozorujeme záhadný zánik maďarovskej aj otomanskej kultúry a zánik väčšiny opevnených sídlisk (ostali len neopevnené dediny). Týmto udalostiam predchádzalo opevňovanie centrálnych sídlisk, prienik ľudu mohylových kultúr s prvkami vatyanskej kultúry, zmena pohrebného rítu na birituálny a veľmi časté ukrývanie pokladov (depotov) vzácnych kovových predmetov do zeme (archeologicky tieto depoty označujeme ako kosziderský horizont), napr. v Spišskom Štvrtku, Košice-Barca, Včelinciach, Šuranoch-Nitrianskom Hrádku, Hodejove. Ukrývanie pokladov (depotov) vzácnych kovových predmetov do zeme bolo inak hlavne pre nasledujúcu časť bronzovej doby pomerne typické. Mohlo súvisieť s nepokojnými časmi, ale mohlo mať aj najmä kultovú funkciu, podobne ako v juhovýchodnej Európe.
Metalurgia medi na území Slovenska.
Geochémia medených surovín na Slovensku aj s tzv. izotopmi olova bola popísaná a publikovaná v práci nemeckého archeológa Marcusa Schreinera. Na základe tohto súboru dát sa preukázalo, že podstatná časť medi v súvekom Dánsku, v starej dobe bronzovej, bola importovaná práve z územia Slovenska. Bádatelia z Aarhusu, Mannheimu a Heidelbergu sa nazdávajú, že prostredníkom v rámci stredoeurópskeho obchodu s meďou musela byť únětická kultúra. V neskoršom období preukázala štúdia 118 mečov z doby bronzovej zo Škandinávie, Talianska a Nemecka, že v dobe 1600–1500 pred Kr. sa používali zdroje medi z Rakúska, Slovenska a Walesu. Zhruba po roku 1500 pred Kr. sa zdroje medi z Rakúska a Slovenska objavujú iba v prípadoch mečov z územia Nemecka, zatiaľ čo Taliansko i Škandináviu zásobovali iba talianske Alpy. Úlohu medi zo Slovenska v starej dobe bronzovej v Škandinávií popisuje aj ďalšia štúdia bádateľov z Dánska a Nemecka, v ktorej sa rovnako ukazuje zásadné zastúpenie medi z územia Slovenska ako jedného z hlavných zdrojov surového materiálu pre výrobu škandinávskych bronzov. 

</doc>
<doc id="129117" url="https://sk.wikipedia.org/wiki?curid=129117" title="Stredná bronzová doba na Slovensku">
Stredná bronzová doba na Slovensku

Toto je článok o strednej bronzovej dobe (1450 – 1250 pred Kr.) na Slovensku.
Datovanie.
Stredná bronzová doba sa datuje 1600/1500/1 450 – 1 250/1 200 pred Kr. Zodpovedajú jej v Reineckeho systéme stupne Br B1, Br B2, Br C1 (, Br C2). O problematike datovania jej začiatku pozri stará bronzová doba na Slovensku. V ďalšom texte sa použije datovanie 1450 – 1250 pred Kr.
Všeobecná charakteristika.
V barbarskej Európe, aj na Slovensku, bol prelom starej a strednej bronzovej doby (okolo 1450 pred Kr., pozri aj stará bronzová doba) výrazným dejinným medzníkom. Úplne sa zmenila kultúra a ekonomika spoločnosti, a to smerom k úpadku. Charakteristické je najmä pochovávanie pod mohylovým násypom, ktoré sa rozšírilo natoľko, že prešlo do názvu viacerých archeologických kultúr. Vznikli teda tzv. (pozri) mohylové kultúry. Hoci takto pochovávali svojich mŕtvych už predtým kočovné pastierske kmene (u nás napríklad koncom eneolitu), od strednej bronzovej doby sa mohyly stali miestom odpočinku len výnimočných jedincov.
Na Slovensku boli v tomto období tieto kultúry:
Z toho lužická kultúra pretrvala až do halštatskej doby a pilinská do mladej bronzovej doby.
Kultúry.
Západne od Váhu a na Záhorí sa nachádzala stredodunajská mohylová kultúra s jadrom na južnej Morave a v Dolnom Rakúsku. Opevnené sídla (hradiská) sa nebudovali. Keramika má dvojkónický tvar s vyťahovaným ústím a výzdobou podkovovitými ryhami. Používanie kameňa na výrobu nástrojov definitívne ustupuje, používa sa takmer výlučne bronz, vznikajú typické bodné zbrane (mečíky, meče) a rozšírili sa hroty šípov, hroty kopijí, dýk a podobne. Pohrebiská boli birituálne (Smolenice, Buková, Bratislava-Devín, Dunajská Lužná). Keramický depot sa zachoval v Zohore. Kultúra patrila medzi podložie neskoršej velatickej kultúry. Archeologickú hranicu medzi stredodun. mohylovou kultúrou a velatickou kultúrou tvorí tzv. horizont Blučina-Kopčany.
Východne od Váhu (na západnom Slovensku) sa vyskytovala karpatská mohylová kultúra (Nové Zámky, Salka). Vznikla z maďarovskej kultúry a naopak tvorila podklad pre predčakanskú a čakanskú kultúru. Bola v intenzívnom kontakte so stredodunajskou mohylovou kultúrou (a obidve spolu boli v kontakte s civilizáciami Východného Stredomoria) a bola ovplyvnená pilinskou kultúrou a kultúrou Suciu de Sus (napr. bronzové výrobky sú ako pri stredodunajskej mohylovej kultúre, ale má aj tvary pilinskej kultúry). Vrchol dosiahla v tzv. salčianskom stupni (Salka). Ku koncu sa začínajú používať britvy.
Obidve tieto mohylové kultúry sa zvyknú z etnického hľadiska priraďovať keltsko-italickému komplexu (teda ich považujeme za súčasť spoločných predkov Keltov a Italikov), sú ale aj iné názory .
Na východnom Slovensku sa už v strednej bronzovej dobe (na západnom Slovensku potom až v mladej bronzovej dobe) objavujú kultúry patriace medzi kultúry popolnicových polí, konkrétne tzv. okruh (kultúrny komplex) juhovýchodných popolnicových polí. Sú to kultúra Suciu de Sus na Východoslovenskej nížine a pilinská kultúra na juhu stredného Slovenska a v ostatnom východnom Slovensku (do toho istého kultúrneho okruhu patrí mimochodom aj mlado- a neskorobronzová kyjatická kultúra a gávska kultúra). Obidve sčasti čerpali z otomanskej kultúry. Ku koncu týchto kultúr (už v mladej bronzovej dobe) už pozorujeme stavbu opevnených sídlisk (odvtedy typických pre kultúry popolnicových polí), odvtedy označovaných ako hradiská (v užšom zmysle, v širšom zmysle sa ako hradiská označujú aj staršie opevnené sídla). 
Na severnom strednom a západnom Slovensku sa zhruba od polovice strednej bronzovej doby až do halštatskej doby vyskytovala lužická kultúra (presnejšie kultúrny komplex/okruh lužickej kultúry), ktorá takisto patrí medzi kultúry popolnicových polí. Podrobnosti pozri pod mladá a neskorá bronzová doba na Slovensku.

</doc>
<doc id="129120" url="https://sk.wikipedia.org/wiki?curid=129120" title="Mladá a neskorá bronzová doba na Slovensku">
Mladá a neskorá bronzová doba na Slovensku

Toto je článok o mladej bronzovej dobe a neskorej bronzovej dobe na území Slovenska (1300800 pred Kr.).
Datovanie.
Mladá bronzová doba v širšom zmysle, teda mladá bronzová doba v užšom zmysle + neskorá bronzová doba, sa datuje takto: 
V ďalšom texte sa použije datovanie 12501000 – 750 pred Kr. Rok 1000 pred Kr. (prelom mladej a neskorej bronzovej doby) zodpovedá vzniku podolskej kultúry na juhozápadnom Slovensku a sliezskej fázy lužickej kultúry na severnom Slovensku.
Všeobecná charakteristika.
Všetky kultúry na Slovensku v tomto období patria medzi kultúry popolnicových polí. Do kultúrnych komplexov (okruhov) kultúr popolnicových polí sa zatrieďujú takto:
Jedným z hlavných spoločných znakov mladej a neskorej bronzovej doby je budovanie hradísk.
Jednotlivé kultúry.
Juhozápadné Slovensko.
Pred rokom 1200 pred Kr. sa na Slovensku prudko zvýšil počet obyvateľov (okolo roku 1400 pred Kr. žilo na Slovensku asi 60 000 ľudí, okolo roku 1200 pred Kr. už 200 000). Bol to najmä dôsledok rozvoja poľnohospodárstva a metalurgie kultúr popolnicových polí (stredobronzových a už aj mladobronzových – velatickej a čakanskej). Okolo roku 1200 pred Kr. sa počet obyvateľstva znížil, čo veľmi pravdepodobne súvisí s účasťou velatickej a čakanskej kultúry na tzv. sťahovaniach národov bronzovej doby – pozri ďalej. S prvým sťahovaním, súvisiacim s útokmi tzv. morských národov vo Východnom Stredomorí (zničenie Kréty, mykénskej civilizácie, boje s Egyptom), ktoré sa skončili začiatkom 12. storočia pred Kr, a asi aj príchodom Dórov do Grécka, zrejme súvisí aj (na západnom Slovensku) zmena usporiadania spoločnosti, ktorú odteraz vedú vojenskí vodcovia, z ktorých sa konštituovali elity. 
Na západnom Slovensku zhruba 1250 pred Kr. – 1000 pred Kr. vyskytovala velatická a čakanská kultúra. Podkladom pre vznik velatickej bola stredodunajská mohylová kultúra a podkladom pre vznik čakanskej bola karpatská mohylová kultúra. 
Okolo roku 1000 pred Kr. (=začiatok neskorej bronzovej doby) velatickú a čakanskú kultúru vystriedala podolská kultúra (=mladšia/podolská fáza okruhu stredodunajských popolnicových polí; 1000 – cca. 750 pred Kr.). Na Slovensku (juhozápadné Slovensko a časť západného Maďarska) sa vyskytovala predovšetkým tzv. chotínska skupina (či chotínska fáza, typ), ojedinele považovaná za samostatnú chotínsku kultúru (voči ostatnej podolskej kultúre). Je pomenovaná podľa veľmi významného pohrebiska v Chotíne pri Komárne (Chotín II, 326 hrobov, z toho staršie patria do velatickej kultúry). Od tejto kultúry sa na rozdiel od jej predchodkyne – velatickej kultúry – nenašli na Slovensku nákladné mohyly (aj na Morave sú veľmi zriedkavé). Už na začiatku vývoja tejto kultúry pozorujeme dožívanie a upadanie starších keramických vzorov, bronzov je málo, predpokladá sa vyčerpanie baní v Alpách. Zároveň pozorujeme prenikanie ľudu lužickej kultúry pozdĺž Malých Karpát do priestoru podolskej kultúry (čo je opak vývoja počas velatickej kultúry, kedy prenikala velatická kultúra na územie lužickej kultúry). Pozorujeme kultúrny a hospodársky úpadok, budovanie refúgií (Marianka), napokon aj ubúdanie počtu hradísk (zánik Pohanskej, k roku 800 pred Kr. sa datuje len niekoľko odkrytých nálezísk: sídliská Devín, Ivanka pri Nitre a pohrebisko Chotín). V neskorej bronzovej dobe – stupne HB2 a 3 (950750 pred Kr.) sa predpokladajú vpády kočovníkov z východu, možno Kimerov (pozri nižšie).
Severné Slovensko.
Na severnom strednom a západnom Slovensku sa už zhruba od polovice strednej bronzovej doby a až do halštatskej doby vyskytovala lužická kultúra (presnejšie kultúrny komplex/okruh lužickej kultúry), ktorá takisto patrí medzi kultúry popolnicových polí. Na Slovensku hovoríme v bronzovej dobe o slovenskej skupine/vetve lužickej kultúry (slovenskej skupine lužického kultúrneho komplexu). Lužická kultúra je charakteristická okrem špecifického materiálneho prejavu budovaním hradísk, často zosilnených kamennými prvkami (Tupá Skala, Prašník, Vítkovce, Kostoľany pod Tribečom). Najstarším náleziskom lužickej kultúry je Martin (stredná bronzová doba). Počas stupňa Br D v mladej bronzovej dobe pozorujeme jednak expanzívny tlak velatickej a čakanskej kulúry na lužickú kultúru, a jednak mohylové pochovávanie najmä na strednom Považí (horizont Mikušovce) ako paralelu ku kniežacím mohylám na juhozápadnom Slovensku. Hoci mohyly (napr. na hornej Nitre) ojedinele badať až do konca bronzovej doby, po stupni Br D sa už pochovávalo na plochých urnových hroboch (Partizánske, Diviaky, Ilava, Trenčianske Teplice), ktoré sa neskôr zmenili na ploché jamkové. V mladej bronzovej dobe z početných bronzových výrobkov príslušníci tejto kultúry exportovali trojrebrové meče liptovského typu. So začiatkom neskorej bronzovej doby (1000 pred Kr.) na Slovensku hovoríme o sliezskej fáze/skupine lužického kultúrneho komplexu. Počas nej lužická kultúra preniká pozdĺž horských hrebeňov do priestoru podolskej kultúry. O ďalšom vývoji lužickej kultúry na Slovensku pozri halštatská doba na Slovensku.
Počas celej mladej a neskorej bronzovej doby aj počas halštatskej doby (od 1200 pred Kr.) existovala pri Dudváhu poľnohospodársko-remeselnícka osada Pobedim (111 sídliskových objektov), ktorá je charakteristická nálezmi tak z lužickej kultúry (severný vplyv), ako aj nálezmi okruhu stredodunajských popolnicových polí (južný vplyv). V súlade s celkovým vývojom na Slovensku v mladej bronzovej dobe prevažuje vplyv velatickej kultúry, od neskorej bronzovej doby prevažuje vplyv lužickej kultúry.
Východné a južné stredné Slovensko.
Na východnom Slovensku (Východoslovenská nížina, Košická kotlina a niektoré oblasti Šariša) okolo 1200 pred Kr. nahradila pilinskú kultúru a kultúru Suciu de Sus gávska kultúra pôvodom z východu. Vznikla z otomanskej kultúry a kultúry Suciu de Sus. Trvala až do konca bronzovej doby – do 750 pred Kr. Charakteristické je budovanie hradísk (Lysá Stráž, Nižný Tvarožec-Pivničky, Šarišské Sokolovce, Obišovce, Koňuš-Starý Koňuš, Hradová hura), svojrázna keramika a rozsiahla metalurgia bronzu (šperk, zbrane, panciere, prilby, súpravy na pitie, nádoby). Vzácnym príkladom pokročilých bronziarských techník je nález zadnej časti plechového panciera z Čiernej nad Tisou. Z Obišoviec pochádza unikátny nález dvoch bronzových kolies so 4 spicami pochádzajúcich z ľahkého dvojkolesového bojového voza (bigy), ťahaného koňmi. V záverečnej fáze gávskej kultúry (Ha B3 – 8. stor. pred Kr.) hovoríme na Slovensku a na Ukrajine o tzv. somotorskom type (Somotor – hradisko a pohrebisko; Vojatín – pohrebisko).
Na južnom strednom, resp. juhozápadnom východnom, Slovensku najprv ešte pokračovala pilinská kultúra (pozri vyššie), ktorú zhruba 1100 pred Kr. (na prelome Ha A1 a Ha A2) na menšom území vystriedala kyjatická kultúra, súčasť okruhu juhovýchodných popolnicových polí. Kyjatickou kultúrou končí 2700 rokov trvajúci hiát v osídlení regiónu Slovenského krasu. Vznikla zmiešaním vplyvov pilinskej kultúry, lužickej kultúry a gávskej kultúry. Sídliská mala neopevnené nížinné (Radzovce) aj opevnené výšinné (Lysec, Maginhrad, Pohanský vrch pri Horných Plachtinciach, Včelince), využívali sa aj jaskyne (Majda – Hraškova, Sokolia jaskyňa, Jasovská jaskyňa, Silická ľadnica, Chvalovská jaskyňa), ale tie možno skôr na kultové ako na obytné účely. Na opevnených výšinných sídlach (hradiskách) spracúvali bronz, nížinné sídla boli poľnohospodárske. V jaskyniach sa našli masky z ľudských a zvieracích lebiek (jaskyňa Majda – Hraškova), zrejme súvisiace s mágiou a kultom. Kyjatická kultúra zanikla okolo 750 pred Kr., teda s koncom neskorej bronzovej doby, jej územie potom asi dvesto rokov zostalo vyľudnené, iba severnejšie oblasti zaujala lužická kultúra.
V mladej a neskorej bronzovej dobe prenikla na severné východné Slovensko aj lužická kultúra (pozri vyššie). Doložená je len na dvoch žiarových pohrebiskách (Švábovce, Hraničná pri Hornáde).
Železo.
Zo záveru bronzovej doby už poznáme z celého – okrem severného – Slovenska (kyjatická kultúra, gávska kultúra, podolská kultúra) prvé častejšie nálezy železných, t. j. nie bronzových, predmetov. Z územia kyjatickej kultúry pochádzajú aj náznaky pokusov taviť železo a predpokladá sa, že niekde v kultúrnej oblasti východného a južného stredného Slovenska už existovalo samostatné železiarske stredisko. Nálezy na západnom Slovensku sa naopak prisudzujú železiarskemu centru, ktoré v závere bronzovej doby vzniklo vo východoalpskej oblasti.
Trácko-kimerský horizont.
Okolo prvej polovice 8. storočia pred Kr. (podľa iných zdrojov okolo 800 pred Kr. alebo 800700 pred Kr.) pozorujeme v Európe zmeny obrovského rozsahu. Zvýšil sa pohyb obyvateľstva, pribudli vojnové konflikty. Tak vo východokarpatských a dolnodunajských skupinách neskorých kultúr popolnicových polí, ako aj v západnej Karpatskej kotline, v nadalpskej oblasti aj okolo juhovýchodných výbežkov Álp badať výskyt bronzových a železných výrobkov kaukazsko-pontického typu s prevahou súčiastok konského postroja, ktoré spravidla prisudzujeme Kimérom a príbuzným nomadizovaným etnickým skupinám, ktorých Herodotos lokalizuje do severopričiernomorských stepných oblastí. Najintenzívnejší bol ich vplyv vo východokarpatskej a dolnodunajskej oblasti, kde aj vytvorili nové kultúrno-spoločenské zoskupenia, napríklad skupinu/kultúru Mezöcsát v severovýchodnom Maďarsku a bosutsko-banátsky kultúrny komplex vo Vojvodine a Banáte, ktoré potom značne ovplyvnili aj počas halštatskej doby niektoré okolité regióny (napr. bosutsko-banátsky kultúrny komplex juhozápadné Slovensko). V nížinách, najmä na východnom Slovensku, je najmä okolo 750 pred Kr. badateľný silný vplyv skupiny/kultúry Mezöcsát a možno aj predpokladať priame rozšírenie nositeľov tejto kultúry. Keďže (prinajmenšom) na východnom Slovensku z etnického hľadiska na konci bronzovej doby možno žili Tráci, je tu možné postulovať okolo 750 pred Kr. aj akési trácko-kimerské spolužitie. Niektorí autori hovoria pre oblasť Karpatskej kotliny a okolia pre toto obdobie o trácko-kimerskej kultúre či trácko-kimerskom horizonte (alebo len kimerskom horizonte). Treba poznamenať, že začiatok hromadného používania železa ako nového kovu v 8. storočí nesúvisí s vpádom týchto nomádov (Kimerov), hoci tí boli vyzbrojení železnými zbraňami. 

</doc>
<doc id="129123" url="https://sk.wikipedia.org/wiki?curid=129123" title="Halštatská doba na Slovensku">
Halštatská doba na Slovensku

Toto je článok o halštatskej dobe (starej železnej dobe) na Slovensku (750450 pred Kr.).
Všeobecná charakteristika.
Na Slovensku trvala od 850/800/750/700 do 500/450/400 pred Kr. stará železná doba, nazývaná aj halštatská doba. O počiatočnom prechodnom neskorobronzovo-halštatskom stupni (trácko-kimerský horizont) pozri článok mladá a neskorá bronzová doba na Slovensku. Po tomto prechodnom období sa v druhej polovici 8. storočia na zvyškoch kultúr popolnicových polí pod silnými vplyvmi z juhu a východu sformovala nová civilizácia železnej doby. Charakteristické pre túto civilizáciu bolo, že už hromadne používala a spracúvala železo (ale pozri aj mladá a neskorá bronzová doba na Slovensku#železo). Vo veľkom sa však začali ťažiť aj olovo, zlato a soľ. Prvý raz sa tu objavil hrnčiarsky kruh (kuštanovická skupina, vekerzugská kultúra).
V tomto období sa na Slovensku vyskytovali: halštatská kultúra (konkrétne kalenderberská kultúra a ?skupina Hurbanovo-Középrépáspuszta), vekerzugská kultúra a ďalej pokračovala lužická kultúra.
Periodizácia v strednej Európe (v hranatej zátvorke Reineckeho stupeň):
Pre Ha C sú charakteristické bojové družiny, dobytkárstvo, pre Ha D rozvoj pevností ako sídiel miestnych vládcov – kniežat.
Jednotlivé kultúry.
Juhozápadné Slovensko.
Na juhozápadnom Slovensku sa od 730 pred Kr. do 580 pred Kr. vyskytovala kalenderberská kultúra. Kalenderberská kultúra je súčasť halštatskej kultúry, presnejšie tzv. východoalpskej halštatskej oblasti (=východohalštatského okruhu, východoalpského okruhu) a v ňom tzv. severovýchodoalpskej halštatskej oblasti (=severovýchodohalštatského okruhu, severovýchodoalpského okruhu). Východoalpská halštatská oblasť je pokračovaním stredodunajských popolnicových polí a etnicky zrejme súvisí s tzv. Panóncami (ilýrsky kmeň resp. etnikum príbuzné s Ilýrmi). Počas tejto kultúry došlo k hospodárskemu rozmachu a znova sa zvýšila hustota obyvateľstva. Spoločenské rozvrstvenie, ktoré pozorujeme od mladej bronzovej doby, pokračovalo – vyčleňovali sa náčelníci (kniežatá), ktorí akumulovali bohatstvo a moc. To sa prejavilo aj na sídlach a pohrebiskách. Obyčajný ľud býval v nížinných remeselnícko-poľnohospodárskych sídliskách v pravouhlých zemniciach a polozemniciach (Bratislava – Staré Mesto, Bratislava – Vajnory, Ivánka pri Dunaji, Chorvátsky Grob) a pochování boli plochých žiarových pohrebiskách (Janíky), hoci sa miestami našli aj malé mohylky (Chorvátsky Grob, Bernolákovo). Kniežatá, kováči a obchodníci bývali vo výšinných osadách (Smolenice-Molpír, Bratislava – hradný vrch, Bratislava-Devín) a pochovávaní boli pod mohylami (Dunajská Lužná – Nové Košariská, Janíky, Réca). Hradisko Molpír bolo z týchto kniežacích sídiel zďaleka najdôležitejšie (, tri nádvoria), evidentne ovládalo široké okolie. Bratislava a jej zázemie tvorila vtedy samostatnú hospodársko-spoločenskú jednotku – tzv. sídliskovú komoru halštatskej doby. Do mohýl pochovávali zosnulého spolu s príbuznými či podriadenými (nie je známe či na tento účel zomierali dobrovoľne, alebo ich násilne zabili). Do hrobov vkladali „účelovú“ keramiku (keramika zobrazujúca pohrebné hry, tkanie a pod., nádoby s „prilepenými“ plastickými ľudskými končatinami, býčímí hlavami, keramickými reťazmi a podobne, nádoby v tvare vodných vtákov), do ženských aj mesiačikovité idoly. Okrem toho sú pre túto kultúru príznačné malé mužské – jazdecké aj ityphalické – bronzové figúrky (Podhradie, Nitra, Veľké Lovce, Želiezovce, Liptovský Ján), možno používané ako amulety.
Medzi Váhom a Hronom (pohrebiská Hurbanovo, Malá nad Hronom, Bajč) sa vyskytovala tzv. skupina Hurbanovo-Középrépáspuszta alebo tzv. középrépáspusztský typ (z halštatskej kultúry?), ktorý mal v keramike a kovovom inventári predskýtske prvky a v pochovával v malých mohylách a plochých pohrebiskách odlišných od kalendeberskej kultúry. Vznikol z neskorých stredodunajských popolnicových polí (chotínsky typ a válsky typ).
Krátko po 580 pred Kr. (alebo okolo 550 pred Kr.), po zániku kalenderberskej kultúry, sa na celom južnom Slovensku aj západnom objavuje vekerzugská kultúra/skupina (iný názov kultúra Szentes-Vekerzug-Chotín; starší názov alföldská trácko-skýtska skupina), ktorá spolu so sedmohradskou skupinou/kultúrou (táto nebola na Slovensku) a kuštanovickou skupinou/kultúrou patrí medzi tzv. trácko-skýtske kultúry/skupiny. Z etnického hľadiska išlo zrejme o kmene skýtskeho konglomerátu (Sigynnovia a Agathyrsovia, hoci nie nevyhnutne aj na slovenskom území), v minulosti sa prisudzovala Trákom. Novšie sa do tejto kultúry niekedy zaraďuje aj kuštanovická skupina (pozri východné Slovensko). Zanikla až v laténskej dobe na západnom Slovensku okolo 380 pred Kr., na strednom a východnom Slovensku okolo 300 pred Kr. (pozri laténska doba). Vekerzugské nálezy charakterizuje nomádsky spôsob života, tzv. skýtska triáda: výzbroj (reflexný luk + skýtske strelky + okutie tulca), konský postroj, zvierací štýl. Pohrebiská (Chotín, Preseľany, Senec, Modrany, Cejkov, Michalovce, okolie Košíc) sú kostrové aj žiarové, niekedy aj pre kone. Najvýznamnejšie pohrebisko je Chotín s vyše 470 hrobmi, z toho 10 pochovaných koní. Predmety nájdené na tomto pohrebisku sú do veľkej miery z veľkej diaľky – z južnej a východnej Európy. Našla sa tu okrem iného prvá na kruhu točená keramika na území Slovenska, hlinené pečatidlá, kovové zrkadlá, skýtske postroje, pintadery, hadovité spony, trojboké hroty šípov, bojové čakany.
Južné stredné Slovensko.
V tejto oblasti je na začiatku halštatskej doby hiát (možno ešte prežívali miestne skupiny nositeľov kultúr popolnicových polí), po roku 580 pred Kr. sa sem rozšírila vekerzugská kultúra (pozri vyššie).
Východné Slovensko.
Východné Slovensko bolo ako prvé na Slovensku (zrejme hneď) od začiatku halštatskej doby súčasťou nomádskej kultúrnej sféry, objavuje sa tu totiž tzv. kuštanovická skupina/kultúra (=? severopotiská halštatská skupina), ktorá sa vyskytovala na východnom Slovensku, v severovýchodnom Maďarsku a v Podkarpatskej Ukrajine. Jej nositeľmi boli azda Tráci. Spolu so sedmohradskou skupinou/kultúrou a vekerzugskou skupinou/kultúrou patrí medzi tzv. trácko-skýtske kultúry/skupiny. Niekedy sa v novšej literatúre zvykne považovať za súčasť vekerzugskej kultúry (pozri ďalej a vyššie). Kuštanovická skupina je nomádska, ale zahŕňa aj vplyvy predchádzajúcej lokálnej kultúry – gávskej kultúry (somotorský typ). Nálezy tejto kultúry sú slabo preskúmané (Nižná Myšľa, Michalovce, Rada). Na Slovensku trvala asi až zhruba do roku 300 pred Kr. (stará laténska doba).
Po roku 580 pred Kr. sa na východnom Slovensku ojedinele paralelne objavuje aj vekerzugská kultúra (pozri vyššie).
Severné západné a stredné Slovensko.
Na severnom západnom a strednom Slovensku sa v halštatskej dobe a až do cca 300 pred Kr. vyskytovala lužická kultúra predovšetkým v dvoch podobách – v západnej časti (aj na strednej a severnej Morave) tzv. platěnický stupeň (platěnická kultúra), vo východnej (severné povodie Váhu, Orava, Turiec) tzv. oravská skupina (=oravský typ). Z časového hľadiska prevažoval platěnický stupeň v stupňoch Ha C – Ha D1 (teda asi 750550 pred Kr.), oravská skupina prevažovala (lebo rozkvitala) od Ha D2 (teda asi 550 pred Kr. – 300 pred Kr.). Z obdobia pred 550 pred Kr. poznáme len málo pamiatok. Po roku 550 pred Kr. bolo husto osídlené územie oravskej skupiny, čo dokladá hustá sieť hradísk aj jednoduchých osád, ako aj pohrebiská s veľkým počtom hrobov. Najvýznamnejšie hradiská oravskej skupiny boli Tupá Skala (nad Vyšným Kubínom) a Istebné Hrádok. Hradiská sa už stavali aj za pomoci kameňa, žili z remesla a chovu oviec a vykazujú náznaky vnútornej urbanizácie. Oravská skupina sa vyznačuje špecifickou keramikou (výzdobu tvoria ryhy, prevládajú amforovité a baňaté nádoby, esovite prehnuté šálky), špecifickými bronzami (diadémy a nákrčníky zhotovené z masívnej tordovanej alebo hladkej tyčinky a zakončené ružicami, honosné ihlice atď.) a zmenami v pohrebnom ríte (viac žiarových bezurnových hrobov so zvyškami kremácie uloženými v jamke alebo prikrytámi pieskovcovou doskou). Lokality žiarových pohrebísk sú napr. Dolný Kubín, Vyšný Kubín, Oravský Podzámok. Oravská skupina bola v úzkom kontakte s susedným územím dnešného Poľska, čo dokazuje podoba hradísk.

</doc>
<doc id="129130" url="https://sk.wikipedia.org/wiki?curid=129130" title="Magister Leoninus">
Magister Leoninus

Leoninus, alebo aj Magister Leoninus alebo Léonin (* 1163 – † 1190) bol významný francúzsky hudobný skladateľ. 
Magister Leoninus stal pri zrode takzvanej Notredamskej školy, ktorá bola základom pre obdobie rozkvetu stredovekej hudby Ars antiqua. Pôsobil ako kapelník katedrály Notre-Dame v Paríži. Vytvoril skladobnú techniku organum, čím významne prispel k rozvoju viachlasu. 
Je autorom prvej verzie zbierky "Magnus liber organi", ktorá reprezentuje začiatok moderného výkladu hudobnej kompozície a podstatný rozvoj hudobného zápisu. 

</doc>
