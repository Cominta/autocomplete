<doc id="30273" url="https://sk.wikipedia.org/wiki?curid=30273" title="Lipid">
Lipid

Lipidy (z gréc. slova "lipos" – tuk), niekedy nesprávne (zjednodušene) označované i ako tuky, sú látky rastlinného alebo živočíšneho pôvodu, málo rozpustné alebo nerozpustné vo vode a sú dobre rozpustné v organických rozpúšťadlách. Patria do skupiny nepolárnych molekúl biogénneho pôvodu.
Lipidy sa delia na jednoduché a zložené. Jednoduché lipidy sú estery karboxylových kyselín a alkoholmi a ďalej sa delia sa na tri skupiny: tuky, oleje a vosky. Zložené lipidy potom obsahujú i ďalšie zložky, napríklad zvyšky kyseliny trihydrogenfosforečnej, sacharidy, bielkoviny alebo zvyšky kyseliny sírovej. 
Štruktúra.
Z biochemického hľadiska sú lipidy estery (prípadne zložené amidy) vyšších karboxylových kyselín (mastných kyselín) a alkoholov.
Karboxylové kyseliny.
Nepolárnou zložkou lipidov sú vyššie monokarboxylové kyseliny. Môžu to byť
Najčastejšie sú to alifatické kyseliny s lineárnym reťazcom s párnym počtom atómov uhlíka – so 14 až 24 atómami. To je spôsobené tým, že sa v organizme syntetizujú pridávaním dvojuhlíkatých acetylových jednotiek, ktoré sa prenášajú v podobe acetylkoenzýmu A.
Alifatické nenasýtené kyseliny v lipidoch mávajú 1 až 4 dvojité väzby, všetky v "cis"-konfigurácii. Dvojité väzby nie sú konjugované.
Telo je schopné si neesenciálne mastné kyseliny syntetizovať, ale esenciálne mastné kyseliny (nenasýtené mastné kyseliny) musí prijímať v potrave. Preto sa niekedy esenciálne mastné kyseliny označujú ako vitamíny F.
Pôsobením tepla, svetla, vzduchu, prípadne mikroorganizmov sa tuky rozkladajú, vznikajú aldehydy, ketóny a kyseliny s menším počtom uhlíkov v reťazci molekúl.
Alkoholy.
Alkoholy najčastejšie prítomné v lipidoch sú:
Glycerol.
Najjednoduchšie lipidy (tuky) sú estery vyšších mastných kyselín s glycerolom (1,2,3–propántriol), nazývajú sa preto aj acylglyceroly. Keďže ide o trojsýtny alkohol, môže viazať tri acyly (teda zvyšky karboxylových kyselín), takže vzniká mono-, di- alebo triacylglycerol. V prípade zložitejších lipidov to môže byť fosforylovaný glycerol (fosfoglycerol, glycerolfosfát).
Sfingozín.
Sfingozín je nenasýtený aminoalkohol odvodený od oktadekánu. Na aminoskupinu v polohe 2 môže byť amidovou väzbou naviazaný zvyšok vyššej mastnej kyseliny, vzniknutý amid sa potom nazýva ceramid. Na hydroxyskupinu v polohe 1 sa môžu viazať polárne skupiny, čím vznikajú dôležité súčasti lipidových dvojvrstiev – sfingolipidy.
Fyzikálne vlastnosti.
Čisté lipidy sú bezfarebné látky bez chuti a zápachu. Ich vlastnosti ovplyvňujú vyššie mastné kyseliny. Lipidy s nasýtenými mastnými kyselinami majú väčšiu teplotu topenia a väčšiu stabilitu. Vyplýva to hlavne z neprítomnosti dvojitých väzieb v molekulách mastných kyselín a teda v nižšej reaktivite daných molekúl. Naopak, pri lipidoch obsahujúcich v molekulách nenasýtené vyššie mastné kyseliny sa zvyšuje reaktivita molekuly v mieste dvojitej väzby a tým sa znižuje stabilita a teplota topenia. Vplyv má aj poloha dvojitej väzby, t. j. čím je poloha dvojitej väzby bližšie ku karboxylovej skupine, tým majú lipidy nižšiu teplotu topenia a sú menej stabilné.
Hydrofobicita.
Lipidy sú hydrofóbne (odpudzujú vodu) a sú vo vode nerozpustné. Príčinou je prítomnosť veľkých nepolárnych alifatických reťazcov vyšších mastných kyselín. Sú preto dobre rozpustné v nepolárnych organických rozpúšťadlách ako chloroform, éter, benzén, acetón a pod.
Zložitejšie lipidy môžu byť amfifilné molekuly. Nepolárne acylové zvyšky sú hydrofóbne, ale ďalšia zložka viazaná estericky na glycerol (napr. aminoalkohol cholín) je hydrofilná a teda vzniká časť hydrofóbna a časť hydrofilná.
Micelácia.
Pri suspenzii vo vodnom prostredí vytvárajú lipidy koloidy, micely alebo lipidické dvojvrstvy.
Funkcia.
Sú dôležitou súčasťou buniek, nachádzajú sa najmä v bunkových membránach a nervových tkanivách. Lipoproteíny sú dôležitou stavebnou zložkou bunky, pomocou nich sa uskutočňuje transport prakticky všetkých lipidov v organizme.
Jednoduché lipidy.
Sú estery vyšších karboxylových kyselín, ktoré okrem kyseliny a alkoholu neobsahujú ďalšiu zložku. Medzi jednoduché lipidy patria: 
Príjímajú sa v potrave v podobe acylglycerolov. Vo svojej molekule môžu obsahovať sterol, ktorý s vyššou karboxylovou kyselinou tvorí acylcholesterol. Jednoduché lipidy obsahujú esterickú väzbu -O-CO-, ktorá sa nachádza v esteroch a vzniká reakciou alkoholu s karboxylovou kyselinou. Ak sa na esterifikácii zúčastňuje len jeden typ karboxylovej kyseliny, vznikajú jednoduché acylglyceroly. Zmiešané acylglyceroly vznikajú reakciou rôznych karboxylových kyselín.
Reakcie jednoduchých lipidov.
Hydrolýza lipidov.
Hydrolýzou acylglycerolov sa štiepi esterová väzba, pričom sa uvoľnujú molekuly karboxylových kyselín a glycerol:
Pri alkalickej hydrolýze tukov vznikajú sodné alebo draselné soli mastných kyselín, ktoré sa nazývajú mydlá. Preto sa táto reakcia nazýva aj zmydelňovanie (saponifikácia), napríklad:
 palmitylglycerol + hydroxid sodný → palmitát sodný (sodné mydlo) + glycerol + voda
Zložené lipidy.
Sú také lipidy, ktoré obsahujú vo svojej molekule okrem nepolárnej zložky (mastná kyselina) a polárnej zložky (alkohol) aj ďalšie deriváty viazané na alkohol. Ďalším derivátom môže byť sacharid (glykolipidy) alebo iné polárne látky – cholín, etanolamín, serín a pod.
Zložené lipidy majú amfifilné molekuly a sú dôležitou zložkou bunkových membrán, ktoré zabezpečujú heterogénnosť prostredia v bunke.
Z biochemického hľadiska rozoznávame napríklad:
Metabolizmus lipidov.
Sú najdôležitejšou energetickou rezervou organizmu a podieľajú sa až 50% na získavaní energie v biologických oxidáciách. Denne sa metabolizuje 100g lipidov, z ktorých sa uvoľňuje 3760 kJ (900 kcal). Asi polovica tukov organizmu je uložená v podkožnom tkanive, ďalej sa nachádzajú okolo obličiek, v brušnej dutine (omentum), v oblasti pohlavných orgánov a vo svaloch.
Lipidy sa neustále obmieňajú, uvoľňujú zo zásob, transportujú krvou a metabolizujú, alebo sa opäť ukladajú do iných tukových tkanív. Ľudský organizmus uskladňuje lipidy vo veľkom množstve, na rozdiel od malých zásob glykogénu. Uvoľňujú najväčšie množstvo energie, ale aj napriek tomu sú po sacharidoch druhým bezprostredným zdrojom energie pre človeka.
Lipidy ľudského organizmu sa rozdeľujú na triacylglyceroly (neutrálne tuky), fosfolipidy a cholesterol. Triacylglyceroly slúžia predovšetkým ako energetická zásoba, fosfolipidy a cholesterol sa zúčastňujú na výstavbe bunkových membrán, hormónov a iných funkčných molekúl. Organizmus človeka je schopný syntetizovať väčšinu vyšších karboxylových kyselín, okrem tých, ktoré majú v molekulách prítomnosť dvojitých väzieb. Sú to esenciálne vyššie karboxylové kyseliny, ktoré sa využívajú pri syntéze dôležitej skupiny lipidov prostaglandínov. Z vyšších karboxylových kyselín sa v potrave človeka vyskytujú najčastejšie kyselina stearová C18, kyselina palmitová C 16 a nenasýtená kyselina olejová s C18.
Fosfolipidy sú prirodzenou súčasťou potravy človeka a skladajú sa rovnako ako neutrálne tuky z vyšších karboxylových kyselín, glycerolu, kyseliny fosforečnej a z ďalšej zložky, ktorá je v jednotlivých fosfolipidoch odlišná.
Izoprenoidné lipidy.
Medzi izoprenoidné lipidy patria: 

</doc>
<doc id="30274" url="https://sk.wikipedia.org/wiki?curid=30274" title="Bábkové divadlo Košice">
Bábkové divadlo Košice

Bábkové divadlo Košice je profesionálne bábkové divadlo v Košiciach.
Založenie.
Bábkové divadlo Košice vzniklo ako štvrté na Slovensku, rozhodnutím zo dňa 17. júna 1959. Prvou premiérou bola hra J. Pehra – L. Spáčila Guliver v Maňuškove v réžii Dr. A. Pogorielova. Tento spolu s prvým riaditeľom a dramaturgom divadla A. Futášom vsadili na overené diela českých a sovietskych autorov. A. Futáš zostavil umelecký súbor z mladých hercov, zväčša amatérov, ktorých neskôr posilnili absolventi pražskej bábkarskej fakulty Akademie muzických umění v Prahe.
60. roky.
Už v šesdesiatych rokoch sa o tomto divadle hovorilo ako o stabilnom telese s pevnou pozíciou na československej bábkarskej scéne. Nasledujúce úspechy v sedemdesiatych rokoch potvrdzujú aj výborné herecké výkony zakladujúcich členov súboru, ku ktorým prišli ďalší mladí tvorcovia, známi aj z televíznych večerníčkov z dielne divadla.
80. roky.
Osemdesiate roky sa niesli v znamení hľadania nových tém a výrazových prostriedkov. Vyvrcholením tohto obdobia je príchod absolventa pražskej AMU, režiséra a autora detskej literatúry Jána Uličianskeho. Jeho pozoruhodné básnické videnie prevedené na košické javisko prinieslo niekoľko pozoruhodných inscenácií, ktoré sa dočkali ocenenia na domácich i zahraničných festivaloch. Najúspešnejšou inscenáciou z tohto obdobia s rekordným počtom repríz je hra Janka Pipora.
90. roky.
Deväťdesiate roky, poznačené pádom totality, navodili zmeny v umeleckom, ale i prevádzkovom režime divadla. Členovia košického bábkového divadla mali potrebu realizovať sa aj mimo paravanu, a tak v roku 1995 pribudlo pri divadle činoherné štúdio Jorik. Budova na Roosveltovej ulici, v ktorej divadlo prežilo štyridsať rokov, sa vrátila pôvodnému majiteľovi. V júni 1999 bol jej stav nevyhovujúci, tak ju kompetentné orgány vyhlásili za života nebezpečnú. Sezónu 1999/2000 začalo divadlo v provizóriu na Tajovského 4 v časti areálu, ktorý po rekonštrukcii slúži potrebám divadla. Ide aj o ďalšie objekty na Alžbetinej a Vrátnej ulici, kde je bábková sála, amfiteáter a divadelná scéna Jorik.
Súčasnosť.
V súčasnosti má divadlo dva hracie priestory. Bábkovú sálu, ktorá sa nachádza v objekte na Alžbetinej ulici a "Veľkú sálu" pre bábkoherné a činoherné predstavenia pre mládež a dospelé publikum známu ako scéna "Jorik" na Tajovského ulici. Štúdio "Jorik" vzniklo v roku 1995 ako výsledok nástojčivej potreby členov košického bábkového súboru realizovať sa aj mimo paravanu.
Za uplynulých 50 rokov uviedlo divadlo 185 premiér, pri priemernej ročnej návštevnosti 30 tisíc divákov.
Po odchode Pavla Hrehorčáka v roku 2022 z postu riaditeľa bola poverená riadením divadla Zuzana Szabová do augusta 2023, kedy by ju mala nahradiť Lenka Papugová.

</doc>
<doc id="30275" url="https://sk.wikipedia.org/wiki?curid=30275" title="Steroid">
Steroid

Steroidy sú polycyklické lipidy odvodené od cyklopentánoperhydrofenantrénovej kostry, ktorá pozostáva z fenantrénu, ku ktorému je kondenzovaný pentánový kruh. Rôzne steroidy sa líšia funkčnými skupinami pripojenými k týmto kruhom. Steroidy sú biologicky aktívne zlúčeniny a v rastlinných a živočíšnych bunkách bolo identifikovaných niekoľko stoviek steroidov. V živých organizmoch majú štruktúrnu a regulačnú funkciu.
Vo fyziológii človeka a v medicíne sú najvýznamnejšími steroidmi cholesterol, steroidné hormóny a ich prekurzory a metabolity.
Rozdelenie.
Steroidy sa delia do rôznych nesystematických skupín podľa biologickej funkcie:

</doc>
<doc id="30282" url="https://sk.wikipedia.org/wiki?curid=30282" title="Človeče nehnevaj sa">
Človeče nehnevaj sa

Človeče nehnevaj sa alebo Človeče, nezlosť sa! () je pôvodom nemecká spoločenská hra pre 2–6 hráčov. Patrí v mnohých krajinách aj na Slovensku ku klasickým stolovým hrám.
Cieľ hry.
Cieľom "Človeče nehnevaj sa" je dostať všetky štyri figúrky zo štartového poľa na cieľové polia. Po hodení šestky môže figúrka odštartovať. Pritom musia figúrky raz obísť všetky polia, bez toho, aby ju súper nevyhodil. Počet prejdených polí sa určí hodom očíslovanej kocky. Ak padne šestka, hráč môže opakovať hod a posunúť sa o súčet padnutých hodov.
Meno dostala hra preto, že hráči po vyhodení vlastnej figúrky reagujú často hnevom. Hracie pole na jednej strane je pre štyroch, na druhej strane pre šiestich hráčov.
Oficiálne pravidlá.
Pravidlá sú preložené z nemeckých oficiálnych pravidiel „Mensch ärgere Dich nicht“
Keď padne šestka, musí daný hráč postaviť na svoju štartovaciu pozíciu hracieho poľa svoju figúrku zo svojho domčeka (aj v prípade, ak môže urobiť užitočný ťah s inou figúrkou). 
Potom môže znovu hádzať kockou a s danou figúrkou postúpiť daný počet polí dopredu. Štartovacie pole sa musí uvoľniť čo najskôr, ako je možné. Ak však hráč nemá v domčeku žiadnu figúrku, postúpi daný počet polí s figúrkou podľa svojej voľby vpred. Ak sa stane že hráč je pred domčekom a potrebuje k výhre hodiť jedno jediné číslo a hráč hodí číslo 6 môže hádzať ešte raz. Keď padne číslo ktoré potrebuje a posledného panáčika umiestni do domčeka, stava sa víťazom.
Ak sa pri obehu po hracom poli dostane figúrka na pole, ktorá je obsadená figúrkou nepriateľa, nepriateľská figúrka sa musí vrátiť do domčeka (v pravidlách sa domček nazýva štartovacia pozícia). Pokiaľ je ťah rozdelený hodením čísla 6 a ďalšieho čísla hracou kockou, figúrka nepriateľa zo šiesteho hracieho pola sa musí vrátiť do domčeka.
Vlastná figúrka nemôže "zbiť" svoju vlastnú figúrku a ak je cieľové pole obsadené vlastnou figúrkou, ťah je nevykonateľný.
Ak má hráč v obehu viac figúrok, môže sa rozhodnúť, ktorou potiahne. Hod kockami v jednom kole jedným hráčom nesmie byť rozdelený medzi viac figúrok.
Ak nemá hráč na hracom poli žiadnu figúrku (čo sa na začiatku hry týka každého hráča), hádže v danom kole 3 krát pokým nenasadí svoju figúrku do hry a následne sa riadi pravidlami hry. Pokiaľ hráč hodí 6 a hádže opäť a hodí napr. 3 tak si poradie môže ľubovoľne meniť.
Pôvod hry.
Hru vymyslel v zimných mesiacoch na prelome rokov 1907/1908 Nemec "Josef Friedrich Schmidt", nechal sa inšpirovať indickou hrou Pachisi a anglickou hrou Ludo. Od roku 1914 sériovo vyrábaná hra bola predaná viac než 60 miliónkrát. Pravidlá sa od roku 1914 nezmenili.
Varianty.
Oficiálne pravidlá sa síce nezmenili, ale existuje niekoľko subvariantov pravidiel:

</doc>
<doc id="30284" url="https://sk.wikipedia.org/wiki?curid=30284" title="Reinhard Heydrich">
Reinhard Heydrich

Reinhard Tristan Eugen Heydrich (7. marec 1904, Halle an der Saale, Nemecká ríša – 4. jún 1942, Praha, Protektorát Čechy a Morava) bol nemecký politik, člen nacistickej strany NSDAP, po Heinrichovi Himmlerovi druhý najvyšší predstaviteľ nacistických ozbrojených zložiek Waffen-SS, blízky spolupracovník Heinricha Himmlera, jeden z hlavných architektov nacistického holokaustu a koncentračných táborov, v rokoch 19361939 veliteľ nacistickej tajnej polície Gestapa, šéf Hlavného úradu ríšskej bezpečnosti (Reichssicherheitshauptamt – RSHA) a Bezpečnostnej služby (Sicherheitsdienst – SD), v rokoch 19411942 zastupujúci ríšsky protektor protektorátu Čechy a Morava.
Ako zastupujúci ríšsky protektor presadzoval politiku cukru a biča – sociálne výhody pre robotníkov verzus brutálne perzekúcie voči nelojálnym a nepriateľským „živlom“.
Zomrel v roku 1942 v Prahe na následky atentátu, ktorý bol spáchaný Jozefom Gabčíkom a Janom Kubišom. Nemci sa za jeho smrť kruto pomstili, a to vyvraždením civilných obyvateľov obcí Lidice a Ležáky.
Život.
Mladosť.
Narodil sa v Halle nad Sálou neďaleko Lipska. Jeho otec bol hudobný skladateľ a riaditeľ konzervatória v meste Halle an der Saale neďaleko Drážďan. V období po skončení prvej svetovej vojny sa stal v roku 1920 členom dobrovoľníckeho Freikorpsu ako 16-ročný, kde mal funkciu udavača (Melder Dienst) ale nebojoval. Po absolvovaní gymnázia nastúpil 1. apríla 1922 k námorníctvu. Slúžil na viacerých lodiach, ale dôležitá pre jeho ďalší osud bola loď Braunschweig, ktorej ako kapitán velil Wilhelm Canaris. Z námorníctva bol v roku 1931 prepustený (po predchádzajúcej milostnej afére s dcérou istého dôstojníka). Heydrich vo voľnom čase hrával na husle a šermoval. V šerme bol neskôr niekoľkonásobný majster SS.
Kariéra v nacistickej strane.
Koncom roka 1931 sa oženil s Linou von Osten. Jeho manželka bola už v tom čase presvedčená nacistka a prehovárala aj jeho, aby vstúpil do nacistickej strany. Pre problémy so zháňaním zamestnania nakoniec súhlasil a stretol sa s Heinrichom Himmlerom. Od roku 1931 bol teda členom NSDAP a SS.
Podieľal sa na organizovaní SS v Hamburgu. Presťahoval sa z Hamburgu do Mníchova. SS mala vtedy v Bavorsku  približne 1000 členov. Na vybudovanie nacistickej spravodajskej bezpečnostnej služby Sicherheitsdienst (SD) bol Heydrich v roku 1932 prakticky sám, mal k dispozícii len troch spolupracovníkov a plat 180 mariek. Pre porovnanie, ako inštruktor jachtingu mohol dostávať v Hamburgu až 300 mariek mesačne. Heydrich totiž okrem toho, že bol nadaný hudobník, bol aj dobrý športovec. Bol dobrý v jachtingu či v šerme. V roku 1936 sedel v organizačnom výbore berlínskych olympijských hier.
Čoskoro sa osvedčil a vďaka svojmu tvrdému postoju bol prezývaný „blonďavý diabol“.
V roku 1934 sa stal Heydrich aj šéfom tajnej štátnej polície, známej ako Gestapo. Roku 1934 sa zúčastnil „noci dlhých nožov“. V roku 1939 bol pod jeho vedením vytvorený Hlavný úrad ríšskej bezpečnosti (Reichssicherheitshauptamt, RSHA).
V rokoch 19391941 bol rezervným stíhacím pilotom Luftwaffe, podnikol dokonca niekoľko bojových letov, ale nebol veľmi úspešný. Hitler mu vzhľadom na nebezpečenstvo jeho zostrelenia, či zajatia ďalšie bojové lety zakázal.
V roku 1941 sa stal zastupujúcim ríšskym protektorom pre Protektorát Čechy a Morava. 20. januára 1942 predsedal konferencii vo Wannsee, na ktorej pätnásť vysokých nemeckých funkcionárov rozhodlo o konečnom riešení židovskej otázky.
Atentát a smrť.
27. mája 1942, keď sa ako obvykle viezol so svojím šoférom z letného sídla v Panenských Břežanoch do Prahy, na neho vykonali atentát slovenský parašutista v službách britskej armády Jozef Gabčík a Čech Jan Kubiš. Na jeho kabriolet si atentátnici počkali v ostrej zákrute medzi Kirchmayerovou a ulicou V Holešovičkách okolo 10:35. Po tom čo Gabčíkovi zlyhal samopal Sten, a Heydrich prikázal šoférovi zastať, hodil Kubiš po spomaľujúcom aute granát, ktorý vybuchol pri zadnom kolese a zranil Heydricha na chrbte. Najprv sa jeho zranenia nezdali vážne, dokonca sa pokúšal atentátnikov prenasledovať so zbraňou v ruke, no onedlho padol v dôsledku ťažkých vnútorných zranení na zem. Civilným nákladným autom bol prevezený do pražskej nemocnice Bulovka. Po operácii sa úspešne zotavoval, potom sa však objavila infekcia, na ktorej následky zomrel.
Nemecké vraždenie, ktoré nasledovalo po atentáte, nepoznalo mieru. Ľudia boli strieľaní bez súdu a vyvraždenie obcí Lidice a Ležáky bolo len jednou z epizód v rámci nemeckého besnenia.
Heydrich mal pohreb s poctami na cintoríne invalidov v Berlíne. Jeho funkciu vedenia Hlavného úradu ríšskej bezpečnosti po ňom prevzal Ernst Kaltenbrunner.

</doc>
<doc id="30285" url="https://sk.wikipedia.org/wiki?curid=30285" title="Reinhard Tristan Eugen Heydrich">
Reinhard Tristan Eugen Heydrich



</doc>
<doc id="30286" url="https://sk.wikipedia.org/wiki?curid=30286" title="Bahaizmus">
Bahaizmus

Bahaizmus (iné názvy: bahá’izmus, bahá’i, zriedkavo baháizmus) je jedno z najmladších nezávislých náboženstiev na svete, ktoré založil Bahá’u’lláh približne v polovici 19. storočia. Pochádza z Perzskej ríše (teraz Irán), no pre postupné niekoľkonásobné vyhnanstvo svojho zakladateľa ukončené vyhostením do tureckej väzenskej kolónie v Akke natrvalo ustanovilo svoje duchovné a administratívne centrum v Izraeli. Podľa Encyclopædia Britannica z roku 2014 tvorí svetové bahájske společenstvo 7 337 000 bahájov a je druhým územne najrozšírenejším náboženstvom s veriacimi v 221 krajinách. 
Zakladateľom bahájskej viery je Bahá’u’lláh (1817-1892), ktorého baháji považujú za posledného z radu Božích Prejavov, do ktorého patria napríklad Abrahám, Mojžiš, Budha, Zoroaster, Kristus a Mohamed. Podľa tejto viery prichádzajú všetky Prejavy Božie na svet ako učitelia, aby ľudstvo viedli. Ich učenie obsahuje dve hlavné časti:
Ústrednou myšlienkou Bahá’u’lláhovho posolstva v oblasti spoločenského učenia je to, že ľudstvo má jeden spoločný pôvod a že nadišiel čas, aby sa spojilo do jedného celosvetového globálneho spoločenstva. „Boh,“ hovorí Bahá’u’lláh, „uviedol do pohybu historické sily, ktoré rúcajú tradičné bariéry rasami, triedami, ľuďmi rôznych vyznaní a rôznych národov, a ktoré zanedlho vytvoria svetovú civilizáciu“. Hlavnou úlohou, ktorá teraz podľa bahájskej viery ľudstvo čaká, je prijať myšlienku jednoty celého sveta a podporiť proces zjednocovania. Táto myšlienka obsahuje potrebu ocenenia rozmanitosti jednotlivých kultúr či rás, a preto sa baháji nesnažia o uniformitu, ale o vnímanie rôznorodosti na svete ako prvku, ktorý môže byť obohatením pre celé ľudstvo.
Bahájske spoločenstvo v Slovenskej republike patrí medzi registrované cirkvi a náboženské spoločnosti. Počas Sčítania obyvateľov, domov a bytov 2011 uviedlo bahájsku vieru ako svoje náboženské vyznanie 1065 respondentov. Bahájske společenstvo združuje asi 300 členov, pričom väčšina sú Slováci.
Základy Bahá’u’lláhovho učenia.
Princíp postupného zjavovania božského učenia.
I keď bahájska viera pochádza z prostredia shiitského islamu a v raných dobách svojho vývoja bola nesprávne považovaná za odnož už existujúcich náboženských systémov, v súčasnosti je stále viditeľnejšie, že má charakteristiky nezávislého svetového náboženstva. Bahájska viera potvrdzuje nemenné skutočnosti hlásané všetkými predošlými náboženstvami a prináša ich nasledovníkom nový pohľad vyzdvihujúci to, čo ich spája a čo majú spoločné.
Bahá’u’lláh učil, že existuje jeden Boh spoločný všetkým náboženstvám, že všetky veľké náboženstvá majú božský pôvod a náboženská pravda nie je absolútna, ale relatívna, teda že zjavovanie božského učenia je postupným a pokračujúcim procesom. Tento proces sa uskutočňuje prostredníctvom Božích Prejavov, ktorých ľudstvo vníma ako Zakladateľov jednotlivých náboženských systémov, a ktorých spoločným cieľom je vzdelávať ľudstvo: "Boh posiela Svojich Prorokov z dvoch dôvodov. Prvým zámerom je oslobodiť deti ľudí z temnoty nevedomosti a doviesť ich ku svetlu pravého porozumenia. Druhým je zabezpečiť pre ľudstvo mier a pokoj a poskytnúť na ich ustanovenie všetky prostriedky."
Bahá'u'lláh vo svojich spisoch predložil argumenty o naplnení proroctiev predošlých náboženstiev, aby preukázal, že jeho snahou je naplniť prísľuby predošlých Prorokov a uzmieriť rozkoly medzi rôznymi skupinami v spoločnosti, nie ich zničiť alebo nahradiť. Jeho snahou nie je znižovať postavenie predošlých Prorokov ani napádať ich učenie, ale naopak, potvrdiť základné pravdy v tomto učení spôsobom, ktorý odpovedá na potreby a schopnosti súčasného ľudstva, a ktorý je použiteľný na dnešné problémy. Tvrdí, že odlišnosti medzi náboženstvami spočívajú jedine v konkrétnych predpisoch a doktrínach, ktoré netvoria podstatnú časť učenia, a ktoré sa v každom náboženskom systéme menia podľa potrieb ľudstva.
Bahá'u'lláh v súvislosti s týmto princípom tiež hovorí, že tento proces postupného zjavovania sa nekončí, predpovedá príchod ďalších Poslov Božích v budúcnosti, ktorí opäť ľudstvu zjavia väčší diel Božského poznania prispôsobeného zmenám v schopnostiach a chápaní ľudstva tak, aby mohlo do nekonečna napredovať a vyvíjať sa.
Princíp jednoty ľudského rodu.
Bahájska viera uznáva jednotu Boha, jednotu Jeho Prorokov a zahŕňa princíp jedinosti a celistvosti ľudskej rasy. Hlása potrebu a nevyhnutnosť zjednotenia celého ľudstva, ku ktorému sa ľudstvo postupne blíži. Vysvetľuje, že ľudstvo v priebehu histórie prechádzalo rozličnými štádiami kolektívneho vývoja: od rodín, kmeňov cez mestské štáty až po národné a mnohonárodnostné štáty. Podľa bahájskej viery dnes stojí ľudstvo na prahu dospelosti. A práve to mu umožňuje, aby prešlo do ďalšieho štádia: k zjednoteniu celého sveta. Takáto jednota bude potom základom pre celosvetový mier. Bahá'u'lláh hovorí, že ľudstvo je možné prirovnať k ľudskému telu, pričom rozličné národy sú ako jeho rozličné orgány, ktoré sa od seba líšia, ale pritom sú všetky nevyhnutné pre správne fungovanie celku. Ľudstvo má teraz dospieť na takú úroveň duchovnej vyspelosti, keď bude nešťastie v niektorej časti sveta vnímať ako svoje vlastné a bude sa danej časti snažiť všemožne pomôcť.
Medzi ďalšie princípy patrí:
Ústredné postavy bahájskej viery.
Bahájska viera sa sústreďuje okolo troch ústredných postáv: Báb, ktorý je podľa bahájskej viery považovaný za Zakladateľa viery Bábí (alebo bábizmu), ktorej hlavným zámerom bolo zvestovať a pripraviť ľudstvo na príchod Toho, ktorý bol v predošlých proroctvách prisľúbený. Báb je preto označovaný napríklad aj ako Zvestovateľ (Herald). Druhou postavou je Bahá'u'lláh, Zakladateľ bahájskej viery. Treťou ústrednou postavou je 'Abdu'l-Bahá, ktorý bol Bahá'u'lláhovým prvorodeným synom a ktorý bol v jeho poslednej vôli ustanovený za Hlavu (vodcu) viery s presne vymedzenými právomocami a postavením. Báb a Bahá'u'lláh patria podľa bahájskej viery medzi Poslov alebo Prejavov Božích, pričom 'Abdu'l-Bahá je svojím postavením človek s výnimočnými vlastnosťami a schopnosťami.
Báb.
Prvou ústrednou postavou bol mladík pôvodom zo Shírázu, zvaný Mirzá 'Alí Muhammad (1819 - 1850) a neskôr nazývaný Báb (Brána). V máji 1844, vo veku 25 rokov, o sebe vyhlásil, že je Zvestovateľom Prejavu Božieho, ktorý čoskoro príde. Bude mať významnejšie postavenie a jeho poslaním bude započať dobu spravodlivosti a mieru, v ktorej sa naplnia všetky proroctvá predošlých náboženských zriadení, a takto zaháji nový cyklus v náboženskej histórii ľudstva. Bábovo učenie predstavovalo zásadnú náboženskú a spoločenskú reformu vtedajšej perzskej spoločnosti. Získal si desaťtisíce prívržencov, ale zároveň sa proti jeho neortodoxným názorom zdvihla aj vlna odporu, ktorá vyvrcholila Bábovou popravou 9. júla 1850 v perzskom meste Tabríz. Následne v Perzii prebehlo prenasledovanie jeho nasledovníkov, pričom minimálne 20 000 bolo mučených a usmrtených.
Bahá’u’lláh.
Mírzá Husayn-'Alí (1817-1892), neskôr nazvaný Bahá’u’lláh (Sláva Božia) bol pôvodom šľachtic z provincie Mázindarán v Perzii. Ako jeden z Bábových prívržencov bol prenasledovaný, uväznený v Teheráne, hlavnom meste Perzie, a následne aj so svojou rodinou vyhnaný do Bagdadu, neskôr do Konštantinopolu (teraz Istanbul) a Adrianopolu (teraz Edirne), a napokon do väzenského mesta Akká. V ňom bol držaný 24 rokov, až do svojej smrti v roku 1892. Bol pochovaný v blízkosti domu, zvanom Bahjí, v ktorom s rodinou posledné roky svojho života býval. Miesto jeho posledného odpočinku sa nazýva Bahá'u'lláhova svätyňa, ktorá je dnes prispôsobená na modlitby a rozjímanie a v jej okolí sa rozprestierajú upravené záhrady.
Bahá'u'lláh v roku 1863 v Bagdade v prítomnosti ďalších Bábových nasledovníkov o Sebe vyhlásil, že je tým Prisľúbeným, ktorého príchod Báb zvestoval. Toto vyhlásenie potom verejne zopakoval v Adrianopole, potvrdil ho vo Svojich listoch vtedajším najvýznamnejším politickým a náboženským vodcom sveta a v množstve tabuliek, ktoré adresoval svojím a Bábovým nasledovníkom, ako aj v odpovediach na otázky ľudí iného vierovyznania z rôznych krajín. V týchto listoch a tabuľkách poskytol dôkazy svojho tvrdenia, vysvetlil princípy nového učenia a formuloval zákony a nariadenia nového náboženstva.
'Abdu'l-Bahá.
Bahá'u'lláh menoval za svojho zákonného nástupcu a autorizovaného vysvetľovateľa svojho učenia svojho najstaršieho syna 'Abbása Effendiho (1844-1921), známeho ako 'Abdu'l-Bahá (Služobník Slávy). 'Abdu'l-Bahá zdieľaľ otcovo vyhnanstvo a ťažkosti a aj po jeho smrti bol stále politickým väzňom až do roku 1908, keď bol následkom revolúcie oslobodený. Presťahoval sa do Hajfy a potom tri roky cestoval po Egypte, Európe a Severnej Amerike, aby rozšíril a upevnil bahájske učenie na západnej pologuli. Počas týchto ciest vysvetľoval učenie svojho otca pri rôznych príležitostiach verejnosti ako aj rôznym spoločnostiam (napr. teologickým, feministickým, akademickým) a stretával sa s veriacimi, ktorým prakticky približoval zásady bahájskej viery, bahájsky štandard správania a žitia a predstavoval zákony, ktoré Bahá'u'lláh zaviedol. Na západnej pologuli takto položil silné základy budúcich bahájskych spoločenstiev a zabezpečil jednotné chápanie bahájskeho učenia. Tieto cesty sú bahájmi považované za najvýznamnejší spomedzi úspechov dosiahnutých počas 'Abdu'l-Bahovho pôsobenia. Tesne pred vypuknutím prvej svetovej vojny sa vrátil domov. V roku 1921 zosnul a bol pochovaný v mauzóleu, ktoré bolo podľa presných Bahá'u'lláhových inštrukcií vybudované na hore Karmel v Hajfe a kde boli už predtým uložené Bábove pozostatky. Nad týmto mauzóleom bola neskôr vybudovaná Bábova svätyňa a v jej okolí vytvorené kaskádovité terasy so záhradami prístupné verejnosti.
Po 'Abdu'l-Bahovom úmrtí viedol bahájske spoločenstvo jeho vnuk Shoghi Effendi (1896 - 1957). Od roku 1963 spravuje záležitosti bahájskeho spoločenstva Svetový dom spravodlivosti.
Svetový dom spravodlivosti.
Svetový dom spravodlivosti je legislatívny orgán bahájskeho spoločenstva. Bahá’u’lláh zakotvil jeho ustanovenie vo svojej knihe zákonov nazvanej Kitáb-i-Aqdas (Najsvätejšia kniha). Dal mu právomoc vydávať zákony týkajúce sa všetkých oblastí, ktoré nie sú špecificky zahrnuté v spisoch viery. Svetový dom spravodlivosti je volený orgán, ktorý sa skladá z 9 členov. Jeho sídlo sa nachádza v izraelskej Haife, kde sú na hore Karmel zároveň aj sväté miesta bahájskej viery - Bábova Svätyňa a okolité terasovité záhrady. Svetový dom spravodlivosti dohliada na administratívne záležitosti svetového bahájskeho spoločenstva. Taktiež má funkciu správcu a opatrovníka posvätných miest a ostatného majetku Svätej zeme. 
Svetové bahájske spoločenstvo.
Bahájska viera nemá duchovenstvo. Stúpenci bahájskej viery sú presvedčení, že ľudstvo vstúpilo do obdobia svojej zrelosti a každý jednotlivec je sám zodpovedný za svoj vzťah k Bohu, každý má nezávisle hľadať náboženskú pravdu, sám má čítať slovo Božie. 
Keďže v bahájskej viere niet kňazov či duchovných, organizačné záležitosti spoločenstva riadia volené administratívne orgány na miestnej a národnej úrovni. Volebné právo majú všetci dospelí veriaci. Voľby prebiehajú tajným hlasovaním bez nominácií či kandidatúr.

</doc>
<doc id="30292" url="https://sk.wikipedia.org/wiki?curid=30292" title="Banánová republika">
Banánová republika

Banánová republika je nejasne definovaný pejoratívny politický termín. Môže znamenať:

</doc>
<doc id="30294" url="https://sk.wikipedia.org/wiki?curid=30294" title="Coming-out">
Coming-out



</doc>
<doc id="30295" url="https://sk.wikipedia.org/wiki?curid=30295" title="Zmenka">
Zmenka

Zmenka je obchodovateľný cenný papier, ktorého podstatou je záväzok určitých osôb zaplatiť majiteľovi zmenky v určenom mieste a čase sumu určenú v zmenke. Zmenka musí mať písomnú formu a spĺňať náležitosti stanovené v zákone.
"Právna úprava zmeniek" - akt, ktorý spravuje používanie zmeniek, je "Ženevská zmenková konvencia" - dohoda, ktorú v roku 1930 uzatvorilo 35 štátov a prenieslo ju do svojich právnych úprav. U nás doteraz platí zmenkový a šekový zákon č. 191/1950 Zb.
Okrem Európskeho zmenkového práva existuje aj Anglo-americké zmenkové právo, pretože USA a Spojené kráľovstvo ku konvencii nepristúpili. V tomto práve sú podmienky používania zmeniek formulované voľnejšie, čo na jednej strane umožňuje väčšiu variabilitu využívania zmeniek, ale na strane druhej zvyšuje riziko zmenkového platenia.
Prevod zmenky na inú osobu sa vykonáva rubopisom.
Druhy zmeniek.
Najčastejšie používaná kategorizácia člení zmenky na 2 skupiny:
Podľa toho, kto vyrovná záväzok vyplývajúci zo zmenky, sa zmenky delia na:
Ďalej možno zmenky členiť podľa termínu splatnosti na skupiny:
Základné operácie so zmenkami sprostredkované bankou.
Akcept - je potvrdením záväzku, že osoba, na ktorú je zmenka vystavená, v dobe splatnosti zmenku uhradí.
Aval - znamená prevzatie záväzku uhradiť zmenku buď za vystaviteľa pri vlastných zmenkách alebo za trasáta pri cudzích. Tiež sa používa termín „zmenkové ručiteľstvo“.
Protest - využíva majiteľ zmenky vtedy, ak niektoré z jeho práv nebolo naplnené. Najčastejšie ide o protest proti neprijatiu alebo nezaplateniu zmenky. Ak majiteľ zmenky nedosiahne naplnenie svojich práv ani po proteste, môže si uplatniť svoje nároky na súde zmenkovou zálohou, ktorá sa končí exekúciou (zhabaním majetku) voči dlžníkovi.
Eskont - je forma prevodu dodávateľského úveru na bankový úver. Majiteľ zmenky eskontom predá zmenku pred dňom splatnosti komerčnej banke. Banka vyplatí zmenkovú sumu zníženú o diskont za dobu od eskontovania po termín splatnosti a zaúčtuje si províziu. Banka obyčajne prijíma na eskont iba zabezpečené akceptované zmenky.
Reeskont - vzniká, ak komerčná banka predá eskontovanú zmenku emisnej banke. Komerčná banka si takto môže vyriešiť problémy so svojou likviditou.
Prevod - veriteľ si môže akceptovanú zmenku ponechať a predložiť ju pri splatnosti trasátovi alebo ju môže preniesť na ďalšieho indosamentom (rubopisom, žírovaním), čo sa vyznačí na rube zmenky.
Prolongácia - je predĺženie termínu splatnosti zmenky vystavením novej zmenky alebo prečiarknutím pôvodnej splatnosti a uvedením novej splatnosti.
Výhody a nevýhody zmenky pre veriteľa a dlžníka.
Výhody pre dlžníka:
Výhody pre veriteľa:
Nevýhody pre dlžníka:
Nevýhody pre veriteľa:
Pri cudzej zmenke sú:
Pri vlastnej zmenke sú:
Použitie zmenky.
V zahraničnom obchode.
Vo vývoze - zmenka je platobný nástroj ku krytiu poskytnutého úveru zmenečníkovi. Podľa dohodnutých podmienok môže byť záväzok zmenečníka k úhrade dohodnutej sumy potvrdený ešte s podpisom ďalšej osoby alebo banky ako avalistu.
V dovoze - môže byť cudzia zmenka vystavená zahraničným dodávateľom na jeho rad. V tomto prípade môže tuzemská banka fungovať ako sprostredkovateľ akceptácie zmenky a potom podľa príkazu predkladateľa (prípadne banky) zmenku zašle predkladateľovi alebo označenému bankovému spojeniu.
V dovoze sa stretávame i so zmenkami vlastnými, ktoré môžu byť splatné na Slovensku alebo v zahraničných peňažných ústavoch.
Vo vnútroštátnom styku.
Zmenka slúži na krytie vzájomných dodávateľsko - odberateľských vzťahov, ktoré na základe bežnej fakturácie sú ťažšie vymáhateľné. V prípade neplatenia sa veriteľ zabezpečuje proti dlžníkovi.

</doc>
<doc id="30298" url="https://sk.wikipedia.org/wiki?curid=30298" title="Maine">
Maine

Maine je najvýchodnejší štát USA. Hlavným mestom je Augusta. Na severe hraničí s Kanadou a na juhu s New Hampshire.

</doc>
<doc id="30299" url="https://sk.wikipedia.org/wiki?curid=30299" title="Sexuálna identita">
Sexuálna identita

Sexuálna identita alebo sexuálna identifikácia označuje biologické pohlavie, s ktorým sa daný jedinec narodí.
Pohlavie a rod.
V anglosaskej literatúre existujú dva termíny, ktoré zodpovedajú slovenskému slovu "pohlavie", a to "sex" a "gender". Tieto termíny sa používajú špecificky pre sexuologické a sociologické aspekty spojené s vnímaním vlastného pohlavia. Pre pojem "gender" sa preto v slovenčine stále častejšie používa pôvodne gramatický termín "rod".
Sociologické (či sociopolitické) aspekty vnímania vlastného pohlavia preto opisuje článok rodová identita.
Sexuálna identita a sexuálna orientácia.
Pojmy sexuálna identita a sexuálna orientácia sa často zamieňajú. Identita označuje, ako jedinec vníma samého seba. Orientácia označuje objekt emocionálneho a erotického zamerania jedinca.

</doc>
<doc id="30301" url="https://sk.wikipedia.org/wiki?curid=30301" title="Nacizmus">
Nacizmus

Nacizmus alebo národný socializmus alebo hitlerizmus (nem. "Nationalsozialismus, Nazismus"; slovo nacizmus vzniklo skrátením výrazu národný socializmus) je totalitná ideológia oficiálne uplatňovaná diktatúrou v Nemecku v rokoch 19331945 (tzv. Tretia ríša) prostredníctvom NSDAP ("Nationalsozialistische Deutsche Arbeiterpartei") vedenej Adolfom Hitlerom. Nacistická ideológia kombinuje koncepciu fašizmu a rasizmu, vychádza tiež z krajného nacionalizmu a niektorých prvkov socializmu. Nacizmus je považovaný za krajne pravicovú formu politiky, ale niektorí neoliberálni autori (napr. F. A. Hayek) ho zaraďujú k ľavici, ako radikálne vyústenie socializmu.
Dejiny a charakteristika nacizmu.
Nacizmus vznikol spojením koncepcie fašistického štátu (zahrňujúci vodcovský princíp) a rasistických teórií o nadradenosti árijskej rasy a o pokroku cez konflikt medzi vyššou a nižšou rasou, riešený podrobením či likvidáciou nižšej rasy. Nacistická ideológia ďalej čerpá zo socializmu (privlastňuje si prvky kolektivizmu či sociálnej demagógie vyhovujúcej nižším vrstvám), antiboľševizmu (vyhovujúci vyšším vrstvám), nacionalizmu (umožňujúci získať podporu konzervatívnych síl) a antisemitizmu. Filozofická podstata nacizmu obsahuje prvky výrazného iracionalizmu, okultizmu a ezoterizmu.
Medzi najvýznamnejších nacistických teoretikov možno zaradiť Ernsta Hubera a Adolfa Hitlera. Počas svojho pobytu vo väzení roku 1924 napísal Hitler autobiografiu Mein Kampf, v ktorej definoval niektoré kľúčové vlastnosti nacistickej ideológie.
Po roku 1933, kedy sa NSDAP dostala k moci a Adolf Hitler sa stal ríšskym kancelárom, urobili nacisti koniec nádejám socialistov a komunistov, že sa nacistická strana prikloní k socializmu. Rovnako tak boli zmarené šance na revolúciu vedenú robotníkmi. Namiesto toho nacistická strana plne podporila fašistickú koncepciu vytvorením absolútnej vlády štátu a vodcu ("führera"), rasovú politiku a agresívnu zahraničnú politiku. Tá bola nakoniec príčinou druhej svetovej vojny.
Prenikaniu nacionalistických prvkov do socialistického myslenia pomohol aj marxista Werner Sombart, ktorý považoval vojnu Nemecka s Britániou za nevyhnutnú. "Bojovnícky národ Nemcov", podľa Sombarta, "musí poraziť anglickú obchodnícku civilizáciu". Jednotlivec by mal, podľa Sombarta, obetovať svoje šťastie a život "životu štátu a ľudu".
Nacizmus bol po skončení druhej svetovej vojny postavený mimo zákon, hoci jeho ideológia stále prežíva, alebo je dokonca obnovovaná (pozri neonacizmus).
Príčiny.
Za príčiny počiatočnej vysokej podpory nacistického hnutia sú považované:
Referencie.
Literatúra.
Problematika totality a ňou potierané slobody v minulom storočí:

</doc>
<doc id="30303" url="https://sk.wikipedia.org/wiki?curid=30303" title="Zádielska tiesňava">
Zádielska tiesňava

 
Zádielska tiesňava alebo v širšom slova zmysle Zádielska dolina je monumentálna, relatívne mladá, kvartérna dolina s osobitým geomorfologickým vývojom v Slovenskom krase. Označuje sa ako "dolina v krase".
Názvoslovie a omyly v názvosloví.
Podľa niektorých interpretácií pochádza názov "Zádiel" z maďarského "Szád-elő", čo veľmi približne a opisne značí "široko rozovreté ústie" [doliny]. Je možné, že pôvodne bola pomenovaná obec podľa morfologicky výraznej doliny, a nie opačne.
Už desaťročia sa v literatúre, mapách i médiách používa tiež nesprávny názov Zádielsky kaňon, pričom kaňony v Slovenskom krase poznáme len dva: kaňon Štítnika medzi Kunovou Teplicou a Plešivcom a kaňon Slanej medzi Brzotínom a Plešivcom. Rozdiel medzi "kaňonom" a "tiesňavou" z geomorfologického hľadiska je pritom signifikantný, a tkvie v tom, že:
Geomorfológia, geológia, hydrológia, morfológia, administratívne hranice a právny status.
Zádielska tiesňava sa nachádza medzi krasovými planinami Horný vrch (na západe) a Zádielskou planinou (na východe).
Vyerodovala ju v strednotriasových wettersteinských vápencoch riečka Blatnica (syn. Blatný potok) pritekajúca spod Osadníka vo Volovských vrchoch, teda z oblasti s nekrasovým vývojom (paleozoické fylity). Blatnica má aj menší prítok z Baksovej doliny (syn. Vinkelyho údolie), ktorý oddeľuje od planiny Horný vrch (sensu stricto) tzv. Borčiansku planinu (tá sa v súčasnosti chápe ako súčasť Horného vrchu sensu latto). V čase meteorologicko-hydrologických extrémov naberá riečka Blatnica na sile a mení sa v dravú rieku s obrovskou eróznou (vymieľacou) energiou, ktorá výrazne premodelúva dno tiesňavy. Naposledy došlo k extrémnemu rozvodnenie na prelome mája a júna 2010, kedy región zasiahla tzv. tisícročná voda. Blatnica na niekoľkých miestach úplne zničila miestnu komunikáciu na dne tiesňavy, niekde v nej vyerodovala aj vyše hlboké a desiatky metrov dlhé ryhy a výmole. V súčasnej dobe je komunikácia po sanácii a turisti ju môžu znovu používať.
Tiesňava má hĺbku takmer , dĺžku , najužšiu šírku pri dne menej ako (uvedené miesto sa nachádza tesne za Cukrovou homoľou, resp. ZSZ od nej). Nachádza sa pri obci Zádiel. ale v katastrálnom území obcí Háj a Bôrka v okrese Košice-okolie a v okrese Rožňava v Košickom kraji. Od roku 1954 je táto oblasť s výmerou Národnou prírodnou rezerváciou.
Cukrová homoľa.
Pozornosť zaujme najmä vysokým ihlanovitým útvarom, ktorý vďaka svojmu tvaru dostal názov "Cukrová homoľa". "Cukrová homoľa" je najvyšší skalný útvar tohto typu na Slovensku. Z geomorfologického hľadiska sa radí v užšom slova zmysle medzi tzv. skalné ihly, a predstavuje erózno-denudačný relikt (zvyšok) niekdajšieho skalného reliéfu v Zádielskej doline. Na jej genéze a formovaní sa podieľala svojou eróznou i abráznou činnosťou aj riečka Blatnica, ktorá v procese vývoja tiesňavy tiekla v rôznych výškových úrovniach. Je zaujímavé, že v hornej časti tiesňavy, v jej východnej stráni, vyníma sa v jej spodnej tretine jej analógia, tzv. "Malá cukrová homoľa", ktorá dosahuje asi 1/5 výšky jej slávnej menovkyne.
Jaskyne.
V súčasnosti poznáme v Zádielskej tiesňave asi 100 jaskýň rôznych morfologických a speleogenetických typov. Najznámejšia je dlhá Kráľovská jaskyňa, s ktorou sa spája miestna legenda o uhorskom kráľovi Belovi IV, ktorý sa v regióne skrýval pred hordami Tatárov. Súdiac podľa jej parametrov ťažko uvažovať o tom, že útočisko našiel práve v tejto jaskyni; vhodnejším úkrytom preňho i jeho družinu by bola neďaleká jaskyňa Erňa na Zádielskej planine. Určite najvýraznejšou jaskyňou, ktorú možno vidieť aj zo vzdialenosti niekoľkých kilometrov, je "Orlia diera" (lokálny názov "Sas-lyuk") – dlhá jaskyňa, ktorej neprístupný vchod leží v mohutnej skalnej stene ("Orlia bašta"), vysoko nad obcou Zádiel, vpravo od osi doliny. Pripomína veľkú čiernu oválnu škvrnu. Najväčšou jaskyňou Zádielskej doliny je Tajná jaskyňa, ktorej dĺžka dosahuje až a hĺbka . Druhou najväčšou jaskyňou je archeologicky významná Kostrová jaskyňa. Medzi pozoruhodné jaskyne určite patrí Stará jaskyňa ležiaca v extrémnom teréne nad "Kolovou vežou", ktorá je zvetraným pozostatkom kedysi mohutnej jaskyne. Úplne v jej závere rastie asi vysoký dub. Prakticky žiadna známa jaskyňa v tiesňave neprekonala fluviokrasový vývoj, a ak niekedy taká jestvovala, intenzívna a dlhotrvajúca modelácia ju vymazala z pomyselnej mapy jaskýň. Jaskyne "Zádielskej tiesňavy" patria k rôznym speleogenetickým subtypom koróznych jaskýň, rozsadlinových jaskýň či sutinových jaskýň. Ich dĺžky sa pohybujú najčastejšie v rozmedzí od 2, jaskýň s dĺžkou nad je pomerne málo. Medzi zaujímavé jaskyne patrí Kozia jaskyňa, Jaskyňa pod valom, Skrytá jaskyňa, Hotel, Zrnový previs, Javisko, Skrytá sieň, Zádielska zrkadlová jaskyňa, Jaskyňa v Oddreli, Zelená jaskyňa a ďalšie.
Jaskyne ako útočiská.
Jaskyne v Zádielskej tiesňave plnili významnú refugiálnu úlohu – poskytovali útočisko miestnym obyvateľom v čase druhej svetovej vojny, kedy v blízkom okolí prebiehali intenzívne delostrelecké boje. Dokázaný je pobyt Miklósa Bélyiho rodáka z Bôrky, v tom čase chlapca, ktorý sa so svojím otcom vybral hľadať úkryt pred zúriacimi bojmi do tiesňavy v januári či februári 1944. Na istom mieste v hornej časti tiesňavy, v svahu Zádielskej planiny, sfúkol chlapcovmu otcovi vietor klobúk z hlavy, na čo malý Miklós, ktorý sa vybral klobúk hľadať, zvolal na otca: "Apu, ott van a kalap, és ott van a barlang!" ("Oci, tu je klobúk, a tu je jaskyňa!"). V nájdenej jaskyni, ktorá dnes nesie názov Lôžková jaskyňa, prežil chlapec približne 2 mesiace v extrémnych podmienkach (kamenné lôžko, krutá zima, vysoká snehová pokrývka). Približne z polovice svahu planiny schádzal do tiesňavy napiť sa vody len pod rúškom noci. Živil sa korienkami rastlín. Do jaskyne, ktorá ležala vysoko v skalnej stene, sa dostával po kmeni smreka s otesanými konármi. Podľa jeho svedectva zúrila v tom čase medzi severným a južným koncom doliny intenzívna delostrelecká paľba. Po roku 2000 sa trom jaskyniarom Slovenskej speleologickej spoločnosti v spolupráci s jeho synovcom podarilo (aj s pomocou lana) už starého pána Bélyiho (t. č. z maďarského Miškolca) dopraviť až pod jaskyňu, v ktorej kedysi prebýval – bolo to jeho posledné želanie, keďže od vojny jaskyňu, v ktorej toľký čas trávil sám, nevidel, ani už netušil, kde sa vôbec nachádza. Štastné okolnosti (Lôžková jaskyňa sa našla ako jedna z posledných, identifikácia jaskyne, osobné kontakty atď.) priviedli niekdajšieho nedobrovoľného väzňa na staré miesto, a tu sa jaskyniari stali aj svedkami jeho veľkého dojatia.
Vývoj tiesňavy, analógia – Hájska tiesňava.
Vývoj tiesňavy je stále zahalený rúškom tajomstva, a jestvuje viacero teórií o tom, ako tiesňava vznikala. Podľa teórie geológa a speleológa Jána Seneša z päťdesiatych rokov min. st. vznikla prevalením povál jaskynných priestorov. Český geológ Václav Cílek v deväťdesiatych rokoch min. st. predpokladal, že aspoň časť terajšej Zádielskej doliny tvorili riečne jaskyne, v ktorých sa vinul podzemný tok – predchodca Blatnice. Za významnú z hľadiska vývoja tiesňavy predpokladá výraznú drvenú zónu medzi obomi materskými planinami. Intenzívny výskum jaskýň azda prinesie z tamojších jaskýň indície, ktoré by poodhalili tajomstvo jej vzniku a vývoja.
Za analogický útvar sa považuje aj východne situovaná Hájska tiesňava, ktorá sa zarezala medzi Zádielsku planinu a Jasovskú planinu. Zaujímavá je tým, že jej dnové časti na juhu vypĺňajú relatívne mocné polohy recentných vápencov (penovce, travertíny), ktoré sa dlhodobo exploatovali (porézna stavebnina s vynikajúcimi izolačnými vlastnosťami; iskrivé omietky).
Flóra, fauna, archeológia.
Charakteristiku flóry a fauny podmieňuje hraničné položenie medzi Slovenským krasom a Slovenským rudohorím. Územie je známe aj zvratom vegetačných pásiem. Skalné útvary pokrýva pôvodný ihličnatý porast (borovice, tisy). Sutinové polia v stráňach tiesňavy obsadili spoločenstvá rôznych zaujímavých druhov našej kveteny. Veľmi často sa vyskytuje omamne voňajúca mesačnica trváca ("Lunaria rediviva"), papraď jelení jazyk celolistý ("Phyllitis scolopendrium"); z drevín je hojne zastúpený buk, hrab, dub, smrek, menej jedľa, lipa, javor poľný atď. Ešte začiatkom 20. storočia bola veľká časť dnových a priúpätných partií tiesňavy bez drevinovej vegetácie, pravdepodobne v dôsledku pastvy a odlesňovaniu. Prirodzená sukcesia a ochrana jedinečného prírodného výtvoru sa podpísala na súčasnom vzhľade tiesňavy.
Jedinečným faunistickým prvkom je endemický ulitník Alopia zádielska ("Alopia clathrata"), ktorú možno nájsť vo vlhkej sutine. Vyskytuje sa tu i nádherný, tyrkysovosfarbený slizniak "Bielzia coerulans". Častá je salamandra škvrnitá ("Salamandra salamandra"). Popri Blatnici veľmi často vídať loviace vodnáre ("Cinclus" sp.) a rybáriky ("Alcedo" sp.). V neprístupných častiach tiesňavy sa sezónne môže zdržiavať medveď hnedý ("Ursus arctos").
Zádielska dolina je známa už od praveku, prechádzala tadiaľto dôležitá komunikácia spájajúca Rožňavskú a Košickú kotlinu, čoho svedkom sú aj skromné historické pamiatky, najmä zo staršej doby bronzovej a valy hradiska na západnom svahu tiesňavy.
Legendy.
Už v devätnástom storočí vyšli tlačou na základe rozprávania miestnych obyvateľov zo Zádielu niektoré legendy o Zádielskej tiesňave, takisto začiatkom dvadsiateho storočia (1901), a v osemdesiatych rokoch ich znovuvydanie vďaka už zosnulému Gustávovi Stibrányimu st., lekárnikovi a amatérskemu archeológovi z Moldavy nad Bodvou. Zádielska dolina je už takmer storočie zobrazovaná na pohľadniciach, fotografiách či rytinách.
Turistika, horolezectvo, jaskyniarstvo.
Zádielska dolina je verejnosti prístupná červenou turistickou trasou z obce Zádiel. Za tiesňavou, resp. vyústením Baksovej doliny, sa nachádza aj turistická reštaurácia, resp. bufet. Kedysi sa v tiesňave nachádzala aj turistická útulňa, ktorá však cez druhú svetovú vojnu vyhorela.
V tiesňave sa v podobe skalných stien, brál a veží nachádza horolezcami hojne navštevovaný pestrý horolezecký terén. Práve horolezci dali už pred vyše sto rokmi názvy všetkým významným skalným útvarom (napr. Orlia bašta, Zelená stena, Trojkráľový hrebeň, Zmývač krvi, Mesačná stena, Sirota, Javisko a pod.). V teréne môžu aktívne pôsobiť v období mimo hniezdenia vzácnych druhov avifauny.
V Zádielskej tiesňave prieskumne a dokumentačne dlhodobo a systematicky pôsobia aj jaskyniari Slovenskej speleologickej spoločnosti a pracovníci košického pracoviska Slovenského múzea ochrany prírody a jaskyniarstva.
Zdroj.
Eduard Kladiva (1991): ŠPR Zádielska tiesňava, speleologický inventarizačný výskum. Manuskript. Archív SMOPaJ, 35 s.
Gabriel Lešinský (2002): Inventarizačný výskum krasu Zádielskej planiny v Slovenskom krase. Záverečná správa z úlohy III/14 (PHÚ). SMOPaJ – pracovisko Košice. Košice, 63 s. + tab. príloha

</doc>
<doc id="30305" url="https://sk.wikipedia.org/wiki?curid=30305" title="Bedřich Hrozný">
Bedřich Hrozný

Bedřich Hrozný (* 6. máj 1879, Lysá nad Labem – † 12. december 1952, Praha) bol český orientalista a jazykovedec, ktorý rozlúštil chetitský jazyk a založil chetitológiu.
Životopis.
Vyštudoval gymnázium v Kolíne (1897), kde sa naučil základom hebrejčiny a arabčiny. Vo svojich štúdiách pokračoval na bohosloveckej fakulte na Viedenskej univerzite, tu sa venoval aj ďalším orientálnym jazykom, predovšetkým asýrčine, aramejčine, etiópčine, sanskritu a sumerčine. Pozornosť venoval štúdiu klinového písma, ktoré bolo v treťom až prvom tisícročí pred Kr. rozšírené po celom území Mezopotámie, rovnako ako v Malej Ázii a Perzii, a ktorým boli zaznamenané písomné prejavy starovekých Sumerov, Akkadčanov (Asýranov a Babylončanov), Peržanov aj Chetitov. Orientalistiku študoval ešte na berlínskej univerzite.
V roku 1904 odišiel do Turecka, Sýrie, Palestíny a Egypta, kde sa podieľal na prekladoch klinopisných textov. Po návrate do Viedne pracoval B. Hrozný v Univerzitnej knižnici, kde roku 1909 získal definitívu. V tomto roku sa aj oženil.
V roku 1906 bol v Malej Ázii (asi 150 km severovýchodne od Ankary) nemeckou expedíciou objavený veľký archív chetitských kráľov, ktorý obsahoval množstvo hlinených tabuliek popísaných už známym klinovým písmom, ale neznámou rečou, ktorá vzdorovala mnohým bádateľom. Bedřich Hrozný uprostred prvej svetovej vojny predložil rozlúštenie tohoto problému súčasne s prvým stručným nárysom pravidiel tohoto jazyka, ktorým bol, ako sa ukázalo, jazyk chetitský. Okrem toho Hrozný zistil, že chetitčina patrí ku skupine tzv. indoeurópskych jazykov a je teda príbuzná s gréčtinou, latinčinou, indickými jazykmi apod.
Po vzniku Česko-Slovenska (1918) bol vymenovaný za profesora klinopisu a dejín starého Orientu na pražskej univerzite.
V roku 1924 získal peniaze na prvú českú expedíciu do Šech Sadu, kde v apríli toho istého roku začali výkopy. Neskôr kopal na pahorku Tell Erfád (severná Sýria), kde vykopal pozostatky gréckych stavieb, veľké množstvo keramiky, terakotových sošiek.
V roku 1925 sa Hroznému na ďalšej expedícii (Kaisarií na kopci Kültepe) podarilo pri vykopávkach v Malej Ázii objaviť asi 1 000 hlinených tabuliek, popísaných klinovým písmom a obsahujúcich zmluvy a listy asýrskych kupcov. Je zaujímavé, že keď chcel kopať i v okolí kopca Kültepe, musel odkúpiť priľahlú lúku, a ako jej majiteľa nechal zapísať Československý štát. Pri týchto vykopávkach bolo nájdené chetitské mesto Kaneš. V novembri 1925 sa musel vrátiť do Československa.
V roku 1929 založil Orientálny archív. Hrozný prednášal na mnohých univerzitách a jeho prednášky boli veľmi úspešné.
Roku 1939 mal možnosť emigrovať, ale on to odmietol, roku 1940 mu bolo ponúknuté miesto na ministerstve školstva, ktoré tiež odmietol. 
Dňa 12. novembra 1952 bol vymenovaný členom novozaloženej Československej akadémie vied.
Napísal seminárnu prácu na téma "Peniaze v Starej Babylonii" a v roku 1913 vydal "Obilie v starej Babylonii", mimo týchto prác vyšiel celý rad jeho prednášok a prekladov.

</doc>
<doc id="30306" url="https://sk.wikipedia.org/wiki?curid=30306" title="Kostol svätých Kozmu a Damiána (Sedliacka Dubová)">
Kostol svätých Kozmu a Damiána (Sedliacka Dubová)

Kostol svätých Kozmu a Damiána je zrúcanina pôvodne rímskokatolíckeho kostola nachádzajúca sa v katastri obce Sedliacka Dubová v okrese Dolný Kubín.
Poloha.
Zrúcaniny sa nachádzajú cca 5 – 10 min. pešo nad obcou Sedliacka Dubová a sú viditeľné z hlavnej cesty.
História.
Gotický drevený kostol.
Prvá písomná zmienka o kostole je z roku 1397. Sedliacka Dubová bola v tej dobe jedno z piatich cirkevných centier Dolnej Oravy a kostol slúžil pre obyvateľov niekoľkých okolitých dedín. V tom čase išlo o drevený kostol s farou a cintorínom v blízkosti, jeho presná podoba však nie je známa. Pravdepodobne v 16. storočí popri fare vznikla aj škola.
Za vlády Juraja Turza sa na oravských farách rozšíril protestantizmus a v roku 1603 začal v kostole pôsobiť prvý evanjelický farár.
Renesančná prestavba.
Medzi rokmi 1625 a 1642 bol kostol zrekonštruovaný a bola postavená renesančná kamenná veža, ktorá sa zachovala dodnes. Omietka veže je zdobená charakteristickou sgrafitovou výzdobou. Loď kostola bola drevená. Na veži je dodnes viditeľný obrys strešných trámov, ktorý svedčí o tom, že táto drevená loď bola o niečo menšia než súčasná kamenná loď.
Počas Pikovho a Tököliho povstania bola Sedliacka Dubová vyplienená a zničená postupujúcimi vojskami. V tom čase sa na fare niekoľkokrát vystriedali katolícki a evanjelickí duchovní až do roku 1709, kedy sa farnosť stala katolíckou.
Baroková prestavba.
V rokoch 1735 – 1754 bol kostol opäť prestavaný, drevená loď bola nahradená kamennou barokovou loďou. Loď bola zastrešená kamennou klenbou, ktorú pred vplyvom počasia chránila ešte drevená strecha. Vnútri lode bol drevený chórus, kazateľnica a barokový oltár. V rámci tejto prestavby pravdepodobne vznikli aj dve brány v obvodovom múre kostola (dubovianska a dlžianska, vedúce do dvoch najbližších dedín) a dve kaplnky postavené vedľa dubovianskej brány.
Význam kostola sv. Kozmu a Damiána však napriek prestavbe postupne upadal. Od roku 1787 sa osamostatňovali okolité farnosti a budovali si vlastné kostoly. Samotná Sedliacka Dubová, pôvodne postavená hlavne na úpätí vrchu Žiar, sa časom rozšírila do údolia Oravy, ďalej od kostola. V priebehu 18. storočia sa dole do dediny presťahovala aj škola a fara. Počas prestavby kostola si miestni obyvatelia zvykli chodiť do provizórnej drevenej kaplnky v dedine a používali ju naďalej aj po ukončení prestavby, pretože bola ľahšie dostupná.
V 19. storočí sa rozhodli nahradiť drevenú kaplnku novým kostolom. Keďže v dedine nesmeli byť súčasne dva kostoly, v roku 1880 zo starého kostola na kopci strhli strechu a odniesli oltár. V rokoch 1880 – 1886 bol v dedine postavený nový kostol v neogotickom slohu, zasvätený archanjelovi Michalovi.
Súčasný stav.
Sú zachované múry kostola a veže, obvodové múry s dvomi bránami, kostnica za kostolom, a zvyšky dvoch kaplniek. Do roku 1998 bol opustený a pre porasty takmer neprístupný. Projekt Dubova colonorum venovaný záchrane pamiatky sa snaží o jeho zachovanie, takže v súčasnosti je ho možné navštíviť. Na pôvodných základoch bola zrekonštruovaná kostnica, ostatné časti sa len konzervujú a čistia.

</doc>
<doc id="30307" url="https://sk.wikipedia.org/wiki?curid=30307" title="Nacistické ozbrojené a bezpečnostné zbory">
Nacistické ozbrojené a bezpečnostné zbory

Nacistické ozbrojené a bezpečnostné zbory sa rovnako ako ostatné skladali z armády a polície. Mali však zvláštnu štruktúru.

</doc>
<doc id="30308" url="https://sk.wikipedia.org/wiki?curid=30308" title="Západopomoranské vojvodstvo">
Západopomoranské vojvodstvo

Západopomoranské vojvodstvo je jedno zo 16 poľských vojvodstiev. Vzniklo v roku 1999 na území skorších vojvodstiev Štetínskeho, Košalinského a časti Gorovského, Pilského a Slupského. Vojvodstvo leží na severozápade Poľska najmä na východe Pomoranska, hoci zasahuje aj do Veľkopoľska a Lubuska. V rámci Poľska susedí s Pomoranským, Veľkopoľským a Lubuským vojvodstvom; susedí aj s Nemeckom.

</doc>
<doc id="30312" url="https://sk.wikipedia.org/wiki?curid=30312" title="Ladislav Pohrobok">
Ladislav Pohrobok

Ladislav Pohrobok Habsburský (* 22. február 1440, Komárno – † 23. november 1457, Praha) bol (arci)vojvoda rakúsky, uhorský kráľ ako Ladislav V., český kráľ ako Ladislav I., jediný syn rímskeho kráľa Albrechta II. a Alžbety Luxemburskej, dcéry cisára Žigmunda Luxemburského.
Životopis.
Narodil sa v Komárne štyri mesiace po smrti svojho otca, preto dostal prídomok Pohrobok (lat. Posthumus). Teoreticky bol od okamihu svojho narodenia vládcom Rakúskeho arcivojvodstva, oficiálnou hlavou habsburskej dynastie a kráľom uhorským a českým. Jeho kráľovské tituly však neboli zatiaľ potvrdené. Aj keď jeho matka energicky bojovala za Ladislavove nároky na trón za pomoci Jána Jiskru z Brandýsa, uhorské stavy si zvolili za kráľa Vladislava Jagelovského (vládol v Poľsku ako kráľ Vladislav III.).
Dvornej dáme Alžbety sa podarilo ukradnúť uhorskú svätoštefanskú korunu z Vyšehradu (maď. Visegrád) a odniesla ju do Viedenského Nového Mesta (Wiener Neustadt). Podľa legendy sa práve pri tejto krádeži stalo, že sa ohol krížik na korune. Alžbeta potom prinútila prímasa korunovať 15. mája 1440 v Stoličnom Belehrade (Székesfehérvár) Ladislava za uhorského kráľa. Následne vypukla dvojročná občianska vojna medzi prívržencami Vladislava a Ladislava Pohrobka (jeho matky Alžbety).
V roku 1442 zomrela Ladislavova matka a jeho poručníkom sa stal jeho strýc, neskorší cisár Svätej rímskej ríše Fridrich III., ktorý ho fakticky držal ako rukojemníka na hrade Orth v Rakúsku.
Po smrti Vladislava Jagelovského v bitke pri Varne 10. novembra 1444 uznali uhorské stavy za veľkých sporov Ladislava Pohrobka za uhorského kráľa a vyzvali Fridricha, aby Ladislava prepustil a vydal uhorskú kráľovskú korunu. Stavy zároveň zvolili "sedem kapitánov", ktorí spravovali kráľovstvo. Boli to Ján Huňady, Mikuláš Újlaki, Juraj Rozgonyi, Imrich Bebek, Michal Ország, Pongrác II. zo Svätého Mikuláša a Ján Jiskra z Brandýsa.
Regentom Uhorského kráľovstva sa počas kráľovej neprítomnosti stal Ján Huňady a v Českom kráľovstve túto funkciu vykonával (od r. 1451/52) Jiří z Poděbrad. Po Ladislavovej smrti sa Jánov syn Matej Huňady stal uhorským kráľom a v Čechách nastúpil na trón Jiří z Poděbrad.
Po roku 1450 rástol tlak rakúskych šľachtických stavov na prepustenie Ladislava. Dňa 14. okóbra 1451 uzatvorilo 39 účastníkov stavovského snemu v Mailbergu slávnostne spolok, ktorý mal primäť Fridricha, aby vydal Ladislava. K vyhláseniu sa čoskoro pripojilo 254 ďalších členov. V roku 1452 pod vedením Ulricha z Eytzingu obliehali cisára vo Viedenskom Novom Meste a donútili ho Ladislava vydať. Novým ochrancom Ladislava sa stal Ulrich II. Celjský.
Ladislava korunovali za českého kráľa 28. októbra 1453 a prebýval striedavo v Prahe a vo Viedni. Po smrti Jána Huňadyho v roku 1456 menoval svojho ochrancu Ulricha Celjského regentom Uhorska. V novembri 1456 Ulricha zavraždil Jánov syn a brat neskoršieho kráľa Mateja, Ladislav Huňady. Kráľ Ladislav ho dal za trest sťať, čo vyvolalo také nepokoje v Uhorsku, že musel natrvalo presídliť do Prahy, kde prežil posledné mesiace života.
Koncom roka 1457, počas príprav na sobáš s Magdalénou, dcérou francúzskeho kráľa Karola VII., Ladislav náhle zomrel. Dlho sa špekulovalo o tom, že ho otrávili, ale výskumy z 20. storočia ukázali, že zomrel s najväčšou pravdepodobnosťou na leukémiu.

</doc>
<doc id="30320" url="https://sk.wikipedia.org/wiki?curid=30320" title="Sedem pahorkov Ríma">
Sedem pahorkov Ríma

Sedem pahorkov Ríma, alebo Septimontium (z lat. "septem" - sedem, "mons" - vrch), tvorí srdce mesta na východ od rieky Tiber. Sú súčasťou rímskej mytológie, náboženstva a politiky.
Pahorky.
Niektoré z pahorkov sú rozdelené na oblasti alebo vyvýšeniny, ktoré tiež majú svoje názvy.
Na západnom brehu Tiberu sa nachádzajú nemenej známe pahorky, ktoré sa však nepočítajú medzi sedem pahorkov Ríma:
Nepočíta sa medzi ne ani

</doc>
<doc id="30326" url="https://sk.wikipedia.org/wiki?curid=30326" title="Sauropodomorphy">
Sauropodomorphy

Sauropodomorphy alebo sauropódomorfy alebo veľjaštery (lat. "Sauropodomorpha") je jedna z dvoch podskupín plazopanvových dinosaurov (Saurischia), ktorá sa zjavila začiatkom vrchného triasu (pred približne 230 miliónmi rokov) a pretrvala do samotného konca druhohôr. Všetko to boli bylinožravé dinosaury s malou hlavou, dlhým krkom a tendenciou k zväčšenému pazúru na palci predných končatín. Okrem primitívnych foriem rozoznávame dve podskupiny – Sauropoda (vrchný trias až vrchná krieda) a Prosauropoda (vrchný trias až spodná jura).
Vývoj.
Prvé sauropodomorphy (napr. Thecodontosaurus), ktoré sa vyskytovali od obdobia pred 230 mil.r. (samý začiatok vrchného triasu) až do konca obdobia triasu, boli malé a štíhle zvieratá, behajúce po zadných končatinách. V mnohých anatomických smeroch ako aj výzorom pripomínali prvotné dravé dinosaury, napríklad rody Eoraptor, "Staurikosaurus" alebo "Guaibasaurus", ktoré stáli na prahu druhej hlavnej skupiny plazopanvových dinosaurov – Theropoda.
Vyspelejšie sauropodomorphy sa však od sesterskej skupiny Theropoda začali čoraz viac vzďaľovať. Prešli na štvornohý spôsob života a začali sa im zväčšovať telesné rozmery. Vývojová vetva Sauropodomoprha sa rozdelila na dva hlavné prúdy, Sauropoda a Prosauropoda (napr. Plateosaurus, Massospondylus), ktorých zástupcovia dosahovali dĺžku aj cez desať metrov a niekedy bývali ťažší než slon. Obe skupiny si však zachovali niekoľko archaických foriem (Anchisaurus medzi sauropódmi, napríklad), mali hrabavé predné končatiny a spolunažívali až do konca spodnej jury.
Od začiatku strednej jury existovali už len sauropódy, ktoré sesterskú skupinu Prosauropoda plne nahradili. Začali tiež dorastať do väčších veľkostí, s dĺžkou často v rozmedzí 14 až 18 metrov. Objavili sa tiež prvé ozrutné sauropody. Stopy nájdené v Maroku ("Breviparopus") svedčia o gigantickom druhu, snáď dosahujúcom dĺžku až okolo 50 metrov! Počas vrchnej jury dosiahli sauropody svoj vrchol. Veľmi hojné, ako do počtu jedincov, tak do počtu druhov, boli stádoví zástupcovia "Diplodocidae", ktorí spásali nízku vegetáciu. Počas spodnej kriedy však už "Diplodocidae" nemala prakticky žiaden význam alebo vymrela. Sauropody síce neboli také početné ako predtým, stále však tvorili veľmi dôležitú zložku fauny. Prežili napríklad zástupcovia "Brachiosauridae", v hojných počtoch sa vyskytovali zástupcovia príbuznej skupiny "Titanosauria", ktorí si vytvorili ozrutných zástupcov. Ďalšou pomerne úspešnou skupinou boli "Rebbachisauridae".
Vrchná krieda bola ťažkou ranou pre sauropody. Zo všetkých skupín dokázateľne prežili len zástupcovia "Titanosauria", pričom dominantné veľké bylinožravce boli hadrosaury. "Titanosauria" sa však vyskytovala v niektorých oblastiach pomerne hojne (Európa, Južná Amerika). Na druhej strane, v Severnej Amerike sa im veľmi nedarilo.
Spôsob života.
Zástupcovia Sauropodomorpha boli väčšinou stádové živočíchy. Dôkazy o živote v stádach nám poskytujú skamenené stopy alebo nálezy celých čried (Plateosaurus). Rovnako tiež poznáme nálezy hniezdnych kolónií, doložených najmä u kriedových zástupcov "Titanosauria". Či mladé sauropody naozaj žili prvé roky svojho života osamote, ako sa uvádza v dokumentárnom seriály Prechádzky s Dinosaurami, nie je isté.
Potrava.
Dinosaury zo skupiny Sauropodomorpha mali vďaka dlhému krku schopnosť spásať z jedného miesta širokú škálu rastlinstva. Rastlinnú potravu, na rozdiel od zástupcov Ornithischia, nežuvali ale celé sústo prehltli. To bolo rozomleté až v žalúdku kameňmi, ktoré tieto zvieratá hltali. Skoré formy, z konca triasu a začiatku jury, žili v polopúštnych podmienkach, no vedeli sa s nimi dobre vysporiadať. Ich predné končatiny používali na vyhrabávanie korienkov rastlín (mnohé formy mali dokonca vyvinuté veľké pazúry – Anchisaurus, Plateosaurus), no na rozdiel od iných vtedajších bylinožravcov (Dicynodontia alebo Aetosauria), boli schopní spásať vysoké časti rastlín. Výhodou boli aj veľké rozmery, ktoré mohli dosiahnuť najmä vďaka vyspelej stavbe tela dinosaurov s nohami úplne pod telom. Veľkosť mala za následok veľkú rozľahlosť tráviacej sústavy, takže málo výživnú rastlinnú potravu strávili rané sauropodomorfy oveľa lepšie ako po ich boku žijúce rynchosaury a dycinodonty. Keď si nevystačili s dlhým krkom, postavili sa na zadné končatiny.
Sauropody zo strednej jury a neskorších období však boli na spásanie rastlín v pozícii na zadných končatinách zväčša priveľké. Ich srdce by totiž nedokázalo pumpovať krv do hlavy dlhú dobu cez v kolmej pozícii postavený krk. Mnohé formy sa preto špecializovali na spásanie nízkej vegetácie, no v prípade nutnosti mohli použiť masu svojho tela a vyvaliť ľubovoľný strom. Iné sauropody nosili krk relatívne vztýčený, dvíhajúci sa od pliec v uhle 40 až 50 stupňov ("Brachiosauridae"), prípadne boli nenáročný konzumenti strednej vegetácie ("Camarasauridae").
Obrana.
Sauropodomorfy neboli až tak zle chránené pred dravcami, ako sa voľakedy myslelo. Zväčša však išlo len o pasívnu obranu. Primitívne formy mali obyčajne veľké pazúry na predných končatinách, síce využívané najmä pri hrabaní, ale užitočné aj pri obrane. Mnohí zástupcovia "Titanosauria" mali na chrbte kostený pancier (Saltasaurus), alebo dokonca kostené tŕne ("Agustinia"). Niektoré primitívne sauropody mali na druhej strane kyj na konci chvosta ("Shunosaurus"). Život v stáde a najmä veľkosť však boli pravdepodobne najúčinnejšou ochranou pred nebezpečnými dravými dinosaurami. Niet sa čo čudovať, že mladé sauropody putovali v strede čried, kým veľkí jedinci na okrajoch, ako dokazujú skamenené stopy.
Systematika.
Sauropodomorpha tvorí spolu s Theropoda jednu z dvoch hlavných podskupín dinosaurov – Saurischia. S pribúdaním vedomostí o primitívnych sauropodoch, menovite vďaka objavu rodu "Antetonitrus", sa ukázalo, že viaceré dinosaury v minulosti považované za klasické prosauropody (Anchisaurus, "Melanorosaurus", "Blikanasaurus") boli v skutočnosti buď bazálne Sauropodiformes alebo priamo sauropody. 
Zjednodušený systém taxónu Sauropodomorpha vyzerá takto (stav okolo roku 2010):
Sauropodomorpha:
Prosauropoda.
Prosauropoda bola skupina dinosaurov vyskytujúca sa koncom triasu a začiatkom jury. Za prosauropody boli pôvodne považované všetky triasové sauropodomorfy. Podľa niektorých názorov primitívne formy ako "Thecodontosaurus" alebo "Saturnalia" ostali pred bránami ako Sauropoda tak i Prosauropoda, kým iné rody boli preradené do Sauropoda (napr. "Melanorosaurus"). Skupinu Prosauropoda tak momentálne tvorí niekoľko blízko príbuzných alebo bližšie nezaradených rodov. Z čeľadí v Prosauropoda zostali už takmer len Plateosauridae (napr. rod "Plateosaurus") a Massospondylidae (napr. rod "Massospondylus").
Sauropoda.
Sauropoda bola veľmi úspešná skupina dinosaurov. Zjavila sa koncom triasu a pretrvala až do samého koncu éry dinosaurov. Podobne ako Prosauropoda, aj v prípade sauropodov išlo o veľké dlhokrké bylinožravce s malou hlavou. Sauropody boli v priebehu evolúcie čoraz viac špecializované, pričom v priemere dosahovali oveľa väčších rozmerov než prosauropody.

</doc>
<doc id="30327" url="https://sk.wikipedia.org/wiki?curid=30327" title="Thecodontosaurus">
Thecodontosaurus

Thecodontosaurus (v preklade "jamkozubý jašter") je vyhynutý rod vývojovo primitívneho sauropódomorfa, ktorý mal blízko k predkovi tak prosauropódov, ako aj sauropódov. Žil vo vrchnom triase (pred 216 až 200 Ma), nájdený bol v Anglicku. Je jediným zástupcom rovnomennej čeľade Thecodontosauridae a jeho jediným druhom je Thecodontosaurus antiquus.
Opis.
Tento bylinožravec dorastal do dĺžky dva a pol metra, bol 30 centimetrov vysoký a vážil 11 kilogramov. Zaujímavý je vysokou hlavou s pomerne vysokým počtom zubov, stredne dlhým krkom (kratším než mali vyspelejšie sauropódomorfy) a zadnými končatinami dvakrát dlhšími od predných. Disponoval tak znakmi, ktoré ho spájali s jeho dravými príbuznými zo skupiny Theropoda. Zdá sa, že sa pohyboval zvyčajne iba na zadných končatinách.

</doc>
<doc id="30328" url="https://sk.wikipedia.org/wiki?curid=30328" title="Plateosaurus">
Plateosaurus

Plateosaurus bol veľký a mohutný bylinožravý prosauropod. Žil pred 215 až 205 miliónmi rokov.
Pozostatky.
Tento z mnohých viac či menej kompletných kostier (vyše 100) a viacerých druhov známy dinosaurus patril medzi najhojnejšie dinosaury svojho času (podčiarkuje to aj rozšírenie nálezov jeho pozostatkov v Nemecku, Švajčiarsku, Anglicku, Švédsku, Grónsku a Francúzsku). Ide o prvého dinosaura, o ktorom vieme, že žil v čriedách, v ktorých pravdepodobne neustále migroval za potravou.
Znaky.
Plateosaurus disponoval dlhým krkom a chvostom, podobne ako iné vyspelé prosauropody. Zo sudovitého trupu mu vyrastali dlhé zadné končatiny, dvakrát také dlhé ako predné, ktoré boli síce krátke, no silné. Z piatich prstov predných končatín bol najväčší palec, kým krajné dva prsty zakrpateli. Na prvých troch prstoch boli veľké zahnuté pazúry, ktorými sa bránil a vyhrabával podzemné časti rastlín. Bol zrejme schopný bipédnej (dvojnohej) chôdze, pričom sa bežne dokázal vztýčiť na zadné končatiny počas spásania horných vetiev stromov.
Veľkosť.
Rast tela zástupcov rodu Plateosaurus podľa najnovších štúdií do značnej miery závisel od vonkajších podmienok. Niektoré prestali rásť už po dosiahnutí dĺžky . (najmenšie známe exempláre), kým iné dosahovali viac než dvojnásobnú veľkosť s váhou okolo štyroch až piatich ton. takýto typ rastu, hoci je typický pre plazy, nemusí znamenať, že plateosaury mali metabolizmus plazieho typu (ako argumentuje napr. Gregory Paul ).
Použitá literatúra.
Sander, P. M. &amp; N. Klein. 2005. "Developmental plasticity in the life history of a prosauropod dinosaur." Science 310(5755):1800-1802.

</doc>
<doc id="30329" url="https://sk.wikipedia.org/wiki?curid=30329" title="Anchisaurus">
Anchisaurus

Anchisaurus bol dlhý bylinožravý dinosaurus, primitívny zástupca skupiny Sauropoda. Známy je z pozostatkov zahrňujúcich prakticky celú kostru. Žil pred 185 až 180 miliónmi rokov, nájdený bol v USA.
Opis.
Tento živočích pripomínal trochu ako plateosaura, tak aj tekodontosaura: mal pretiahnuté štíhle telo, dlhé zadné končatiny, krátke, no silné predné končatiny s veľkým pazúrom na palci, dlhý krk i chvost a veľké očnice v pomerne malej hlave. Chodil zrejme po dvoch a aj štyroch nohách, pričom pri postoji na zadných končatinách mával nohy mierne pokrčené, aby sa ťažisko dinosaura presunulo, pričom dlhý chvost váhu zostávajúcej prednej časti tela vyvážil. Rovnaký alebo podobný postoj mávali aj dravé dinosaury (Theropoda, dnešné vtáky nevynímajúc, hoci u nich to pre perie slabo viditeľné) a ornitopody.

</doc>
<doc id="30330" url="https://sk.wikipedia.org/wiki?curid=30330" title="Antetonitrus">
Antetonitrus

Antetonitrus je rod primitívneho sauropoda, dlhokrkého bylinožravca s dĺžkou 10 až 12 metrov a váhou niekoľkých ton. Svojho času patril medzi najväčšie suchozemské zvieratá. Žil pred 220 až 215 miliónmi rokov, čo ho činí najstarším známym sauropodom. Nájdený bol v južnej Afrike. Jediný druh je Antetonitrus ingenipes.
Opis.
Antetonitrus bol pomerne pevne stavaný živočích, ktorý sa definitívne vzdal schopnosti utekať na zadných končatinách, ktorú si niektoré veľké prosauropody, ako napr. Plateosaurus, zachovali. Hoci išlo o výlučného štvornozča, vyspelejšieho než Anchisaurus, čo je badateľné nielen na strate schopnosti dvojnohého pohybu, jeho predné končatiny si zachovali ohybnosť a schopnosť hrabať, ktorú neskoršie druhy stratili.

</doc>
<doc id="30331" url="https://sk.wikipedia.org/wiki?curid=30331" title="Cetiosaurus">
Cetiosaurus

Cetiosaurus (v preklade "veľrybí jašter") bol 15 až 19 metrov dlhý bylinožravý dinosaurus. Dodnes je známy len z veľkého počtu veľmi nekompletných pozostatkov. Žil pred 181 až 169 miliónmi rokov, nájdený bol v Európe (Anglicko, Francúzsko, Švajčiarsko) a Afrike (Maroko).
Opis.
Cetiosaurus bol typický predstaviteľ sauropódov zo strednej jury, ktoré mávali oproti neskorším druhom pomerne krátky krk a chvost. Krk Cetiosaura bol podobne ako pri rode Diplodocus, neschopný vydvihnutia nad úroveň pliec, takže tento tvor spásal výlučne nízku vegetáciu. Na rozdiel od vyspelejších sauropódov ešte nemal duté stavce, do ktorých zasahovali vzdušné vaky pobdobné tým, aké majú dnešné vtáky. Jeho pozostatky boli pôvodne pokladané za pozostatky veľryby (odtiaľ meno). Ide o najdávnejšie známeho sauropóda (známy je od prvej polovice 19. storočia).

</doc>
<doc id="30332" url="https://sk.wikipedia.org/wiki?curid=30332" title="Camarasaurus">
Camarasaurus

Camarasaurus bol veľký bylinožravý dinosaurus, sauropód zo skupiny Macronaria. Camarasaurus zastupoval vlastnú čeľaď Camarasauridae, ktorej bol zároveň typickým predstaviteľom. Známy je z približne tucta kostier (často so zachovanými lebkami) a z nespočetného množstva úlomkov. Vyskytoval sa pred približne 155 až 148 miliónmi rokov. Nájdený bol na západe Severnej Ameriky.
Znaky.
Camarasaurus sa vyznačoval na sauropóda relatívne krátkym krkom a chvostom, ďalej vysokou, pomerne veľkou a pevne stavanou hlavou, prednými končatinami kratšími od zadných (vďaka vyššie položeným pleciam sa však chrbát smerom ku koreňu krku neznižoval) a masívnou stavbou tela. Krk mal relatívne neohybný, no držaný pomerne vertikálne. Zuby mal veľké a silné, takmer dlhé, a tak ideálne aj na spásanie odolnej vegetácie.
Spôsob života.
Camarasaurus bol stádový živočích. Spásal najmä stredne vysoké a vyššie rastliny. Vďaka pevne stavanej lebke a silným zubom si poradil aj s veľmi odolnou vegetáciou. Pri jej trávení mu pravdepodobne pomáhali prehltnuté kamene (gastrolity), ktoré sú doložené u niektorých iných sauropódov (napr. Seismosaurus (resp. Diplodocus)). Práve vďaka svojej nenáročnosti bol svojho času najhojnejším severoamerickým sauropódom.
Nález vajec Camarasaura naznačuje, že na rozdiel od niektorých iných dinosaurov, tento živočích nestaval hniezda, ale znášku nakládol v jednoduchých radoch.
Druhy.
Poznáme niekoľko (tri, prípadne štyri) druhov rodu Camarasaurus, z ktorých však niektoré môžu byť navzájom synonymické. Jeho skoré druhy bývali okolo . dlhé, kým neskoršie Camarasaury ("C. supremus") dosahovali dĺžku 18 až a váhu približne 20 až 30 ton.

</doc>
<doc id="30333" url="https://sk.wikipedia.org/wiki?curid=30333" title="Brachiosaurus">
Brachiosaurus

Brachiosaurus, bylinožravý sauropód, ktorý dal meno čeľadi Brachiosauridae, bol dinosaurus veľmi podobný a blízko príbuzný rodu Giraffatitan, ale robustnejší a disponujúci mierne odlišnou lebkou. Celkovo je známy len z mála pozostatkov a zdá sa, že na rozdiel od hojného rodu Giraffatitan nežil v čriedách, ale putoval po krajine osamote alebo je tiež možné, že obýval územia, ktoré fosilizácii nežičili. Dosahoval dĺžku 24 až 27 metrov pri hmotnosti 35 až 40 ton, no zrejme mohol dosiahnuť dĺžku nad . Hlavu nosil Brachiosaurus vďaka pleciam vyvýšeným nad úroveň bedier vo výške až 13 metrov. Brachiosaurus žil pred 155 až 148 miliónmi rokov, nájdený bol v USA.
Poznámka: dobre známy africký druh Brachiosaura, "B. brancai", je dnes považovaný za samostatný rod, Giraffatitan, kým "B. atalaiensis", nájdený vo vrchnojurských vrstvách Portugalska, je dnes známy pod rodovým menom Lusotitan.

</doc>
<doc id="30334" url="https://sk.wikipedia.org/wiki?curid=30334" title="Giraffatitan">
Giraffatitan

Giraffatitan bol dlhokrký bylinožravý dinosaurus zo skupiny Sauropoda, dorastajúci do veľkých rozmerov – v priemere býval 17 až . dlhý a okolo 17 ton ťažký. Žil pred 155 až 150 miliónmi rokov vo vrchnej jure, nájdený v bol Tanzánii. Jediný druh je Giraffatitan brancai.
V minulosti bol tento živočích považovnaý za druh rodu Brachiosaurus (dodnes niektorí vedci pochybujú, či Brachiosaurus a Giraffatitan predstavovali dva príbuzné rody, alebo dva druhy jediného rodu).
Znaky.
Giraffatitan patril medzi sauropódy z čeľade Brachiosauridae. Rovnako ako ostatní jej členovia disponoval malou, vysokou hlavou so zubami len v prednej časti čeľustí, dlhým krkom, prednými končatinami dlhšími od zadných a relatívne krátkym chvostom.
Spôsob života.
Tento sauropód žil pravdepodobne v čriedach. Jeho predné končatiny boli oveľa dlhšie ako zadné, takže mal plecia vysoko nad úrovňou bedier. Krk držal v uhle 45° (ilustrácie zobrazujúce giraffatitana alebo iných zástupcov čeľade Brachiosauridae so strmšie držaným krkom, sú pravdepodobne chybné), čo ho spolu s vysokými plecami nad úrovňou bedier predurčovalo na spásanie vysokej vegetácie. Potravou mu slúžila široká škála rastlín, pričom vďaka silným kolíkovitým zubom si poradil aj s odolnou vegetáciou. Jeho celková silueta, podčiarknutá krátkym chvostom, pripomínala siluetu veľmi prerastenej žirafy.
Veľkosť.
Napriek podobnosti žirafe, Giraffatitan dosahoval oveľa väčších rozmerov. Priemerná žirafa nosí hlavu vo výške cca , kým priemerný Giraffatitan vo výške až . Kompletná kostra zástupcu tohto rodu je vystavená v múzeu v Berlíne predstavuje nadmerne veľkého jedinca dlhého . Niektoré veľmi veľké jedince však dosahovali dĺžku až a nosili hlavu vo výške až , čo už bola veľkostná kategória Brachiosaura.

</doc>
<doc id="30335" url="https://sk.wikipedia.org/wiki?curid=30335" title="Argentinosaurus">
Argentinosaurus

Argentinosaurus bol obrovský bylinožravý dinosaurus, sauropod predstavujúci primitívneho zástupcu skupiny Titanosauria (resp. Titanosauridae v širšom zmysle slova). Známy je z nekompletných pozostatkov. Žil pred 95 miliónmi rokov, nájdený bol v Argentíne. Jediný druh je Argentinosaurus huinculensis.
Opis.
Argentinosaurus patril medzi najväčšie zvieratá všetkých čias. Dospelé jedince mohli pravdepodobne dorásť do dĺžky 40 až s výškou v kohútiku okolo 8 m. Obrovské rozmery tohto tvora podčiarkuje na sauropoda nie veľmi dlhý krk, pomerne krátky chvost a široký trup. Podľa výpočtov tak plne veľké jedince mohli vážiť 70, 90 alebo 100 ton, kým úplne najväčšie (sauropody rástli počas celého života a ako svedčia stopy, v jednom stáde sa neraz vyskytol jedinec aj o tretinu väčší než ostatné dospelé exempláre) mohli presiahnuť hranicu 110 ton, čo sa už pohybuje na hranici možností štvornohého suchozemského živočícha. Napriek úctyhodnej veľkosti však Argentinosaurus zrejme nebol najväčším dinosaurom všetkých čias, o čom svedčia niektoré iné pozostatky nájdené v Argentíne.
Argentinosaurus je známy z nekompletných pozostatkov zahrňujúcich kosti končatín (napr. dlhá stehenná kosť) a stavce, ktoré boli dlhé (a tak oveľa väčšie než stavce dnešných veľrýb).
Poznámka: niektoré odhady veľkosti argentinosaura uvádzajú dĺžku približne 30 – .

</doc>
<doc id="30336" url="https://sk.wikipedia.org/wiki?curid=30336" title="Saltasaurus">
Saltasaurus

Saltasaurus bol dlhokrký bylinožravý dinosaurus. Žil pred 70 miliónmi rokov, nájdený bol v Argentíne. Jediný druh je Saltasaurus loricatus.
Opis.
Tento pomerne malý, len dlhý, no mohutný sauropód bol vybavený vysokou lebkou, ktorá sa smerom k rypáku prudko znižovala. Podobne ako iné titanosaury ("Titanosauria" resp. Titanosauridae), aj tento tvor mal veľké prsné kosti, pomerne krátky chvost a krk, zato však široký trup. Okrem kostených pozostatkov z približne 20 exemplárov poznáme aj jeho kostené brnenie, ktoré mu chránilo chrbát. To sa skladalo z veľkého množstva malých kostených dosák a väčších kostených hrboľov. Nevýhodu malej veľkosti mu vynahradila schopnosť vztýčiť sa na dlhšiu dobu na zadné končatiny, pričom sa opieral o mocný chvost. Podobné kostené brnenie, aké mal Saltasaurus, už bolo zistené u viacerých ďalších rodov a je pravdepodobné, že obrnené boli mnohé menšie titanosaury dlhé pod . Navyše, posledné štúdie dokázali, že brnenie mávali mnohé, dokonca aj primitívne druhy skupiny Titanosauria. Krk Saltasaurov a iných titanosaurov býva niekedy zobrazovaný podobne ako krk rodu Diplodocus, teda v jednej vodorovnej línii s trupom. Takto ho síce titanosaury najčastejšie nosili počas chôdze, je však pravdepodobné, že ho dokázali načiahnuť aj zdvihnúť do korún stromov, hoci nie až tak prudko ako u brachiosauridov. Svedčí o tom aj veľkosť predných končatín, ktoré sú málo menšie od zadných končatín.

</doc>
<doc id="30337" url="https://sk.wikipedia.org/wiki?curid=30337" title="Diplodocus">
Diplodocus

Diplodocus bol veľmi veľký až obrovský bylinožravý dinosaurus, ľahšie stavaný sauropod, v minulosti považovaný za najdlhšie suchozemské zviera všetkých čias. Tento rod je známy z viacerých nekompletných kostier a pár lebiek. Vyskytoval sa vo viacerých druhoch pred 155 až 148 miliónmi rokov. Nájdený bol v Spojených štátoch.
Charakteristika.
Diplodocus bol stádový tvor spásajúci nízku vegetáciu. Vyznačoval sa nadmerne dlhým chvostom, zakončeným tenkým bičovitým nadstavcom. Predné končatiny mal oveľa kratšie než zadné, takže bol dobre prispôsobený na spásanie nízkej prízemnej vegetácie do výšky 5 metrov. Krk, ktorý spravidla nosil vo vodorovnej línii s chvostom a trupom, nemohol vztýčiť smerom od pliec dohora, iba do strán. Dlhočizný chvost navyše tvoril viac ako polovicu celkovej telesnej dĺžky a keď ním švihol zo strany na stranu, jeho špička sa pohybovala rýchlosťou zvuku. Tenký bičovitý chvost zrejme slúžil najmä na udržovanie kontaktov medzi členmi stáda a na vydávanie odstrašujúcich zvukov, ktoré zneli ako praskot biča až na to, že boli tisíckrát hlasnejšie. Nízkou podlhovastou hlavou s tenkými zubami v prednej časti čeľustí pripomínal mnohé iné sauropody.
Známy je z kompletných kostier a aj z odtlačkov kože. Vďaka nim vieme, že v strede krku, chrbta a chvosta sa mu tiahol rad vysokých kožených hrboľov, ktoré sa podobali na obdobné útvary dnešných leguánov. Ploché kožené hrbole mu pokrývali boky a poskytovali ich majiteľovi istý druh ochrany.
Veľkosť.
Ľahko stavaný diplodokus vážil pri priemernej dĺžke 25 až 27 metrov „len“ 12 až 14 ton. Niektoré osamotené kosti však zanechali diplodoky dlhé až , vážiace 20 ton. Ďalší gigant – štyridsaťmetrový "Seismosaurus" – bol v skutočnosti nie osobitým rodom, ako sa pôvodne myslelo, ale najväčším (priemerne 35 – , maximálne azda aj 55 metrov dlhým) druhom diplodoka s mohutnejšou i prízemnejšou stavbou tela.

</doc>
<doc id="30338" url="https://sk.wikipedia.org/wiki?curid=30338" title="Barosaurus">
Barosaurus

Barosaurus bol ľahko stavaný dlhokrký dinosaurus, sauropód veľmi podobný a blízko príbuzný rodu Diplodocus. V porovnaní s diplodokom mal však takmer o tretinu dlhší krk (krk 27 metrov dlhého diplodoka mal niečo nad sedem metrov, kým krk rovnako veľkého Barosaura dosahoval dĺžku až vyše ) s až metrovými krčnými stavcami a kratší chvost. Vyskytoval sa pred 155 až 145 miliónmi rokov. Jediný druh je Barosaurus lentus.
V minulosti sa myslelo, že sa vyskytoval v troch druhoch, pričom dva žili na území Afriky a jeden, najväčší, na území Severnej Ameriky. Menšie africké druhy boli hojné, v priemere 15 resp. 20 metrov dlhé, dnes sú však vyčleňované do rodu Tornieria. Americký druh dosahoval v priemere dĺžku 23 až 27 metrov, pričom ak Supersaurus naozaj patrí do rodu Barosaurus, mohol presiahnuť dĺžku 35 metrov. Na druhej strane však bol oveľa vzácnejší.

</doc>
<doc id="30339" url="https://sk.wikipedia.org/wiki?curid=30339" title="Barbara Bushová">
Barbara Bushová

Barbara Pierceová Bushová (* 8. jún 1925, New York, USA - † 17. apríl 2018, Houston, USA) bola manželka 41. prezidenta USA, Georga H. W. Busha, a bola prvou dámou USA v rokoch 1989 až 1993. Bola matkou bývalého amerického prezidenta Georga W. Busha a floridského guvernéra Jeba Busha.

</doc>
<doc id="30340" url="https://sk.wikipedia.org/wiki?curid=30340" title="Apatosaurus">
Apatosaurus

Apatosaurus (lat. "Apatosaurus") je rod dinosaura z podčeľade Apatosaurinae čeľade Diplodocidae patriacej do taxónu sauropody (Sauropoda). Boli to obrovské bylinožravce.
Rozsah rodu.
Od roku 2015 sa do tohto rodu spravidla zaraďuje už len druh "Apatosaurus ajax" a u mnohých autorov aj druh "Apatosaurus lousiae", ktorý sa alternatívne zaraďuje do rodu "Brontosaurus" (ako "Brontosaurus lousiae"). Od druhu "Apatosaurus lousiae" niektorí autori odčleňujú ako samostatný druh "Atlantosaurus laticollis". Okrem toho je možné, že do tohto rodu patria aj druhy "Brontosaurus parvus" ("Apatosaurus parvus") a "Brontosaurus yahnahpin" ("Apatosaurus yahnahpin"), tieto sa však častejšie považujú za súčasť rodu "Brontosaurus" alebo za súčasť nejakého iného zatiaľ bližšie neurčeného rodu. Porovnaj aj prehľad rodov uvedený v článku brontosaurus (malý rod). 
V rokoch 1903 - 2015 sa do tohto rodu zaraďovali aj všetky tie druhy, ktoré sa dnes zaraďujú do rodu "Brontosaurus". Tento veľký rod sa síce technicky správne volal "Apatosaurus" (v širšom zmysle), ale bežne sa v (aj odbornej) literatúre označoval aj názvom "Brontosaurus" (v širšom zmysle). Mnohí autori naďalej, t.j. aj po roku 2015, uznávajú len rod "Apatosaurus" v širšom zmysle. Porov. aj vysvetlenia v článku brontosaurus a brontosaurus (malý rod). 
Nasledujúci text článku je len o rode "Apatosaurus" tak, ako sa chápe od roku 2015.
Výskyt.
Apatosaurus sa vyskytoval pred približne 150 miliónmi rokov v dnešných USA.
Pomenovanie.
Apatosaura pomenoval Othniel Charles Marsh v roku 1877.
Znaky.
Druh "Apatosaurus ajax" dosahoval dĺžku až 23 metrov a vážil okolo 20 ton. Druh "Apatosaurus lousiae" ("Brontosaurus lousiae") dosahoval dĺžku 23 metrov a vážil okolo 18 ton.
Stavbou tela rod apatosaurus značne pripomínal rod "Diplodocus", no disponoval mohutnejšou stavbou tela. Podobne ako ostatní zástupcovia čeľade "Diplodocidae" ani Apatosaurus nedokázal dvíhať krk nad úroveň pliec, ďalej disponoval podlhovastou hlavou s nozdrami vysoko na lebke a mal bičovitý nadstavec na konci chvosta, ktorým sa členovia čriedy medzi sebou azda dorozumievali, prípadne sa bránili pred dravcami.

</doc>
<doc id="30341" url="https://sk.wikipedia.org/wiki?curid=30341" title="Dicraeosaurus">
Dicraeosaurus

Dicraeosaurus bol dlhokrký bylinožravý dinosaurus, pomerne malý štíhly sauropód trochu podobný rodu Diplodocus, ale reprezentujúci osobitnú čeľaď Dicraeosauridae. Dicraeosaurus sa vyskytoval pred 145 až 155 miliónmi rokov, nájdený bol v Tanzánii.
Stavba tela.
Podobne ako iné sauropódy, aj dikreosaurus chodil po všetkých štyroch končatinách a disponoval dlhým krkom i chvostom. Krk zástupcov tohto rodu bol však v pomere k telu kratší než pri rode Diplodocus, pričom tŕne stavcov mal dikreosaurus značne predĺžené. Za života zvieraťa sa na ne pravdepodobne upínala kožená plachta, slúžiaca na zbavovanie sa nadbytočného tepla, či v prípade pestrého sfarbenia u samcov i na upútavanie pozornosti samíc. Predné končatiny zástupcov tohto rodu boli krátke, podobne ako u diplodoka, čo bola adaptácia na spásanie nízkej vegetácie. Malý vzrast dikreosaura naznačuje, že obýval pralesy.
Druhy.
Rod Dicraeosaurus je známy z dvoch druhov – "D. hansemanni" a "D. sattleri". Zástupcovia jedného dorastali do väčších rozmerov (pri dĺžke a váhe 2 až 3 tony), kým ich sesterský, o niečo mladší druh mal len okolo 8 až . Zároveň javil znaky neskoršieho argentínskeho rodu Amargasaurus, ktorému pravdepodobne evolučne predchádzal. Oba druhy rodu Dicraeosaurus sú známe z dvoch neúplných kostier a celkovo pozostatkov asi 12 jedincov.

</doc>
<doc id="30342" url="https://sk.wikipedia.org/wiki?curid=30342" title="Nigersaurus">
Nigersaurus

Nigersaurus bol pomerne malý, iba dlhý dlhokrký dinosaurus, sauropód zastupujúci čeľaď Rebbachisauridae, najúspešnejšiu skupinu zo všetkých Diplodocimorpha počas spodnej kriedy. Známy je z nekompletných pozostatkov viacerých jedincov. Žil pred 115 miliónmi rokov, nájdený bol v Nigeri. Jediný druh je Nigersaurus taqueti. 
Opis.
Nigersaurus bol zvláštny sauropód. Disponoval náhradnými batériami malých zubov, podobne ako dinosaury zo skupiny Hadrosauridae. Počet zubov v batériách jeho sánky mohol presiahnuť číslo 600. Nebola zakončená oblým rypákom, ale hranatým zobákom. Batérie zubov mohli byť typickým znakom rebbachisaurov, no s istotou to zatiaľ nemôžeme povedať, keďže skupina Rebbachisauridae patrí medzi sporo známe skupiny dinosaurov.
Nigersaurus žil po boku obrovských, až dlhých krokodílov rodu Sarcosuchus, ktoré boli azda schopné tohto malého sauropóda uloviť.

</doc>
<doc id="30343" url="https://sk.wikipedia.org/wiki?curid=30343" title="Krkonošsko-jesenická subprovincie">
Krkonošsko-jesenická subprovincie

Krkonošsko-jesenická subprovincie alebo (po slovensky) Krkonošsko-jesenická subprovincia (iné názvy: Sudetská subprovincie; staršie Sudetská soustava resp. po slovensky Sudetská sústava; po poľsky Sudety, po nemecky Sudeten) je geomorfologická jednotka na severe Česka, na juhu Poľska a na východe Nemecka, jedna zo šiestich subprovincií (sústav) Českej vysočiny. Termín Sudety (alebo Krkonošsko-jesenická subprovincia) označuje pohorie od Podhorie severozápadného Lužického až po Moravskú bránu.
Etymológia.
Pôvod názvu "Sudety" nie je jednoznačný. Najčastejšie uvádzaný výklad tvrdí, že pôvodný geografický termín "Sudéta", je slovo keltského pôvodu, zložené z gramatického základu sud- (kanec) a prípony -éta (les), dohromady teda „Les kancov“ či „Les divých svíň“. Niekedy sa uvádza iný výklad, napríklad pomocou starogermánského slova „Sudtha“, prekladaného ako „les“. Termín je doložený už v staroveku u Klaudia Ptolemaia. Nie je však isté, či skutočne toto slovo na jeho mape označovalo to isté pohorie.
Členenie.
Krkonošsko-jesenická subprovincie sa delí na 4 oblasti (predtým "podsiete") a 30 celkov:
Vysoké Sudety.
Vysoké Sudety je spoločný názov pre Krkonoše, Králický Snežník a Hrubý Jeseník, ktoré dosahujú výšok nad hornú hranicu lesa (vysokohorské bezlesie).

</doc>
<doc id="30344" url="https://sk.wikipedia.org/wiki?curid=30344" title="Sudety (región)">
Sudety (región)

Sudety alebo zriedkavo Sudetsko (, poľ. "Kraj Sudetów") je označenie pre pohraničné oblasti Česka, v ktorých do roku 1945 prevažovalo nemecké obyvateľstvo.
Sudetské krajiny, sudetskí Nemci.
Podľa vzoru alpské krajiny/alpskí Nemci sa Nemci z Česka (Čechy, Morava a české Sliezsko) začali označovať termínom "sudetskí Nemci" (nem. "Sudetendeutsche"; podľa pohoria Sudety, ktoré je v Čechách, na Morave a v Sliezsku) a české krajiny začali označovať termínom "sudetské krajiny" (nem. "Sudetische Länder" lebo "Sudetenländer").
Rakúsko.
Po vzniku Česko-Slovenska v roku 1918 sa termínom "Sudetenland" označovala jedna zo štyroch provincií (Nemecká Bohemia / Deutschböhmen, Sudety / Sudetenland, Šumavská župa / Böhmerwaldgau, Nemecká južná Morava / Deutschsüdmähren), ktoré v októbri 1918 slúžili snahám rakúskonemeckej menšiny o odtrhnutie pohraničného územia ČSR a jeho pripojenie k nemeckému Rakúsku. Česko-slovenská vláda územie všetkých štyroch provincií prakticky bez väčších vojenských akcií pripojila medzi 1. – 20. decembrom 1918.
"Sudetenland" na severnej Morave a v českom (sudetskom) Sliezsku zahŕňal územie zhruba s rozlohou 6 543 km² s asi 650 000 obyvateľmi a centrom v Opave.
Vo 20. a 30. rokoch 20. storočia sa termín Sudety "(Sudetenland)" začal používať pre väčšinu pohraničných oblastí Česka (vrátane Moravy a českého Sliezska), kde žila až do roku 1945–1946 početná nemecká menšina (3 až 3,5 miliónov občanov).
Nemecko.
Termín, ktorý nadobudol územno-politický obsah, bol zneužitý nemeckými nacistami za podpory časti nemeckého obyvateľstva Sudet (najmä Sudetonemeckej strany, SdP) na rozbitie demokratického Česko-Slovenska. Toto územie bolo totiž od 10. storočia nikdy nespochybnenou súčasťou Českého štátu, resp. Krajín Českej koruny, hoci tu od 13. storočia žilo nemecké obyvateľstvo, ktoré tu malo väčšinu. Po mníchovskej dohode (platnej od 29. septembra 1938) bolo ako "Sudetenland" označované celé územie odstúpené pod nátlakom veľmocí Česko-Slovenskom hitlerovskému Nemecku. 
Z väčšej časti území Sudet sa vytvorila, tzv. "Reichsgau Sudetenland (Sudetengau)" - Ríšska župa Sudety (Sudetská župa), ktorá sa stala územne správnou jednotkou Tretej ríše a zahŕňala oblasť od Domažlicka po Moravskú Ostravu s centrom v Liberci (Reichenberg), kde mal sídlo ríšsky župný vedúci Konrad Henlein; územie sa delilo na 3 vládne obvody: Cheb (Eger), Ústí nad Labem (Aussig) a Opavu (Troppau). Zvyšok územia na juhu bol pripojený k Bavorsku a k bývalému Rakúsku. 
Zo zvyšku Česka bol 15. marca 1939 vytvorený Protektorát Čechy a Morava.
Obnovené Česko-Slovensko.
Po porážke nacistického Nemecka bolo celé odstúpené pohraničné územie vrátené späť ČSR a zároveň na základe článku XI. až XII. záverov Postupimskej dohody víťazných veľmocí (1945) bola drvivá väčšina nemeckého obyvateľstva vysídlená z Česko-Slovenska, aj keď tzv. divoký odsun spojený s mnohými excesmi prebiehal nezákonne fakticky už od mája 1945.
Súčasnosť.
Kým česko-slovensko – rakúskou zmluvou bola otázka odškodnenia odsunutého nemeckého obyvateľstva do Rakúska fakticky vyriešená, niektorí sudetskí Nemci, napriek uzavretej česko-nemeckej deklarácii (ratifikovaná 1997), nepovažujú problém svojho odsunu a zabavenia majetku na základe „kolektívnej viny“ Benešových dekrétov za uzavretý.
"(Poznámka: Právnym problémom je, alebo by mohla byť, niektorými českými a slovenskými politikmi zdôrazňovaná „kontinuita“ dnes už zastaraných Benešových dekrétov a právneho usporiadania dnešného Česka a Slovenska. Právne základy štátov dnešnej Európy sú ale založené na modernom poňatí práva.)"
Externé odkazy.
Články:

</doc>
<doc id="30345" url="https://sk.wikipedia.org/wiki?curid=30345" title="Sudety">
Sudety

Sudety môže znamenať:

</doc>
<doc id="30346" url="https://sk.wikipedia.org/wiki?curid=30346" title="Veľké permské vymieranie">
Veľké permské vymieranie

Veľké permské vymieranie niekedy tiež nazývané vymieranie na rozhraní perm-trias je najrozsiahlejšie celosvetové vymieranie organizmov v histórii Zeme, ktoré nastalo pred približne 250 miliónmi rokov na prelome prvohôr a druhohôr, teda na rozhraní periód permu a triasu.
Vyhynuté organizmy.
Štatisticky vymrelo 77 až 96% všetkých vodných a suchozemských druhov. Vymreli napríklad posledné trilobity, graptolity, podtriedy ľalioviek "Camerata" a "Flexibilia", primitívne panciernaté ryby plakodermy a tŕňoplutvé akantódy. Obojživelníky podtriedy "Lepospondyli" a mnohé skupiny plazov. Vymieranie postihlo aj planktonické dierkavce "Fusulina".
Príčiny vymierania.
Vymieranie bolo zrejme spôsobené súčinnosťou viacerých doložených faktorov, ako napríklad výkyvmi salinity morí, výlevmi lávy, poklesom morskej hladiny a nedostatkom kyslíka ako v moriach tak i v atmosfére.

</doc>
<doc id="30348" url="https://sk.wikipedia.org/wiki?curid=30348" title="Barbolica (prírodná rezervácia)">
Barbolica (prírodná rezervácia)

Barbolica (1 013,3 m n. m.) je vrch a prírodná rezervácia v národnom parku Slovenský raj.
Charakteristika.
Skalný masív (krajinárska dominanta) nad obcou Vernár s výskytom charakteristických druhov teplomilných a chladnomilných rastlín, typických pre vápencové bralá. Výmera prírodnej rezervácie je . Leží v katastrálnom území obce Vernár, v okrese Poprad. Vyhlásená bola bola v roku 1988 ako štátna prírodná rezervácia a roku 1995 novelizovaná na prírodnú rezerváciu.
Rezervácia nie je verejnosti prístupná. Najľahšie je prístupná zo sedla na severe. Popod Barbolicu vedie stará cesta na Horehronie. Zo severnej strany sa nachádza lyžiarsky vlek.
Fauna a flóra.
V rezervácii sa často vyskytuje poniklec slovenský ("Pulsatilla slavica"), prvosienka holá ("Primula auricula"), ostrica nízka ("Carex humilis"), kurička kitaibelova ("Minuartia kitaibelii") a iné druhy. Z chladnomilných druhov rastlín je pozoruhodný výskyt medvedice lekárskej ("Arctostaphyllos uva-ursi").
Barbolica vyniká faunou motýľov.

</doc>
<doc id="30349" url="https://sk.wikipedia.org/wiki?curid=30349" title="Neutrón">
Neutrón

Neutrón (n) (z gréčtiny neuter – "ani jeden z dvoch") je subatomárna častica v jadre atómu s neutrálnym nábojom, nestabilná, o niečo ťažšia ako protón a približne 1 839-krát ťažšia ako elektrón. Hmotnosť neutrónu je 1,6749×10−27 kg.
V roku 1932 Walther Bothe a H. Becker pri bombardovaní berýlia alfa časticami pozorovali, že berýlium vysiela prenikavé lúče, na ktoré nevplýva ani elektrické, ani magnetické pole.
James Chadwick v tom istom roku zistil, že tieto lúče sú elektroneutrálne, teda nemajú žiadny náboj, a tieto častice pomenoval neutróny.
Stabilita neutrónu.
Neutrón je stabilnou časticou, pokiaľ sa nachádza v stabilnom atómovom jadre.
Voľný neutrón je rádioaktívny a rozpadá sa podľa schémy:
 n → p + e- + antineutríno

</doc>
<doc id="30350" url="https://sk.wikipedia.org/wiki?curid=30350" title="Elektrón">
Elektrón

Elektrón je elementárna častica v obale atómu s jednotkovým záporným nábojom. Je 1 836-krát ľahší ako protón a približne 1 839-krát ľahší ako neutrón. Hmotnosť elektrónu je 9,1093826×10−31 kg.
Úvod.
Slovo "elektrón" bolo prvýkrát použité v roku 1891 írskym fyzikom Georgeom Johnstonom Stoneym a je odvodené zo spojenia "elektrická sila". Pôvodom pochádza z gréckeho slova ηλεκτρόνιο znamenajúceho jantár. Joseph John Thomson sa považuje za prvého fyzika, ktorý určil pomer jeho náboja a hmotnosti a považuje sa za objaviteľa elektrónu.
Vnútri atómu elektróny obklopujú v elektrónovej konfigurácii jadro pozostávajúce z protónov a neutrónov. Zmeny v elektrickom poli spôsobené rozdielnym počtom elektrónov a ich rozdielnou konfiguráciou určujú chemické vlastnosti prvkov. Tieto polia hrajú základnú úlohu v chemických väzbách v chémii.
Elektróny v pohybe vytvárajú elektrický prúd a magnetické pole. Niektoré druhy elektrických prúdov nazývame elektrina.
Naše chápanie v správaní sa elektrónov bolo značne upravené počas minulého storočia, pričom najväčšie pokroky sa dosiahli rozvinutím kvantovej mechaniky, ktorá priniesla myšlienku vlnovo-časticovej povahy, teda javu, pri ktorom elektróny vykazujú tak vlnové, ako aj časticové vlastnosti. Nemenej dôležité boli pokroky v poznatkoch, ako elektróny interagujú s inými časticami v fyzike častíc.
Klasifikácia.
Elektrón patrí do jednej triedy subatómových častíc nazývaných leptóny, o ktorých si myslíme, že sú základné (čiže sa nedajú rozbiť do menších častíc).
Podobne ako ostatné častice, aj elektróny sa môžu správať ako vlny. Tento jav nazývame vlnovo-časticová dualita (alebo komplementarita podľa Nielsa Bohra), ktorý môžeme demonštrovať na dvojštrbinovom experimente.
Antičastica elektrónu sa nazýva pozitrón a má rovnakú hmotnosť, ale kladný elektrický náboj. Objaviteľ pozitrónu Carl David Anderson navrhol premenovať štandardný elektrón na negatrón a slovom elektrón nazvať obidve častice, s kladným i záporným nábojom. Táto myšlienka sa však nikdy neuchytila.
Vlastnosti a správanie.
Elektróny majú negatívny elektrický náboj veľkosti −1,6022 × 10−19 coulombov, hmotnosť 9,11 × 10−31 kg založenú na náboj/hmotnosť experimentoch a relativistickú pokojovú hmotnosť okolo 0,511 MeV/c2. Hmotnosť elektrónu je približne 1/1836 hmotnosti protónu. Bežný symbol pre elektrón je e−..
Podľa teórie kvantovej mechaniky sa dajú elektróny reprezentovať vlnovými funkciami, z ktorých sa dá vypočítať pravdepodobnostná elektrónová hustota. Orbital každého elektrónu môžeme popísať vlnovou funkciou. Na základe Heisenbergovho princípu neurčitosti sa nedá presne určiť naraz aktuálnu rýchlosť a poloha elektrónu. Toto obmedzenie nám teda hovorí, že čím presnejšie poznáme polohu častice, tým sú naše poznatky o jej rýchlosti menej presné a naopak.
Elektrón má spin ½ a je fermiónom (správa sa podľa Fermiho-Diracovej štatistiky). Okrem bežnej uhlovej rýchlosti má elektrón vnútorný magnetický moment podľa jeho spinovej osi.
Elektróny v atóme sú v ňom viazané; o elektrónoch, ktoré sa voľne pohybujú vo vákuu, vesmíre alebo v určitom médiu, hovoríme ako voľných a dajú sa sústrediť do elektrónového lúča. Pri pohybe elektrónov vzniká tok náboja, ktorý nazývame elektrický prúd. Skutočná rýchlosť elektrónov v kovových kábloch je rádu niekoľkých mm za hodinu, hoci rýchlosť, za ktorú prúd na jednom konci kábla spôsobí prúd na druhom konci je zvyčajne 75% rýchlosti svetla.
V niektorých supravodičoch sa páry elektrónov pohybujú ako Cooperove páry, ktorých pohyb je zviazaný s hmotou okolo cez vibrácie mriežky nazývané fonóny. Vzdialenosť medzi Cooperovými pármi je približne 100 nm. (Rohlf, J.W.)
Teleso má elektrický náboj, keď má viac alebo menej elektrónov, ako počet, ktorý je potrebný na vyváženie kladného náboja jadra. O telese s prebytkom elektrónov hovoríme, že je záporne nabité. V opačnom prípade, keď elektrónov je menej ako protónov, hovoríme, že teleso je kladne nabité. Keď je počet elektrónov a protónov rovnaký, teleso nazývame elektricky (elektro-) neutrálny. Makroskopické teleso sa môže nabiť trením (triboelektrický efekt).
Keď sa elektrón zrazí s pozitrónom, navzájom sa anihilujú a vznikne z nich vysokoenergetický fotón alebo iné častice. Naopak, vysokoenergetické fotóny sa môžu zmeniť na elektrón a pozitrón procesom nazývaným párová produkcia, ale len v prítomnosti nabitej častice, napr. pri jadre.
Elektrón v súčasnosti popisujeme ako základnú časticu, čo znamená, že nemá žiadnu podštruktúru (prinajmenšom ju zatiaľ žiadne experimenty nepotvrdili). Často sa preto o ňom uvažuje ako bodovom náboji bez priestorových rozmerov.
Klasický elektrónový polomer je 2,8179 × 10−15 m. Tento polomer je odvodený z elektrického náboja použitím čistej klasickej teórie elektrodynamiky, ignorujúc kvantovú mechaniku. Klasická elektrodynamika (Maxwellova elektrodynamika) je starší koncept, ktorý sa bežne používa pri praktických aplikáciach elektromagnetizmu, v technike a polovodičovej fyzike; kvantová elektrodynamika je naopak užitočná v modernej časticovej fyzike a pri niektorých aspektoch optickej, laserovej a kvantovej fyzike.
Podľa súčasnej teórie, rýchlosť elektrónu sa môže priblížiť, ale nikdy nemôže dosiahnuť "c" (rýchlosť svetla vo vákuu). Toto obmedzenie je dané Einsteinovou teóriou špeciálnej relativity, ktorá definuje rýchlosť svetla ako univerzálnu konštantu vo všetkých referenčných sústavách. Ale, keď relativistické elektróny sú vnesené do nevodivého média, akým je napríklad voda, kde lokálna rýchlosť svetla je oveľa menšia ako "c", elektróny naberú (dočasne) vyššiu rýchlosť ako svetlo. Počas interakcie s médiom produkujú slabé modrasté svetlo, tzv. Čerenkovovo žiarenie.
Efekty špeciálnej teórie relativity sú založené na vlastnosti známej ako γ alebo Lorentzov faktor. γ je funkcia "v", rýchlosti častice a "c". Definujeme ju ako
formula_1
Energia potrebná na zrýchlenie častice je (γ – 1) krát pokojová hmotnosť. Napríklad lineárny akcelerátor vo Stanforde dokáže urýchliť elektrón na približne 51 GeV, čo dáva γ 100 000, keďže pokojová hmotnosť elektrónu je 0,51 MeV/c² (relativistická hmotnosť tohto elektrónu je 100 000-krát väčšia ako jeho pokojová hmotnosť). Vyriešením rovnice vyššie na rýchlosť elektrónu (a použitím aproximácie pre veľké γ) dá
formula_2

</doc>
<doc id="30354" url="https://sk.wikipedia.org/wiki?curid=30354" title="Komunita (sociológia)">
Komunita (sociológia)

Komunita alebo spoločenstvo je prostredie alebo skupina ľudí, ktorí sú bez ohľadu na rozdielnosti schopní oceňovať rozdielnosti, čo im umožňuje účinne a otvorene komunikovať a spolupracovať na dosiahnutí spoločných cieľov. Slovo komunita (z latinského communitas, znamená spoločenstvo, spoločnosť, ale aj vľúdnosť, láskavosť, zmysel pre spoločnosť, alebo communio) býva často používaný ako synonymum pre pospolitosť, teda protiklad pojmu spoločnosť“1. Výraz komunita pochádza z latinského slovného základu spoločného s communicare, komunikácia - komunikovať.
Členenie komunít.
Nehierarchické (Heterarchické).
skutočné, pravé, pravdivé komunity - podľa amerického psychoterapeuta M. Scotta Pecka
Iné komunity - s ťažko definovateľným, zmiešaným typom usporiadania.
Komunity vývojárov Open source
Prirodzenosť komunity.
Komunita je prirodzenou vecou. Je to vzťahová komunita. Je možné ju cielene zažívať. Samoorganizujúca komunita - biologická komunita.
Potreba komunity.
Ľudské bytosti potrebujú na svoj zdravý vývoj komunitu, blízke, známe a bezpečné vzťahové prostredie. To je naplniť v prostredí súcitného zdielania, vzájomnej úcty a spoločnej identity spoločenstva. 
Kontext komunity.
Dôležitý je aj kultúrny kontext komunity. Každá „civilizácia“ má svoje spôsoby udržovania stavu komunity - spoločenstva. Ním zabezpečuje sociálnu reprodukciu hodnôt a identity spločenstva.
Zážitok komunity.
Dostavuje sa po prejdení všetkými fázami procesu. Mnohí členovia skupiny vytvárajúcej spoločenstvo prežívajú pocit, "zážitok svojej jedinečnosti a hlbokej spoločnej jednoty, ktorý veľmi zriedkavo alebo vôbec necítili v iných skupinách“.
Problém komunity.
Nie je ľahké tento stav dosiahnuť a udržať. Je to nehierarchicky usporiadaná „skupina“, čosi dnes nezvyčajné.
Proces tvorby komunity.
Je to zložitý, niekoľko-stupňový proces. Je možné ním cielene prechádzať podľa pravidiel amerického psychoterapeuta M. Scotta Pecka. 
Obvykle prechádza 4 fázami:
Zmysel komunity.
Fenomén komunity - spoločenstva umožňuje vytvoriť a zažiť nehierarchické, veľmi hlboké medziľudské väzby, ťažko realizovateľné v súčasnom sociálnom prostredí. Umožňuje ľuďom prijať, transcendovať a oslavovať ich rozdielnosti a odlišnosti, čo ich uschopňuje komunikovať efektívne, otvorene a spolupracovať na dosiahnutí cieľov, ktoré boli vytýčené pre spoločné dobro. „Ako dôsledok mnohí členovia skupiny vytvárajúcej spoločenstvo prežívajú pocit svojej jedinečnosti a hlbokej spoločnej jednoty, ktorý veľmi zriedkavo alebo vôbec necítili v iných skupinách.“
Duch komunity.
Pocit svojej jedinečnosti a hlbokej spoločnej jednoty, tajomný pocit súnáležitosti a prepojenosti účastníkov intenzívneho hlbokého spoločenstva, vytvára akoby spoločného ducha (dych).

</doc>
<doc id="30358" url="https://sk.wikipedia.org/wiki?curid=30358" title="Antonio Salieri">
Antonio Salieri

Antonio Salieri (výslovnosť IPA: [anˈtɔːnjo saˈljɛːri]; * 18. august 1750, Legnago, Benátsko – † 7. máj 1825, Viedeň, Rakúsko) bol taliansky klasicistický hudobný skladateľ, dirigent a hudobný pedagóg.
Sústreďoval sa na operu, skladal aj oratóriá, kantáty, omše, symfónie a koncerty. Roku 1774 sa stal dvorným kapelníkom vo Viedni.
Podľa ľudových povier sa Salieri dlho považoval za závistlivca Mozarta. Preto sa jeho tvorbe dlho nevenovala väčšia pozornosť. Až v posledných rokoch sa tieto názory nápadne zmenili.
Zomiera v psychiatrickej liečebni.

</doc>
<doc id="30359" url="https://sk.wikipedia.org/wiki?curid=30359" title="Osvobozené divadlo">
Osvobozené divadlo

Osvobozené divadlo (po slovensky "Oslobodené divadlo") bola avantgardná divadelná scéna založená Devětsilom roku 1925 v Česku. Jeho počiatočným cieľom bola kritika spoločnosti, divadlo bolo ľavicovo orientované. Táto divadelná scéna bola pomerne silno ovplyvnená dadaizmom, futurizmom a neskôr aj poetizmom. Názov Osvobozené divadlo mu dal v roku 1926 Jiří Frejka.
V divadle sa uvádzali diela G. Apollinaira, A. Jarryho, J. Cocteaua, André Bretona, F. T. Marinettiho, V. Nezvala. Presadilo sa moderným poňatím scény, čiže veľký dôraz sa kládol na svetlá, na scéne tancovali skupiny mladých dievčat, cieľom bolo „vtiahnuť“ diváka do deja, čím sa dostával do kontaktu s hercom.
História divadla.
Začiatky.
Divadlo začalo hrať 10. mája 1925, kedy inscenovali Moliérovu hru "Georges Dandin", ktorú premenovali na "Cirkus Dandin". Hra bola kritikou nepochopená a pravdepodobne aj preto zostával počet divákov v divadle veľmi nízky. 
Roku 1927 sa divadlo presťahovalo na Malú Stranu, do Umeleckej besedy. Tu prvý raz vystúpili Jan Werich (19051980) a Jiří Voskovec (19051981), so svojou hrou "Vest pocket revue" – hra bola pôvodne určená iba na pobavenie priateľov, ale pre veľký úspech bola presunutá do Osvobozeného divadla. V tom istom roku (1927) tu so svojimi klavírnymi improvizáciami vystúpil aj Jaroslav Ježek (19061942).
Koncom roka 1927 po sporoch J. Honzla s J. Frejkom a E. F. Burianom si J. Frejka a E. F. Burian založili novú scénu – "Da-Da". 
V+W.
Od tých čias bolo divadlo pomerne úzko spojené s autorskou dvojicou Jan Werich a Jiří Voskovec (V+W), ku ktorým sa čoskoro pridal aj Jaroslav Ježek, ktorý pre ich predstavenie skladal hudbu, často ovplyvnenú jazzom. 
Ďalšou výraznou osobnosťou Osvobozeného divadla sa stal režisér Jindřich Honzl (18941956), ktorý režíroval všetky hry Osvobozeného divadla, zároveň pôsobil ako teoretik avantgardného divadla.
Táto štvorica postupne ovládla Osvobozené divadlo a stala sa najvýraznejšou časťou Osvobozeného divadla. Ich hry až do roku 1932 boli viac zábavné, v ich programe neprevládala satira, objavovala sa skôr v narážkach na vtedajšie spoločenské pomery doma aj vo svete. K týmto narážkam a kritike nezamestnanosti dochádzalo predovšetkým vďaka tomu, že ich program bol pripravený len rámcovo a zvyšok sa odvíjal improvizovane, podľa reakcií publika. V tej dobe divadlo najviac využívalo hudbu J. Ježka (respektíve hudba zaberala výraznú časť jeho programu).
V repertoári prevládali predovšetkým historické námety a exotické prostredia, ktoré pretvárali na miestne pomery ("Sever proti jihu", "Golem", "Nebe na zemi", "Ostrov Dynamit", "Fata morgana", "Smoking revue" a "Premiéra skafandr" – táto hra nebola úspešná).
V+W zaviedli tzv. forbíny (z nemeckého "Vorbühne", predscéna), čiže improvizované dialógy na predscéne, ktoré reagovali na aktuálne politické a kultúrne udalosti. Dialógy boli vždy iné, nepripravované. Vznikli vďaka poruche na kulisách a W + V museli počas nej zabaviť divákov. Forbíny po vojne robil Werich s Miroslavom Horníčkom v divadle ABC, tie už však nedosahovali kvalitu hovorov s Voskovcom.
Po forbínach prišla roku 1932 prvá naozaj politická hra "Caesar", kde prvý raz upozornili na nebezpečenstvo fašizmu a výrazne pritvrdili aj v kritike spoločnosti. Po nej sa začalo divadlo považovať za politické. Ďalšia hra "Osel a stín" (1933) sa hlásila k politickej satire (hra bola opäť silno protifašistická) a zároveň sa smerovanie súboru posunulo ešte viac doľava, dá sa povedať, že začali priamo propagovať myšlienky socializmu.
Je zaujímavé, že aj keď sa hlavní propagátori prihlásili k socializmu, celkové vyznenie divadla bolo veľmi prosocialistické, divadlo sa k týmto myšlienkam neprihlásilo.
Roku 1934 začali hrať predstavenie "Kat a blázen", ktoré malo veľké problémy s cenzúrou a možno o ňom povedať, že kritika fašizmu tu bola už priama, veľmi ostrá a dôsledná. Roku 1935 si na divadlo (na základe tejto hry) sťažovalo nemecké veľvyslanectvo pre urážku hlavy štátu. Vedenie Umeleckej Besedy im oznámilo, že ak svoju kritiku nezmiernia, budú z nej vypovedaní, čo sa aj po niekoľkých predstaveniach a ďalších sťažnostiach stalo.
Spoutané divadlo.
Po vypovedaní z Umeleckej besedy sa Osvobozené divadlo premenovalo na Spoutané divadlo a presťahovalo sa do centra Prahy do Vodičkovy ulice, varieté U Nováků – dnes je v budove divadlo ABC. V tomto období napísali V+W svoje najlepšie hry ("Balada z Hadrů", "Rub a líc", "Těžká Barbora")
Znova Osvobozené divadlo.
V roku 1937 sa Spoutané divadlo vrátilo do Umeleckej besedy, a tým aj k pôvodnému názvu Osvobozené divadlo. Protifašistické zameranie (hry "Svět za mřížemi", "Pěst na oko") však viedlo k ich zákazu. Roku 1938 bolo divadlo úradne zatvorené, J. Voskovec mal židovský pôvod a ich hry vraj narušovali medzinárodné vzťahy s Nemeckom. V januári 1939 hlavní protagonisti emigrovali do USA.
19461948.
Po druhej svetovej vojne (1946) sa J. Werich a J. Voskovec (J. Ježek zomrel v USA) pokúsili obnoviť Osvobozené divadlo (hra "Divotvorný hrnec"), ale spoločenské pomery neboli politickej satire príliš naklonené, navyše sa spoločnosť posunula doľava, a ak chceli pokračovať v nastúpenom novom trende, museli by kritizovať to, za čo v predchádzajúcich rokoch bojovali.
Navyše sa už začiatkom tohto obdobia objavili nezhody medzi autormi o ďalšom smerovaní divadla, čo sa samozrejme podpísalo na ich dialógoch. Po emigrácii J. Voskovca divadlo zaniklo úplne. 
Význam.
Význam Osvobozeného divadla bol značný. Celý rad začínajúcich hercov dostal šancu hrať, v divadle sa hralo mnoho experimentálnych hier, čo umožnilo rozvinúť v Čechách avantgardné divadlo.
Na divadlo neskôr nadviazal J. Werich so svojím divadlom a aj divadlo Semafor.
Významní predstavitelia.
V Osvobozenom divadle pôsobil celý rad osobností:

</doc>
<doc id="30360" url="https://sk.wikipedia.org/wiki?curid=30360" title="Charlotte Brontëová">
Charlotte Brontëová

Charlotte Brontëová [] (* 21. apríl 1816, Thornton, Yorkshire, Spojené kráľovstvo – † 31. marec 1855, Haworth, Yorkshire, Spojené kráľovstvo) bola britská spisovateľka, sestra spisovateliek Anne Brontëovej a Emily Brontëovej a básnika a maliara Patricka Branwella Brontë.
Život.
Charlotte Brontëová sa narodila ako tretie dieťa zo šiestich írskemu anglikánskemu reverendovi Patrickovi Brontë (pôvodne sa písal "Ó Proinntigh") a jeho žene Marii Brontëovej, rodenej Branwellovej. V roku 1820 sa rodina presťahovala do Haworthu, kde ich matka 15. septembra 1821 skonala na rakovinu. Päť dcér a jedného syna zverila do opatery svojej sestre Elizabeth Branwellovej. Súrodenci sa utiahli do snového sveta, Angrie, pre ktorý Charlotte s bratom Branwellom písali noviny. V roku 1824 Charlotte spolu s troma zo štyroch sestier poslali do internátnej školy "Clergy Daughters' School" v Cowan Bridge v Lancashire. Dve staršie sestry - Maria a Elisabeth - tam ochoreli, odišli zo školy skôr a onedlho na to v roku 1825 zomreli na tuberkulózu. Charlotte a Emily sa domov vrátili v roku 1825.
Charlotte sa ďalej učila doma, až kým ju neposlali do školy "Roe Head school" v Mirfielde, kde študovala v rokoch 1831 a 1832. Tu stretla svoje celoživotné priateľky Ellen Nusseyovú a Mary Taylorovú, s ktorými udržiavala čulú korešpondenciu. O tri roky neskôr sa do tejto školy vrátila ako učiteľka a učila tu v rokoch 1835 – 1838. V roku 1839 sa zamestnala ako guvernantka v rôznych rodinách a v tejto pozícii pracovala až do roku 1841. O rok neskôr, v roku 1842 odcestovala so sestrou Emily do penzionátu de Demoiselles madam Hegerovej v Bruseli, kde sa zaľúbila do manžela zakladateľky penziónu, profesora Constatina Hegera (1809 – 1896). 
Z penziónu sa domov vrátili predčasne, pretože v roku 1842 zomrela ich teta Elizabeth Branwellová, ktorá sa o rodinu starala po smrti ich matky. Charlotte sa ešte sama vrátila do Bruselu v januári 1843, aby tu získala učiteľské miesto, no jej druhý pobyt tam nebol veľmi šťastný. Cítila sa osamelá, bolo jej smutno za domovom a trpela najmä hlbokým vzťahom ku Constantinovi Hegerovi. Po návrate domov v roku 1844 sa pokúšala založiť vlastnú školu, kde vyučovala angličtinu a Emily hudbu, ale pre nedostatok žiakov aj tento projekt stroskotal. Spolu so sestrami sa usadila v Haworthe, kde žili len z malého príjmu ich otca. 
Krátkym šťastným obdobím, ktoré sestry spolu prežili, bolo leto 1848. Starosti im robil len zdravotný stav brata Branwella, ktorý v septembri toho roku umrel na zápal priedušiek, následky dlhoročného alkoholizmu a závislosti na ópiu, hoci Charlotte verila, že to boli len príznaky pľúcnej tuberkulózy. Onedlho na to sa zhoršil aj zdravotný stav Emily a Anne, ktoré krátko na to obe zomreli na tuberkulózu (Emily v decembri 1848 a Anne v máji 1849). 
Charlotte sa ako jediná zo sestier v roku 1854 vydala za Arthura Bella Nichollsa, otcovho kaplána. Podľa úmrtného listu zomrela o deväť mesiacov neskôr, v marci 1855, počas svojho prvého tehotenstva na tuberkulózu, je však pravdepodobné, že dôvodom jej smrti bolo práve neskoré tehotenstvo, ktoré sa prejavilo nadmernými nevoľnosťami (hyperemesis gravidarum). Ako dôvod smrti sa spomínal aj týfus, keďže najstaršia služobná v domácnosti zomrela na túto chorobu len krátko pred ňou. Pochovali ju do rodinnej krypty v kostole "The Church of St. Michael and All Angels" v Haworthe v Yorkshire.
Charlottina biografia od spisovateľky Elizabeth Gaskellovej, na vydanie ktorej dozeral aj Charlottin otec Patrick Brontë, sa dlho považovala za štandardný zdroj informácií o jej živote, ale veľmi ju kritizovali feministky, ako napríklad Elaine Showalterová.
Tvorba.
Charlote a jej ostatných súrodencov, najmä brata Branwella a sestry Emily a Anne silno ovplyvnila otcova knižnica, v ktorej sa nachádzali jednak diela súčasných spisovateľov, napríklad Waltera Scotta či Georgea Gordona Byrona, ale aj príbehy z tisíc a jednej noci, čo ovplyvnilo ich literárnu tvorbu o vysnívanom kráľovstve Angrie, ale aj ich neskôr publikované diela. Mnoho okamihov z Charlottinej tvorby je založených na jej osobných zážitkoch a skúsenostiach. Tak napr. škola "Clergy Daughters' School" v Cowan Bridge v Lancashire sa stala námetom pre vznik lowoodskej školy v románe "Jane Eyre (Jane Eyrová)" a neopätovaná láska k profesorovi Hegerovi z bruselskej školy sa čiastočne stala námetom jej románu "The Professor (Profesor)" i románu "Villette".
Keď sa všetky tri sestry opäť usadili v Haworthe, venovali sa najmä vlastnej tvorbe a v roku 1846 vydali spoločnú zbierku básní pod mužskými pseudonymami Currer (Charlotte), Ellis (Emily) a Acton (Anne) Bellovci. Ani nepriaznivá kritika a iba tri predané exempláre ich od písania neodradili. V roku 1847 vydali sestry každá vlastný román a zo dňa na deň sa stali slávnymi. Charlottin román Jane Eyrová slávil veľký úspech, zatiaľ čo Emilin román Búrlivé výšiny sa stretol s nepochopením a Annin román Agnes Greyová bol klasifikovaný ako ľahké čítanie. Keďže diela vyšli pod mužskými pseudonymami, vznikli dohady o tom, kto sú autori týchto románov. Niektorí dokonca hovorili o tom, že ide o jednu osobu. Vydavatelia ryžujúci zo situácie tieto dohady ešte podporovali. Sestry sa nakoniec rozhodli svoju identitu odhaliť. Ich diela však naďalej vychádzali pod ich pseudonymami.

</doc>
<doc id="30364" url="https://sk.wikipedia.org/wiki?curid=30364" title="Igor Sikorsky">
Igor Sikorsky

Igor Sikorsky (rod. Igor Ivanovič Sikorskij; ; ; * 25. májjul./6. júngreg. 1889, Kyjev, Ruské impérium – † 26. október 1972, Easton, Connecticut, USA) bol rusko-americký letecký konštruktér a priekopník letectva ukrajinského pôvodu. Ako prvý navrhol a zostrojil štvormotorové lietadlo, RBVZ "Russkij viťaz", lietadlo so samonosným krídlom, a prvý úspešný vrtuľník s konfiguráciou jedného hlavného rotora a jedného chvostového.
Život.
Igor Sikorsky sa narodil v Kyjeve (dnes je hlavným mestom Ukrajiny) vo vtedajšom Ruskom impériu ako najmladší z piatich detí. Jeho otec, Ivan Alexejevič Sikorskij, mal ruský a poľský šľachtický pôvod. Sikorského matka, Marija Stefanovna Sikorskaja (za slobodna Temriuk-Čerkasovová), bola lekárka, ktorá však túto činnosť nevykonávala. Otec bol medzinárodne renomovaný profesor psychológie na kyjevskej Univerzite svätého Vladimíra (dnes Kyjevská národná univerzita Tarasa Ševčenka) a preslávil sa aj ako aktívny ruský nacionalista.
Igor Sikorsky študoval od roku 1903 na námornej akadémii v Petrohrade, ale po troch rokoch z nej odišiel študovať do Paríža stavbu strojov. V roku 1907 pokračoval v štúdiu na Polytechnickom inštitúte cára Alexandra II. (dnes Národná technická univerzita Ukrajiny „Kyjevský polytechnický inštitút Igora Sikorského“). V januári 1909 odišiel na študijnú cestu do Francúzska. V máji toho istého roku začal so stavbou svojho prvého vrtuľníka s dvoma protibežnými rotormi. Po niekoľkých pokusoch so saňami poháňanými motorom s vrtuľou začal stavať druhý vrtuľník.
V roku 1910 začal konštruovať plošníky v dlhej rade od typu S-1 až po S-10. Na lietadle S-6 ustanovil 29. decembra 1911 prvý ruský medzinárodný rekord v rýchlosti s tromi cestujúcimi výkonom 111 km/h. V apríli 1912 bol Sikorsky prijatý do Rusko-baltského vagónového závodu (RBVZ) v Petrohrade ako hlavný konštruktér leteckého oddelenia. Nasledovali konštrukcie ďalších lietadiel, z ktorých sa sériovo vyrábal typ S-12 a jeden čas držal všeruský výškový rekord výkonom 3 680 m. Na podnet vedenia RBVZ začal na prelome rokov 1912 a 1913 so stavbou štvormotorového veľkolietadla pre strategický prieskum, ktoré bolo pod menom "Boľšoj Russko-Baltijskij" zalietané 15. marca 1913, zatiaľ ako dvojmotorové. V štvormotorovej konfigurácii prvýkrát vzlietlo 10. mája 1913. Dňa 2. augusta Sikorsky s týmto lietadlom premenovaným na "Russkij viťaz" utvoril svetový rekord vo vytrvalosti letu s cestujúcimi v trvaní 1 hod. a 54 min. Najznámejšou modifikáciou tohto lietadla sa stal typ "Ilia Muromec", ktorý prvýkrát vzlietol koncom toho istého roka. Sikorsky tak vlastne založil ruskú tradíciu stavby gigantických lietadiel, na ktorú nadviazali v 30. rokoch stroje Tupolev ANT-20 a Kalinin K-7.
V roku 1919 emigroval do Spojených štátov, a to z niekoľkých dôvodov. Jedným z nich bolo to, že v Európe by ako letecký konštruktér nenašiel príliš veľké uplatnenie, a tiež bol sklamaný z občianskej vojny a boľševickej revolúcie v Rusku. V USA najprv pracoval ako učiteľ a lektor v školstve a hľadal uplatnenie v leteckom priemysle. V roku 1923 za pomoci niektorých bývalých ruských vojenských dôstojníkov založil spoločnosť Sikorsky Aero Engineering Corporation. V roku 1928 sa stal občanom USA. O rok neskôr bola jeho spoločnosť odkúpená americkou spoločnosťou United Aircraft, ktorá je dnes súčasťou konglomerátu United Technologies Corporation.
Sikorsky Aircraft Corporation je dnes jedným z najväčších svetových výrobcov vrtuľníkov. Sikorsky experimentoval s vrtuľníkmi ešte v Rusku, ale prvý úspešný let sa uskutočnil až 24. mája 1940. Vrtuľník niesol názov Vought-Sikorsky VS-300. Mal jeden trojlistový rotor poháňaný motorom s výkonom 56 kW (75 konských síl). Jeho ďalším známym výrobkom je napríklad vrtuľník Sikorsky SH-60 Seahawk.

</doc>
<doc id="30365" url="https://sk.wikipedia.org/wiki?curid=30365" title="Kengurovité">
Kengurovité

Kengurovité alebo klokanovité () sú čeľaď z radu kengury (Diprotodontia) patriaceho medzi vačkovce. 
Rody z tejto čeľade, pokiaľ vôbec majú slovenské meno sa označujú sčasti ako valabia (=valábia) a sčasti ako kengura či klokan (podrobnosti pozri nižšie a v článku kengura).
Anatómia.
Kengury pochádzajú z Austrálie a Novej Guiney. Majú silné zadné končatiny, ktoré sú oveľa vyvinutejšie a silnejšie ako predné. Predné končatiny majú 5 prstov a používajú ich na príjem potravy, zatiaľ čo zadné nohy majú druhý a tretí prst zrastený (tzv. diprotodoncia) a slúžia na pohyb. Majú tiež dlhý, svalnatý chvost, ktorý používajú ako podperu a na rovnováhu. Oproti telu majú kengury relatívne malú hlavu a veľké uši.
Pohyb.
Kengury sa pohybujú na dva spôsoby – keď skáču na zadných končatinách s chvostom vo vzduchu, dosahujú niektoré druhy rýchlosť až /h. Okrem skákania však kengury aj chodia „po piatich“. Vtedy majú predné laby a chvost na zemi a striedavo sa posúvajú zadnými a prednými končatinami. Pri efektívnom skákaní spotrebujú veľmi málo energie, čo je v suchých klimatických podmienkach ich domoviny veľkou prednosťou. Kengury sa vedia pohybovať iba smerom vpred, cúvať ich príroda nenaučila.
Strava.
Kengury sú bylinožravce. Majú viac žalúdkov, vďaka čomu dokážu stráviť aj ťažšie stráviteľné rastliny, čo im umožňuje prežiť aj v menej zarastených oblastiach.
Rozmnožovanie.
Kengury sa vyvíjajú vo vaku, ktorý sa nachádza v bruchu samice a obsahuje 4 bradavky. Samica privedie na svet 1, maximálne 2 mláďatá v jednom vrhu. Kengury patria k zvieratám, ktoré dokážu pozastaviť vývin embrya. Mláďa vo veľkosti 2,5 až , prechádza po narodení do vaku, kde sa prisaje na struk. Samica sa po jeho narodení môže znovu spáriť so samcom a vzniknuté embryo sa nevyvinie dovtedy, kým sa mláďa neosamostatní, prípadne neuhynie. Kengury sa rodia značne nedovyvinuté po 20 až 40 dňoch gravidity. Novorodenec strávi vo vaku prisatý k struku dva až tri mesiace. Po asi pol roku po prvýkrát opustí vak a začína objavovať svet. Osemmesačná kengura už je príliš veľká na to, aby sa vrátila do vaku, kde sa už môže nachádzať ďalšie mláďa a tak ešte z času na čas strčí hlavu do vaku a napije sa mlieka. Austrálčania nazývajú kengurčatá tiež „Joey“.
Kengury a ľudia.
Pre austrálskych domorodcov bola kengura hlavným zdrojom potravy. Prvým Európanom, ktorý mal možnosť vidieť kengury bol v roku 1770 James Cook. Prisťahovalci sa, podobne ako domorodci, živili tiež kengurím mäsom, ktoré však malo povesť jedla pre chudobných. Dnes sa kengurie mäso začína podávať aj v európskych reštauráciách.
Prirodzené prostredie, v ktorom kengury žijú sa vplyvom človeka mení a spôsobuje čoraz väčšie ohrozenie tohto druhu. Ďalším ohrozením pre kengury v ich prirodzenom prostredí sú líšky, ktoré do Austrálie priniesli Európania. V Novej Guinei kengury netrpeli stratou prirodzeného životného prostredia až v takej miere ako v Austrálii, stromové druhy vačkovcov však trpia neúmerným rúbaním lesov.
Systematika (stav okolo roku 2019).
čeľaď kengurovité (Macropodidae) v širšom zmysle:
Staršie sa do čeľade kengurovité (Macropodidae), t.j. kengurovité v najširšom zmysle, zaraďovala ako podčeľaď Potoroinae aj čeľaď potkanokengurovité (Potoroidae), spravidla vrátane niekedy samostatne uvádzanej čeľade Hypsiprymnodontidae. Čeľaď kengurovité v najširšom zmysle bola teda identická buď s taxónom Macropodiformes alebo s taxónom Macropodiformes okrem čeľade Hypsiprymnodontidae. 
Pokiaľ ide o slovenské názvy rodov, postupuje sa v závislosti od zdroja takto (všetko sa týka len recentných rodov):
Namiesto slova kengura niektorí autori používajú slovo klokan a namiesto slova valabia niektorí autori používajú slovo valábia.

</doc>
<doc id="30367" url="https://sk.wikipedia.org/wiki?curid=30367" title="Sikorsky">
Sikorsky



</doc>
<doc id="30368" url="https://sk.wikipedia.org/wiki?curid=30368" title="Kôň (jednotka)">
Kôň (jednotka)

Kôň alebo konská sila, staršie aj strojný kôň a podľa niektorých zdrojov i konský výkon, je zastaraná jednotka výkonu. Nie je súčasťou jednotiek SI. V praxi sa častejšie vyskytuje jednotka watt zo sústavy SI, jednotka kôň sa ešte stále (nesprávne) používa v súvislosti s automobilmi a motormi.
Dejiny jednotky.
James Watt chcel predávať svoj parný stroj, potreboval preto jeho výkon prirovnať k niečomu, čo by jeho kupujúcim bolo známe. Mal skúsenosti s poníkmi a odhadoval, že poník zdvihne 22 000 stôp-libier za minútu (britská/imperiálna jednotka krútiaceho momentu). Výkon koňa odhadoval o 50% väčší, teda 33 000 stôp-libier. Túto prácu koncom 18. storočia pomenoval „horse power“ (t. j. doslova: konská sila či konský výkon).
Druhy.
Existuje viacero definícií koní. Najznámejšie sú dva druhy: 
Metrický kôň.
Častejšie sa používa metrická (presnejšia) konská sila definovaná pôvodne v Nemecku koncom 19. storočia:
formula_1
Mechanický kôň.
James Watt neprepočítaval svoju jednotku do sústavy SI, ktorá v tom období vlastne ani neexistovala. Vznikalo tu veľa nepresností, jednak pri hodnote 1 libry aj pri hodnote 1 stopy, ale hlavne pri neskorších prepočtoch do sústavy SI. Preto sa mechanický kôň používa menej. Platí však:
formula_2
teda 1 kôň sa rovná 745,69987158227022 wattov
Prevod.
Poznámky:

</doc>
<doc id="30371" url="https://sk.wikipedia.org/wiki?curid=30371" title="Watt">
Watt

Môže byť:

</doc>
<doc id="30372" url="https://sk.wikipedia.org/wiki?curid=30372" title="KW">
KW



</doc>
<doc id="30373" url="https://sk.wikipedia.org/wiki?curid=30373" title="Theodosius">
Theodosius

Theodosius (-po latinsky) alebo Theodosios (-po grécky) môže byť:

</doc>
<doc id="30377" url="https://sk.wikipedia.org/wiki?curid=30377" title="Theodosius I. (Byzantská ríša)">
Theodosius I. (Byzantská ríša)

Theodosius I. plným meno Flavius Theodosius Flaccus, známy aj ako Theodosius Veľký (* 11. január 347 – † 17. január 395) bol v rokoch 379 až 394 cisárom východu Rímskej ríše a od roku 394 posledným cisárom jednotnej Rímskej ríše, ktorá sa po jeho smrti v roku 395 rozdelila na dve časti, východnú a západnú. Jeho syn, Arkadius, sa stal panovníkom Východorímskej ríše, a druhý syn, Honorius, vládol Západorímskej ríši.
Pôvod.
Theodosius sa narodil v hispánskom meste Cauca, alebo v meste Italica pri dnešnej Seville do zámožnej a vplyvnej miestnej rodiny, ktorá pochádzala pôvodom z Itálie. Jeho otec Theodosius starší bol významným rímskym generálom. V jeho stopách sa vybral i budúci cisár Theodosius, ktorý svoju kariéru odštartoval v armáde. Ako generál sa vyznamenal porážkou Sarmatov.
Zmluva s Gótmi.
Obdobie Theodosiovej vlády znamenalo pre rímske impérium obdobie veľkých a významných zmien. Na trón nastúpil v čase, keď na Balkáne prebiehalo rozsiahle povstanie Vizigótov, barbarov, ktorých tam pod prísnymi podmienkami prijal predošlý byzantský cisár Valentus. Vizigóti vyplienili takmer celý Balkán a roku 378 porazili za pomoci ostrogótskych, hunských a alanských oddielov rímske vojsko pri Hadrianopole. Podľa rímskeho historika Ammiana Marcellina to bola najhoršia porážka Rimanov od dôb kartáginského vojvodcu Hannibala. Cisár Valentus podľahol zraneniam z bitky, a stal sa tak druhým rímskym imperátorom, ktorý zahynul v boji (prvý bol Decius). Spolu s ním padli dve tretiny vojakov. Obranný systém ríše na dolnom Dunaji sa rozpadol, cesta na rímske územie sa otvorila ďalším barbarom. Súčasne sa tiež zrútila rímska hranica na Rýne. Cisár Gratianus nato vymenoval nového východného cisára, generála Flavia Theodosia Flacca, ktorému sa podarilo poraziť zle usporiadaných Gótov, ktorí nevedeli odložiť bujaré oslavy po úspešnej bitke. Góti boli potom znovu usadení na území ríše, získali pôdu a bolo im dovolené riadiť sa vlastnými zákonmi. To znamená, že si zachovali veľkú autonómiu, nesmeli však mať svojho náčelníka. Ako foederati boli povinní slúžiť v rímskom vojsku a veľa gótskych veľmožov potom spravilo kariéru v rímskych légiách. Zmluva z roku 382 bola v podstate dodržiavaná až do Theodosiovej smrti, aj keď gótsky prvok predstavoval pre východnú časť ríše neustále ohnisko napätia a potenciálnej revolty.
Kresťanstvo štátnym náboženstvom.
Roku 380 vydal Theodosius I. edikt, ktorým povýšil kresťanstvo na jediné oficiálne uznávané náboženstvo v Rímskej ríši. To znamenalo jednak zákaz uctievania pohanských kultov, ale najmä ostré opatrenia proti kresťanským herézam. Roku 381 zvolal druhý ekumenický koncil do Konštantínopolu (1. konštantínopolský koncil), kde bolo definitívne odsúdené arianizmus ako kacírsky smer a kde došlo k dotvorenie vyznania kresťanskej viery (odtiaľ nikejsko-carihradské vyznanie). V roku 392 vydal edikt, v ktorom zakázal akékoľvek prejavy pohanstva, či na vidieku, alebo v meste. Taktiež zrušil pohanské grécke Olympijské hry, zatvoril veštiareň v Delfách a nechal zničiť Artemidin chrám v Efeze.
Vnútorné boje.
Theodosius sa musel postarať o vzdorocisárov zo západu. Najprv bol jeho západný spolucisár Valentinianus II. ohrozený uzurpátorom Magnom Maximom, ktorý vyhlásil Valentinianovi vojnu. Velentinianus nato utiekol do Solúna za Theodosiom. Theodosius sa vypravil na západ a Magna Maxima porazil. Onedlho nato sa proti Valentiniánovi vzbúril veliteľ vojsk, Frank Arbogastes, a za cisára vyhlásil svojho kandidáta, Eugenia, ktorý bol pohan a snažil sa vzkriesiť tradičné náboženstvo. Aby nemohol Valentiniánus nič podnikať, Arbogastes ho zavraždil. Theodosius sa opäť vypravil na západ a pri Aquilei Eugenia porazil, čím definitívne padlo aj staré rímske náboženstvo. Jeho aj Arbogasta potom popravili. Takto sa zároveň stal Theodosius jediným vládcom ríše.
Solúnska masakra a vzbura v Antiochií.
Za Theodosiovej vlády proti nemu povstali dve grécke mestá, Solún (Thessaloniki) a Antiochia.
Solúnčania totiž po nezhodách popravili generála miestnej posádky, Germána Bothericha a jeho mŕtvolu vláčili ulicami. Po tomto čine dal Theodosius usporiadať v hipodróme preteky. Keď sa do štadiónu nahrnul ľud, vojaci vtrhli dnu a každého vnútri štadióna zabili. Po tomto čine sa proti Theodosiovi postavil jeho priateľ, biskup z Mediolana, Ambrosius hlava vtedajšej cirkvi. Theodosius svoj čin ľutoval a po prísnych pokániach mu biskup odpustil.
V Antiochií obyvatelia povstali proti vláde a zničili sochy Theodosia a jeho synov. Po potlačení vzbury odňal cisár Antiochií všetky mestské výsady a tak sa z perly východu mala stať iba dedina. Theodosius taktiež antiochijský ľud z mesta vyhnal. Ale neskôr oľutoval svoje správanie, ľud povolal späť a mestu vrátil predošlé výsady.
Rozdelenie ríše.
Theodosius I. bol posledným rímskym imperátorom, ktorý vo svojich rukách sústredil vládu nad celou ríšou. Počítal s tým, že po jeho smrti sa o ňu podelia jeho synovia Arkadius a Honorius. V 4. storočí išlo o bežnú prax, ktorá nemala viesť k rozdeleniu ríše, ale iba správy jej rozľahlého územia. Skutočnosť však bola iná. Po roku 395 sa začali Východ a Západ, medzi ktorými boli hlboké etnické, kultúrne, náboženské a stále viac tiež sociálne a ekonomické rozdiely a ktorých vzájomné kontakty komplikovali migračné ťaženia barbarov, od seba vzďaľovať aj po stránke politickej. Okrem týchto dlhodobých trendov na tom niesli konkrétnu vinu aj Theodosiovi obmedzení synovia, ktorí neboli schopní samostatne vládnuť ani veliť armáde a svoje právomoci prenechali dvorným hodnostárom. Za tejto situácie sa začali formovať dve rímske impéria, ktorých panovníci – alebo tí, ktorí za nich vykonávali vládu – mnohokrát neváhali konať proti druhej časti ríše. Hneď za vlády Arkádia a Honória moc prevzali velitelia vojsk, Stilicho na západe a Rufinus na východe, pričom viedli medzi sebou neustále spory.
Theodosiovská dynastia.
Theodosius sa stal zakladateľom ďalšej dynastie v dejinách Ríma. Po jeho smrti vládol na východe Arkadius a po jeho smrti jeho syn Theodosius II. Na západe vládol Theodosiov syn Honorius a po jeho smrti jeho synovec Valentinianus III., za ktorého však vládla spočiatku jeho matka, Honoriova sestra Galla Placidia, ktorá sa zaslúžila o postavenie mnohých kostolov v Ravenne a v Ríme a za jej vlády prežila Západorímska ríša veľký kultúrny rozmach, neskôr držal vládu vo svojich rukách schopný generál Flavius Aetius, ktorého však Valentinianus zavraždil, čo sa mu stalo osudným, prívrženci Aetia sa pomstili a cisára zavraždili pri vojenskej prehliadke, čím tak v roku 455 theodosiovská dynastia vymrela a nastal chaos, z ktorého sa už Západorímska riša nespamätala a v roku 476 definitívne padla.

</doc>
<doc id="30380" url="https://sk.wikipedia.org/wiki?curid=30380" title="Kandži">
Kandži

Kandži (漢字, doslova „chanské znaky“) sú pôvodne čínske, dnes sinojaponské ideogramy používané spolu s mórovými písomnými systémami hiragana a katakana (spoločne známe ako "kana") a s latinskou abecedou () pri zápise japončiny. Značná časť znakov v čínštine a v japončine je síce vizuálne identická, no neplatí to univerzálne. Existujú znaky, ktoré sa píšu rozdielne, čo je výsledkom nejednotného procesu zjednodušenia znakov, ktorý sa najmä po Druhej svetovej vojne uskutočnil v oboch krajinách oddelene. V japončine tento proces nebol až tak drastický ako v čínštine, a preto sa v moderných textoch tradičné formy japonských znakov (kjúdžitai) takmer vôbec nevyskytujú. Naopak, tradičné formy čínskych znakov sa dodnes používajú na Taiwane, v Hongkongu či v Macau. Zjednodušenie znakov zväčša prebehlo prostredníctvom zníženia ich počtu ťahov, no vo vzácnych prípadoch nastalo aj pridanie ťahu (napríklad, 卷 na 巻). Hlavný problém vo všeobecnosti spočíva v nekonzistencii niektorých aplikovaných zásad. Napríklad, znaky 龍 a 瀧 boli zjednodušené na 竜 a 滝, no znaky 襲 a 籠 zjednodušené neboli. Existujú aj znaky, ktoré majú v jednotlivých jazykoch úplne odlišný význam, hoci vo všeobecnosti platí, že často spadajú aspoň do rovnakého sémantického okruhu. Z hľadiska výslovnosti síce v prípade niektorých znakov možno pozorovať určitú mieru podobnosti medzi čínskou a japonskou verziou, no vo väčšine prípadov platí, že majú odlišnú výslovnosť, a to najmä kvôli tomu, že čínština na rozdiel od japončiny využíva tóny a japončina na rozdiel od čínštiny využíva aj čisto japonské čítania znakov (hoci až okolo 40% japonských kandži nemá japonské "kun" čítanie). Na záver je nutné poznamenať, že existuje aj zopár znakov, ktoré vznikli v Japonsku, no je ich veľmi málo. Tieto znaky japonského pôvodu sa zvyknú označovať pojmom "kokudži" (národné znaky) a sú čiastočne špecifické tým, že nemajú sinojaponské "on" čítanie (iba čiastočne z toho dôvodu, že možno nájsť aj pár znakov, ktoré nemajú sinojaponské čítanie a napriek tomu sú čínskeho pôvodu). Ako príklad kokudži možno uviesť znaky 凧 "tako" (šarkan) a 栃 "toči" (gaštan). Drvivá väčšina takýchto znakov sa nachádza mimo zoznamu džójó a používa sa v kandži pre prírodu (stromy, kvety, ryby, a pod.). Kokudži zároveň nie sú súčasťou tradičnej šesťčlennej kategorizácie znakov podľa pôvodu (rikušo), nakoľko tento systém vznikol dávno predtým než prvé kokudži.
Japonské kandži možno zapisovať zľava doprava alebo zhora dole, a to v závislosti od písomného materiálu. "Jokogaki" (→) štýl používajú napríklad japonskí študenti pri zapisovaní poznámok, zatiaľ čo "tategaki" (↓) štýl sa zvykne používať pri písaní esejí alebo v komiksoch manga. Zaujímavé je aj to, že prvý spomínaný štýl sa používa na zápis elektronických správ, zatiaľ čo druhý štýl sa používa v bežnej tlači. Pri zápise japončiny sa medzi znaky až na určité špecifické výnimky nikdy nevkladajú medzery. Napriek tomu, že sa jedná o aglutinačný jazyk (časté tvorenie slov pomocou pridania jednej či viacerých koncoviek), drvivá väčšina slov sa skladá z dvoch znakov, čo umožňuje relatívnu plynulosť čítania textu. Japonci zároveň zvyknú skracovať slovné spojenia zložené zo štyroch či viacerých znakov (napr. 文部科学省 "Monbukagakušó" na 文部省 "Monbušó", a pod.). Plynulosť čítania v textoch určených pre školákov umožňuje "furigana" (fonetický prepis čítania komplikovanejších znakov prostredníctvom kany nad daným slovom). 
Japonské deti sa učia čítať a písať znaky až od prvého ročníka základnej školy, čo v praxi znamená, že nie sú plnohodnotne gramotné v jazyku. V tomto smere sú Japonci v obrovskej nevýhode v porovnaní s Európanmi, ktorí dokážu používať latinskú abecedu (alebo azbuku, a pod.) často predtým než nastúpia do školy alebo najneskôr po ukončení prvého ročníka povinnej školskej dochádzky. Japonskí školáci majú 12 rokov na to, aby sa naučili všetkých 2136 "džójó" kandži, no povinná školská dochádzka trvá iba 9 rokov, takže nemožno s určitosťou tvrdiť, že všetci Japonci sú po doštudovaní plne gramotní. Výhodou však je, že v Japonsku sa znaky zvyknú vyučovať viac-menej v závislosti od ich frekvencie použitia, a preto 1026 "kjóiku" kandži, ktoré by sa japonské deti mali byť schopné naučiť počas prvých šiestich rokov štúdia na základnej škole, pokrývajú vyše 90% zo všetkých znakov vyskytujúcich sa v bežných textoch. Napriek tomu, že za posledných pár desaťročí sa v Japonsku objavilo zopár návrhov na reformu písomného systému a zredukovanie či úplne zrušenie znakového písma, tak počet povinných znakov, ktoré by Japonci mali ovládať sa neustále zvyšuje. Od roku 1981 sa zoznam 1850 "tójó" rozšíril na dnešných 2136 "džójó" a v roku 2020 bol počet "kjóiku" navýšený z 1006 na 1026.

</doc>
<doc id="30381" url="https://sk.wikipedia.org/wiki?curid=30381" title="Katakana">
Katakana

Katakana (片仮名, doslova: „čiastočná kana“) je japonský sylabár, jeden zo štyroch systémov zápisu japonského jazyka (ostatné sú hiragana, kandži a romadži).
Je to jedno z dvoch (druhým je hiragana) japonských slabičných písiem (v slabičnom písme jeden znak predstavuje celú slabiku), pozostávajúce zo 46 symbolov (45 slabičných symbolov a písmeno n). Pripojením dvoch čiarok ("nigori") alebo krúžku ("marunigori") nad určité symboly či ich skladaním vznikajú ešte ďalšie zvuky.
Dejiny.
Vznikla v 8. storočí za prispenia Kibi no Makibiho (693-755) zjednodušením jednotlivých častí (kata znamená po japonsky „časť“) znakov kandži (na rozdiel od hiragany, ktorá vznikla zjednodušením celých znakov kandži), u ktorých už predtým došlo k desemantizácii a fonetizácii (stratili význam a stali sa obyčajnými zvukmi, aby mohli vyjadrovať japonské koncovky). Znaky katakany sú hranatejšie a jednoduchšie ako znaky hiragany a cudzinci, ktorí sa učia po japonsky, sa ju väčšinou učia ako druhú (po hiragane). Katakanu pôvodne používali japonskí budhisti ako pomôcku napovedajúcu výslovnosť v budhistických spisoch (podobne ako sa dnes používa hiragana v knižkách pre deti), ako aj ako spôsob rýchleho písania. 

</doc>
<doc id="30382" url="https://sk.wikipedia.org/wiki?curid=30382" title="Kilowatt">
Kilowatt



</doc>
<doc id="30383" url="https://sk.wikipedia.org/wiki?curid=30383" title="Symphony OS">
Symphony OS

Symphony OS je linuxová distribúcia pôvodne založená na Knoppix-e, dnes je jej základom Ubuntu. Vytvorili ju Ryan Quinn a Jason Spisak. Vyznačuje sa grafickým prostredím Mezzo, ktoré prináša inovatívny prístup k práci s pracovnou plochou. Symphony OS tiež obsahuje aplikačné prostredie Orchestra.
Orchestra.
Orchestra je prostredie pre rapídny vývoj aplikácií, ktoré bolo vyvinuté špeciálne pre Symphony OS. Umožňuje spúšťanie programov napísaných v HTML a CGI-style Perl, ako keby to boli lokálne GUI aplikácie. Orchestra sa skladá z dvoch častí: z odľahčeného lokálneho HTTP servera v Perl, a zoštíhleného renderera na báze Mozilla nazvaného Mezzo.
Mezzo.
Mezzo je grafické prostredie, ktoré vytvoril Jason Spisak. Prostredie vychádza zo Spisakových Pravidiel dizajnu rozhrania a prináša nový spôsob, ako zobrazovať dáta pre užívateľa.
Mezzo opúšťa zaužívané koncepty ako „Pracovná plocha je priečinok“ a vnorené menu a namiesto toho zobrazuje všetky potrebné informácie prehľadným spôsobom priamo na pracovnej ploche. Štyri rohy pracovnej plochy sprístupňujú úlohy súvisiace so systémom, programami, súbormi a odpadkovým košom. To umožňuje zjednodušiť prácu s pracovnou plochou.

</doc>
<doc id="30384" url="https://sk.wikipedia.org/wiki?curid=30384" title="Ampér">
Ampér

Ampér (symbol A) je jednotkou SI pre elektrický prúd a je jednou zo siedmich základných jednotiek SI. Bol pomenovaný po André-Marie Ampèrovi ( 1775 - 1836), francúzskom matematikovi a fyzikovi, ktorého považujeme za otca elektrodynamiky.
Ampér sa používa na vyjadrenie toku elektrického náboja. 1 ampér sa rovná prenosu 1 coulombu za 1 sekundu , čiže:
1 A = 1 C/s, alebo: 1 A = 1 C.s-1
Ampér by sa nemal zamieňať s Coulombom (ampér-sekundou). Ampér je jednotkou toku elektrického prúdu, čiže množstva prechádzajúceho náboja za jednotku času, coulomb je jednotkou elektrického náboja.
Definícia.
Ampérov silový zákon hovorí, že medzi dvoma vodičmi vedúcimi elektrický prúd existuje príťažlivá alebo odpudivá sila. Táto sila je použitá vo formálnej definícii ampéra: Ampér je stály elektrický prúd, ktorý pri prechode dvomi priamymi rovnobežnými nekonečne dlhými vodičmi zanedbateľného kruhového prierezu umiestnenými vo vákuu vo vzájomnej vzdialenosti 1 meter vyvolá medzi nimi stálu silu 2×10−7 newtona na 1 meter dĺžky vodiča.
Jednotka SI pre náboj, coulomb, je množstvo náboja preneseného prúdom 1 A za 1 s. A opačne prúd 1 A predstavuje pretečenie náboja 1 C daným bodom vodiča za 1 s.
História.
Ampér bol pôvodne definovaný ako desatina jednotky elektrického prúdu v sústave CGS. Tá jednotka sa dnes volá ampér a bola definovaná ako množstvo prúdu, ktoré pri prechode 1 cm vodičov vzdialených 1 cm vyvolá silu 2 dyny.
Medzinárodný ampér bol predchodcom ampéra; bol definovaný ako prúd, ktorý z roztoku dusičnanu strieborného vylúči 0,001 118 000 gramov striebra za sekundu. Neskoršie merania určili tento prúd na 0,995 85 A.
Navrhovaná budúca definícia.
Ako vhodnejšia definícia bola navrhnutá definícia ampéra pomocou toku elementárneho náboja. Keďže coulomb sa rovná približne 6.2415093×1018 elementárnych nábojov (ako napr. elektrónov), tak jeden ampér sa rovná prechodu  6.2415093×1018 elementárnych nábojov bodom vodiča za 1 sekundu. Navrhovaná zmena by zadefinovala 1 A ako prúd v smere toku daného počtu elementárnych nábojov za sekundu.

</doc>
<doc id="30385" url="https://sk.wikipedia.org/wiki?curid=30385" title="Elektrický prúd (veličina)">
Elektrický prúd (veličina)

Elektrický prúd (názov podľa slovenského prekladu SI; iné názvy: intenzita elektrického prúdu, prúdová intenzita, intenzita prúdu, veľkosť (elektrického) prúdu) je fyzikálna veličina, ktorá vyjadruje množstvo elektrického náboja, ktorý prejde prierezom vodiča za jednotku času:
 formula_1,
kde "Q" je elektrický náboj a "t" je čas.
Podmienkou vzniku elektrického prúdu v látke je prítomnosť nosičov elektrického náboja (voľných častíc s elektrickým nábojom – elektrónov, iónov). Pri pohybe nosičov v tejto látke vznikajú elektrické a magnetické pole. Keď vodičom tečie elektrický prúd, vodič sa zohrieva a môžu v ňom nastať aj chemické zmeny. Jednotkou intenzity elektrického prúdu je ampér. Podľa medzinárodnej dohody prúdi elektrický prúd v smere od kladnejšieho elektrického potenciálu k zápornejšiemu – v skutočnosti sa však samotné nosiče elektrického prúdu pohybujú opačným smerom (záporné nosiče – elektróny, anióny – ku kladnému potenciálu).
Meranie elektrického prúdu.
Merací prístroj na meranie veľkosti elektrického prúdu sa nazýva ampérmeter.
Intenzitu elektrického prúdu možno zistiť aj z hodnôt elektrického napätia ("U") a elektrického odporu ("R"):
formula_2
Elektrický prúd, pripadajúci na jednotkovú plochu sa nazýva plošná hustota elektrického prúdu.
Polarita.
Podľa zmeny polarity v čase sa elektrický prúd delí na:

</doc>
<doc id="30386" url="https://sk.wikipedia.org/wiki?curid=30386" title="Elektrický náboj">
Elektrický náboj

Elektrický náboj (Q) je fyzikálna veličina, ktorá vyjadruje veľkosť schopnosti pôsobiť elektrickou silou.
 Značka: "Q" (angl. "quantity of charge")
 Základná jednotka: "coulomb", skratka "C"
 Ďalšie používané jednotky: "milicoulomb mC", "mikrocoulomb μC"; "ampérhodina Ah", miliampérhodina mAh
 Merací prístroj: elektrometer

</doc>
<doc id="30389" url="https://sk.wikipedia.org/wiki?curid=30389" title="Kiev">
Kiev



</doc>
<doc id="30390" url="https://sk.wikipedia.org/wiki?curid=30390" title="Joule">
Joule

Joule (skratka "J", slovenská výslovnosť podľa slovníkov je [džaul], ale meno J. P. Joule sa v skutočnosti vyslovovalo [džúl]) je jednotka práce a energie. V sústave SI patrí medzi odvodené jednotky. Jednotka joule bola pomenovaná na počesť anglického fyzika Jamesa P. Joula.
Definícia.
1 joule je definovaný ako práca, ktorú koná sila veľkosti 1 "N" pôsobiaca po dráhe 1 "m".
Zo základných jednotiek je odvodený vzťahom
 "kg⋅ m2⋅ s−2" (tiež "N⋅ m")
 kde "kg" je kilogram, "m" je meter, "s" je sekunda, "N" je newton
Pretože jednotka 1 joule je relatívne malá, v praxi sa používajú jej násobky ("kilojoule, megajoule, gigajoule, terajoule"), prípadne sa používajú jednotky odvodené z jednotky výkonu (1 watt) - napríklad kilowatthodina ("kWh"). Samotná jednotka 1 joule sa týmto spôsobom dá chápať ako "wattsekunda".
Prepočty joule na kWh:

</doc>
<doc id="30391" url="https://sk.wikipedia.org/wiki?curid=30391" title="Joul">
Joul



</doc>
<doc id="30392" url="https://sk.wikipedia.org/wiki?curid=30392" title="Mól (jednotka SI)">
Mól (jednotka SI)

Mól alebo mol, symbol mol, je jednotka látkového množstva sústavy. Je to základná jednotka sústavy SI.
Definícia.
Aktuálna definícia mólu a látkového množstva znie nasledovne:
Podľa pôvodnej definície bol jeden mól rovný počtu atómov v 12 g 12C, čo odpovedalo hodnote približne 6,022 141 99 × 1023. Táto definícia bola nahradená presnou číselnou definíciou v roku 2019, kedy došlo k redefinícií niektorých jednotiek SI.
Dejiny.
Názov "mol" sa pripisuje Wilhelmovi Ostwaldovi, ktorý tento koncept zaviedol v roku 1902. Používal ho na vyjadrenie gramovej molekulárnej hmotnosti látky, napríklad 1 mól kyseliny chlorovodíkovej (HCl) má hmotnosť 36,5 gramu (atómové hmotnosti Cl: 35,5 u, H: 1,0 u).
Pred rokom 1959 IUPAP a IUPAC používali pre definíciu molu kyslík, chemici definovali mol ako počet atómov kyslíka s hmotnosťou 16 g, fyzici používali podobnú definíciu, ale iba s izotopom kyslík-16. Tieto dve organizácie sa v rokoch 1959/1960 dohodli na hore uvedenej definícii molu podľa počtu atómov v 12 g uhlíka 12C. Túto prijal Medzinárodný výbor pre váhy a miery (CIPM) v roku 1967 14. spoločná konferencia o váhach a mierach (CGPM). V roku 1980 CIPM vyjasnila túto definíciu doplnením, že atómy uhlíka-12 sú v neviazané základnom stave. V roku 2019 došlo k redefinovaniu tejto jednotky. 
Použitie molov.
Mól je užitočný v chémii, lebo umožňuje meranie rozličných látok porovnateľným spôsobom. Pri použití toho istého množstva mólov dvoch látok majú obidve množstvá taký istý počet atómov alebo molekúl. Tým mól umožňuje praktickú interpretáciu chemických rovníc. Napríklad rovnica
 2 H2 + O2 → 2 H2O
sa dá chápať ako "dva móly vodíka plus jeden mól kyslíka dáva dva móly vody."
Móly sú užitočné pri chemických výpočtoch, lebo umožňujú výpočet produktov a iných hodnôt pri počítaní s časticami odlišnej hmotnosti.
Počet častíc je v chémii užitočnejšia jednotka ako hmotnosť, pretože reakcie sa uskutočňujú medzi atómami (napríklad dva atómy vodíka a jeden atóm kyslíka tvoria molekulu vody) s veľmi odlišnými hmotnosťami (jeden atóm kyslíka váži takmer 16-krát viac ako atóm vodíka). Je však nepraktické používať samotné počty atómov, pretože sú rádovo veľmi veľké, napr. jeden mililiter vody obsahuje viac ako 3 (30 000 000 000 000 000 000 000) molekúl.

</doc>
<doc id="30394" url="https://sk.wikipedia.org/wiki?curid=30394" title="Kandela">
Kandela

Kandela, symbol cd, (po angl. "candela", po latinsky "candela") je jedna zo siedmich základných jednotiek SI. Je to intenzita svetla (svietivosť) v danom smere zo zdroja, ktorý vyžaruje monochromatické žiarenie s frekvenciou 540x1012 Hz a má žiarivú intenzitu (žiarivosť) v tomto smere 1/683 W na jeden steradián. Vybraná frekvencia je z viditeľného spektra, blízka svetlu zelenej farby. Ľudské oko je na túto frekvenciu najcitlivejšie.

</doc>
<doc id="30395" url="https://sk.wikipedia.org/wiki?curid=30395" title="Čeng Che">
Čeng Che

Čeng Che (, ; * 1371, Kchun-ming, Jün-nan, dynastia Ming † 1433 alebo 1435), bol čínsky dvoran a diplomat v období Ming, najznámejší z čínskych moreplavcov a cestovateľov, ktorý v rokoch 1405 až 1433 podnikol sedem plavieb do Indického oceánu, súhrnne označovaných ako 三保太監下西洋, San-pao tchaj-ťien sia si-jang (Plavby eunucha San-pao do Západných morí). Navštívil pri nich Sumatru, Jávu, Cejlón, Indiu, Perziu, Arábiu a východnú Afriku.
Pôvod a mladosť.
Čeng Che sa narodil ako Ma San-pao (馬 三保) v meste Kchun-jang v provincii Jün-nan v moslimskej (chuejskej) rodine. Jeho otec a dedo dokonca podnikli púť do Mekky a nepochybne aj ich rozprávanie v ňom vzbudilo túžbu po cestovaní. Vo veku 10 rokov bol pri dobytí Jün-nanu (do tej doby bašty predchádzajúcej mongolskej dynastie Jüan) cisárskymi vojskami odvlečený do zajatia a ako trinásťročný bol vykastrovaný, aby mohol slúžiť ako eunuch pri dvore cisárovho štvrtého syna, princa Ču Tiho. Kastrácia ho pravdepodobne navonok príliš nepoznamenala, keďže eunuch San-pao je vo svedectvách súčasníkov opisovaný ako človek mohutnej postavy (cez ) a hlbokého hlasu. Pretože sa skoro prejavil ako schopný služobník, dostalo sa mu vzdelania vo vojnovom a diplomatickom umení na prestížnej cisárskej akadémii (tchaj-süe) v Nankingu. Princ mu tiež zmenil meno na Čeng Che.
Zámorské plavby.
K uskutočneniu prvej výpravy bola postavená impozantná flotila 317 plavidiel (španielska Armada vypravená roku 1588 proti Anglicku mala „len“ 132 lodí), z toho 62 tvorili tzv. „lode pokladov“ (čínsky 宝船, baochuan, pao-čchüan). Tieto obrie lode merali okolo na dĺžku, viac než 50 metrov na šírku, niesli deväť sťažňov a s výtlakom minimálne 2 700 ton mohla každá pojať niekoľko sto mužov. Pre predstavu: za najväčšiu „drevenú“ loď je považovaná radová bojová loď "Valmy" (Francúzsko, 18471865) dlhá 64 metrov s uvádzanou tonážou 5 231 ton, plne naložený nákladný tlačný riečny čln, ktorý má ale oceľovú konštrukciu, má cez 2 000 ton. Tieto rozmery boli donedávna časťou odbornej verejnosti považované za vybájené, šlo by totiž o rozmery najväčšej drevenej lode všetkých čias. Posledné archeologické nálezy ich ale potvrdzujú. Flotila zahrňovala aj špeciálne lode, určené výhradne pre transport koní či zásob pitnej vody.
Veľkosť flotily bola taká, že súčasníci prirovnávajú jej priplávanie k mraku, ktorý pokryl celé more. Na jeseň 1405 vyplávalo 27 800 mužov (vtedajšie dosť veľké mesto) pod Čengovým velením na more. Výprava doplávala do Indie; cestou viedli diplomatické rokovania s miestnymi vládcami, vymieňali čínsky tovar za exotický a okrem iného vyhnali aj miestnych pirátov. Úspešná expedícia sa vrátila do Číny po dvoch rokoch, v roku 1407.
Do roku 1422 nasledovalo päť ďalších podobných výprav, ktoré dokázateľne doplávali až na východné pobrežie Afriky, odkiaľ bol okrem iného privezený dar od miestneho vládcu - žirafa.
Po smrti cisára Jung-le (1424) sa s jeho nástupcami Chung-si a Süan-te Čína plavieb vzdala a pretrhala zámorské putá s okolitým svetom. Čengova výprava z rokov 1431 – 1433, ktorá viedla diplomatické rokovania v Malake a Siame bola poslednou oficiálnou veľkou zámorskou plavbou.
Po rezignácii na námornú moc v Ázii nasledoval rozmach pašeráctva a pirátstva pozdĺž čínskych brehov, ktoré sa stali typickým javom nasledujúcich storočí.
Iné dôsledky sú viditeľné dodnes: Námornými a tým aj svetovými veľmocami sa o 200 rokov neskôr stali európske štáty.
Účel ciest a pozadie ich konca.
Je potrebné povedať, že námorné výpravy, ktoré Čeng Che viedol, nemali dobyvačné ciele ani neboli pôvodne nijak významné z hľadiska obchodu. Slúžili predovšetkým diplomatickým účelom - posilnenie prestíže mingských cisárov vo svete (ktorý podľa čínskych predstáv aspoň teoreticky celý podliehal cisárovej autorite) a ako dôkaz cisárovej moci.
Práve to, že na rozdiel od neskorších európskych zámorských plavieb neboli čínske expedície motivované získaním zdrojov príjmov, ale predstavovali veľmi nákladný výdaj zo štátnej pokladne, bolo pravdepodobne jednou z hlavných príčin, prečo v dobe zvýšeného mongolského tlaku na severné hranice ríše v 40. a 50. rokoch 15. storočia rozhodol cisár o presmerovaní všetkých štátnych financií z moreplavby do obrany proti Mongolom a onedlho (1473) začalo najvýznamnejšie prebudovanie a zosilnenie Veľkého čínskeho múru. V tejto súvislosti si treba uvedomiť, že cisár považoval všetky financie poddaných de facto za svoje a vyberal neľútostne dane.
Avšak výsledky týchto plavieb nespochybniteľne zapôsobili aj na samotných Číňanov. Došlo k vyhrotenému stretu medzi dvorom a čínskymi obchodníkmi, ktorí si začali osvojovať a využívať zámorské objavy a budovať zámorské základne. Tým by sa mohli sčasti vymaniť z cisárovho vplyvu. Spor skončil drasticky.
Stavba všetkých väčších lodí s viac ako dvoma sťažňami bola pod hrozbou trestu smrti zakázaná, väčšina záznamov o stavbe veľkých lodí bola zničená a významní stavitelia uväznení (je zaujímavé, že podobný postoj v Ázii zaujalo aj japonské cisárstvo). V roku 1503 zostala z pôvodného loďstva len desatina.
Špekulatívne teórie.
Britský autor Gavin Menzies v knihe "1421: The Year the Chinese Discovered the World" (po slovensky vyšla pod názvom: 1421 - rok, keď Čína objavila svet) predstavuje teóriu, podľa ktorej mal Čeng Che na svojich cestách doplávať do Ameriky desiatky rokov pred Kolumbom. Žiadne seriózne dôkazy pre toto tvrdenie však neexistujú.
Takisto sa objavujú špekulácie o preplávaní Severnej ľadovej cesty. Číňania by tak neboli ďaleko od oboplávania severného polárneho kruhu.

</doc>
<doc id="30397" url="https://sk.wikipedia.org/wiki?curid=30397" title="Supernova">
Supernova

Termín supernova sa vzťahuje na niekoľko typov hviezdnych explózií, ktorými vznikajú extrémne jasné objekty zložené z plazmy, ktorých jasnosť potom v priebehu týždňov či mesiacov opäť o mnoho radov klesá.
K tomuto koncu vedú dve možné cesty: buď ide o masívnu hviezdu, ktorá vo svojom jadre vyčerpala zásoby paliva pre fúziu a začala sa zmršťovať pod silou svojej vlastnej gravitácie, alebo o bieleho trpaslíka, ktorý nahromadil materiál od svojho hviezdneho sprievodcu, dosiahol Chandrasekharovu medzu a prešiel termonukleárnou explóziou. V oboch prípadoch výsledná explózia supernovy rozmetá obrovskou silou väčšinu alebo všetku hmotu hviezdy.
Explózia uvádza do pohybu nárazovú vlnu, ktorá sa šíri do okolitého priestoru a formuje zvyšky supernovy. Najznámejším príkladom tohto procesu sú zvyšky SN 1604 (na obrázku vpravo).
Explózie supernov sú hlavným zdrojom všetkých prvkov ťažších ako kyslík a pri mnohých dôležitých prvkoch zdrojom jediným. Napríklad všetok vápnik v našich kostiach a všetko železo v hemoglobíne boli syntetizované pri explózii supernov pred miliardami rokov. Supernovy vnášajú do medzihviezdnej hmoty ťažké prvky a obohacujú tak molekulové mračná, ktoré sú dejiskom tvorby nových hviezd. Činnosť supernov významne ovplyvnila zloženie slnečnej sústavy a umožnila tak nakoniec chémiu života na Zemi, ako ho poznáme.
Výbuch supernovy je sprevádzaný obrovskými teplotami a za istých podmienok môžu fúzne reakcie počas vrcholnej fázy vyprodukovať niektoré z najťažších prvkov, ako je kalifornium.
„Nova“ znamená po latinsky „nový,“ čo sa vzťahuje na tomu, že sa objavuje ako veľmi jasná nová hviezda na nebeskej sfére; prefix „super“ ju odlišuje od obyčajnej novy, ktorou je tiež pomenovaná hviezda, ktorá zvýšila svoju jasnosť, ale na menšom priestore a odlišným mechanizmom. Napriek tomu je však zavádzajúce považovať supernovu za novú hviezdu, pretože v skutočnosti ide o zánik hviezdy (alebo prinajmenšom jej radikálnu transformáciu na niečo odlišného).
Klasifikácia.
Keď sa astronómovia snažili porozumieť explóziám supernov, klasifikovali ich podľa čiar rôznych chemických prvkov objavujúcich sa v ich spektre. Dobrý popis týchto tried poskytuje anglická publikácia „Optické spektrá supernov“ od Filipenka (Annual Review of Astronomy and Astrophysics, Volume 35, 1997, pp. 309-355)
Základným prvkom rozdelenia je prítomnosť alebo neprítomnosť čiary vodíka. Ak spektrum supernovy obsahuje čiaru vodíka, tá je klasifikovaná ako "typ II", inak ide o "typ I".
Okrem týchto skupín existujú podrobnejšie delenia podľa prítomnosti iných čiar alebo tvaru svetelnej krivky.
Typ Ia.
Supernovám typu Ia chýba hélium a obsahujú vo svojom spektre absorpčnú čiaru kremíku blízko svetelného vrcholu. Podľa najširšie akceptovanej teórie je tento typ supernov výsledkom procesu, pri ktorom uhlíko-kyslíkový biely trpaslík zhromažďuje hmotu z blízkeho hviezdneho sprievodcu, zvyčajne červeného obra, až nakoniec dosiahne Chandrasekharovu medzu. Nárast tlaku zvýši teplotu v okolí centra a začne perióda konvekcie dlhá asi 100 rokov. V istom bode tejto fázy slabého vrenia sa zapáli deflagračný plameň živený jadrovou fúziou. Detaily jeho vzniku, umiestnenie a počet bodov, v ktorých začne, sú stále neznáme. Dramatickému zrýchľovaniu šírenia plameňa napomáha Rayleighova-Taylorova nestabilita a interakcia s turbulentnými prúdmi. Predmetom veľkých debát je stále otázka premeny podzvukového šírenia plameňa (deflagrácia) do nadzvukovej detonácie.
Energia, ktorá sa uvoľní termonukleárnym zážihom (~1044 J), spôsobí prudkú explóziu hviezdy a vznik nárazovej vlny, ktorou je vyvrhovaná hmota urýchľovaná na rýchlosť rádovo /s. Energia uvoľnená pri explózii spôsobí tiež extrémne zvýšenie jasnosti.
Teória zaoberajúca sa týmto typom supernov je podobná teórii nov, v ktorej biely trpaslík naberá hmotu oveľa pomalšie a nedosiahne Chandrasekharovu medzu. V prípade novy zapríčiní dopadajúca hmota fúznu reakciu materiálu blízko povrchu, nespôsobí však kolaps hviezdy.
Supernovy typu Ia majú charakteristickú svetelnú krivku (graf jasnosti po explózii ako funkcia času). V okamihu maximálnej jasnosti obsahuje spektrum čiary stredne ťažkých prvkov od kyslíka po vápnik; sú to hlavné produkty fúzie vo vonkajších vrstvách hviezdy. Mesiace po explózii, keď vonkajšie vrstvy expandujú natoľko, že sa stanú priehľadnými, začne v spektre dominovať svetlo emitované materiálom blízko jadra hviezdy: ťažké prvky syntetizované pri explózii, najvýznamnejšími sú prvky skupiny železa. Rádioaktívny rozpad 56Ni cez 56Co na 56Fe produkuje vysokoenergetické fotóny, ktoré dominujú energetickému výstupu vyvrhnutej hmoty v strednodobom aj dlhodobom horizonte.
Typ supernov Ia uvoľňuje najväčšie množstvo energie medzi všetkými ostatnými známymi triedami supernov. Najvzdialenejší jednoduchý objekt, aký bol kedy vo vesmíre detegovaný (galaxie a guľové hviezdokopy sa nepočítajú), bola práve supernova SN 1997ff typu Ia vzdialená viac ako 11 miliárd svetelných rokov (viac ako 100 yottametrov).
Na rozdiel od iných typov supernov, supernovy typu Ia možno spravidla nájsť vo všetkých typoch galaxií, vrátane eliptických. Nezdá sa, že by uprednostňovali nejakú oblasť dnešných hviezdnych formácií.
Podobnosť tvarov profilov jasnosti všetkých známych supernov typu Ia vedie k ich používaniu ako štandardných sviečok v extragalaktickej astronómii. Sú prakticky jediným nástrojom umožňujúcim meranie veľkých intergalaktických vzdialeností. V roku 1998 dali pozorovania supernov typu Ia neočakávaný výsledok – vyzerá to, že rozpínanie vesmíru sa zrýchľuje.
Typ Ib a Ic.
Rané spektrá typov Ib a Ic neobsahujú čiary vodíka ani výraznú kremíkovú absorpciu blízko 615 nanometrov. Za udalosťami ako sú supernovy typu II stoja pravdepodobne masívne hviezdy, ktoré vyčerpali palivo vo svojich centrách; na rozdiel od nich pôvodcovia typov Ib a Ic stratili väčšinu svojich obálok následkom silných hviezdnych vetrov alebo interakciou so svojím sprievodcom. Uvažuje sa, že supernovy typu Ib sú výsledkom zrútenia Wolfových-Rayetových hviezd. Existujú isté dôkazy, že supernovy typu Ic môžu byť pôvodcovia niektorých typov gama zábleskov, aj keď sa zároveň usudzuje, že ich môže druhotne spôsobiť akákoľvek supernova v závislosti na geometrii explózie.
Typ II.
Vyčerpanie paliva pre fúziu.
Hviezdy oveľa hmotnejšie ako Slnko sa vyvíjajú o dosť zložitejšími spôsobmi ako naša hviezda. V jadre Slnka sa každú sekundu premení 589 miliónov ton vodíka na 584 miliónov ton hélia, rozdiel hmotnosti 4,3 miliónov ton je premenený na čistú energiu, ktorá je vyžiarená do priestoru. Hélium vyprodukované v jadre sa tu hromadí, dokiaľ sa teplota v jadre nezvýši na úroveň, ktorá dovolí fúziu hélia. Nakoniec sa vodík v jadre premenou na hélium a postupným rozriedením vznikajúcim héliovým „popolom“ vyčerpá, fúzia sa spomalí, gravitácia získa prevahu a začne jadro stláčať. Zmršťovanie jadra zvýši teplotu natoľko, že sa začne kratšia fáza fúzie hélia, ktorá bude hrať úlohu menej ako 10 % života hviezdy. Vo hviezdach menších ako 10 hmotností Slnka sa uhlík produkovaný fúziou hélia ďalej nespaľuje a hviezda sa potom postupne ochladzuje, tvorí sa degenerovaný elektrónový plyn a vzniká biely trpaslík. Bieli trpaslíci sa môžu neskôr stať supernovou typu I, ako to bolo popísané vyššie.
Ešte väčšie hviezdy majú gravitáciu dostatočne silnú na vytvorenie teplôt a tlakov umožňujúcich fúziu uhlíka v jadre potom, čo sa začne zmršťovať. Postupne ako sa v centre vytvárajú ťažšie a ťažšie atómové jadrá, jadrá týchto masívnych hviezd nadobúdajú vrstevnatú štruktúru podobnú cibuli. Vonkajšia vrstva obsahuje vodíkový plyn, pod ňou je vrstva vodíka spájajúceho sa fúziou do hélia, vrstva hélia, vrstva hélia spájajúceho sa fúziou do uhlíka, vrstva uhlíka a vrstva uhlíka meniaceho sa fúziou na ťažšie prvky. Tieto hviezdy prechádzajú postupnými štádiami vývoja, pri prechode medzi nimi sa jadro zmršťuje, až začne vytvárať atómové jadrá, ktorých fúzia bola predtým nemožná, a novouvoľňovaná energia opäť nastolí rovnováhu medzi tlakom plynu a gravitáciou. Aj v priebehu jedného štádia sa jasnosť hviezdy nepravidelne mení – každý nový zážih fúzie vytláča prvky z fúzujúceho jadra do toho, čo nazývame „hviezdna obálka,“ reakcia sa stlmí, dovolí gravitácii vtlačiť hmotu naspäť do aktívneho jadra a začať tak nový cyklus.
Limitujúcim faktorom v tomto procese je množstvo energie uvoľnenej fúziou, ktoré závisí na väzobnej energii v atómových jadrách. Každý následný krok produkuje postupne ťažšie a ťažšie prvky, ktoré sú stále tesnejšie zviazané silnou interakciou, čo znamená, že uvoľňujú pri fúzii menej energie, ako by uvoľňovali ľahšie jadrá.
Najtesnejšie väzby v celom atómovom jadre má železo, chemickou značkou Fe. Predstavuje „dno údolia nuklidov,“ ľahšie prvky uvoľňujú energiu pri fúzii a ťažšie pri štiepení. Keď sa v jadre hviezdy začne hromadiť železný „popol,“ gravitácia do aktívnej oblasti tlačí viac a viac hmoty, ktorá postupne prejde všetkými stupňami fúzie: vodík na hélium protón-protónovým cyklom, hélium na uhlík tri alfa reakciou, uhlík s héliom na kyslík, kyslík na neón, neón na horčík, horčík na kremík a kremík na železo.
Zrútenie jadra.
Železné (Fe) jadro hviezdy je pod obrovským gravitačným tlakom a pretože tu už nie je ďalšia fúzia, nemôže ako zvyčajne vzdorovať tlakom plynu, a miesto toho nastupuje tlak elektrónovej degenerácie – odpor elektrónov proti stlačovaniu k iným elektrónom. Ak sa dosiahne Chandrasekharova medza, pri ktorej sa presiahne degeneračný tlak, železné jadro sa začne rúcať. Zmršťujúce sa jadro produkuje vysokoenergetické gama lúče, ktoré rozbíjajú niektoré železné jadra na 13 He a 4 neutróny, v procese známom ako fotodisociácia. Žiadna jadrová reakcia s jadrom železa však nemôže uvoľniť energiu; môže ju iba absorbovať. Aj keď reakcie v jadre milióny rokov vyžarovali energiu von a udržovali hviezdu v rovnováhe proti gravitácii, náhle začínajú naopak energiu pohlcovať, pomáhajú gravitácii, takže sa jadro, masívna štruktúra veľkosti Slnka, v zlomku sekundy zrúti.
Ako sa hustota zmršťujúceho sa jadra prudko zvyšuje, elektróny a protóny sú tlačené k sebe, dokiaľ ich elektrické priťahovanie neprekoná vzájomné vnútorné jadrové odpudzovanie. Pri tejto reakcii, obrátenom beta rozpade, je elektrón vtlačený do protónu, uvoľní sa neutríno a vznikne neutrón. Únik neutrína z jadra a odčerpávanie energie ďalej urýchľuje kolaps, následkom čoho trvá oddelenie hviezdneho jadra od vonkajších vrstiev a dosiahnutie hustoty atómového jadra iba milisekundy. Pri tejto hustote bráni ďalšiemu stlačovaniu vzájomný odpor neutrónov spôsobený ich kvantovými vlastnosťami (ide o fermióny podliehajúce vylučovaciemu princípu). V tomto okamihu je neutrónový degeneračný tlak dostatočný k vyrovnaniu gravitácie; jadro však v skutočnosti presiahne bod rovnováhy a podlieha nepatrnému pruženiu, vytvárajúc nárazové vlny, ktoré narážajú do kolabujúcich vonkajších vrstiev hviezdy. Ak je zárodok neutrónovej hviezdy, ktorý sa z jadra sformoval, dostatočne masívny, pokračuje v kolapse a skončí alebo priamo ako čierna diera alebo sa v závislosti na hmotnosti kolaps zastaví v niektorom z teóriou predpovedaných stabilných medzistavov. Takým prechodom môže byť hypotetická hyperónová hviezda, ktorej neutrónový plyn bol stlačením ďalej degenerovaný a neutróny vybudené do stavu hyperónov. Ak ani degeneračný tlak hyperónovej plazmy nie je schopný odolať gravitácii, môže sa kolaps zastaviť ešte v štádiu kvarkovej hviezdy skladajúcej sa z kvark-gluónovej plazmy. Kvarky sú opäť fermióny a vďaka Pauliho vylučovaciemu princípu by mali byť schopné vyrovnať gravitačný tlak vytvorením degenerovaného plynu podobne ako elektróny v prípade bielych trpaslíkov a neutróny v neutrónových hviezdach. Existencia kvarkových hviezd, však zatiaľ nebola dostatočne podložená pozorovaním.
Prenos energie kolapsu do explózie.
Vieme, že fáza kolapsu jadra hviezdy je tak rýchla a energetická, že iba neutrína sú schopné ju v tej chvíli opustiť. Väčšina gravitačnej potenciálnej energie kolapsu je premenená na 10 sekundový záblesk neutrín, pri ktorom sa uvoľní 1046 J. Časť tejto energie, asi 1044 J je reabsorbovaná explodujúcou hviezdou. Energia pripadajúca na časticu v supernove je typicky desiatky až stovky MeV (1 až 150 pJ). Neutrína produkované supernovou boli skutočne pozorované v prípade supernovy 1987A a ubezpečili astronómov, že základný obraz kolapsu je v princípe správny. Niekoľko súbežne pracujúcich detektorov neutrín založilo SNEWS, systém varovania pred supernovami ("Supernova Early Warning System"), ktorý má zabezpečiť včasné upozornenie komunity astronómov na prichádzajúcu explóziu supernovy v našej Galaxii.
Energia častíc je pomerne malá, takže štandardný model časticovej fyziky sa zdá byť v zásade v poriadku, vyššie hustoty si však môžu vynútiť jeho korekcie. Pozemské urýchľovače sú schopné vytvoriť interakcie častíc, ktorých energia je oveľa vyššia, ako bola pozorovaná pri supernovách, tieto experimenty však zahŕňajú iba jednotlivé častice interagujúce s inými jednotlivými časticami, je preto možné, že pri vysokých hustotách vo vnútri supernovy vznikajú neočakávané efekty. Interakcie medzi neutrínami a inými časticami vo vnútri supernovy sú určované slabou interakciou, ktorej modelovanie je dobre zvládnuté. Oproti tomu interakcie medzi protónmi a neutrónmi sú ovplyvňované najmä silnou interakciou, pri ktorej sú výpočtové modely oveľa zložitejšie.
Hlavným nevyriešeným problémom supernov typu II je, že nerozumieme, ako záblesky neutrín prenášajú energiu na zvyšok hviezdy a vytvárajú nárazovú vlnu, spôsobujúcu jej explóziu. Z predchádzajúceho vyplýva, že na vznik explózie je nutné iba jedno percento vyžiarenej energie, ale objasniť jeho získanie sa ukazuje byť veľmi ťažké. V roku 1990 jeden z modelov vysvetľoval tento fakt o. i. mechanizmom zvrátenej konvekcie, kde predpokladal, že konvekcia, či už neutrín zvnútra, ako aj padajúcej hmoty zhora, dokončí proces deštrukcie pôvodnej hviezdy. Počas explózie sú zachytávaním neutrónov vytvárané prvky ťažšie ako železo a vďaka tlaku neutrín na okraje „neutrínosféry“ je okolitý priestor obohatený oblakmi plynu a prachu bohatšími na ťažšie prvky, ako bola hviezda, z ktorej pôvodne pochádzali.
Neutrínová fyzika, založená na štandardnom modeli, je na pochopenie tohto procesu kľúčová. Ďalšou rozhodujúcou oblasťou výskumov je magnetohydrodynamika plazmy (MHD), z ktorej je vytvorená umierajúca hviezda, jej správanie sa počas zmršťovania jadra, ako sa vytvára „nárazová vlna,“ kedy a ako sa „zastaví“ a znova načerpá energiu. Počítačové modely sú úspešné vo výpočtoch správania sa supernov typu II iba od chvíle, keď je nárazová vlna už vytvorená. Ak ignorujeme prvú sekundu explózie a predpokladáme, že explózia už začala, astrofyzici sú schopní detailne predpovedať prvky produkované supernovou a ich očakávanú svetelnú krivku.
Zvyšné jadro hviezdy sa môže v závislosti na svojej hmotnosti stať alebo neutrónovou hviezdou, čiernou dierou, prípadne aj doteraz iba hypotetickou hyperónovou alebo kvarkovou hviezdou, pretože však mechanizmu kolapsu supernovy rozumieme málo, hraničné hmotnosti nepoznáme.
Podtypy supernov typu II.
Supernovy typu II možno ešte rozdeliť podľa tvaru ich svetelných kriviek na typy II-P a II-L. Typ II-P obsahuje vo svojej svetelnej krivke „plošinu“ (), zatiaľ čo II-L v nej má „lineárny“ pokles (, lineárny v závislosti magnitúdy na čase, exponenciálny v závislosti jasnosti na čase). Predpokladá sa, že toto rozdielne správanie sa má pôvod v obálke týchto hviezd. Supernovy Typu II-P majú veľkú vodíkovú obálku, ktorá zachytí energiu vyslanú vo forme gama lúčov a pomaly ju uvoľňuje, zatiaľ čo pri type II-L sa predpokladajú oveľa menšie obálky premieňajúce menej gama žiarenia do viditeľného svetla.
Supernovy typu II je možné tiež ďalej rozdeliť podľa ich spektra. Kým väčšina supernov typu II sa vyznačuje veľmi širokými emisnými čiarami, čo znamená expanznú rýchlosť mnoho tisíc km/s, niektoré z nich majú relatívne úzke rysy, čo môže byť spôsobené interakciou obálky s medzihviezdnym materiálom; nazývame ich typ IIn, kde „n“ znamená „úzky“ ().
Pri niekoľkých supernovách, ako napríklad SN 1987K a 1993J, sa zdá, že zmenili typ: spočiatku vykazovali čiary vodíka, potom však, v priebehu týždňov či mesiacov, začali dominovať čiary hélia. Pre popis tejto kombinácie rysov typov II a Ib sa používa termín „typ IIb.“ Ide pravdepodobne o masívne hviezdy, ktoré stratili takmer celý, ale nie všetok vodíkový obal. Ako zvyšky supernovy expandujú, vodíková vrstva sa rýchlo stane opticky priesvitnou a odhalí hlbšie vrstvy.
Existujú špekulácie, že niektoré výnimočne veľké hviezdy môžu miesto toho pred svojím zánikom vytvoriť „hypernovu.“ V navrhnutom mechanizme hypernovy sa jadro extrémne masívnej hviezdy zrúti priamo do čiernej diery a dva extrémne energetické výtrysky plazmy sú vymrštené takmer svetelnou rýchlosťou z pólov jej rotácie. Tieto výtrysky emitujú intenzívne gama lúče a patria medzi niekoľko kandidátov na vysvetlenie gama zábleskov.
Pomenovanie supernov.
Objavy supernov sú oznamované na Centrálu astronomických telegramov Medzinárodnej astronomickej únie, ktorá vydá obežník s prideleným názvom. Názov sa skladá z roku objavu a jedno alebo dvojpísmenového označenia. Prvých 26 supernov v roku dostáva písmena od A po Z. Potom sa začína s AA, AB, atď.
Významné supernovy.
Je potrebné si uvedomiť, že roky tu uvedené predstavujú okamih prvého pozorovania na Zemi. Udalosť samotná nastala vo vzdialenostiach stoviek alebo tisícok svetelných rokov od Zeme a tomu zodpovedá doba, ktorú muselo svetlo na prekonanie tejto vzdialenosti prejsť.
Supernovu v roku 1604 použil Galileo ako dôkaz neplatnosti aristotelovskej dogmy o nemennosti nebies.
Supernovy po sebe často nechávajú zvyšky; štúdiom týchto objektov získavame o nich ďalšie vedomosti.
Pozri aj.
Energetickú bilanciu výbuchu supernovy prekonáva iba málo javov vo vesmíre

</doc>
<doc id="30398" url="https://sk.wikipedia.org/wiki?curid=30398" title="Kvazar">
Kvazar

Kvazar (iné názvy: kvazár, kvázihviezdny rádiový zdroj; z anglického quasar – Quasi-stellar radio source) je vzdialené vysokoenergetické aktívne galaktické jadro. Kvazary sú extrémne jasné objekty. Prvé z nich identifikovali ako zdroje elektromagnetickej energie, vrátane rádiového a viditeľného spektra, s vysokým červeným posunom, ktoré sa javili ako body, podobne ako hviezdy, a vôbec nie ako zdroje podobné galaxiám.
Povaha týchto objektov bola kontroverzná až do 80. rokov minulého storočia. Súčasné vysvetlenie hovorí, že kvazar je kompaktná oblasť v strede masívnej galaxie, ktorá obklopuje supermasívnu čiernu dieru v jej jadre. Jej veľkosť je 10 – 10 000-krát Schwarzschildov polomer čiernej diery. Kvazar je poháňaný akrečnym diskom okolo čiernej diery.
Prehľad.
Kvazary vykazujú veľmi vysoký červený posun, ktorý je následkom rozpínania vesmíru medzi kvazarom a Zemou. Pomocou Hubblovho zákona zistíme, že červený posun znamená, že kvazary sú veľmi vzdialené a veľmi staré objekty. Zvyčajne sa nachádzajú v centrách aktívnych, mladých galaxií a patria medzi najžiarivejšie, najsilnejšie a najenergetickejšie objekty v známom vesmíre. Vyžarujú až do tisíckrát viac energie ako Mliečna dráha, ktorá obsahuje 200 – 400 milárd (nie miliónov) hviezd. Táto radiácia je vyžarovaná takmer rovnomerne naprieč celým spektrom, od röntgenovej časti po infračervené s maximom v UV a optickej časti. Niektoré kvazary sú tiež silným zdrojom emisií v rádiovej a gama časti spektra. Na prvých optických obrázkoch vyzerali kvazary ako samostatné svetelné body nerozlíšiteľné od hviezd, až na ich spektrum. V niektorých prípadoch pomocou infračervených teleskopov a Hubblovho vesmírneho teleskopu identifikovali okolo kvazarov galaxie, v ktorých sa nachádzali. Tieto galaxie sú zvyčajne príliš tmavé, aby boli viditeľné v žiare kvazarov a sú pozorovateľné len špeciálnymi technikami. Väčšina kvazarov je neviditeľná malými teleskopmi, ale 3C 273 so zdanlivoou magnitúdou 12,9 je výnimkou. Vo vzdialenosti 2,44 miliardy svetelných rokov je jedným z najvzdialenejších objektov, ktoré sa dajú priamo pozorovať amatérskym vybavením.
Niektoré kvazary prejavujú zmeny v jase, ktoré sú veľmi rýchle v optickom spektre a v röntgenovom spektre ešte rýchlejšie. Pretože tieto zmeny nastávajú veľmi rýchlo, tak určujú hornú hranicu objemu kvazaru. Kvazary nie sú omnoho väčšie ako slnečná sústava. Z toho vyplýva extrémne vysoká energetická hustota. Kvazar s najväčším známym červeným posunom je ULAS J1120+0641, s červeným posunom 7.085, čo predstavuje skutočnú vzdialenosť približne 29 miliárd svet. rokov od Zeme.
Predpokladá sa, že kvazary sú poháňané akréciou materiálu do supermasívnej čiernej diery v jadre vzdialenej galaxie. Predstavujú žiarivú verziu všeobecnej skupiny objektov známych ako aktívne galaxie. Keďže žiarenie nedokáže uniknúť zo supermasívnej čiernej diery v strede kvazaru, unikajúca energia je v skutočnosti vytváraná mimo horizontu udalostí gravitačnými silami a neskutočným trením materiálu padajúceho do čiernej diery. Hmotnosť čiernych dier v kvazaroch určili merania na 106 až 109 hmotností Slnka. Niekoľko tuctov blízkych veľkých galaxií bez náznakov kvazarového jadra obsahuje podobne veľké čierne diery v ich jadrách, a tak sa predpokladá, že všetky veľké galaxie obsahujú také čierne diery, ale len malý zlomok vyžaruje silnú radiáciu a sú viditeľné ako kvazary. Hmota zhlukujúca sa okolo čiernej diery pravdepodobne nebude padať priamo do čiernej diery, ale bude mať nejaký moment hybnosti smerom okolo čiernej diery, čo spôsobí zhlukovanie hmoty v akréčnom disku. Kvazary sa môžu zapáliť alebo opätovne vzplanúť z normálnych galaxií, v prípade zrážky galaxií, alebo ak centrálna čierna diera získa nový zdroj hmoty. Predpokladá sa, že kvazar vznikne pri kolízii našej Galaxie s galaxiou Androméda približne za 3 – 5 miliárd rokov.
Vlastnosti.
Poznáme viac ako 200 000 kvazarov, väčšinu vďaka Sloan Digital Sky Survey. Spektrum všetkých pozorovaných kvazarov má červený posun od 0.056 po 7.085. Podľa Hubblovho zákona sú tieto kvazary vzdialené 600 miliónov až 28,85 miliárd svetelných rokov (vyjadrené v skutočnej vzdialenosti). Kvôli ich obrovskej vzdialenosti a obmedzenej rýchlosti svetla vidíme kvazary a ich okolie tak, ako vyzeralo vo veľmi mladom vesmíre.
Väčšina kvazarov je vzdialenejšia ako 3 miliardy svet. rokov. Aj keď sa pri pozorovaní zo Zeme zdajú veľmi málo žiarivé, tak to, že ich vôbec vidíme z takej vzdialenosti, znamená, že patria medzi najjasnejšie objekty vo vesmíre. Zdanlivo najjasnejší kvazar je 3C 273 v súhvezdí Panna. Má priemernú zdanlivú magnitúdu 12,8, ale jeho absolútna magnitúda je -26.7. Zo vzdialenosti 33 svet. rokov by tento objekt žiaril ako Slnko. Jas tohoto kvazaru je zhruba 4 trilióny (4 x 1012) krát väčší ako jas slnka alebo 100-krát väčší ako jas celej veľkej galaxie ako napr. naša Galaxia za predpokladu, že kvazar vyžaruje energiu všetkými smermi. Aktívne galaktické jadro môže byť spájané s prúdmi hmoty a energie vyžarovanej hlavne v smere týchto prúdov. Vo vesmíre, ktorý obsahuje stovky miliárd galaxií, z ktorých väčšina mala pred miliardami rokov aktívne jadro, je štatisticky isté, že tisícky energetických prúdov budú nasmerované na nás, niektoré viac niektoré menej presne. V mnohých prípadoch je pravdepodobné, že čím jasnejší kvazar, tým presnejšie je prúd nasmerovaný na nás.
Hyperžiarivému kvazaru APM 08279+5255 pri jeho objave v roku 1998 určili absolútnu magnitúdu −32,2. Zobrazenie s vysokým rozlíšením pomocou HST a teleskopu Keck odhalilo, že tento systém je zosilnený gravitačnou šošovkou zhruba desaťnásobne. Stále je podstatne jasnejší ako blízke kvazary ako 3C 273.
Kvazary boli omnoho bežnejšie v ranom vesmíre. Tento objav Maartena Schmidta z roku 1967 predstavoval silný dôkaz proti kozmológii ustáleného stavu Freda Hoyla, v prospech kozmológie Veľkého tresku. Kvazary ukazujú miesta, kde masívne čierne diery veľmi rýchlo rástli. Tieto čierne diery rástli priamo úmerne s hmotnosťou hviezd v ich domovskej galaxii, spôsobom, ktorému v súčasnosti nerozumieme. Jedna teória hovorí, že prúdy, radiácia a vietor vytvorený kvazarmi ukončili vznik nových hviezd v domovskej galaxii. Prúdy niektorých kvazarov v stredoch kôp galaxií produkujúce veľmi silné emisie v rádiovom spektre sú dostatočne energetické na to, aby zabránili ochladzovaniu horúceho plynu v týchto kopách a jeho zhromažďovaniu v centrálnej galaxii.
Jas kvazarov je premenlivý, mení sa v rozpätí hodín až mesiacov. To znamená, že kvazary generujú a vyžarujú ich energiu z veľmi malej oblasti, z čoho vyplýva, že kvazar s periódou niekoľko týždňov nemôže byť väčší ako niekoľko svetelných týždňov. Emisie takého obrovského množstva energie z takej malej oblasti vyžaduje omnoho efektívnejší zdroj energie ako je jadrová fúzia, ktorá poháňa hviezdy. Uvoľnenie gravitačnej energie hmotou padajúcou do masívnej čiernej diery je jediný známy proces, ktorý dlhodobo dokáže produkovať takú vysokú energiu. Explózie hviezd – supernovy a gama výtrysky dosahujú podobné energie, ale len niekoľko týždňov. V 60.-tych rokoch 20. storočia považovali niektorí astronómovia čierne diery za príliš exotické. Tiež predpokladali, že červený posun vzniká inými, neznámymi procesmi a kvazary v skutočnosti nie sú také vzdialené, ako hovoril Hubblov zákon. Kontroverzia červeného posunu trvala mnoho rokov. Mnoho rôznych dôkazov súčasnosti potvrdzuje, že červené posuny kvazarov sú výsledkom Hubblovej expanzie a kvazary sú naozaj také výkonné ako sa pôvodne predpokladalo.
Kvazary majú všetky vlastnosti zhodné s aktívnymi galaxiami, ale sú omnoho výkonnejšie: časť ich radiácie nie je tepelná a približne 10 % pozorujeme s prúdmi alebo lalokmi, podobnými tým pri rádiových galaxiách, ktoré tiež obsahujú podstatné množstvá energie vo forme častíc, ktoré sa pohybujú relativistickými rýchlosťami. Kvazary sú pozorovateľné naprieč celým elektromagnetickým spektrom, vrátane rádiovej, infračervenej, viditeľnej, ultrafialovej, röntgenovej a gama časti spektra. Väčšina kvazarov je najjasnejšia v takmer ultrafialovej vlnovej dĺžke 121,6 nm, emisnej čiary vodíka Lyman-alpha, ale pre červený posun týchto zdrojov je maximálna žiarivosť pozorovaná až ďaleko v červenej časti 900,0 nm, v takmer infračervenej časti. Menšina kvazarov vykazuje silné rádiové emisie, ktoré pochádzajú z prúdov alebo hmoty pohybujúcej sa blízko rýchlosti svetla. Pri pohľade priamo v smere prúdu sa javia ako blazary a často obsahujú oblasti, ktoré sa zdanlivo vzďaľujú od centra rýchlejšie ako rýchlosť svetla. To je optická ilúzia spôsobená vlastnosťami špeciálnej relativity.
Červený posun kvazarov sa meria zo silných spektrálnych čiar, ktoré prevažujú v ich optickom a ultrafialovom spektre. Tieto čiary sú jasnejšie ako súvislé spektrum, a preto sa nazývajú emisné čiary. Ich šírka je niekoľko percent z rýchlosti svetla. Táto šírka je spôsobená Dopplerovým efektom a vysokou rýchlosťou plynu vyžarujúceho tieto čiary. Rýchly pohyb naznačuje veľkú hmotnosť. Najjasnejšími čiarami sú emisné čiary vodíka (hlavne série Lyman a Balmer), hélia, uhlíka, horčíka, železa a kyslíka.
Vznik emisií.
Keďže kvazary vykazujú vlastnosti bežné pre všetky aktívne galaxie, tak ich emisie sa dajú porovnávať s emisiami menších aktívnych galaxií poháňaných menšími supermasívnymi čiernymi dierami. Aby kvazar dosiahol jas 1040 wattov (typický jas kvazaru), musí supermasívna čierna diera skonzumovať množstvo materiálu porovnateľné s 10 hviezdami za rok. Najjasnejšie známe kvazary pohltia 1000 hmotností Slnka materiálu ročne. Najväčší známy kvazar spotrebuje hmotu o hmotnosti 600x Zem za minútu. Kvazary sa zapínajú a vypínaju v závislosti od ich okolia, a keďže kvazar nemôže spotrebovávať takéto obrovské množstvá 10 miliárd rokov, tak potom ako kvazar ukončí akréciu okolitého plynu a prachu, sa z neho stane bežná galaxia.
Kvazary tiež poskytujú indície o konci reionizácie. Najstaršie známe kvazary (červený posun ≥ 6) vykazujú Gunn-Petersonovu brázdu a absorpčné oblasti pred ňou, ktoré naznačujú, že intergalaktické médium bolo v tom čase tvorené neutrálnym plynom. Súčasné kvazary neobsahujú tieto absorpčné oblasti a ich spektrum obsahuje oblasť známu ako Lyman-alpha les. To naznačuje, že intergalaktické médium prešlo reionizáciou na plazmu a že neutrálny plyn existuje len v malých mračnách.
Kvazary vykazujú dôkazy prvkov ťažších ako hélium naznačujúce, že galaxie prešli masívnou fázou tvorby hviezd, v ktorej, v čase medzi Veľkým treskom a prvými kvazarmi, vznikli hviezdy III. populácie. Svetlo z týchto hviezd bolo pravdepodobne pozorované v roku 2005 pomocou Spitzerovho vesmírneho teleskopu. Tieto pozorovania stále čakajú na potvrdenie.
Ako všetky aktívne galaxie, predstavujú kvazary silné zdroje röntgenového žiarenia. 
Úloha vo vesmíre.
Pretože kvazary sú extrémne vzdialené, jasné a zdanlivo malé, predstavujú užitočné referenčné body na určovanie vzdialeností.
Medzinárodný nebeský referenčný systém (ICRS) je založený na stovkách mimogalaktických rádiových zdrojov, väčšinou kvazarov, rozložených po celej oblohe. Pretože sú také vzdialené, súčasným technológiám sa javia ako statické, a ich pozíciu možno určiť veľmi presne pomocou VLBI. Pozície väčšiny sú známe na 0,001 uhlovej sekundy alebo presnejšie, čo je omnoho presnejšie ako najlepšie optické merania.
Viacnásobné kvazary.
Viacnásobne zobrazený kvazar je kvazar, ktorý podlieha gravitačnému šošovkovaniu, čoho výsledkom je dvojitý, trojitý alebo štvoritý obrázok toho istého kvazaru. Prvá takáto gravitačná šošovka bola objavená v roku 1979 a bol to dvojitý obraz kvazaru Q0957+561 (Twin Quasar). Skupina dvoch alebo viacerých kvazarov môže byť výsledkom náhodného usporiadania, fyzikálnej blízkosti, skutočnej blízkej fyzikálnej interakcie alebo efektu gravitácie, ktorá ohýba svetlo jediného kvazaru do dvoch alebo viacerých obrazov.
Keďže kvazary sú vzácne objekty, pravdepodobnosť troch alebo viacerých rozličných kvazarov blízko seba je veľmi nízka. Prvý pravý trojitý kvazar bol objavený v roku 2007 observatóriom Keck, Mauna Kea, Havaj. LBQS 1429-008 (alebo QQQ J1432-0106) bol prvýkrát pozorovaný v 1989 a považoval sa za dvojitý kvazar, keď astronómovia objavili tretieho člena a tým potvrdili, že zdroje sú skutočne jednotlivé objekty a nie sú výsledkom gravitačnej šošovky. Tento trojitý kvazar má červený posun z=2.076, čo predstavuje 10,5 miliardy svet. rokov. Jednotlivé kvazary sú navzájom vzdialené zhruba 30 – 50 kpc, čo je typické pre vzájomne interagujúce galaxie. Ďalší príklad trojitého kvazaru vytvoreného šošovkou je PG115+08.
V roku 2013 bol objavený druhý pravý trojitý kvazar QQQ J1519+0627 s červeným posunom z=1.51 (priblližne 9 miliárd svet. rokov). Objavil ho medzinárodný tím astronómov pod vedením Farina z univerzity Insubria. Tím využíval dáta pozorovaní zozbierané teleskopom NTT na La Silla Observatóriu, ESO a teleskopom CAHA na observatóriu Calar Alto Observatory.
Keď sú dva kvazary tak blízko jednej pozície pri pohľade zo Zeme, že by to mohol byť jeden kvazar, ale dajú sa rozlíšiť použitím rozdielnych teleskopov, tak sa označujú ako dvojitý kvazar, ako napr. Twin Quasar. Twin Quasar tvoria dva rozdielne kvazary, a nie jeden, ktorý by bol zdvojený gravitačnou šošovkou.

</doc>
<doc id="30399" url="https://sk.wikipedia.org/wiki?curid=30399" title="Neutrónová hviezda">
Neutrónová hviezda

Neutrónová hviezda je vesmírny objekt s extrémnou hustotou, ktorý je výsledkom výbuchu supernovy typu II, v niektorých prípadoch aj typu Ic či Ib. Ide o degenerovaný pozostatok hviezdneho jadra, ktorý je zložený z neutrónov (subatomárnych častíc s neutrálnym nábojom) a predstavuje záverečné štádium vývoja hmotných hviezd. 
História objavov.
Matematický podklad pre vznik myšlienky čiernych dier a neutrónových hviezd položil v roku 1930, teda 37 rokov pred objavom prvej neutrónovej hviezdy, indický teoretický fyzik Subrahmanyan Chandrasekhar so svojím fyzikálno-matematickým príspevkom o konci života hviezd vyšších hmotností. Pomocou rovníc degenerácie (časť z nich je podrobnejšie rozobraná v časti článku Fyzikálne vlastnosti) vypočítal, že ak má hmotná hviezda na konci svojho hviezdneho vývoja viac ako 1,4 násobok slnečnej hmotnosti, pri kolapse a výbuchu hviezdy vo forme supernovy tlak gravitácie preváži degenerovaný plyn - ide o typ plynu, ktorý vzniká degeneráciou elektrónov v bielom trpaslíkovi a zabraňuje jeho gravitačnému kolapsu aj napriek tomu, že biely trpaslík je bez jadrových zdrojov energie. Chandrasekhar stanovil (na astronomické pomery tenkú) teoretickú hranicu, ktorá určuje kritickú hmotnosť hviezdy, za ktorou nasleduje kolaps jej vyhoreného pozostatku jadra. Biely trpaslík preto v konečnom dôsledku nepredstavuje teleso, ktoré by reprezentovalo záverečné štádium hviezd hmotnejších ako Slnko. V roku 1939 Robert Oppenheimer a George Volkoff prostredníctvom pokračovania v práci Richarda Tolmana navrhli stavové rovnice, ktoré sú hmotnostným limitom pre neutrónové hviezdy - teda že pri kritickej hmotnosti masívnej hviezdy vytvorí kolaps bieleho trpaslíka čiernu dieru. Tolman – Oppenheimer – Volkoffov (TOV) limit sa pohybuje v intervale hodnôt od 2,14-2,24 "M"⊙ (presný horný limit sa zatiaľ nepodarilo presne určiť, v súčasnosti sa vychádza z objavu pulzaru PSR J0740+6620). 
Dvaja poprední astronómovia Walter Baade a Fritz Zwicky dedukovali, že ak Chandrasekharove výpočty skutočne reprezentujú opísanú realitu, hviezda, resp. jej pozostatok jadra, by bol stlačený do kompaktnej gule s polomerom pár desiatok kilometrov, prakticky tvorenej len neutrónmi. Neutrónová hviezda by predstavovala objekt s odlišnými fyzikálnymi vlastnosťami a správaním ako iné astronomické telesá vo vesmíre. 
V roku 1967 rádioteleskop na pôde univerzity Cambridge v Anglicku zachytil signál s pravidelne sa opakujúcim 1,3 sekundovým intervalom. Tento signál nemal predtým žiadnu obdobu. Keď ho Jocelyn Bell Burnellová po prvýkrát identifikovala na registračných páskach, dostal pomenovanie ako LGM1 (Little Green Man 1). Burnellová si jednoducho myslela, že sa jej podaril zachytiť signál od mimozemskej civilizácie. Keď však boli identifikované ďalšie podobné signály, predstava, že by vo vesmíre existovalo viac takýchto civilizácii vysielajúcich rádiové zdroje k Zemi, sa rýchlo vytratila, a začalo sa uvažovať o nových vesmírnych objektoch. Tie medzi časom dostali pomenovanie pulzar, z anglického originálu pulsating radio source (v preklade pulzujúci rádiový zdroj). V roku 1968 vykonávali J. Cocke, D. Taylor a M. Disney pozorovania centrálnej hviezdy, ktorá sa nachádza v srdci Krabej hmloviny. Podarilo sa im zistiť, že hviezda "bliká" až 30-krát sa sekundu. Pulzujúce rádiové zdroje boli vysvetlené ako rýchlo rotujúce neutrónové hviezdy.
Vznik.
Hviezdy sú definované ako plynné (resp. plazmové) gule, ktoré majú vlastný zdroj viditeľného a termálneho žiarenia. Zdrojom žiarenia, ktoré môžeme pozorovať vo viditeľných vlnových dĺžkach elektromagnetického spektra, je termonukleárna fúzia vodíka (H) na hélium (He), ktorá prebieha vo vnútri hviezdy (pri vzniku hélia vzniká fotón, teda častica svetla). Po vyčerpaní vodíka sa jadrová syntéza zastaví a gravitácia začne zmršťovať jadro hviezdy k teplote 100 miliónov °C. Pri tejto teplote začína syntéza hélia a vytvárajú sa chemické prvky kyslík (O) a uhlík (C). Po vyčerpaní hélia teplota v jadre presiahne kritickú hodnotu 100 miliónov °C. Začnú sa zlučovať jadrá uhlíka za vytvárania ťažších prvkov ako sodík (Na), horčík (Mg) či hliník (Al). Termonukleárna fúzia pokračuje až do vzniku železa (Fe) v jadre hviezdy. Ide o najťažší prvok, ktorý sa môže vo hviezde vytvoriť (zo železa už nejde získať ďalšia energia potrebná na priebeh jadrovej syntézy). 
V prípade hviezd hlavnej postupnosti budú jadrové reakcie pokračovať až do vyčerpania zásob vodíka a hélia (nemajú dostatočnú hmotnosť na zapálenie termonukleárnej reakcia uhlíka). Stane sa z nich červený obor, odhodia plynné vrstvy v podobe planetárnej hmloviny a z jadra sa stane biely trpaslík - astronomický objekt malých rozmerov s vysokou povrchovou teplotou, ktorá sa pohybuje medzi teplotami od 8 tisíc až po 40 tisíc K. Náhodný pohyb častíc v bielom trpaslíkovi nezávisí na teplote plynu - inak povedané, keď sa biele trpaslíky ochladzujú a vyžarujú termálnu energiu (nahromadenú v predchádzajúcich štádiách vývoja hviezdy) nezmršťujú sa. Hoci majú veľmi malú hmotnosť na zapálenie jadrových reakcií, vedeli by ostať do nekonečna v gravitačnej rovnováhe. V ich vnútri sa nachádza degenerovaný plyn, čiže plyn, ktorého fyzikálne vlastnosti sa v dôsledku kvantovo mechanických efektov (Pauliho vylučovací princíp) odlišujú od vlastnosti ideálneho plynu. Vylučovací princíp sa vzťahuje na všetky častice s poločíselným spinom (1/2, 5/2...), teda k fermiónom. Zabraňuje, aby sa dve identické fermióny nachádzali v tom istom fyzikálnom systéme a súčasne v tom istom kvantovom stave. Pri hustote 5×10³ g.cm−3 nastane elektrónová degenerácia (elektróny zdegenerujú a stlačia sa na hustotu miliónkrát vyššiu, ako je hustota vody). Tlak degenerovaného plynu (degenerovaný tlak) udržuje bieleho trpaslíka v rovnovážnom stave. 
Teoretický fyzik Subrahmanyan Chandrasekhar v roku 1930 správne vypočítal, že ak má hviezda hmotnosť vyššiu ako 1,4 násobok Slnka, biely trpaslík sa zrúti do neutrónovej hviezdy. Zvyšovanie rýchlosti elektrónov k hranici rýchlosti svetla oslabuje degenerovaný plyn a pri kritickej hmotnosti začne gravitácia bieleho trpaslíka zmršťovať. Elektróny sa dostanú k tesnej blízkosti atómového jadra, narazia do protónov, ktoré sa rozpadnú na ďalšie neutróny. Vznikne objekt malých rozmerov s hustotou nad 1014 g/cm3, prakticky tvorený len neutrónmi (z toho vzniká aj odvodený názov neutrónová hviezda, "vzťahové prídavné meno" ). 
Fyzikálne vlastnosti.
Táto časť článku sa zaoberá základnými fyzikálnymi vlastnosťami neutrónových hviezd: rozoberá ich kritickú hmotnosť, teda minimálnu (Chandrasekharovu) a hornú (TOV limit) hmotnosť neutrónových hviezd, gravitačné pole, gravitačnú šošovku, magnetické pole (magnetary), hustotu a štruktúru vnútra, teda jednotlivých vrstiev neutrónovej hviezdy. Väčšina údajov bola získaná teoreticky výpočtami, alebo podľa počítačových simulácií. 
Kritická hmotnosť (Chandrasekharov a TOV limit)
V súčasnosti vieme, že veľmi hmotné hviezdy v priebehu ich hviezdneho života môžu strácať malý zlomok svojej hmotnosti vďaka silným hviezdnym vetrom a preto hviezdy mierne ťažšie ako 1,4 násobok Slnka môžu pravdepodobne skončiť ako biele trpaslíky. Pre bieleho trpaslíka s hmotnosťou vyššou ako 1,4 násobok Slnka však gravitačná rovnováha neexistuje - minimálna hmotnosť neutrónovej hviezdy sa teda pohybuje v rozmedzí 1,4 násobku slnečnej hmotnosti až po hornú hranicu jej hmotnosti - "Oppenheimerova-Volkoffova medzu",- kde by gravitačný kolaps pokračoval do vzniku hustého objektu, teda čiernej diery alebo inej formy hypotetického telesa, ako napríklad kvarková hviezda. Limit pre hornú hranicu hmotnosti neutrónových hviezd sa všeobecne pohybuje okolo 2,3 M☉, hoci podľa nedávnych objavov je to približne 2,14- 2,4 M☉ slnečnej hmotnosti.
Gravitačné pole.
Hoci si v laickej oblasti ľudia často zamieňajú tiaž a hmotnosť, v oblasti astrofyziky predstavujú tieto pojmy odlišné javy. Hmotnosť (fyzikálna značka formula_1) je miera množstva hmoty, z ktorej objekt pozostáva. Hmotné teleso sa prejavuje v tom, že kladie odpor voči zmene svojho pohybového stavu (zotrvačnosť, zotrvačná hmotnosť) a že vzájomne pôsobí na ostatné hmotné telesá (gravitácia). Gravitačná hmotnosť je hmotnosť, ktorá je príčinou gravitácie, napríklad práve tiaž. Pomer gravitačnej a zotrvačnej hmotnosti je konštantný (pri správnej voľbe jednotiek je rovný 1). To znamená, že: "gravitačná hmotnosť=zotrvačná hmotnosť=hmotnosť". Tiaž (fyzikálne značky ) je miera, ktorá udáva, koľko teleso váži v gravitačnom poli (na rozdiel od hmotnosti nie je nemenná). Teleso by vážilo na rôznych planétach a iných vesmírnych objektoch rôzne. Napríklad na Zemi by mohlo vážiť 75 kg, pričom na Mesiaci len 12 kg. Jeho hmotnosť sa však nezmenila (stále ho tvorí to isté množstvo hmoty, masy), ale zmenila sa veľkosť gravitačnej sily pôsobiaca na jeho hmotnosť, čím sa zmenila jeho tiaž. Čím je vesmírny objekt väčší, tým gravitácia silnejšie pôsobí na teleso. Keďže má ale väčší povrch, čím sa teleso nachádza ďalej od stredu planéty, tým aj ťah medzi ním a planétou úmerne klesá so štvorcom vzdialenosti. Rovnica bude vyzerať takto: formula_2 (kde reprezentuje znamená hmotnosť planéty a formula_1 hmotnosť telesa [v kg], formula_4 je vzdialenosť od stredu planéty, "pozn." hmotnosti sú v čitateľovi, pretože sila sa s narastajúcou hmotnosťou zväčšuje. Vzdialenosť je v menovateli, pretože sila sa zmenšuje, keď sa vzdialenosť zväčší). 
Jupiter, najväčšia planéta slnečnej sústavy, je 316-krát masívnejší ako Zem, no keďže je 11-násobkom polomeru Zeme, teleso sa bude nachádzať 11-krát ďalej od centra - nebude teda 316-krát ťažšie ako na Zemi (vzhľadom na faktor 112 sa bude povrchová gravitácia Jupitera pohybovať okolo 2,35 g) Keďže je ale neutrónová hviezda veľmi hmotná a zároveň veľmi malá (polomer okolo 10 km), teleso by sa nachádzalo veľmi blízko centra - dosiahlo by hmotnosť, ktorá by sa pohybovala v miliardových číslach.
Gravitačná sila priemernej neutrónovej hviezdy dosahuje vysoké hodnoty - gravitačné pole je približne 2 miliárd krát silnejšie ako má Zem. Z teórie relativity vyplýva, že objekt s veľmi silnou gravitáciou bude ohýbať svetelné lúče a vytvárať tak (gravitačnú) šošovku. Pri neutrónovej hviezde silné gravitačné pole ohýba vyžiarené fotóny tak, aby boli viditeľné časti bežne neviditeľného zadného povrchu. Ak je polomer neutrónovej hviezdy formula_5 (kde GM znamená súčin gravitačnej konštanty a hmotnosti telesa, a c2 znamená druhú mocninu rýchlosti svetla) alebo aj menej, fotóny môžu byť zachytené na obežnej dráhe, vďaka čomu sa zviditeľní celý povrch tejto neutrónovej hviezdy z jediného východného, pozorovaného bodu. Pri vystavení silnej gravitačnej sile, akú dosahuje neutrónová hviezda, by sa objekt ešte pred pádom na povrch takmer okamžite roztiahol na dlhý pás materiálu - jav (neodborne) nazývaný ako špagetizácia. 
Magnetické pole - magnetary.
(Viac informácií v hlavnom článku: magnetar) 
Neutrónové hviezdy, ktorých magnetické pole dosahuje intenzitu 108-1011 T (pre porovnanie – magnetické pole na zemskom magnetickom rovníku dosahuje len 0,00000305 [ 0.305 x 10-4 ] T) sú všeobecne známe ako magnetary, ktoré sa stali prijímanou hypotézou na vysvetlenie mäkkých gama opakovačov (SGR) a anomálne röntgenové pulzary (AXP). Vznik takého silného poľa je ešte stále nejasný, no jedná z hypotéz tvrdí, že počas tvorby neutrónovej hviezdy sa zachoval magnetický tok materskej hviezdy, čo malo za následok zosilnenie magnetického poľa vo výsledku procesu. Ich silné magnetické pole je pravdepodobne hlavnou príčinou krátkeho života, ktorý trvá rádovo tisíc rokov. V súčasnosti pozorujeme malú časť počtu týchto objektov, momentálne máme len 31 potvrdených magnetarov. 
Hustota a vnútorná štruktúra 
Zloženie a aj samotná štruktúra neutrónových hviezd predstavuje aj v súčasnosti veľký otáznik. Podrobnejší obraz fyzikálnej štruktúre a procesov, ktoré sa odohrávajú vnútri neutrónovej hviezdy, sme si vytvorili podľa presného štúdia zmien rýchlosti otáčania neutrónovej hviezdy, alebo (ako nám neskôr umožnili vesmírne röntgenové teleskopy) podľa priameho určenia súvislostí medzi hmotnosťou a jej polomerom pomocou merania vyžarovaného spektra z povrchu. Prierez neutrónovou hviezdou by vyzeral veľmi podobne ako rez štruktúrou Zeme, poprípade iných terestriálnych planét: začali by sme pevnou kôrou, až by sme nakoniec narazili na tekuté a husté jadro. Celková hustota neutrónových hviezd je približne 5,9 x 1017 kg/m3 (čo je 4,1 × 1014 násobok hustoty Slnka), pričom hustota atómového jadra je 3 × 1017 kg / m3. V kôre sa môže hmota spájať do zložitých štruktúr, ktoré pripomínajú rôzne druhy cestovín - jadrové cestoviny (z anglického originálu "nuclear pasta") predstavujú v oblasti astrofyziky a jadrovej fyziky hypotetický typ zdegenerovanej hmoty, ktorý by mohol byť najsilnejším materiálom vo vesmíre. "Cestovinová hmota" sa so stúpajúcim tlakom deformuje a vytvára zložitejšie štruktúry - tieto deformácie môžeme označiť za určité fázy (viz. obrázok). Vo vrchnej časti kôry sa jadra zhustia do pologuľovitých zbierok, ktoré svojím tvarom pripomínajú cestoviny "gnochi". V hlbších vrstvách kôry sa cestoviny gnochi v dôsledku elektrického odpudzovania protónov roztiahnu na dlhé pásy, obsahujúce tisícky nukleónov. Táto fáza je známa ako "fáza špagiet". Špagety sa postupne spájajú a vytvárajú dlhé lisy jadrovej hmoty, ktoré svojimi rozmermi pripomínajú "lazane". Stláčanie lazaní vytvorí hmotu s prerušovanými otvormi, ktoré sa zmenia z valcovitých ("fáza "antišpagety"") na sférické otvory (fáza "antignochi"). 
Vonkajšia časť kôry by mala byť tvorená zo železa (Fe), ale pri čoraz vyšších hustotách, ktoré dosahujú hodnoty 6 × 1017 kg/m3, by sa mali hlbšie vyskytovať jadra bohaté na neutróny - napr. jadrá z niklu (Ni), kryptónu (Kr) či germánia (Ge)– ktoré by boli usporiadané v kryštalickej štruktúre. Hlboko pod vonkajšou časťou kôry hustota dosahuje až 1014 gramov na centimeter kubický. Pri týchto podmienkach sa hmota vyskytuje prevažne v podobe voľných neutrónov, ktoré vykazujú vlastnosti analogické tekutému héliu na Zemi pri teplotách blížiacich sa k absolútnej nule. Na rozhraní kôry a jadra sa už jadrové cestoviny ďalej nevyskytujú. Priamo v jadre, kde je hustota niekoľko krát vyššia ako 1014 g/cm3, platia stále neznáme fyzikálne mechanizmy. Predpokladá sa, že v jadre sa nachádza ten najhustejší materiál vo vesmíre, miliárd krát hustejší ako železo. Podľa iných teórií sa v jadre nachádzajú tzv. "podivné kvarkové hrudky," čo sú pevné látky zložené z neviazaných protónov, neutrónov a ďalších iných elementárnych častíc.
Binárne systémy.
V našej Galaxii sa podľa dnešných odhadov nachádza až jedna miliarda neutrónových hviezd a približne 5% z nich tvoria binárne systémy - systém dvoch astronomických objektov (zvyčajne hviezdy či planéty), ktoré obiehajú okolo ich spoločného ťažiska, kde jednu zo zložiek tvorí neutrónová hviezda. Súčasťou druhej zložky je zvyčajne biely trpaslík, čierna diera, červený obor, alebo aj ďalšia neutrónová hviezda. Dvojhviezdy, kde obe zložky obsahujú neutrónové hviezdy alebo neutrónovú hviezdu v binárnom systéme spolu s čiernou dierou, boli pozorované prostredníctvom gravitačných vĺn. 
Röntgenový binárny systém s nízkou hmotnosťou.
Röntgenový binárny systém s nízkou hmotnosťou (LMXB-"Low-mass X-ray binary") je binárny systém, kde jedna zložka je neutrónová hviezda alebo čierna diera, pričom druhá zložka (darca) je menej hmotným objektom - zvyčajne ide o plazmovú hviezdu (červený obor alebo biely trpaslík). LMXB systémy emitujú väčšinu svojho žiarenia prostredníctvom röntgenových lúčov, ktoré sú emitované horúcim plynom, ktorý sa prostredníctvom akrécie (akrečný disk okolo kompaktného objektu je najjasnejšou časťou LMXB) dostáva z druhej zložky na povrch neutrónovej hviezdy, alebo začne rotovať okolo gravitačného pôsobenia čiernej diery. LMXB systémy patria medzi tie najjasnejšie objekty na röntgenovej oblohe, no približne menej ako jedno percento žiarenia je emitované vo viditeľných vlnových dĺžkach. V našej Galaxii bolo zistených približne dvesto takýchto binárnych systémov. 
Medzihmotný röntgenový binárny systém.
Medzihmotný röntgenový binárny systém (IMXB-I"ntermediate-mass X-ray binary") je binárny systém, ktorý pozostáva z neutrónovej hviezdy alebo čiernej diery a druhú zložku tvorí hviezda strednej hmotnosti (polovica hmotnosti Slnka). Sú pôvodom röntgenového systému s nízkou hmotnosťou. 
Vysoko-hmotný röntgenový binárny systém.
Vysoko-hmotný röntgenový binárny systém (HMXB"-High-mass X-ray binary") je typom binárneho systému, ktorý obsahuje veľmi hmotné hviezdy. Zvyčajne ide o hviezdy typu O až B, ktorých hmotnosť sa pohybuje od 2,1 do 16 M☉ alebo viac a druhá zložka predstavuje kompaktný objekt - čiernu dieru alebo neutrónovú hviezdu, ktorá je dominantná emisiou röntgenových lúčov. Hmotná hviezda je veľmi jasná, pretože je dominantná emisiou optického svetla a dajú sa ľahko rozoznať. Asi najznámejším príkladom HMXB systému je Cygnus X-1, prvý kandidát na čiernu dieru. 
Mikrokvazar.
Kvazar je kompaktná oblasť v strede masívnej galaxie obklopujúca supermasívnu čiernu dieru. Mikrokvazar (niekedy aj "röntgenový binárny systém emitujúci rádiové vlny") je sústava normálnej hviezdy a kompaktného objektu - čiernej alebo neutrónovej hviezdy. Ich názov je odvodený z kvazarov, pretože majú niektoré spoločné vlastnosti: premenlivé a silné rádiové vyžarovanie, jasný akrečný disk, ktorý obklopuje kompaktný objekt. Naopak, u kvazarov, kde supermasívna čierna diera dosahuje hmotnosť miliónov Sĺnk, kompaktný objekt v mikrokvazaroch má hmotnosť len niekoľko M☉. V dôsledku trenia sa môže akrečný disk zohriať na takú vysokú teplotu, že začne emitovať röntgenové lúče.
1.Tabuľka údajov polomeru, hmotnosti a povrchovej gravitácie planét

</doc>
<doc id="30401" url="https://sk.wikipedia.org/wiki?curid=30401" title="Plazopanvové dinosaury">
Plazopanvové dinosaury

Plazopanvové dinosaury (iné názvy: plazopanvé dinosaury, jašteropanvové; ) je jedna z dvoch hlavných podskupín dinosaurov (). 
Názov plazopanvové dinosaury vyplýva zo skutočnosti, že panva väčšiny zástupcov pripomínala panvu plazov. Niektoré formy však pôvodný typ panvy druhotne modifikovali. Medzi nimi nachádzame aj predkov vtákov.
Z vývojového hľadiska do plazopanvých dinosaurov patria aj vtáky, ale v niektorých systémoch (vrátane hlavného systému používaného na slovenskej wikipédii) sú vtáky - z čisto praktických dôvodov - z plazopanvých dinosaurov vyňaté (lebo tvoria samostatnú triedu blanovcov). 
Znaky.
Základnými znakmi skupiny Saurischia sú predĺžený druhý prst predných končatín, tendencia k predlžovaniu krku a lonová kosť smerujúca dopredu (u niektorých vyspelých foriem často druhotne modifikovaná). Zástupcovia tejto skupiny mali tiež pôvodne chytavé predné končatiny. Hoci sa v minulosti myslelo, že spomedzi dinosaurov vedeli žuť iba zástupcovia Ornithischia, zrejme to dokázalo aj minimálne zopár zástupcov Saurischia, ako dokazuje nález koprolitu (skameneného trusu) veľkého dravého dinosaura, zrejme tyranosaura.
Systematika.
Saurischia: 
Rod "Eoraptor", ktorý sa staršie občas považoval za bazálne Saurischia, sa dnes zaraďuje do taxónu Sauropodomorpha.
Saurischia v užšom zmysle.
Od roku 2017 sa u niektorých autorov vyskytuje (už v dávnejšej minulosti zastávaná) hypotéza, podľa ktorej je taxón Theropoda sesterským taxónom nie (tak ako vyššie) taxónu Sauropodomorpha, ale taxónu Ornithischia. To znamená, že sa dinosaury (Dinosauria) už nedelia, tak ako obyčajne, na:
- Ornithischia a
- Saurischia (=Herrerasauria + Sauropodomorpha + Theropoda), 
ale sa delia na:
- Ornithoscelida (=Ortnithischia + Theropoda) a
- Saurischia v užšom zmysle (=Herrerasauria+ Sauropodomorpha).
Takto definované Saurischia v užšom zmysle sa alternatívne označuje ako Sauropodomorpha v širšom zmysle alebo Pachypodosauria.

</doc>
<doc id="30402" url="https://sk.wikipedia.org/wiki?curid=30402" title="Herrerasaurus">
Herrerasaurus

Herrerasaurus bol najväčší (3 až . dlhý a na úrovni bedier do . vysoký) a najhojnejší veľmi skorý dravý dinosaurus. Je to najznámejší zástupca archaickej skupiny Herrerasauridae, ktorá, napriek vonkajšej podobnosti, bola zrejme príliš primitívna na to, aby patrila medzi vyspelejšie dravé dinosaury zo skupiny Theropoda. Žil pred 230 až 228 miliónmi rokov, nájdený v Argentíne. Jediný druh je Herrerasaurus ischigualastensis.
Znaky a spôsob života.
Herrerasaurus sa vyznačoval veľkou podlhovastou hlavou s dlhými ostrými zubami a pevnou stavbou tela, takže medzi jeho korisť patrili aj veľké zvery, možno dokonca väčšie ako on sám. Pri love dobre využil aj veľké pazúry na prvých troch prstoch predných končatín. Čo sa týka počtu prstov, mal ich po päť ako na zadných, tak aj na predných končatinách, čo je znak primitívnych dinosaurov. Nepotrebné prsty mu však začali krpatieť a plne veľké mal len po tri na každej končatine. Stavba jeho končatín naznačuje, že Herrerasaurus bol pomalé, prípadne stredne rýchle zviera, stále však rýchlejšie ako dlhokrké dinosaury (Sauropodomorpha). Okrem malých stavovcov, ktoré zrejme lovil najčastejšie, si trúfol i na "rynchosaury", hoci prakticky žiaden bylinožravec, žijúci po jeho boku, si nemohol byť istý životom.
Klasifikácia.
Paleontológovia sa dlhú dobu domnievali, že Herrerasaurus a jeho príbuzní by mohli byť priamymi predkami dinosaurov. Paul Sereno a Fernando Emilio Novas v roku 1992 však na základe objavenej lebky a jej pokročilých znakov uznali, že ide o raných teropódov. Tento názor je dnes síce väčšinou akceptovaný, ale pozícia herrerasauridov (a Eoraptor) je stále značne neistá. Hoci mal Herrerasaurus telo podobné neskorším jurským dinosaurom, žil v dobe pred približne 228 miliónmi rokov, keď dinosaury boli menšie a zďaleka ešte nepatrili k dominantným živočíchom. Tými sa dinosaury stali až koncom triasu.

</doc>
<doc id="30403" url="https://sk.wikipedia.org/wiki?curid=30403" title="Coelophysoidea">
Coelophysoidea

Coelophysoidea (iné názvy: Procompsognathoidea, Podokesauroidea) je skupina dravých dinosaurov zo skupiny theropody, ktorá sa hojne vyskytovala koncom triasu a začiatkom jury. 
Charakteristika.
Svojho času to boli najúspešnejšie dravé dinosaury, najmä v kategórii stredne veľkých dravcov (ak vynecháme herrerasaury, ktoré hrali dôležitú úlohu iba začiatkom vrchného triasu), s dĺžkou tela do 6 až . Niektoré druhy boli zrejme trúfalé a lovili aj veľké sauropodomorfy (Sauropodomorpha). Zvyčajne žili osamote, kým počas obdobia sucha sa nezriedka zhromaždili v obrovských skupinách v ešte nevyschnutých korytách riek.
Zástupcovia Coelophysoidea boli štíhle nízkohlavé teropody s pomerne dlhými krkmi. Lebky mávali vybavené zvláštnym zárezom v prednej časti hornej čeľusti ktorý snáď pomáhal pri love malej koristi. Na predných končatinách mali dobre vyvinuté len vnútorné tri prsty, krajné dva zakrpateli.
Systematika.
Zaradenie v systéme.
Coelophysoidea je jednou z troch hlavných podskupín dravých dinosaurov, ktorá sa volá Theropoda, pričom ďalšími podskupinami sú Ceratosauria a Tetanurae. Coelophysoidea bola v minulosti považovaná za súčasť jednej z nich, menovite Ceratosauria. 
Vnútorná systematika.
Systém taxónu Ceolophysoidea vyzerá takto: 
Coelophysoidea (iné názvy: Procompsognathoidea, Podokesauroidea):
Do Procompsognathinae patria malé zle známe primitívne formy. Do Coelophysinae patria „klasické“ stredne veľké formy, napr. rod "Coelophysis".
Od 80. rokov 20. storočia do prvých rokov 21. storočia sa do Ceolophysoidea niekedy zaraďovala aj čeľaď Dilophosauridae (starší názov: Halticosaurinae). Na začiatku 21. storočia čeľaď teda zahŕňala veľké formy s dvojitým kosteným hrebeňom na hlave, t.j. rod "Dilophosaurus" a niektoré ďalšie rody. Tieto tvory mali blízko k predkom Tetanurae a Ceratosauria. Niekedy sa považovali za primitívne, inokedy za vyspelé. Dnes do tejto čeľade patrí spravidla už len rod "Dilophosaurus".

</doc>
<doc id="30404" url="https://sk.wikipedia.org/wiki?curid=30404" title="Dilophosaurus">
Dilophosaurus

Dilophosaurus bol až . dlhý, štíhly dravý dinosaurus podobný rodu Coelophysis. V rámci skupiny Coelophysoidea reprezentoval väčšie druhy vybavené kostenými hrebeňmi (Dilophosauridae). Žil pred približne 190 miliónmi rokov a bol nájdený v USA a Antarktíde.
Znaky.
Dilophosaurus sa vyznačoval dvoma pretiahnutými kostenými hrebeňmi polkruhovitého tvaru na hlave a hlbokým zárezom v prednej časti hornej čeľuste. Kostený hrebeň za života zvieraťa zrejme pokrývala pestro sfarbená koža a samce sa nimi predvádzali pred samicami, ktoré pestro sfarbené hrebene nemali, a zrejme im tieto útvary chýbali úplne, boli totiž nájdené pozostatky jedincov bez kosteného hrebeňa, ktoré však anatomicky zodpovedali jedincom s hrebeňom. V čeľustiach mal Dilophosaurus až prekvapujúco veľké zuby, vďaka ktorým ľahšie lovil aj väčšiu zver. Medzi jeho korisť patrili stredne veľké bylinožravce, no možno si trúfol aj na rovnako dlhého prosauropóda rodu Massospondylus, ktorý bol tiež ľahko stavaný. Vďaka zárezu v čeľusti však ľahko lovil aj malé suchozemské stavovce a ryby. Mal síce štíhlu lebku, no tá nebola slabá, ako sa niekedy uvádza. Dilophosaurus je známy z pomerne dobrých pozostatkov, zahrňujúcich aj kostry mláďat.
Klasifikácia.
Hoci býva radený do nadčeľade Coelophysoidea, jeho pozícia medzi týmito ranými teropódmi je stále otázkou diskusií. Neistá je aj platnosť samotnej čeľade Dilophosauridae, ktorá vzhľadom na skutočnosť, že ide o monotypický taxón, by mala byť neaktívna.
Nález a druhy.
Prvé takmer kompletné pozostatky Dilophosaura sa našli v roku 1942 v severoamerickom štáte Arizona. K rodu Dilophosaurus sa často radia 3 druhy: "D. wetherilli", "D. breedorum" a "D. sinensis". Posledný menovaný však s veľkou pravdepodobnosťou vôbec pod rod Dilophosaurus nepatrí; dôvodom vtedajšej mylnej klasifikácie bola prítomnosť hrebeňa na lebke, ktorý sa však, ako sa neskôr ukázalo, vyskytoval aj u iných teropódov. Zo Severnej Ameriky je okrem druhu "D. wetherilli" opísaný tiež druh "D. breedorum". Validita tohto druhu je však otázkou diskusií.
V populárnej kultúre.
Dilophosaurus sa dostal do povedomia laickej verejnosti najmä vďaka svojej „roly“ vo filme Jurský park z roku 1993. Tu bol vybavený rozpínavým krčným golierom a pľul akúsi pálivú hmotu, oslepujúcu korisť. V skutočnosti žiadne také anatomické znaky Dilophosaurus nevykazoval, navyše bol podstatne väčší než ako je zobrazený v slávnom filme (kde bol vysoký len cez 1 meter a dlhý asi 3 metre).

</doc>
<doc id="30405" url="https://sk.wikipedia.org/wiki?curid=30405" title="Liliensternus">
Liliensternus

Liliensternus bol 5 až 7 metrov dlhý dravý dinosaurus. Známy je z nekompletných kostier zahŕňajúcich lebku. Pozostatky tohto tvora datované do doby pred 215 až 200 miliónov rokov boli zatiaľ nájdené v Nemecku. Jeho jediným druhom je Liliensternus liliensterni.
Znaky.
Liliensternus pripomínal príbuzný rod Coelophysis. Mal podlhovastú hlavu, krátke predné končatiny, dlhé zadné končatiny, na ktorých behal a chvost, ktorý vyvažoval prednú polovicu tela. Oproti rodu Coelophysis však mal v pomere k telu vyššiu a väčšiu hlavu, pevnejšiu stavbu tela a pri niektorých formách (zrejme samcoch) aj dvojitý nízky kostený hrebeň na hlave, podobný ako mal neskoršie žijúci rod Dilophosaurus dorastajúci do zhruba rovnakej veľkosti. Niektorými znakmi na kostre pripomína skupinu Tetanurae.
Dravosť.
V prípade rodu Liliensternus šlo o veľmi nebezpečného tvora aj napriek tomu, že nebol práve najlepším bežcom. Jednu jeho kostru našli vedci spolu s kostrou jedinca rodu Plateosaurus, pričom oba dinosaury zrejme zahynuli počas vzájomného súboja. Liliensternovi sa muselo podariť oddeliť plateosaura od jeho stáda a potom na neho zaútočiť. Napriek tomu, že bol plateosaurus zrejme sám, nešlo o ľahký súboj, keďže ako mohutný bylinožravec vážil plateosaurus až tri – štyri tony, teda oveľa viac ako útočník. Osemmetrový plateosaurus sa navyše vedel brániť veľkými pazúrmi predných končatín a tak musel byť súboj týchto dvoch zvierat veľkou show. Zo skamenelín však nevieme, či nebol plateosaurus náhodou chorý alebo zranený. Okrem veľkých dlhokrkých prosauropódov (príp. sauropódov) sa liliensternus živil aj stredne veľkými, pripadne aj menšími živočíchmi.
Liliensternus na Slovensku.
Je pravdepodobné, že liliensternus obýval na rozhraní triasu a jury aj územie dnešného Slovenska. Vo Vysokých Tatrách boli totiž nájdené skamenené stopy veľkého dravého dinosaura (podľa stôp asi 4 metre dlhého) pomenovaného pôvodne "Coelurosaurichnus tatricus" (meno sa však medzinárodne neujalo, namiesto neho býva používané rodové meno "Eubrontes"). Keďže boli datované do doby výskytu liliensterna, je veľmi pravdepodobné, že patrili nedospelému jedincovi tohto rodu. Žiaden iný rovnako veľký dravý dinosaurus nie je z rovnako starých európskych sedimentov dosiaľ známy.
Referencie.
Použitá literatúra.
GIERLIŃSKI, G., SABATH, K. 2005: "Dinosaur Tracks in the Upper Triassic and Lower Jurassic of Central Europe." Tracking Dinosaur Origins: The Triassic/Jurassic Terrestrial Transition Abstracts Volume Dostupné online

</doc>
<doc id="30406" url="https://sk.wikipedia.org/wiki?curid=30406" title="Coelophysis">
Coelophysis

Coelophysis bol 3 až dlhý dravý dinosaurus zo skupiny Coelophysoidea, ktorého poznáme z nespočetného množstva kompletných kostier. Tento ľahko stavaný dravec s dlhou, nízkou hlavou a pomerne dlhým krkom bol veľmi čiperný a rýchly, nesporne jeden z najrýchlejších zvierat svojej doby. V minulosti bol tento dinosaurus známy aj ako Rioarribasaurus. Žil pred približne 220 miliónmi rokov, nájdený v Arizone. Jediný druh je Coelophysis bauri.
Opis.
Coelophysis bol bipédny (po dvoch nohách chodiaci) mäsožravec, dlhý približne a vážiaci okolo . Jeho potravou boli drobné plazy, ryby a bylinožravé dinosaury (napr. Revueltosaurus, Technosaurus). V žalúdku celofýzov boli nájdené aj kosti ich mláďat, čo ukazuje na občasný kanibalizmus pri nedostatku inej potravy. Mnohé znaky na kostre pripomínajú anatómiu vtákov. Kostra bola veľmi ľahko stavaná (duté a tenkostenné kosti, pevne zrastené krížové stavce, panvové kosti, kosti priehlavku a členok so zadnou časťou chodidla). Prednými končatinami, ktoré boli pomerne dlhé, mohol tento rýchly bežec korisť za behu uchopiť a následne zabiť ostrými pílovitými zuby.
Spôsob života.
Coelophysis žil zvyčajne osamote a počas križovania krajiny lovil rôzne malé živočíchy. Keď však nastali obdobia sucha, počas ktorých vyschla väčšina potokov a riek, zdržiaval sa v blízkosti vyschýnajúcich korýt mohutnejších tokov, kde mal najväčšiu šancu, že niečo uloví. Niekedy sa takto zhromaždili aj stovky, ba tisíce zástupcov tohto rodu, ktoré keď už nemali čo žrať, zabíjali sa navzájom. Najprv prišli na rad mláďatá, potom staré, zranené a choré jedince, čo bol jediný možný spôsob prežitia podľa možnosti čo najväčšieho množstva rozmnožovania schopných jedincov. Kanibalizmus týchto tvorov sa za prajných podmienok zrejme nevyskytoval.
Dôkazy katastrofy.
Paleontológovia našli dôkazy o lokálnej katastrofe, ktorá zahubila tisíce zástupcov rodu Coelophysis a ktorej priebeh približne zrekonštruovali. Jedného dňa, niekedy pred 220 mil.r., zrejme počas vrcholiaceho obdobia sucha, prudký lejak spôsobil prívalovú vlnu, ktorá sa veľkou rýchlosťou rútila skoro prázdnymi korytami riek a brala so sebou všetko čo jej prišlo do cesty. Na to doplatili aj celofýzy, ktoré na scenár tohto typu neboli pripravené a voda ich zmietla. Utopila ich a ich zdochliny zakryla ihneď po smrti (možno i pred ňou) vrstvou bahna. Vďaka nej telá celofýzov skameneli a dnes máme k dispozícii obrovské množstvo kompletných kostier dinosaurov tohto rodu. V niektorých kostrách sa zachovali aj kostry mláďat, ktoré ešte neboli strávené. Vzhľadom na umiestnenie kostričiek mláďat je zrejmé, že nemohlo ísť o mláďatá tesne pred pôrodom, ako sa niekedy uvádza.

</doc>
<doc id="30407" url="https://sk.wikipedia.org/wiki?curid=30407" title="Ceratosaury">
Ceratosaury

"Slovenský názov ceratosaury v užšom zmysle označuje len čeľaď Ceratosauridae, pozri Ceratosauridae."
Ceratosaury (lat. "Ceratosauria") je skupina dravých dinosaurov, ktoré boli úspešné koncom jury a počas kriedy, najmä na kontinentoch južnej pologule. Najstaršie ceratosaury však žili už koncom triasu alebo začiatkom jury. O prvotných ceratosauroch vieme veľmi málo, poznáme len rod "Sarcosaurus" spred 200 miliónov rokov, ktorý je však zle doložený. Najstarším dobre známym ceratosaurom je vlastne až samotný Ceratosaurus spred 150 miliónov rokov.
Znaky.
Zástupcovia skupiny Ceratosauria sa, na rozdiel od tetanurov (Tetanurae), rozvíjali menej, a tak vyspelé ceratosaury pôsobili v porovnaní s tetanurmi primitívne. Bolo to najmä pre primitívne štvorprsté predné končatiny, či niektoré iné znaky na kostre.
Systematika.
Ceratosauria je jedna z troch hlavných podskupín teropodov (Theropoda), pričom jej sesterské skupiny sú Tetanurae a Coelophysoidea. Do Ceratosauria bola v minulosti radená aj celá skupina Coelophysoidea. 
Zjednodušený systém ceratosaurov vyzerá takto (stav okolo roku 2006):
Ceratosauria:

</doc>
<doc id="30408" url="https://sk.wikipedia.org/wiki?curid=30408" title="Ceratosaurus">
Ceratosaurus

Ceratosaurus (v preklade "rohatý jašter") bol pomerne hojný, hoci zrejme samotársky žijúci dravý dinosaurus. Vyskytoval sa pred 155 až 145 miliónmi rokov vo vrchnej jure. Známy je z viacerých kostier a množstva úlomkov. Jeho pozostatky boli nájdené v USA (Colorado, Utah), Afrike(?) a Európe (Portugalsko). Najhojnejší bol zrejme na území USA, kde bolo pôvodne opísaných viacero jeho druhov (v skutočnosti však išlo iba o rozdielne staré jedince jediného druhu).
Opis.
Ceratosaurus sa preslávil typickým tupým nosovým rohom a dvoma nadočnicovými hrboľmi, od ktorých bolo odvodené jeho meno „rohatý jašter“. Dorastal do dĺžky 6 až 9 metrov, pričom chrbtom sa mu tiahli malé kostené hrbole. Ak by sme ho porovnali s rodom Allosaurus, rozdiely medzi nimi by boli zjavné z počtu prstov predných končatín (u ceratosaura 5) a z celkovej telesnej stavby, keďže ceratosaurus disponoval badateľne mohutnejšou kostrou, pričom i lebku mal ťažšiu a robustnejšiu. V čeľustiach mával pomerne veľké zuby, čo bolo zrejme prispôsobenie lovu väčšej koristi, ktorá u ceratosaura predstavovala stredne veľké a veľké bylinožravé dinosaury zo skupiny Ornithopoda, prípadne mladé dlhokrké dinosaury zo skupiny Sauropoda.
Nosový roh.
Pri opise v roku 1884 Othniel Charles Marsh navrhol, že nosový roh ceratosaura predstavoval „mocnú zbraň“, veľmi užitočnú pri útoku alebo obrane, čo v roku 1920 podporil aj paleontológ Gilmore. Dnes však býva táto hypotéza spochybňovaná, keďže roh tvorila kosť príliš jemná na to, aby mohol slúžiť ako zbraň. Iní vedci sa dokonca domnievali, že touto zrohovatenou kožou mláďatá prerážali škrupinu, keď sa liahli z vajíčok. V súčasnosti prevláda názor, že ním rozpoznával príslušníkov svojho druhu.
Nález.
Prvého ceratosaura našiel americký paleontológ Othniel Charles Marsh už v roku 1884 v Colorade. Známy je aj jedinec z Cleveland Lloyd Dinosaur Quarry ("Clevelandovho Lloydovho kameňolomu dinosaurov") v Utahu.
V kultúre.
Ceratosaurus sa objavuje v dokumentárnom filme Na potulkách s dinosaurami z roku 2001.

</doc>
<doc id="30409" url="https://sk.wikipedia.org/wiki?curid=30409" title="Carnotaurus">
Carnotaurus

Carnotaurus bol 7 až 8 metrov dlhý dravý dinosaurus, zástupca skupiny Ceratosauria. Tohto dinosaura poznáme nielen z nálezov v podstate kompletnej kostry, ale aj z odtlačkov kože prakticky celého tela, ktorá odhalila rady kožných hrboľov na jeho chrbte. Žil pred 75 miliónmi rokov (skoršie datovania ho chybne datovali do doby pred 95 mililiónmi rokov) na územi dnešnej Argentíny. Jediný druh je Carnotaurus sastrei.
Opis.
Karnotaurus sa vyznačoval charakteristickými zvláštnymi rohmi na hlave. Bol to pevne stavaný živočích, vyznačujúci sa krátkou a vysokou hlavou s do strán smerujúcimi rohmi nad očami. Kým lebka samotná bola solídne stavaná, sánka a zuby boli prekvapujúco tenké a krehké. Zaujímavé sú aj jeho predné končatiny, napriek masívnemu ramenu veľmi krátke a nepoužiteľné. Od krku po chvost sa karnotaurovi tiahli rady vyčnievajúcich šupín. Spôsob života tohto tvora je záhadou, najmä pre jeho slabú sánku. Mohol loviť malé bylinožravé dinosaury zo skupiny Ornithopoda tak, že sa zo zálohy vyrútil do ich čriedy a hlavou zrazil na zem viacero jej členov. Tým ich omráčil a potom poľahky zožral. Podľa jednej štúdie z roku 2011 bol karnotaurus schopný vyvinúť rýchlosť až 60 km/h, čo ho robilo jedným z narýchlejších teropódov vôbec (nerátajúc tzv. „pštrosie dinosaury“).
Klasifikácia.
V rámci čeľade Abelisauridae bol karnotaurus členom podčeľade Carnotaurinae, kam patria aj ďalšie veľké abelisauridy - napr. Aucasaurus (Argentína), Majungasaurus (Madagaskar) a Rajasaurus (India). V rámci tejto podčeľade je jeho najbližší príbuzný rod Aucasaurus, s ktorým tvorí tribus Carnotaurini. Na základe nálezov úlomkov lebiek sa predpokladá, že mohol byť rozšírený takmer po celom superkontinente Gondwana.

</doc>
<doc id="30410" url="https://sk.wikipedia.org/wiki?curid=30410" title="Veľký čínsky múr">
Veľký čínsky múr

Veľký čínsky múr alebo Čínsky múr () je starý systém opevnenia, ktorý sa ťahá naprieč severnou Čínou. Dnešný vzhľad má predovšetkým z výstavby z 15. až začiatku 17. storočia za dynastie Ming. Jeho účelom bolo chrániť Čínu pred mongolskými vpádmi. Podobné opevnenia proti vpádom kočovných kmeňov boli však budované už v dávnejších dobách.
Múr sa tiahne v dĺžke ; východný začiatok má v Šan-chaj-kuan (山海关, Shanhaiguan) pri morskom zálive Po-chaj (Bohai) v provincii Che-pej (Hebei) na hraniciach vlastnej Číny a Mandžuska, končí ďaleko na západe pri Ťia-jü-kuan (嘉峪关, Jiayuguan) v provincii Kan-su na pokraji púšte Gobi, v miestach, kade cez roztrúsené oázy kedysi pokračovala západným smerom Hodvábna cesta. Múr v niektorých úsekoch prebieha v niekoľkých líniách a vytvára odbočky (započítané do celkovej dĺžky), na iných miestach je naopak prerušený.
Číňania ho tiež nazývajú Wan-li čchang-čcheng (ZZ: 万里长城, pinyin: Wànlĭ Chángchéng), čo znamená doslova „Múr dlhý desať tisíc li“. Pretože výraz „desať tisíc“ je pre nich tradične synonymum nezmerateľného množstva, ponúka sa výstižnejší preklad „Nekonečne dlhý múr“.
Dejiny.
Prvý Čínsky múr bol postavený za vlády Prvého cisára, zakladateľa epizodickej dynastie Čchin (Qin). Na stavbu bolo nasadených státisíce ľudí, predovšetkým zajatcov a trestancov. Nebolo to budovanie z ničoho, ale skôr prepojenie už existujúcich úsekov opevnení postavených v období bojujúcich štátov v 5. – 3. storočí pred Kr. Tiahol sa omnoho severnejšie, než dnešný múr a zachovali sa z neho iba nepatrné ostatky. Aj nasledujúce dynastie budovali vo väčšej či menšej miere obranné múry na severnom pomedzí. Dnešnú podobu získal múr za dynastie Ming, kedy bol prebudovaný do veľkorysých rozmerov s použitím trvanlivých materiálov (kameň, pálené tehly). Múr pochopiteľne nemal za úlohu odraziť masívny útok nepriateľského vojska, ktoré by hradby dokázalo preliezť, jeho úlohou bolo sťažiť polokočovným kmeňom ich lúpežné nájazdy dovnútra impéria.
Konštrukcia a vybavenie.
Oddávna zaužívaným spôsobom budovania opevnení v Číne bolo udupávanie zeminy po tenkých vrstvách do pripraveného bednenia. Takto vytvorené veľmi pevné jadro bolo potom obmurované. Stavebný materiál bol rozmanitý. Blízko Pekingu boli pri budovaní Veľkého múru používané vápencové kamene, inde granit a pálené tehly, v závislosti na miestnych zdrojoch. Čínsky múr sa obvykle tiahne v ťažko dostupnom teréne po hrebeňoch hôr. Parametre stavby sú rôzne – opevnenie z mingskej doby má pri päte šírku okolo 7 až 8 metrov, v korune okolo 5 metrov a dosahuje výšku 6 až 10 metrov. Vnútri múra sa nachádzajú spojovacie chodby a skladovacie priestory. Každých niekoľko sto metrov je múr zosilnený vežami, ktoré slúžili ako pozorovacie a signálne stanovištia, skladištia zbraní a v prípade núdze aj ako útočisko obrancov. Celkový počet veží sa odhaduje na 25 000. Vo väčších odstupoch boli budované kasárne, zásobovacie skladištia a veliteľstvá.
K predávaniu správ o pohybe nepriateľa používali strážne hliadky dymové signály. Napríklad v mingskom období znamenal jeden dymový signál počet 100 nepriateľov, dva signály 500, tri signály cez 1 000 nepriateľských bojovníkov.
Symbolický význam.
V dnešnej dobe je Veľký čínsky múr vnímaný ako jeden zo symbolov Číny. Aj slová piesne Pochod dobrovoľníkov, pochádzajúcej z roku 1935, dnes štátnej hymny ČLR, odkazujú na „nový Veľký múr z mäsa a krvi“, ktorú majú vytvoriť čínski vlastenci tvárou v tvár nepriateľskej invázii.
Mýtus o viditeľnosti z vesmíru.
Dlho sa tradovalo populárne, ale ničím nepodložené tvrdenie amerického cestovateľa Richarda Halliburtona z roku 1938, že tento múr je jediným ľudským výtvorom viditeľným z Mesiaca. Ak ide o pohľad voľným okom, Čínsky múr rozhodne nie je z takej vzdialenosti viditeľný. V otázke pozorovania z kozmickej lode na nízkej obežnej dráhe sa názory rozchádzajú. Nie je vylúčené, že pri priaznivom osvetlení môže pozorovateľ s bystrým zrakom priebeh múru zazrieť, ale napríklad prvý čínsky kozmonaut Jang Li-wej (Yang Liwei) vyhlásil, že Čínsky múr pri pohľade z vesmíru nerozoznal.
Pamiatková ochrana.
Od roku 1987 je Veľký čínsky múr zapísaný na zoznam svetového kultúrneho dedičstva UNESCO. Napriek tomu je ochrana múru doteraz nedostatočná; v odľahlejších miestach sa rozpadáva a dochádza k rozoberaniu na stavebný materiál. Zreštaurované a turisticky sprístupnené sú len niektoré menšie úseky.

</doc>
<doc id="30411" url="https://sk.wikipedia.org/wiki?curid=30411" title="Noasaurus">
Noasaurus

Noasaurus bol 2,5 m. dlhý dravý dinosaurus z čeľade Noasauridae. Známy je z nekompletných pozostatkov, zahŕňajúcich lebku a kosti nôh. Žil pred 70 miliónmi rokov, nájdený bol v Argentíne. Jeho jediný druh je Noasaurus leali.
Pôvodne sa myslelo, že na každej nohe mal dlhý zahnutý otáčavý pazúr, podobne ako vtákovité teropódy zo skupiny Dromaeosauridae. Podobne ako pri rode Baryonyx, pazúr pôvodne priradený zadným končatinám patril v skutočnosti na predné končatiny.

</doc>
<doc id="30412" url="https://sk.wikipedia.org/wiki?curid=30412" title="Šan-chaj-kuan">
Šan-chaj-kuan

Šan-chaj-kuan (山海关, Shanhaiguan) je mesto v severovýchodnej Číne v provincii Che-pej (Hebei), 300 km východne od Pekingu. Od roku 1953 tvorí severovýchodnú časť mestskej aglomerácie Čchin-chuang-tao (Qinhuangdao, ZZ 秦皇岛).
Meno "Šan-chaj-kuan" znamená „Tiesňava medzi horami a morom“ a presne vystihuje polohu mesta medzi východným úbočím hory Jan-šan (Yanshan) a zálivom Po-chaj (Bohai), v miestach kade oddávna prechádzala dôležitá cesta z vlastnej Číny do Mandžuska.
Strategický význam miesta bol zohľadnený už na začiatku dynastie Ming, kedy generál Sü dal mesto obohnať mohutnými hradbami s obvodom 4 km, výškou 14 m a hrúbkou 7 m. Hradby obkolesovala vodná priekopa a nachádzali sa v nich štyri brány s padacími mostami, každá bola otočená k jednej svetovej strane. Východná brána, nesie veľký nápis, hlásajúci: 天下第一关 (Prvá brána pod Nebesami).Tento symbolický začiatok Veľkého čínskeho múru je veľmi populárnym turistickým cieľom.
Práve v Šan-chaj-kuan sa roku 1644 odohrala epizóda, ktorá znamenala nástup dynastie Čching (Qing). Generál Wu San-kuej (Wu Sangui) sa spojil s Mandžuami a vpustil ich vojská do Číny.

</doc>
<doc id="30415" url="https://sk.wikipedia.org/wiki?curid=30415" title="Mandrake">
Mandrake



</doc>
<doc id="30417" url="https://sk.wikipedia.org/wiki?curid=30417" title="Pamätník maratónu mieru">
Pamätník maratónu mieru

Pamätník maratónu mieru sa nachádza na Námestí Maratónu mieru v mestskej časti Staré Mesto v Košiciach. Odhalený bol v roku 1959.
Na pamätníku sa nachádza text "NENIKHKAMEN" (gr. zvíťazili sme), čo bol podľa legendy výkrik bežca - Aténčana - oznamujúceho víťazstvo.
Socha.
Autorom 3 m vysokej sochy nahého bežca, vytvorenej z bronzu na podstavci z požárskej žuly je akademický sochár Arpád Račko.

</doc>
<doc id="30418" url="https://sk.wikipedia.org/wiki?curid=30418" title="Hans Christian Ørsted">
Hans Christian Ørsted

Hans Christian Ørsted (* 14. august 1777, Rudkøbing, Dánsko – † 9. marec 1851, Kodaň) bol dánsky fyzik a chemik, ovplyvnený učením Immanuela Kanta. Čítať a písať ho naučil nemecký vyrobca parochní v mestečku kde žil, jeho otec naučil jeho brata spolu s ním základy chémie.
V roku 1820 objavil závislosť medzi elektrinou a magnetizmom pomocou jednoduchého pokusu. Dokázal, že vlákno, ktorým preteká elektrický prúd, dokáže vychýliť ručičku kompasu. Avšak Ørstedovi sa nikdy nepodarilo dostatočne uspokojujúco vysvetliť tento jav.
Ørsted nebol prvým, ktorý zistil, že elektrina a magnetizmus navzájom súvisia. 18 rokov pred ním túto závislosť pozoroval Gian Domenico Romagnosi. Romagnosiho objav bol publikovaný v roku 1802 v jedných talianskych novinách, ale bol prehliadnutý vedeckou obcou.
V roku 1825 Ørsted po prvýkrát vyrobil hliník.
Na počesť jeho výskumu v oblasti elektromagnetizmu je po ňom pomenovaná staršia jednotka magnetickej indukcie (Oersted).

</doc>
<doc id="30419" url="https://sk.wikipedia.org/wiki?curid=30419" title="Pamätník maratóna mieru">
Pamätník maratóna mieru



</doc>
<doc id="30421" url="https://sk.wikipedia.org/wiki?curid=30421" title="Zinok">
Zinok

Zinok "Zincum" (z ) je chemický prvok v periodickej tabuľke prvkov, ktorý má značku Zn a protónové číslo 30. Zinok je mäkký ľahko taviteľný kov, používa sa od stredoveku. Slúži ako súčasť rôznych zliatin. Používa sa pri výrobe farbív a jeho prítomnosť v potrave je nevyhnutná pre správny vývoj organizmu, ale nadmerné množstvo môže byť škodlivé.
Výskyt a výroba.
V zemskej kôre je pomerne bohato zastúpený. Priemerný obsah činí približne 100 mg/kg. Aj v morskej vode je jeho koncentrácia značne vysoká - 0,01 miligramu v jednom litri. Predpokladá sa že vo vesmíre pripadá na jeden atóm zinku približne 100 miliónov atómov vodíka.
Hlavným minerálom a rudou pre priemyselnú výrobu zinku je sfalerit, chemicky sulfid zinočnatý ZnS. Ďalším minerálom zinku je smithsonit (predtým kalamín), uhličitan zinočnatý ZnCO3 a oxid zinočnatý – zinkit. Vzácne sa v prírode môžeme stretnúť aj s elementárnym, kovovým zinkom. Zinok je pomerne reaktívny prvok, na vzduchu sa pokrýva vrstvou uhličitanu a oxidu zinočnatého.

</doc>
<doc id="30422" url="https://sk.wikipedia.org/wiki?curid=30422" title="Maršal Sovietskeho zväzu">
Maršal Sovietskeho zväzu

Hodnosť Maršal Sovietskeho zväzu () bola druhá najvyššia hodnosť Červenej, neskôr Sovietskej armády a prakticky najvyššia, ktorú mohol vojak dosiahnuť. Najvyššia hodnosť – generalissimus bola vytvorená špeciálne pre Stalina, ktorý bol jej jediným nositeľom v celej histórii ZSSR. 
Hodnosť maršal ZSSR vznikla v roku 1935 (zanikla v roku 1991). Celkovo ju dosiahlo 41 ľudí. Jej námorníckym ekvivalentom bola hodnosť Admirál flotily Sovietskeho zväzu.
História hodnosti.
Vojenská hodnosť maršal Sovietskeho zväzu bola ustanovená rozhodnutím sovietskej vlády (tzv. Rada ľudových komisárov) 22. septembra 1935. 20. novembra bolo do hodnosti povýšených 5 mužov: ľudový komisár obrany Kliment Vorošilov, náčelník generálneho štábu Červenej armády Alexandr Jegorov a traja starší velitelia: Vasilij Bľucher, Semion Buďonnyj a Michail Tuchačevskij.
Traja z nich, Bľucher, Tuchačevskij a Jegorov boli popravení počas Stalinovych čistiek v armáde v období Veľkého teroru v rokoch 19381940. 7. mája 1940 boli menovaní ďalší traja maršali: nový ľudový komisár obrany Semion Timošenko, Boris Šapošnikov, a Grigorij Kulik.
V priebehu druhej svetovej vojny boli Timošenko, Buďonnyj a Vorošilov odstránení z najvyššieho velenia kvôli neúspešnému riadeniu bojových operácií (Vorošilov po Zimnej vojne, ostatní dvaja v priebehu sovietsko-nemeckej vojny) a Kulik bol dokonca degradovaný pre neschopnosť. 
Hodnosť maršal Sovietskeho zväzu bola počas vojny udelená celému radu vojenských veliteľov, ktorí si ju zaslúžili svojimi výkonmi na bojisku (napr. Georgij Žukov, Ivan Konev a Konstantin Rokossovskij). V roku 1943 Stalin povýšil na maršala sám seba a v roku 1945 pridal rovnakú hodnosť svojmu šéfovi polície Berijovi. K týmto politickým maršalom sa pripojil v roku 1947 Nikolaj Bulganin.
Po vojne bol bývalý maršal Kulik popravený počas ďalšej vlny Stalinových čistiek (1950), po Stalinovej smrti ho nasledoval Berija (v jeho prípade sa však nedá poprave po riadnom súde nič vytknúť – zločinov, z ktorých bol obžalovaný, sa jednoznačne dopustil). Od roku 1947 dostávali túto hodnosť len profesionálni vojaci aspoň rámcovo odpovedajúci úrovni (jedinú výnimku predstavuje sebapovýšenie Leonida Brežneva v roku 1976).
Ako posledný získal túto hodnosť Dmitrij Jazov (1990), ktorý bol o rok neskôr uväznený za svoju účasť na nepodarenom puči proti Michailovi Gorbačovovi. Maršal Sergej Achromejev spáchal samovraždu po rozpade ZSSR. 
Hodnosť bola zrušená (stratila význam) s rozpustením Sovietskeho zväzu v októbri 1991. Za jej nástupnícku hodnosť je považovaná hodnosť maršal Ruskej federácie, ktorú v súčasnej dobe zastáva iba Igor Sergejev, ruský minister obrany v rokoch 19972001 a súčasný bezpečnostný poradca Vladimira Putina.
Rozdelenie maršalov ZSSR do troch hlavných skupín.
Všetci povojnoví maršali boli dôstojníkmi počas druhej svetovej vojny. Brežnev pôsobil v armáde ako politický pracovník počas sovietsko-nemeckej vojny a už v roku 1942 bol menovaný do hodnosti plukovníka, 2. novembra 1944 dostal hodnosť generálmajor. Jazov, ktorý bol na konci vojny dvadsaťročný a velil rote. Na rozdiel od starších amerických veliteľov, žiadny sovietsky maršal nezískal priame bojové skúsenosti v Studenej vojne. Ich schopnosť prispôsobenia a pochopenia nových podmienok studenej vojny a hroziaceho globálneho konfliktu bola rôzna. Táto pretrvávajúca skupina veteránov druhej svetovej vojny v najvyššom velení je považovaná za jeden z najdôležitejších faktorov, ktorý negatívne ovplyvnil vývoj a akcieschopnosť Sovietskej armády v jej neskorom období.

</doc>
<doc id="30428" url="https://sk.wikipedia.org/wiki?curid=30428" title="Srdce (orgán)">
Srdce (orgán)

Srdce (latinsky: cor, grécky: καρδια – kardia) je dutý svalový orgán, ktorý pumpuje krv cez obehovú sústavu (kardiovaskulárny systém) vďaka rytmickým sťahom (kontrakciám).
Uloženie srdca.
U cicavcov je srdce uložené v hrudníku medzi pľúcami, hrudnou kosťou (os sternum) a bránicou. Zvonka je kryté väzivovým obalom, ktorý sa nazýva osrdcovník (perikard). Vo vnútri perikardu sa nachádza tenká dvojitá membrána. V tomto úzkom dvojitom vaku sa nachádza perikardiálny priestor vyplnený malým množstvom tekutiny (liquor pericardii), ktorá chráni srdce pred trením a nárazmi. 
Stenu srdca tvoria tri vrstvy:
Steny predsiení majú menej svaloviny ako steny komôr, keďže vykonávajú menšiu činnosť. Najmohutnejšia je svalovina ľavej komory, ktorá pumpuje krv do veľkého krvného obehu.
Anatómia ľudského srdca.
Srdce človeka je uložené v medzipľúcí (mediastíne). Má tvar kužeľa, ktorého báza je orientovaná smerom hore. Hrot srdca smeruje dopredu a dole. Približne 2/3 srdca sú uložené v ľavej a 1/3 v pravej časti hrudníka. Srdce dospelého človeka má hmotnosť priemerne 300 g u muža a 250 g u žien. Jeho dĺžka od bázy po hrot je v priemere asi 12 cm. 
Na hrudnú stenu sa srdce premieta v oblasti, ktorú môžeme ohraničiť štyrmi bodmi (AD):
Srdcové dutiny.
Srdce cicavcov je štvorkomorové, čo znamená, že je vo vnútri rozdelené na štyri samostatné, funkčne rozlíšené časti:
Srdcové priehradky.
Ľavá a pravá strana srdca (tzv. ľavé a pravé srdce) sú oddelené srdcovými priehradkami
Srdcové chlopne.
Medzi predsieňou a príslušnou komorou sa nachádzajú cípovité chlopne, ktoré oddeľujú predsieň od komory a fungujú ako jednosmerné ventily, t. j. umožňujú krvi prúdiť len smerom z príslušnej predsiene do komory. V srdci sa nachádzajú dve cípovité chlopne:
Cípovité chlopne sú vlastne výchlipky endokardu. Ich funkciou je zabezpečovanie jednosmerného toku krvi z predsiení do komôr. Keď sa predsiene naplnia, zvýši sa v nich tlak krvi, ktorý spôsobí, že cípy chlopní sa prehnú smerom do komôr, čím sa od seba vzdialia. Takýmto spôsobom sa chlopne otvoria a krv pretečie z predsiení do komôr. Po odtečení krvi z predsiení do komôr klesne tlak v predsieňach a chlopne sa opäť uzavrú. Aby sa chlopne po uzavretí nevychlípili do predsiení (smerom hore), sú upevnené pomocou bradavkových svalov, ktoré ich ťahajú smerom do komory (dolu). Otváranie a zatváranie chlopní je pasívne, je riadené zmenami tlaku v predsieňach a komorách. Bradavkové svaly (musculi papilares) teda chlopne neotvárajú ani nezatvárajú, iba udržiavajú cípy chlopní v správnej polohe, keď sú uzavreté. 
Srdcové chlopne sú aj medzi komorou a výstupom do príslušnej tepny. Tieto sa označujú ako semilunárne (polmesiačikovité). Sú to:
Ak sa chlopne neotvárajú dostatočne a ich ústie je zúžené (napr. preto, že cípy sú čiastočne zrastené), hovoríme o stenóze chlopne. Naopak, ak sa chlopne po pretečení krvi dostatočne neuzavrú, pretože cípy k sebe navzájom nepriliehajú, dochádza k spätnému toku krvi a tento stav označujeme nedostatočnosť, insuficienciu chlopne. Najčastejšími príčinami poškodenia chlopní v srdci sú reumatická horúčka a endokarditídy. Závažné chlopňové chyby môžu viesť v konečnom dôsledku k srdcovému zlyhaniu. Riešením môže byť chirurgické riešenie, ktoré spočíva v rekonštrukcii (plastike) alebo náhrade poškodenej chlopne.
Srdcový skelet.
Oporu srdca tvorí väzivová kostra – srdcový skelet. U človeka ho tvorí pevné kolagénové a elastické väzivo, ktoré oddeľuje svalovinu komôr a predsiení a vytvára väzivové prstence okolo chlopní. Väzivo tak tvorí oporu srdcových chlopní. U niektorých živočíchov (pes, králik) je srdcový skelet tvorený chrupkou a u jeleňov dokonca kosťou. &lt; 
Srdcový skelet u človeka tvoria:
Prevodový systém srdca.
Svalovina srdca sa pravidelne zmršťuje – systola, a ochabuje, diastola. Tieto kontrakcie umožňujú pumpovanie krvi do malého aj veľkého obehu. Srdce teda funguje ako čerpadlo riadené elektrickými impulzmi, ktoré generuje prevodový systém. 
Niektoré svalové bunky (kardiomyocyty) majú schopnosť generovať elektrické napätie. Tieto bunky v srdci vytvárajú tzv. prevodový systém srdca, ktorého súčasťami sú:
Za normálnych okolností vzniká vzruch (akčný potenciál) v srdci v sínusovom uzle. Odtiaľ sa šíri tzv. miestnymi prúdmi, interatriálnym zväzkom (do ľavej predsiene) a troma internodálnymi zväzkami (k AV uzlu). V AV uzle dochádza k spomaleniu šírenia akčného potenciálu. Je to preto, aby sa stihli komory naplniť krvou z predsiení. V komorách sa šíri akčný potenciál Hissovým zväzkom a nakoniec sieťou Purkyňových (subendokardiálnych) vláken.
Prevodový systém srdca však nepracuje úplne „nezávisle“ od celého organizmu. Prispôsobovanie činnosti srdca potrebám organizmu zabezpečuje autonómny nervový systém (sympatikus a parasympatikus).
V prípade porúch funkcie prevodového systému srdca vznikajú poruchy srdcového rytmu – arytmie (tiež dysrytmie). Tieto môžu byť spôsobené poruchami tvorby vzruchu (vzruch sa tvorí inde ako v sínusovom uzle), poruchou vedenia vzruchu (vzruch sa šíri inak ako normálnymi dráhami) alebo kombinované poruchy (porucha postihuje tvorbu aj vedenie vzruchu). Normálna frekvencia činnosti srdca je asi 70 úderov za minútu. Ak je frekvencia nižšia ako 60/min hovoríme o bradykardii. Naopak, zrýchlená činnosť srdca pri frekvencii nad 100/min sa označuje ako tachykardia.
Cievne zásobenie srdca.
Krvné zásobenie srdca zabezpečujú vencovité (koronárne) tepny (arteriae coronariae), ktoré vystupujú priamo zo srdcovnice. Vencovité tepny privádzajú kyslík a živiny jednotlivým bunkám myokardu. Odkysličená krv sa potom zo srdca odvádza srdcovými žilami (venae cordis) do koronárneho splavu (sinus coronarius). Koronárny splav je žila, ktorá ústi do pravej predsiene.
Prívod a odvod krvi.
Celkové množstvo krvi v tele dospelého človeka je 57 litrov. Veľká strata krvi ohrozuje život. Úbytok krvi pri väčších stratách, napríklad pri operáciách, úrazoch, sa nahrádza krvným prevodom ... čiže transfúziou.
Zaujímavosti.
U normálneho človeka srdce vydá za život 2,5 miliardy rytmických sťahov. Dospelý muž má 46 litrov krvi, žena 45 litrov. Zhruba stotisíckrát za deň sa srdce naplní krvou, ktorú potom vytláča do obehovej sústavy. 
Prvé odhady dánskeho fyziológa Augusta Krogha naznačovali, že celková dĺžka kapilár v ľudských svaloch by mohla dosiahnuť približne 96 000 kilometrov. Pre porovnanie – obvod rovníka je 40 075 km. (za predpokladu ideálneho ľudského tela, ako je telo kulturistu ). Neskoršie štúdie však naznačujú konzervatívnejší údaj 9 000 – 19 000 kilometrov, berúc do úvahy aktualizovanú hustotu kapilár a priemernú svalovú hmotu u dospelých. Napriek týmto neskorším štúdiám mnohé učebnice alebo iné typy médií obsahujú Kroghove odhady ako zábavný fakt na rozdiel od novších štúdií. 

</doc>
<doc id="30429" url="https://sk.wikipedia.org/wiki?curid=30429" title="Hans Christian Oersted">
Hans Christian Oersted



</doc>
<doc id="30430" url="https://sk.wikipedia.org/wiki?curid=30430" title="Hans Christian Orsted">
Hans Christian Orsted



</doc>
<doc id="30432" url="https://sk.wikipedia.org/wiki?curid=30432" title="David Duchovny">
David Duchovny

David William Duchovny (* 7. august 1960, New York, USA) je americký televízny a filmový herec, scenárista a režisér. Jeho najznámejšou úlohou je agent FBI Fox Mulder v seriáli Akty X.
Životopis.
Narodil sa ako druhé dieťa Amramovi Duchovnemu, spisovateľovi a novinárovi, a Margaret, škótsko-americkej učiteľke. Má ešte brata Daniela a sestru Laurie. Keď mal 11 rokov, jeho rodičia sa rozviedli. Otec, ktorý pochádzal z ruskej židovskej rodiny sa odsťahoval za prácou do Bostonu (zomrel v roku 2003) a matka zostala s Davidom v New Yorku, kde si našla nového priateľa. Veľmi dbala na to, aby sa jej deťom dostalo čo najlepšie vzdelanie, a tak David študoval anglickú literatúru na prestížnej súkromnej univerzite v Princetone. Okrem štúdií sa mu darilo aj v športe, keď sa dokonca dostal do školského basketbalového tímu. Po úspešnom absolvovaní Princetonu a zisku doktorátu, nastúpil na univerzitu v Yale v New Haven v štáte Connecticut, kde však musel kvôli finančným problémom štúdium prerušiť. Aby si zarobil, skúsil šťastie v reklame, čo sa stalo jedným z najväčších zlomov jeho života. Herectvo ho začalo veľmi baviť, stalo sa jeho silnou vášňou a na školu po čase úplne zabudol.
Filmová kariéra.
V prvých rokoch svoj kariéry sa vo filmoch objavoval v menších vedľajších úlohách. Bolo tomu tak aj pri jeho filmovom debute "Podnikavé dievča" (1988), ale tiež vo všetkých ostatných filmoch, do ktorých bol v nasledujúcich troch rokoch obsadený, napríklad vedľajšie úlohy v známych filmoch ako "Chaplin" (1992) či komédia "Beethoveen" (1992). Prvý väčší úspech prišiel s akčnými filmami "Ruky od krvi" (1997) a Kalifornia (1993), kde Duchovného filmovým partnerom bola hollywoodska hviezda Brad Pitt.
Najväčší zlom v jeho hereckej kariére nastal na začiatku roku 1993, kedy bol obsadený do nového seriálu Chrisa Cartera Akty X. 10. septembra 1993 mal seriál premiéru a v nasledujúcich rokoch sa z neho stal obrovský hit, ktorý si získal fanúšikov po celom svete aj vďaka postave sympatického agenta v podaní Davida Duchovneho. Natáčanie seriálu trvalo celých deväť rokov až do roku 2002, čo jeho hercom znemožňovalo akúkoľvek ďalšiu prácu, takže jeho najvýznamnejšou filmovou úlohou zostáva tá v celovečernom filme "Akty X" (1998), rovnako ako u jeho seriálovej partnerky Gillian Andersonovej. Duchovného to veľmi znepokojovalo a keď jeho túžba účinkovať aj v iných filmových projektoch definitívne zvíťazila, oznámil v roku 2001 odchod zo seriálu.
Toto rozhodnutie, ktoré tisícky fanúšikov prijali veľmi ťažko, sa mu vyplatilo. Filmové úlohy začali prichádzať, aj keď sa v prípade filmov ako "Zoolander" (2001), "Hollywood, Hollywood" (2001) a "Connie a Carla" (2004) išlo o menšie vedľajšie úlohy, objavil sa aj v hlavných úlohách väčších filmových projektov. Išlo predovšetkým o vysokorozpočtovú sci-fi komédiu "Evolúcia" (2001) a romantickú komédiu "Vráť sa mi" (2000). Veľký osobný úspech pre Duchovneho potom prišiel v roku 2005, kedy si herec napísal a režíroval svoj vlastný film – "Nezabudnuteľné detstvo", kde sa objavil aj Robbie Williams a Duchovneho manželka Téa Leoni.
Od roku 2007 stvárňuje hlavnú postavu spisovateľa Hanka Moodyho v novom americkom komediálnom seriáli "Californication."
Súkromný život.
6. mája 1997 sa oženil s americkou herečkou Téou Leoni. 24. apríla 1999 sa im narodila dcéra Madelaine West a o tri roky neskôr, 15. júna 2002 druhé dieťa, syna Kyd Miller. Napriek tomu že Duchovny mal vždy povesť sukničkára, manželský pár žil do roku 2008 bez akýchkoľvek škandálov v Malibu, v Kalifornii. V súčasnosti žijú oddelene.

</doc>
<doc id="30434" url="https://sk.wikipedia.org/wiki?curid=30434" title="Frank Patrick Herbert">
Frank Patrick Herbert

Frank Patrick Herbert (* 8. október 1920, Tacoma, Washington, USA – † 11. február 1986, Madison, Wisconsin) bol americký autor science fiction. Patrí nepochybne k velikánom svetovej science fiction a zaraďuje sa k osobnostiam ako Arthur C. Clarke, J. R. R. Tolkien, Herbert George Wells, Roger Zelazny a Harry Harrison. Preslávil sa najmä monumentálnym 6-zväzkovým eposom o púštnej planéte Duna, ktorý bohužiaľ nestihol ukončiť. Toto dielo sa dnes zaraďuje do zlatého fondu svetovej fantastickej literatúry.
Ako spisovateľ bol kritikmi uznávaný a celosvetovo komerčne veľmi úspešný. Najväčší ohlas vzbudil svojim románom "Duna" (angl. "Dune") a piatimi pokračovaniami, ktoré vytvorili fiktívny vesmír známy ako Duniverzum. Sága Duny pracuje s témami ako prežitie a evolúcia ľudskej rasy, ekológia, vzájomné vzťahy náboženstva, politiky a moci. Mnohými priaznivcami science fiction je považovaná za najlepšie dielo žánru; je isté, že je jedným z najpopulárnejších.. Ako napísal sám Arthur C. Clarke: „"Duna" je medzi SF románmi unikátom… Okrem "Pána prsteňov" nepoznám nič, čo by sa jej mohlo rovnať.“ "Duna" bola v roku 1965 ocenená cenou Nebula a v roku 1966 sa podelila o cenu Hugo. Ako literárna predloha poslúžil román i filmu "Duna" z roku 1984, ktorého režisérom bol David Lynch. Hoci samotný film bol prijatý dosť kontroverzne, je dodnes považovaný za klasiku žánru. "Duna" bola v roku 2001 spracovaná i do podoby TV minisérie televíznym kanálom Sci Fi Channel. Bola komerčne i divácky veľmi úspešná a Sci-Fi channel preto v roku 2003 pokračoval v zobrazení ďalšej časti ságy minisériou "Children of Dune". Ďalšie známe romány Franka Herberta sú "The Dosadi Experiment (Experiment Dosada)", "The White Plague", "The Godmakers (Stvoritelia Boha)" a hlavne trilógia o planéte Pandora, ktorá je asi najznámejším Herbertovým románom okrem Duny.
"„Aké zmysly nám to chýbajú, že nedokážeme vidieť ten iný svet okolo nás?“"
~Frank Herbert, Duna
Životopis.
Detstvo.
Narodil sa 8. októbra 1920 Eileen McCarthyovej Herbertovej v Tacome (štát Washington), kde i vyrastal. Jeho otec, Frank Patrick Herbert senior, bol údajne tyranský a autoritársky typ. V čase jeho narodenia pracoval ako vodič linkového autobusu medzi mestami Tacoma a Aberdeen. Neskôr predával elektrické zariadenia, automobily, pracoval ako policajná hliadka na motocykli. V roku 1928 sa i z rodinou presťahoval do malej farmy v Burley.
Ako dieťa bol veľmi zvedavý a veľa čítal. Páčili sa mu diela H.G.Wellsa, J.Verna a E. R. Burroughsa. V deň svojich 8. narodenín vstal spoza jedálenského stola v rodičovskom dome a prehlásil: "Chcem byť spisovateľom." Jeho starý otec z matkinej strany, John McCarthy, o chlapcovi povedal: "Je to desivé. Tak malé dieťa by nemalo byť tak bystré." Na základnej škole bol uznávanou autoritou na všetko. Jeho zvedavá a nezávislá povaha ho počas detstva i v dospelosti opakovane privádzala do ťažkostí. Strednú školu ukončil v roku 1938; univerzitu nedokončil, pretože sa odmietol zaoberať predmetmi, ktoré ho nezaujímali. Stal sa akýmsi "vedcom bez diplomu".
Profesionálnym spisovateľom sa stal až v strednom veku. Roky sa ťažko predieral životom, menil zamestnania i miesta, kde žil (precestoval väčšinu Severnej i Južnej Ameriky).
Život.
Frank Herbert v roku 1939 ukončil Salem High School a v tom istom roku začal svoju kariéru ako novinár, keď klamal o svojom skutočnom veku – čo mu umožnilo stať sa zamestnancom novín Glendale Star. Počas II. svetovej vojny slúžil 6 mesiacov v námorníctve ako akreditovaný fotograf (Photographer Second Class V-6), potom bol zo zdravotných dôvodov prevedený do zálohy (1943). Následne pracoval 2 roky ako editor pre Oregon Journal v Portlande, štát Oregon.
V roku 1941 sa v meste San Pedro v Kalifornii oženil s mladučkou Florou Parkinsonovou. 16. februára 1942 sa im narodila dcéra Penny. Manželstvo dlho nevydržalo, rozviedli sa už v roku 1945.
V rokoch 1946 – 47 študoval na University of Washington v Seattli, kde v krúžku kreatívnej literárnej tvorby stretol svoju budúcu druhú manželku Beverly Ann Stuartovú, s ktorou žil 37 rokov (svadba bola 20. júna 1946) až do jej smrti v roku 1984 (zomrela na rakovinu pľúc). V tom čase boli jedinými študentmi, ktorým sa podarilo niečo zo svojich prác i predať a publikovať (Frankovi dobrodružné poviedky do Esquire ("Survival of the cunning", marec 1945) a Doc Savage ("The Jonah and the Jap", apríl 1946), Beverly príbeh do Modern Romance).
Beverly bola v nasledujúcich rokoch hlavným živiteľom rodiny; pracovala ako zle platený reklamný autor pre obchodné domy a aby umožnila tvorbu manželovi, zanechala svoju spisovateľskú kariéru. Frank pracoval ako reportér a editor v mnohých novinách na Západnom pobreží ("Seattle Star", "Oregon Statesman", "Tacoma Times") a písal prejavy politikom (najdlhšie spolupracoval s novinami San Francisco Examiner's California Living magazine, pre ktoré pracoval viac ako 10 rokov). Bol tak nezávislý, že odmietal pracovať pre jedného vydavateľa; písal o tom, čo sa páčilo jemu. Bol komentátorom v lokálnych rádiách, živil sa aj ako lovec ustríc, kameraman, pisateľ prejavov a koordinátor kampaní viacerých republikánov a robil dokonca inštruktora pre prežitie v džungli. Takto sa pretĺkali viac ako dve desaťročia.
Herbert začal čítať science fiction v 40. rokoch a v 50. ju začal i písať – vo forme poviedok, ktoré sa objavili v "Startling Stories" a ďalších časopisoch. V nasledujúcom desaťročí ich publikoval takmer 20. Jeho kariéra románopisca začala v roku 1955 vydaním románu "The Dragon in the Sea", kde použil prostredie ponorky 21.storočia ako miesto na vykreslenie boja zdravého rozumu a šialenstva. Kniha predpovedala celosvetové konflikty za ovládnutie zvyšných zdrojov ropy. Román bol úspešný, no nepriniesol autorovi významnejší finančný benefit.
Po oslnivom úspechu Duny sa stal spisovateľom z povolania (od roku 1972). Nerodilo sa to však ľahko; za román dostal preddavok 7500 dolárov a po jeho veľkom komerčnom úspechu ďalšie peniaze – v roku 1968 to bolo približne 20 000 dolárov. Hoci to bolo zďaleka najviac, koľko vtedy spisovateľ sci-fi zarobil, nestačilo to stále na to, aby sa stal spisovateľom na plný úväzok. Úspech mu však otvoril mnohé dvere, ktoré boli preňho dovtedy zatvorené: Začal písať pre časopis Seattle Post-Intelligencer (1969 – 1972) a učiť umeleckú literárnu tvorbu na University of Washington (1970 – 72). Na univerzite sa zapojil do viacerých protivojnových aktivít. V roku 1972 pracoval vo Vietname a Pakistane ako konzultant pre sociálne a ekologické štúdie (jeho pozemky na polostrove v štáte Washington sa stali ukážkou ekologickej samostatnosti). Následne napísal, režíroval i produkoval televízny dokument "The Tillers", založený na jeho práci s Royom Prostermanom v Pakistane, Vietname a ďalších krajinách.
S Beverly mal 2 synov: Briana (1947) a Brucea (1951). Dcéra Penny (1942) bola z prvého manželstva. S Beverly vlastne tvorili spisovateľský tím: pravidelne sa s ňou radil, svoje diela jej čítal a ona mu pomáhala a robila mu editora. V roku 1974 u Beverly diagnostikovali rakovinu a následne postúpila ťažkú operáciu. Žila potom ešte ďalších 10 rokov, no jej zdravie bolo liečbou ťažko podlomené.
Po jej smrti sa ešte tretí raz oženil (1985), jeho poslednou manželkou sa stala Theresa Shackelfordová. Väčšinu života prežil na pobreží Pacifiku v Kalifornii a na Havajských ostrovoch.
Zomrel na následky rozsiahlej embolizácie do pľúcnice počas rekonvalescencie po operácii pre rakovinu pankreasu 11. februára 1986 v Madisone, štát Wisconsin. Mal 65 rokov.
Vybrané diela.
Vedecká fantastika.
Slovenské preklady.
Séria o Dune.
2018 - "Duna" ("Dune", preklad Marína Gálisová, vyd. Premedia)
2019 - "Spasiteľ Duny" ("Dune Messiah", preklad Marína Gálisová, vyd. Premedia)
2020 - "Deti Duny" ("Children of Dune," preklad Marína Gálisová, vyd. Premedia)

</doc>
<doc id="30435" url="https://sk.wikipedia.org/wiki?curid=30435" title="Herman Melville">
Herman Melville

Herman Melville (* 1. august 1819, New York – † 28. september 1891) bol americký prozaik, básnik a esejista, autor "Bielej veľryby".
Jeho prínosom do literatúry boli diela ako "Biela veľryba" (1851), "Bartleby the Scrivener" (1853), "Benito Cereno" (1855), "Billy Budd", tento román však zostal nedokončený a bol vydaný až v roku 1924.
Keď mal okolo 20 rokov, stal sa učiteľom a neskôr námorníkom. Jeho prvá plavba viedla na Markézske ostrovy, kde aj krátku dobu žil. Prvou knihou, ktorá zobrazovala jeho vtedajší život bola kniha "Taipi Omu". Táto kniha sa stala "bestsellerom" a Melville sa preslávil ako "muž, ktorý žil medzi kanibalmi". Po literárnom úspechu koncom devätnásteho storočia, prišiel neúspech v podobe diela "Biela veľryba" čo viedlo ku koncu jeho slávnej literárnej kariéry. Počas ďalších desaťročí Melville vydal niekoľko básnických diel, ktoré sa však preslávili až po jeho smrti. Keď v roku 1891 zomrel, Melville sa takmer úplne stratil z povedomia ľudí. Jeho návrat prišiel na začiatku dvadsiateho storočia, keď získal ocenenie za jeho tvorbu, najmä za dielo Moby Dick, ktoré bolo od vtedy vyhlásené za veľdielo, či už americkej alebo svetovej literatúry.  
Biografia.
Život a vzdelanie.
Herman Melville bol americký spisovateľ a básnik, preslávený najmä svojimi románmi, poviedkami a esejami. Pochádzal z bohatej rodiny, jeho rodičia boli Maria Gansevoort Melvillová a Allan Melville. Vo svojich piatich rokoch začal Melville študovať. Krátko po tom čelil chorobe známej ako "šarlach", ktorá mu oslabila zrak. O rok na to napriek spomalenému chápaniu a schopnosti vyjadrovať sa, vyhral Melville cenu v prednášaní na chlapčenskej škole v New Yorku. Medzi Melvillove zachované dokumenty patria aj listy adresované jeho tete a starej mame. 
V roku 1829 sa zapísal na anglickú katedru súkromnej školy v New Yorku. Keď rodinný podnik na konci devätnásteho storočia skrachoval, rodina sa presťahovala do hlavného mesta New Yorku (Albany), kde mladý Melville začal navštevovať akadémiu. Snaha obnoviť obchod spôsobila náhlu smrť otca, čo prinútilo mladého Hermana pracovať v banke už od svojich trinástich rokov. Keď dovŕšil osemnásť rokov, stal sa učiteľom na základnej škole a neskôr novinárom. Po vyčerpaní všetkých možností na pevnine, v devätnástich rokoch sa Herman vybral na svoju prvú plavbu ako obchodný námorník, na lodi, ktorá smerovala do Anglicka.
1838 -1844: Roky strávené na mori.
V júni 1839 nastúpil na palubu obchodnej lode St. Lawrence, ktorá sa plavila z New Yorku do Liverpoolu. Po piatich týždňoch strávených v Anglicku sa vrátil na túto loď a svoje zážitky spísal v diele "Prvá plavba" (1849). Melville sa vrátil k učeniu na škole Greenbush v New Yorku, ale po prvom semestri odišiel a zúčastnil cesty do Galeny. V roku 1840 sa rozhodol viac a viac uchádzať o prácu na mori. Tretieho januára 1841 sa plavil z Massachusetts na rybárskej lodi s názvom Acushnet, ktorá sa plavila Tichým oceánom. Neskôr sa vyjadril tak, že v tento deň sa začal jeho život. Túto osemnásťmesačnú plavbu na lodi Acushnet pravdepodobne opisuje v diele "Biela veľryba". V júli 1842 opustil loď Acushnet na Markézskych ostrovoch. Tri týždne žil medzi kanibalmi, ktorí sa k nemu správali veľmi dobre. 
V Melvillovom prvom diele "Taipi Omu" opisuje krátky románik s krásnou domorodkyňou Fayaway. Neskôr sa nalodil na austrálsku rybársku loď s názvom Lucy Ann, ktorá sa plavila na Tahiti, kde sa zúčastnil vzbury a na krátku dobu bol uväznený. Po prepustení strávil niekoľko mesiacov na ostrove ako tulák. V novembri 1842 sa zapísal na polročnú plavbu do Honolulu. Neskôr pracoval ako úradník a stal sa členom posádky smerujúcej do Bostonu. Všetky jeho zážitky boli vyobrazené v dielach: "Taipi Omu", a "White-Jacket". Tieto diela mu priniesli úspech.
Manželstvo.
4. augusta 1847 sa oženil s Elizabeth Shaw, dcérou najvyššieho sudcu Lemuela Shawa. Herman a Elizabeth mali štyri deti, dvoch synov a dve dcéry, žili vo vidieckom dome v Massachusetts (1850), ktorý je dnes múzeum. V roku 1863 sa s celou rodinou presťahoval naspäť do New Yorku. Po pracovnom neúspechu a smrti ich dvoch synov, sa ich manželstvo začalo rozpadať kvôli Elizabethiným príbuzným, ktorí ju tlačili k rozvodu. No po ich smrti Elizabeth zdedila majetky, ktoré zachránili nielen ich finančnú situáciu, ale i manželstvo.
Neskoré obdobie života.
Od roku 1857 – 1860 prednášal na lýceu, predovšetkým o rímskom sochárstve a pamiatkach v Ríme. 
Čo sa týka poézie, spísal zbierku básní, no to nezaujalo vydavateľa. V roku 1863 sa s manželkou a štyrmi deťmi presťahovali do New Yorku. 
Po skončení Občianskej vojny publikoval zbierku viac ako sedemdesiatich básní ("Battle Pieces and Aspects of the War" -1866), ktoré boli z pohľadu kritikov ignorované. 
V roku 1866 využila Hermanova manželka známosti, aby mu vybavila miesto colného inšpektora pre mesto New York. Túto funkciu zastával 19 rokov. V tejto skorumpovanej inštitúcii sa Melville stal jediným známym čestným zamestnancom colnice. No v roku 1866 sa dá povedať, že sa jeho kariéra spisovateľa blíži ku koncu. Melville strávil roky písaním 16 000 riadkovej epickej básne. 
Jeho strýko, Peter Gansevoort, zaplatil v roku 1876 za publikovanie tejto básne. Keďže predajnosť bola veľmi slabá, nepredané výtlačky sa museli spáliť, keďže si ich Melville nevedel odkúpiť za nákladovú sumu. Tak ako sa vytrácalo jeho šťastie v práci, tak aj v domácnosti prichádzali problémy. Elizabeth presviedčali príbuzní, aby Hermana opustila, lebo je duševne chorý, no ona odmietla. 
V roku 1867 sa jeho najstarší syn zastrelil, no možno to bola len nehoda. Kým mal ešte Herman stálu prácu na colnici, manželke sa podarilo zbaviť ho závislosti od alkoholu. Viac neprejavoval známky duševnej choroby. 
No v roku 1886 sa depresia znova objavila po smrti jeho druhého syna, Stanwixa. Po tom, čo niektorí príbuzní jeho ženy zomreli a ona zdedila ich majetok, Melville odišiel v roku 1886 do dôchodku. Na konci 19. stor. Angličania znovu oživili jeho príbehy o mori a tak sa mu aspoň na chvíľu vrátila popularita. Napísal rad básní s úvodnými poznámkami, ktoré boli inšpirované jeho ranými skúsenosťami na mori. Vydal ich v dvoch zbierkach, ktoré  vyšli len v malom vydaní dvadsiatich piatich kópií pre rodinu a priateľov ("John Marr" (1888) a "Timoleon" (1891)).
Smrť.
Herman zomrel 28. septembra 1891, vo veku 72 rokov doma. Lekár uviedol na úmrtnom liste, že príčinou smrti bolo zlyhanie srdca. Bol pochovaný na cintoríne Woodlawn v Bronxe.
Literárna tvorba.
Na základe poznatkov, ktoré získal na mori, napísal niekoľko románov so zameraním na jeho dobrodružstvá a jeho život ako napríklad román "Omoo" (1847), ktorý môžeme zaradiť do literatúry faktu, hoci sú tu zjavné románové, cestopisné a autobiografické prvky. Medzi jeho ďalšie diela zaraďujeme román "Mardi, and a Voyage Thither" (1849). Ďalší román Redburn: His First Voyage je o prvej Melvillovej plavbe do Liverpoolu. Medzi jeho ďalšie romány o živote na mori patria: "White- Jacket" a "The World in a Man-of-War" (1850). Všetky tieto diela môžeme považovať za predchodcu Hermanovho veľdiela Moby-Dick, 1851. Pri písaní tohto diela bol Melville ovplyvnený dielom Šarlátové písmeno od Nathaniela Hawthorna, ktorému svoje dielo "Biela veľryba" venoval. Dielo "Biela veľryba" bolo napísané v období, kedy lovenie veľrýb bolo natoľko populárne, že populácia veľrýb bola na pokraji vyhynutia. "Biela veľryba" je veľmi rozsiahla kniha o lodi Pequot a jej osádke, ktorá sa vydala na lov veľrýb. Napriek širokej škále kultúrnych odkazov dielo "Moby-Dick" nemôžeme nazvať úspechom. 
Melville vzdoroval svojej kritike tým, že začal písať v experimentálnom štýle a nakoniec vymenil romány za poéziu. Po dvadsiatom storočí sa "Moby-Dick" stal cieľom záujmu pre literárnych historikov, ktorí sa zaujímali o americkú literárnu tradíciu. Na jednej strane to bolo pre nich dielo spracované na klasických amerických témach, ako je náboženstvo, osud, hospodársky rast, ale na strane druhej to bol experimentálny anachronizmus, ktorý viedol k modernizmu. Napriek tomu, že dielo sa ťažko čítalo, bolo možné nájsť veľa znakov a ľahko sa interpretovalo. Medzi jeho ďalšiu tvorbu patrí: "Bartleby the Scrivener" (1853), "Benito Cereno" (1855), "The Confidence Man: His Masquerade" (1857), "Billy Budd".

</doc>
<doc id="30439" url="https://sk.wikipedia.org/wiki?curid=30439" title="Frank Herbert">
Frank Herbert



</doc>
<doc id="30446" url="https://sk.wikipedia.org/wiki?curid=30446" title="Prajaštery">
Prajaštery

"Prajašter môže mimo taxonómie znamenať aj vymretý druhohorný jašter alebo pôvodný, najstarší jašter"", pozri napr. pod jašter."
Prajaštery alebo archosaury (lat. Archosauria) sú skupina plazov z taxónu Archosauriformes (ktorý patrí do taxónu Archosauromorpha, ktorý patrí do taxónu jaštery (Sauria) v širšom zmysle, ktorý patrí do taxónu diapsidy).
Prajaštery v iných významoch.
Niektoré (najmä staršie) texty ako prajaštery/archosaury (Archosauria) označujú trochu širšie poňaté taxóny - konkrétne: Archosauria v širšom zmysle (napr. Carroll 1988) je iný názov taxónu Archosauriformes a Archosauria v najširšom zmysle (napr. Matoušek-Trnka 1997) je iný názov taxónu Archosauromorpha. 
Iné texty naopak prajaštery ponímajú užšie: V niektorých textoch prajaštery nezahŕňajú vtáky (napr. Benton 2014).
V niektorých starších textoch prajaštery zodpovedajú taxónu Archosauriformes, ale nezahŕňajú vtáky ani (ostatné) dinosaury.
Charakteristika (prajaštery v užšom zmysle).
Zástupcovia prajašterov v užšom zmysle sa vyznačujú modifikovanými členkami. 
Najstaršie prajaštery v užšom zmysle mali podtyp diapsidnej lebky, ktorý spočíval v tom, že okrem 2 spánkových otvorov mali aj odľahčovací otvor medzi očnicou a nozdrou a ďalší odľahčovací otvor v sánke. U krokodílov však tieto odľahčovacie otvory zanikli a u vtákov zanikli aj spánkové otvory (resp. u nich splývajú s očnicou). 
Prajaštery boli najúspešnejšie počas druhohôr, kedy predstavovali dominantné stavovce na súši a vo vzduchu.
Systematika.
Súčasná systematika.
prajaštery/archosaury (Archosauria):
V niektorých systémoch (vrátane hlavného systému používaného na slovenskej wikipédii) sú vtáky - z čisto praktických dôvodov - z taxónu Archosauria vyňaté.
Tradičná systematika.
"Podľa Matoušek-Trnka 1997"&lt;br&gt;
podtrieda prajaštery (Archosauria) [inde nazývané archosaury] - t.j. prajaštery v najširšom zmysle, čiže dnešné Archosauromorpha:
"Podľa Grzimek et al. 1971/73"&lt;br&gt;
podtrieda Archosauria - t.j. prajaštery v širšom zmysle, čiže dnešné Archosauriformes:

</doc>
<doc id="30447" url="https://sk.wikipedia.org/wiki?curid=30447" title="Diapsidy">
Diapsidy

Diapsidy (slovo muž. alebo žen. rod rodu) (mimo taxonómie: diapsidné plazy ; lat. "Diapsida") je veľký taxón (presnejšie napr. podtrieda) taxónu plazy (Reptilia).
Charakteristika.
Diapsidy v tradičnom ponímaní (ako vidno aj podľa ich názvu) sa vyznačujú tzv. diapsidnou lebkou (v širšom zmysle), teda tým, že majú na lebke (a) buď 2 pravé spánkové otvory a 2 ľavé spánkové otvory, (b) alebo majú 1 pravý a 1 ľavý spánkový otvor v hornej (teda nie dolnej) časti lebky. Najnovšie však do diapsíd v taxonomickom zmysle patrí aj väčšina tradičných anapsíd, čiže plazov s tzv. anapsidnou lebkou, teda lebkou bez spánkových otvorov alebo lebkou s 1 pravým a 1 ľavým veľmi malým spánkovým otvorom.
Zloženie.
Diapsidy vo všeobecnom význame sú plazy s diapsidným typom lebky (pozri vyššie).
Sčasti odchylné je vymedzenie diapsíd v taxonomickom zmysle. Historicky boli diapsidy v taxonomickom zmysle (čiže diapsidy ako taxón) často zhodné s diapsidmi vo všeobecnom význame. Dnes sú diapsidy v taxonomickom zmysle všetky blanovce okrem taxónov synapsidy, Recumbirostra a Captorhinomorpha, donedávna aj okrem taxónu Parareptilia a donedávna často aj okrem korytnačiek (pričom korytnačky do diapsíd nepatrili, pretože sa často zaraďovali do taxónu Parareptilia resp. do anapsíd). 
To znamená, že (ak použijeme aktuálny systém, ale tradičnú definíciu pojmu plazy) diapsidy v taxonomickom zmysle majú v súčasnosti takéto zloženie:
V niektorých systémoch (vrátane hlavného systému používaného na slovenskej wikipédii) sa vtáky - z čisto praktických dôvodov - do diapsíd nezaraďujú (tvoria samostatnú triedu v rámci blanovcov). 
Špinar 1984 používa názov diapsidy (Diapsida) ešte viac zúžene - ako synonymum pre (uňho podtriedu) Lepidosauria.

</doc>
<doc id="30448" url="https://sk.wikipedia.org/wiki?curid=30448" title="Vtáky">
Vtáky

Vtáky (Aves) sú taxón (spravidla trieda) teplokrvných stavovcov (presnejšie: blanovcov), ktoré sú často schopné letu a často majú perie. Vývojovo vtáky patria do plazov (presnejšie do dinosaurov), ale tradične sa často klasifikujú ako samostatná skupina (trieda) rovnocenná s plazmi (k tomu porovnaj napríklad systém v článku blanovce). 
Pri bližšom pohľade je sporné, čo presne je vták a čo už vták nie je. V literatúre preto existuje veľa rôznych spôsobov vymedzenia taxónu vtáky (Aves). Najbežnejšie sa taxón vtáky (Aves) stotožňuje s niektorým z nasledujúcich taxónov:
V základnom systéme používanom v tejto wikipédii (t. j. v systéme podľa Bentona 2024/2014/2005) sú vtáky (Aves) chápané v treťom vyššie uvedenom význame, teda ako iný názov taxónu Avialae. Sú to teda, trochu zjednodušene povedané, všetky operené dinosaury schopné letu, vrátane prípadov, kde ich schopnosť letu sekundárne zanikla. 
Avialae, presnejšie ich podskupina nazývaná Neornithes, sú skupina teropodných dinosaurov (maniraptorov), ktorá ako jediná prežila hromadné vymieranie na konci kriedy pred 66 miliónmi rokov. 
Veda zaoberajúca sa vtákmi sa nazýva ornitológia. Vyhynutými druhmi vtákov sa zaoberá paleontológia či (presnejšie) paleozoológia.
Počet druhov.
Dnes žijúce vtáky (Avialae) všetky spadajú do taxónu Neornithes. V súčasnosti je známych približne 10 400 druhov žijúcich vtákov (z toho viac ako 4 083 druhov nespevavcov a 5 895 druhov spevavcov) a viac ako 2 000 fosílnych druhov. Je ale možné, že skutočná biodiverzita súčasného vtáctva je ešte oveľa vyššia a zahŕňa asi 11 000 až 18 000 druhov. Odhaduje sa, že na Zemi žije približne 50 miliárd vtákov.
Charakteristika taxónu Avialae.
Avialae sú stavovce, ktoré sú pokryté klasickým perím a predné končatiny majú premenené na krídla, i keď tieto krídla sú u mnohých druhov čiastočne (resp. u niektorých bežcov extrémne) zredukované. Keďže majú krídla, sú dvojnohé. Veľká časť taxónu Avialae, najmä celý taxón Neornithes v užšom zmysle (do ktorého patria okrem iného všetky dnes žijúce vtáky), má bezzubý zobák a rozmnožuje sa škrupinatými vajcami. Podobne ako ostatné archosaury majú Avialae štvordielne srdce. Podobne ako (približne) ostatné Theropoda majú Avialae vysokú rýchlosť metabolizmu a sú teplokrvné. Najmä taxón Neornithes v užšom zmysle, ale sčasti aj ostatné Avialae (a v menšej miere už časť taxónu Theropoda), má časté zrasty kostí. Podobne ako (približne) ostatné Theropoda majú mnohé Avialae pneumatizované kosti.
Taxón Avialae sa prvýkrát objavil počas obdobia jury. Pravdepodobne sa vyvinul z operených dravých dinosaurov patriacich do skupiny Theropoda (spočiatku sa uvažovalo aj o thekodontnom pôvode taxónu Avialae). Od „nevtáčích“ dinosaurov vtáky odlišuje protistojný prst zadných končatín a pygostyl, kým ostatné znaky (kýlovitá hrudná kosť, perie, vzdušné vaky napojené na pľúca) nachádzame aj u rôznych dinosaurov. 
Systematika.
Systematika používaná v tejto wikipédii.
Vtáky z vývojového hľadiska patria medzi plazy, z tradičných a praktických dôvodov sa však tu aj inde zaraďujú ako oddelená skupina rovnocenná s plazmi.
Dolu uvedená systematika je (v tejto svojej časti) prevažne podľa Bentona 2005 (Delenia ostatných autorov sú dnes v tejto časti prakticky rovnaké, problémy sú až v časti letce – pozri príslušný článok): 
Avialae v širšom zmysle [o taxóne Avialae pozri aj v článku maniraptory ]:
Skupiny donedávna považované za vtáky.
Podľa spornej štúdie z roku 2002 sa rad †Oviraptorosauria zaraďoval medzi vtáky pod Pygostylia alebo na rovnakú úroveň s Avebrevicauda (pričom potom v druhom prípade Avebricauda + Oviraptosauria = "Metornithes")
Feducciov systém.
Menšia skupina bádateľov (napr. Feduccia a Hou) delila ešte koncom 90. rokov 20. storčia vtáky na najvyššej úrovni takto:

</doc>
<doc id="30455" url="https://sk.wikipedia.org/wiki?curid=30455" title="Portugalčina">
Portugalčina

Portugalčina ("português" prípadne "língua portuguesa") patrí do rodiny románskych jazykov. Pôvod má v oblastiach dnešnej Galície a severného Portugalska. Odvodená je z latinčiny, ktorou asi pred 2000 rokmi hovorili romanizovaní obyvatelia predrománskeho iberijského polostrova (menovite Galícijčania, Luzitánci, Kelti a Kóniovia (Kyneti)). V 15. a 16. storočí, keď Portugalsko zakladalo koloniálnu a obchodnú ríšu (1415 – 1999), sa portugalčina začala šíriť po celom svete. Postupne sa po celom svete začalo objavovať mnoho kreolských jazykov založených na portugalčine, obzvlášť v Afrike, Ázii a Karibiku.
V dnešných dňoch je portugalčina jedným z hlavných celosvetových jazykov (šiestym v rebríčku jazykov), ktorým hovorí približne 235 miliónov ľudí. Je úradným jazykom v 10 krajinách (Portugalsko, Brazília, Angola, Mozambik, Guinea-Bissau, Kapverdy, Svätý Tomáš a Princov ostrov, Rovníková Guinea, Macao a Východný Timor), v 7 medzinárodných organizáciách (Africká únia, Európska únia, Únia Juhoamerických národov, Mercosul, Organizácia amerických štátov, Spoločenstvo portugalsky hovoriacich krajín a Latinská únia). Hovoria nim aj rozsiahle komunity v Severnej Amerike. 
Španielsky autor Miguel de Cervantes raz nazval portugalčinu ako "„sladký a príjemný jazyk“", zatiaľ čo brazílsky spisovateľ Olavo Bilac ju poeticky opísal ako "„a última flor do Lácio, inculta e bela“" (posledný kvet Latia, divoký a nádherný). Portugalčina je taktiež označovaná ako „Camõesov jazyk“ (podľa Luisa Vaz de Camõesa, jedného z najvýznamnejších portugalských básnikov).

</doc>
<doc id="30456" url="https://sk.wikipedia.org/wiki?curid=30456" title="Bushovci">
Bushovci

Rodina Bushovcov pochádza z mesta Columbus v štáte Ohio. V 20. storočí sa stala jednou z najdôležitejších rodín z hľadiska vplyvu na politiku v USA. V januári 2005 britský týždenník The Economist označil rodinu Bushovcov za najúspešnejšiu politickú dynastiu v amerických dejinách.

</doc>
<doc id="30458" url="https://sk.wikipedia.org/wiki?curid=30458" title="Prescott Bush">
Prescott Bush

Prescott Bush (* 15. máj 1895, Columbus, Ohio, USA – † 8. október 1972, New York) bol americký senátor za štát Connecticut a bankár pracujúci na Wall Street. Jeho syn, George H. W. Bush, a vnuk George W. Bush sa neskôr stali prezidentmi USA. Jeho otec sa volal Samuel Prescott Bush a matka Flora Sheldon.
2. Svetová vojna a podpora Nacistického Nemecka.
Z dokumentov, ktoré objavil denník Guardian v americkom národnom archívu, vyplýva, že Prescott Bush aj naďalej po roku 1934 obchodoval s nacistickým režimom v Nemecku ešte v dobe, kedy už Spojené štáty viedli proti Nemecku vojnu, a v dobe, kedy boli známe informácie o nacistických plánoch a nacistickej politike. Prescott Bush úzko spolupracoval s firmami, ktoré financovali Hitlerov vzostup k moci. Tak tiež sa argumentuje, že peniaze, ktoré Prescott Bush ukoristil, vytvorili bohatstvo Bushovej rodiny a založili jeho politickú dynastiu.
Bushove obchodné transakcie s nacistickým Nemeckom dosiaľ neboli príliš podrobne preverované. V poslednej dobe však zažalovali dve osoby, ktoré prežili holocaust, Bushovu rodinu o viac-miliónové odškodné. O veci tak tiež vyšli tri knihy.
Aj keď nikto netvrdí, že Prescott Bush sympatizoval s nacizmom, z dokumentov vyplýva, že firma, pre ktorú pracoval, Brown Brothers Harriman, fungovala ako americká základňa pre nemeckého priemyselníka Fritza Thyssena, ktorý financoval Hitlera v 30. rokoch, než sa s ním koncom 30 rokov v hneve rozišiel. Bush bol riaditeľom newyorskej Union Banking Corporation, ktorá zastupovala Thyssenove záujmy v USA a pokračoval v práci pre tuto banku i potom, čo Amerika vstúpila do vojny proti Nemecku.
Prescott Bush bol tak tiež v správnej rade najmenej jednej firmy, ktorá tvorila sieť multinacionálnej spoločnosti "Bielych koní", ktoré umožňovali Thyssenovy presúvať svoj kapitál po celom svete.
Thyssen vlastnil najväčšiu oceliarsku a uhoľnú spoločnosť v Nemecku a zbohatol z Hitlerovho zbrojenia v období medzi dvoma svetovými vojnami. Prescott Bush mal aj pozoruhodné väzby na Konsolidovanú sliezsku oceliarsku spoločnosť, ktorá za druhej svetovej vojny používala nacistické otrokárske práce, otrokov z Osvienčimu.
20. Október 1942 americká vláda skonfiškovala kapitál banky UBC, kde bol Prescott Bush riaditeľom. neskôr americká vláda skonfiškovala aj majetok dvoch pobočiek aj Bushove Sliezsko-americké spoločnosti.
V americkom národnom archívu je aj súbor dokumentov, týkajúcich sa nemeckého koncernu IG Farben, ktorý bol po vojne stíhaný za vojnové zločiny.
V 30 rokoch nebolo pre amerických podnikateľov ilegálne spolupracovať s Nemeckom a veľa známych amerických podnikov investovalo v tej dobe do nemeckého priemyslu. Ale všetko sa zmenilo potom, čo Nemecko v roku 1939 napadlo Poľsko. Aj potom by sa však dalo argumentovať, že Bush mal právo obchodovať s Nemeckom, pretože až do útoku na Pearl Harbor r. 1941 boli USA vo vojne neutrálnou mocnosťou. Problémy začali 30. Júla 1942, kedy newyorský list Herald Tribune zverejnil článok s titulom "Hitlerov mecenáš má v americkej banke 3 milióny dolárov." Banka UBC skupovala zlato a to vyvolalo podozrenie, že je tajným zdrojom majetku pre Thyssena a ďalších vysokých funkcionárov nacistického režimu. Komisia pre majetok cudzincov začala vec vyšetrovať.
Nie je dostatočne jasné, aké presne väzby existovali medzi Prescottom Bushom, Thyssenom, firmou Konsolidovaná sliezska oceliarska spoločnosť a Osvienčim. Thyssenovým partnerom v Spojených oceliarňach bol Friedrich Flick, oceliarsky magnát, ktorý čiastočne vlastnil IG Farben, mocnú nemeckú chemičku. Flickove továrne v Polsuy silne využívali otrocké práce väzňov z koncentračných táborov v Poľsku. Podľa článku v New York Times z 18. Marca 1934 vlastnil Flick dve tretiny Konsolidovanej sliezskej oceliarskej spoločnosti a Američania vlastnili zvyšok.

</doc>
<doc id="30459" url="https://sk.wikipedia.org/wiki?curid=30459" title="Jeb Bush">
Jeb Bush

John Ellis „Jeb“ Bush, B.A. (* 11. február 1953, Midland, Texas, USA) je americký republikánsky politik, ktorý bol od 5. januára 1999 do 2. januára 2007 43. guvernérom štátu Florida. Patrí medzi prominentných členov rodiny Bushovcov, je mladším bratom bývalého prezidenta George W. Busha a druhým synom bývalého prezidenta George H. W. Busha.
Pred vstupom do politiky pracoval v súkromnom sektore, najmä v oblasti bankovníctva a obchodu s nehnuteľnosťami. V polovici 80. rokov sa stal predsedom okresného výboru Republikánskej strany v Dade County na Floride. Vďaka priaznivému volebnému výsledku v tomto okrese bol v roku 1986 republikán Bob Martinez zvolený za guvernéra Floridy. Martinez vymenoval Jeba Busha za ministra obchodu.

</doc>
<doc id="30460" url="https://sk.wikipedia.org/wiki?curid=30460" title="G7">
G7

G7 alebo Skupina G7 (anglicky "Group of Seven") je skupina siedmich najvyspelejších krajín sveta. (Rusku bolo v roku 2014 pozastavené členstvo ako reakcia na jeho anexiu Krymu.)
Globalizačné procesy sú natoľko zložité, že sa dajú ťažko riadiť a neexistuje žiadna svetová vláda, ktorá by k tomu bola oprávnená. Pokiaľ sa niečo k takejto pozícii blíži, tak je to G7. Pod touto skratkou sa neskrýva žiadna organizácia ani medzinárodná zmluva. Rokovanie skupiny G7 je nezáväzné, napriek tomu má na medzinárodnom dianí zásadný vplyv. Od roku 2020 tvorí skupina G7 viac ako 50 percent globálneho čistého bohatstva (čo je € 352 biliónov), 32 až 46 percent globálneho hrubého domáceho produktu a približne 770 miliónov ľudí alebo 10 percent svetovej populácie. Je dostatočne reprezentatívna (patria sem štyria z piatich stálych členov Rady bezpečnosti) a zároveň natoľko pružná (7 vodcov sa ľahšie dohodne ako 200 krajín OSN), aby mohla byť efektívna. Rokovaní sa zúčastňujú priamo hlavy štátov a vlád (v prípade USA, Francúzska prezidenti, u ostatných krajín premiéri), ktorí nie sú obmedzení byrokratickým aparátom a môžu utužiť priateľské osobné vzťahy a vniesť vlastný názor do neformálnej diskusie o najdôležitejších globálnych otázkach.
Vznik a členstvo.
Predstavitelia šiestich vyspelých krajín sa prvýkrát zišli v roku 1975 na zámku v Rambouillet neďaleko Paríža. Okrem hosťujúceho francúzskeho prezidenta Valéry Giscard d'Estainga sa zúčastnili najvyšší predstavitelia Nemecka, Veľkej Británie, Talianska, USA a Japonska. Nasledujúci rok pozval americký prezident Gerald Ford svojich partnerov do San Juanu na Portoriku, pričom sa skupina rozšírila o Kanadu. Neskôr sa stalo pravidlom, že sa samitu zúčastňuje aj Európska únia (zastúpená šéfom predsedníckej krajiny a prezidentom Európskej komisie), a označenie G7 sa vžilo a nadlho zostalo. Po skončení studenej vojny bolo v roku 1991 prvýkrát prizvaný aj vtedajší sovietsky prezident Gorbačov a od tej doby sa účasť ruského prezidenta stala pravidlom. V roku 1997 vyhlásil americký prezident Clinton zasadanie v Denveri „samitom ôsmich“ a od nasledujúceho samitu v Birminghame sa oficiálne hovorí o skupine G8. Rusko sa zúčastňovalo všetkých politických jednaní, ale spočiatku bola obmedzená jeho účasť na finančných otázkach, ktoré zostali doménou G7. Plnoprávnym členom sa Rusko stalo v roku 2006, kedy samit G8 samo hostilo. V roku 2014 bolo Rusku pozastavené členstvo ako reakcia na jeho anexiu Krymu.
Štruktúra zasadania.
G7 nie je medzinárodná organizácia a nemá pevnú štruktúru ani sekretariát, v priebehu rokov sa však vžili isté pravidlá. Vrcholom je samit čelných predstaviteľov štátov a vlád, ktorý sa koná väčšinou v júni. Hostiteľská krajina sa pravidelne mení podľa dopredu daného poradníka. V roku 2003 sa tak samit uskutočnil vo francúzskom Eviane, v roku 2004 ju hostil americký prezident Bush v letovisku Sea Island, zatiaľ čo v roku 2005 bola usporiadateľom Veľká Británia. Samitu sa spočiatku zúčastňovali aj ministri zahraničných vecí, ale zástupcovia štátov a vlád si vymohli, aby sa mohli schádzať sami vo väčšom súkromí (napriek tomu sú samity G7 každý rok ohromnou mediálnou atrakciou).
Ministri zahraničných vecí G7, tak ako ministri financií, sa v prvej polovici roku schádzajú k samostatným jednaniam. Ministri financií a guvernéri centrálnych bánk zemí G7 sa navyše pravidelne stretávajú na pozadí jarného a jesenného zasadania Svetovej banky a Medzinárodného menového fondu. V poslednej dobe sú taktiež stále častejšie príležitostné zasadania sektorových ministrov G7 ku konkrétnym témam (pre vnútorné záležitosti, životné prostredie, výskum či zamestnanosť). Aj keď predstavitelia krajín G7 chcú zachovať neformálny charakter rokovania, musí im niekto pripraviť program. Za týmto účelom sú menovaní šerpovia — osobní splnomocnenci zástupcov štátov a kolónií.
Tematický záber.
Z počiatku bol záber samitov G7 iba ekonomický. V 70. rokoch sa rokovalo predovšetkým o medzinárodných finančných otázkach spojených s ropnou krízou (skokový nárast cien ropy po izraelsko-arabskej vojne) a nestabilitou menových kurzov po tom, čo dolár opustil zlatý štandard. Ekonomické otázky – makroekonomika, medzinárodný obchod a rozvoj chudobných krajín – sú i dnes jadrom všetkých samitov G7. Skupina G7 združuje hlavné obchodné mocnosti (iba v inom zoskupení zvanom QUAD — Japonsko, SŠA, Kanada a EÚ) a preto patria k hlavným témam G7 zložité rokovania o medzinárodnom obchode (Uruguajské kolo v 80. rokoch či stávajúca Rozvojová agenda z Dauhá). Vzťahy medzi Severom a Juhom sú taktiež tradičné náplňou stretnutí G7. Zo samitov v Lyone a neskôr v Kolíne nad Rýnom vzišla iniciatíva na oddĺžení najchudobnejších krajín (Highly Indebted Poor Countries — HIPC), na samite v Janove bol oznámený vznik Globálneho fondu boja proti AIDS, tuberkulóze a malárii, a na samite v Kananaskise v roku 2002 bol schválený Akčný plán pre africký rozvoj. Vedľa čistých ekonomických otázok však s postupom globalizácie pribúdali stále ďalšie témy (ochrana životného prostredia, migrácie a i.). Veľkú rolu hrajú vždy predsedajúce krajiny, ktoré často prichádzajú s vlastnými iniciatívami (napríklad Japonsko na samite v Okinawe s iniciatívou v oblasti digitálnej ekonomiky, alebo Veľká Británia v roku 2005 na samite v Gleneagles s iniciatívou oddĺžení najchudobnejších zemí a zvýšení rozvojovej pomoci pre Afriku). Hlavným trendom oproti počiatkom G7 je však výrazná politizácia samitov. Už v 70. a 80. rokoch sa samity nevyhli aktuálnym politickým otázkam (sovietska invázia do Afganistanu, kríza okolo rukojemníkov na americkej ambasáde v Teheráne v roku 1980 či rozmiestňovanie rakiet so stredným doletom v Európe o niekoľko rokov neskôr). Napriek tomu po ukončení studenej vojny je tento trend natoľko výrazný, že politické otázky často prevažovali nad ekonomickými a samity G7 tak dostali nový rozmer. V 90. rokoch účastníci G7 diskutovali okrem iného aj o masakre na námestí Nebeského pokoja v Číne, bosnianskom konflikte, genocíde v Rwande, izraelsko-palestínskych mierových rozhovoroch či o nešírení zbraní hromadného ničenia. Po udalostiach 11. septembra 2001 začali samitom dominovať aj bezpečnostné otázky a boj proti terorizmu.
Vzťahy s ostatnými hráčmi.
Skupina G7 má vďaka svojmu špecifickému charakteru významné slovo v medzinárodných otázkach. Z rovnakých dôvodov je však rôznymi aktivistami napádaná, lebo vraj ide o netransparentný klub mocných, ktorí chcú sami rozhodovať o osude sveta. Samity G7 sú však iba neformálnym stretávaním hláv štátov a vlád, ktorí sami také schôdzky považujú v dnešnom globalizačnom svete za užitočné (iste je lepšie, pokiaľ spolu reprezentanti najvyspelejších krajín jednajú, než keby spolu nehovorili vôbec). Zmyslom G7 nie je nahradiť ostatné medzinárodné organizácie, ako je OSN, Svetová banka, Medzinárodný menový fond, WTO či OECD. Všetky tieto organizácie majú svoju vlastnú rolu, ich predstavitelia sú často pozývaní na samity G7 ako pozorovatelia a tak či onak s G7 spolupracujú. V poslednej dobe sú na samity stále častejšie pozývaní taktiež zástupcovia významných rozvojových krajín (Čína, Brazília, India a ďalšie), i keď o formálnom rozšírení G7 sa zatiaľ neuvažuje. Na samitoch sa nejedná iba o problémoch, ktoré sa úzko týkajú samotných zemí G7, ale i o globálnych otázkach všeobecne, vrátane problémov najchudobnejších krajín, či spolupráce s africkými krajinami v rámci programu NEPAD. Dialóg s rozvojovými krajinami sa taktiež stal pravidlom počas sektorových zasadaní ministrov G7. Ministri financií a guvernéri centrálnych bánk G7 sa navyše pravidelne schádzajú v rozšírenej zostave s rozvojovými krajinami, čím vznikla nová skupina G20. Pomaly sa taktiež začína meniť negatívne vnímanie G7 v očiach nevládnych aktivistov. Skôr samity G7 sprevádzali ohromné protesty, čo vyvrcholilo tragickou smrťou demonštranta v Janove v roku 2001. Krajiny G7 však ukázali, že vedia počúvať verejnosť, lebo práve rozšírenie oddĺžovacej iniciatívy HIPC bolo z časti odpoveďou na hnutie nevládnych rozvojových organizácií (kampaň Jubilee 2000). Po teroristických útokoch 11. septembra sú pre istotu samity G7 presúvané na horšie dostupné miesta (príkladom je kanadské horské stredisko Kananaskis), kde lákajú i menšiu pozornosť demonštrantov.

</doc>
<doc id="30463" url="https://sk.wikipedia.org/wiki?curid=30463" title="Skupina G8">
Skupina G8



</doc>
<doc id="30465" url="https://sk.wikipedia.org/wiki?curid=30465" title="Netbeans">
Netbeans



</doc>
<doc id="30470" url="https://sk.wikipedia.org/wiki?curid=30470" title="Enrico Fermi">
Enrico Fermi

Enrico Fermi (* 29. september 1901, Rím, Taliansko – † 28. november 1954, Chicago, Illinois, USA) bol taliansky fyzik známy vďaka jeho výskumu jadrových reakcií. Zaoberal sa výskumom beta- a gama- žiarenia, podieľal sa na vývoji prvého jadrového reaktora a na rozširovaní a prehlbovaní kvantovej teórie. 
V roku 1938 získal Nobelovu cenu za fyziku za potvrdenie existencie nových rádioaktívnych prvkov vytvorených neutrónovým ožarovaním a objav jadrových reakcií spôsobovaných ožiarením pomalými neutrónmi. Potom emigroval do USA, aby sa jeho rodina vyhla prenasledovaniu zo strany fašistov (jeho žena bola Židovka). V Amerike sa podieľal na Projekte Manhattan.
Mladosť a vzdelanie.
Narodil sa v Ríme. Keď jeho brat Giulio zomrel po malom chirurgickom zákroku v roku 1915, 14-ročný Enrico sa dal na štúdium fyziky, čo bol jeho spôsob vyrovnania sa so žiaľom. Podľa jeho neskoršieho vyjadrenia, každý deň kráčal pred nemocnicou, kde Giulio zomrel, až kým nebol schopný sa ohliadnuť na túto udalosť s odstupom.
Rodinný priateľ Adolfo Amidei viedol štúdium mladého Fermiho k algebre, trigonometrii, analytickej geometrii, analýze a teoretickej mechanike. Amidei tiež navrhol Fermimu, aby nenavštevoval univerzitu v Ríme, ale prihlásil sa na prestížnu „Scuola Normale Superiore“ v Pise, špeciálnu univerzitu pre vybraných nadaných študentov v roku 1918. Fermi si viedol obzvlášť dobre a skúšajúci na Scuola Normale považoval súťažnú esej 17-ročného Fermiho hodnú doktorskej skúšky. Promoval v roku 1922 a ďalší rok odišiel na University of Göttingen, vtedajšie svetové centrum kvantovej fyziky. Fermiho však veľmi sklamala tým, čo vtedy videl ako nadmerne formálny teoretický štýl pod vplyvom Maxa Borna, a tak po šiestich mesiacoch odišiel na University of Leiden v Holandsku, aby pracoval s Paulom Ehrenfestom. Počas svojho pobytu sa tam tiež stretol s Albertom Einsteinom.
Fyzika v Ríme.
Fermi študoval profesúru na Rímskej univerzite "La Sapienza" (prvú v oblasti teoretickej fyziky v Taliansku, ktorú preňho vytvoril profesor Orso Maria Corbino, riaditeľ Ústavu fyziky). Corbino veľmi pomohol Fermimu pri výbere jeho tímu, do ktorého sa čoskoro pridali významné mozgy ako Edoardo Amaldi, Bruno Pontecorvo, Franco Rasetti a Emilio Segrè. Len pre teoretické štúdie sa Ettore Majorana tiež zúčastnil na tom, čo bolo čoskoro prezývané „Via Panisperna boys“ (podľa názvu ulice, kde mal ústav svoje laboratóriá).
Skupina pokračovala vo svojich dnes slávnych experimentoch, ale v roku 1933 Rasetti odišiel z Talianska do Kanady a Spojených štátov, Pontecorvo do Francúzska, Segrè šiel učiť do Palerma.
Počas ich práce v Ríme Fermi a jeho skupina významne prispeli mnohým praktickým a teoretickým aspektom fyziky. Medzi ne patria napríklad Fermiho-Diracovo rozdelenie, teória beta rozpadu a objav pomalých neutrónov, ktoré sa ukázali ako podstatné pre činnosť jadrových reaktorov.
Nobelova cena a projekt Manhattan.
Fermi zostal v Ríme do roku 1938.
V roku 1938 získal Nobelovu cenu za fyziku za „demonštráciu existencie nových rádioaktívnych prvkov produkovaných ožarovaním neutrónmi a za súvisiaci objav jadrových reakcií spôsobených pomalými neutrónmi“. 
Potom ako obdržal cenu v Štokholme emigroval so svojou ženou Laurou a deťmi do New Yorku, keďže fašistická vláda v Taliansku zaviedla protisemitské zákony a Fermiho žena, Laura Capon, bola židovka. Čoskoro po príchode do New Yorku začal pracovať na Columbia University.
Na Columbii overil prvotný experiment jadrového štiepenia Otta Hahna a Fritza Strassmana (s pomocou Bootha and Dunninga). Fermi potom začal štúdie, ktoré viedli k postaveniu prvého jadrového článku.
Fermi si spomenul na začiatok projektu v prejave v roku 1954, keď odišiel do dôchodku ako Prezident Americkej fyzikálnej spoločnosti: „Veľmi živo si spomínam na prvý mesiac, január 1939, kedy som začal pracovať v Pupinových laboratóriách, pretože veci nadobudli rýchly vývoj. V tomto období bol Niels Bohr na prednáške na Princeton University a spomínam si, ako jedného popoludnia prišiel Willis Lamb veľmi vzrušený a povedal, že Bohrovi ušli jeho veľké správy. Veľkými správami bol objav štiepenia a najmenší náčrt výkladu o ňom. Potom, o niečo neskôr v rovnakom mesiaci, sa uskutočnilo vo Washingtone stretnutie, kde sa prvýkrát diskutovalo o novo objavenom fenoméne štiepenia položartovným spôsobom ako o možnom zdroji jadrovej energie.“
Po známom liste podpísanom Albertom Einsteinom (prepísaným Leóom Szilárdom) prezidentovi Rooseveltovi v roku 1939, udelilo námorníctvo Columbia University prvý grant na Atómovú energiu v hodnote 6 000 USD. Peniaze sa použili na štúdie, ktoré viedli k prvému jadrovému reaktoru – masívnemu „článku“ z grafitových tehál a uránového paliva, ktorý bol spustený 2. decembra 1942 v University of Chicago. Tento experiment bol míľnikom v honbe za energiou a reprezentoval Fermiho génia. Každý krok bol starostlivo naplánovaný, každý výpočet dôkladne vykonaný Fermim. Keď človek prvýkrát dosiahol prvú udržateľnú jadrovú reťazovú reakciu, uskutočnil sa kódovaný telefonát jednému z vedúcich osôb Projektu Manhattan, Jamesovi Conantovi: 'Taliansky navigátor pristál v novom svete… Domorodci boli veľmi priateľskí'. Článok s reťazovou reakciou bol dôležitý nielen pre jeho pomoc pri výskume vlastností štiepenia – potrebných pre pochopenie fungovania jadrovej bomby – ale aj preto, že slúžil ako prototyp masívnych reaktorov, ktoré boli neskôr vytvorené na Hanford, Washington, použité na množivé reaktory obohatené plutónium potrebné pre bomby použité pri Trinity teste a Nagasaki. Nakoniec bola práca Fermiho a Szilarda na reaktore použitá pri Projekte Manhattan.
Stal sa naturalizovaným občanom USA v roku 1944.
Povojnová práca.
Keď Fermi v roku 1954 adresoval APS, povedal okrem iného, „Tak to nás vracia k Pearl Harbor. V tom čase som odišiel z Columbia University a po niekoľkých mesiacoch dochádzania medzi Chicagom and New Yorkom som sa nakoniec odsťahoval do Chicaga, aby som pokračoval v tamojšej práci a odvtedy sa práca na Columbii s niekoľkými výnimkami sústredila na fázu isotope separation projektu jadrovej energie, ktorý začali Booth, Dunning a Urey okolo roku 1940“.
Fermi sa považuje za jediného fyzika dvadsiateho storočia, ktorý exceloval teoreticky aj experimentálne (pozri link v kapitole 'Referencie'). Známy historik fyziky, C. P. Snow, o ňom hovorí, „Keby sa Fermi narodil o niekoľko rokov skôr, je celkom možné si ho predstaviť ako objaviteľa Rutherfordoveho atómového jadra a potom pôvodcu Bohrovej teórie atómu vodíka. Ak to znie ako hyperbola, čokoľvek o Fermim bude znieť ako hyperbola“. Fermiho zručnosti a úspech pramenili rovnako z jeho ocenenia umenia možného ako aj vrodenej schopnosti a inteligencie. Nemal rád komplikované teórie a hoci mal veľké matematické schopnosti, nikdy ich nepoužil, ak sa dalo k výsledku dospieť oveľa jednoduchším spôsobom. Bol známy tým, že vedel získať rýchle a presné riešenia problémov, ktoré 
iným ľuďom spôsobovali problémy. Príklad tohto je možné vidieť počas prvého testu jadrovej bomby v Novom Mexiku 16. júla 1945. Keď ho zasiahla nárazová vlna, Fermi pustil kúsky papiera. Odmeral vzdialenosť, o ktorú boli odfúknuté, a porovnaním s vopred vypočítanou tabuľkou vedel odhadnúť energetický potenciál bomby. Odhadol ho na 10 kiloton TNT. Odmeraný výsledok bol 18.6. (Rhodes, str. 674). neskôr bola táto metóda získania rýchlej a presnej odpovede obálkovými výpočtami neformálne známa ako „Fermiho metóda“.
Fermiho najodzbrojujúcejším rysom bola jeho veľká rezervovanosť a jeho schopnosť vykonávať akúkoľvek prácu, či kreatívnu alebo rutinnú. Bola to táto kvalita, ktorá ho urobila obľúbeným medzi ľuďmi všetkých vrstiev, od držiteľov Nobelovej ceny po technikov. Henry DeWolf Smyth, predseda princetonského Ústavu fyziky, raz pozval Fermiho na nejaké experimenty s princetonským cyklotrónom. Keď raz kráčal do laboratória, videl Smyth uznávaného vedca pomáhať študentovi presunúť stôl pod vedením iného študenta! Inokedy ho vedúci DuPont navštívil na Columbii. Potom, ako ho nemohol nájsť v laboratóriu ani v úrade, bol prekvapený, keď našiel držiteľa Nobelovej ceny v dielni ako strihal plechové pláty veľkými nožnicami.
Keď odoslal jeho slávny dokument o beta rozpade prestížnemu časopisu "Nature", redaktor časopisu ho zamietol, pretože „obsahoval špekulácie, ktoré boli príliš vzdialené realite“. A tak bola Fermiho teória publikovaná v taliančine a nemčine predtým ako v angličtine.
Nikdy nezabudol na túto skúsenosť, kedy predbehol svoju dobu a zvykol hovoriť tým, ktorých mal pod patronátom: „Nikdy nebuďte prví; pokúste sa byť druhí“.
29. novembra 1954 Fermi zomrel vo veku 53 rokov na rakovinu žalúdka v Chicagu a bol tam pochovaný na Oak Woods Cemetery. Ako napísal Eugen Wigner: „Desať dní predtým, ako Fermi zomrel, mi povedal 'Dúfam, že to nebude trvať dlho.' Dokonale sa poddal svojmu osudu“.

</doc>
<doc id="30471" url="https://sk.wikipedia.org/wiki?curid=30471" title="Rafael del Riego">
Rafael del Riego

Rafael del Riego y Flórez (* 9. apríl 1784, Santa María de Tuñas, Španielsko – † 7. november 1823, Madrid) bol španielsky generál a liberálny politik.
Životopis.
Narodil sa 9. apríla 1784 (podľa iných zdrojov 24. novembra 1785) v meste Santa María de Tuñas v Astúrii. Po absolvovaní univerzity v Oviede v roku 1807 sa presťahoval do Madridu, kde vstúpil do armády. Počas španielskej vojny za nezávislosť bol zajatý Francúzmi a uväznený v El Escoriale, odkiaľ ušiel.
10. novembra sa zúčastnil bitky pod Espinosa de los Monteros, po ktorej bol opäť uväznený. O tri dni neskôr bol premiestnený do Francúzska, kde sa zoznámil s revolučnými myšlienkami. Nakoniec bol prepustený a cestoval po Anglicku a nemeckých štátoch. Po ukončení napoleonskej okupácii v roku 1814 sa vrátil do Španielska a opäť sa, už v hodnosti podplukovníka, pripojil k armáde.
V priebehu šiestich rokov absolutizmu sa pridal ku konšpirácii slobodomurárov a liberálov proti kráľovi Ferdinandovi VII.. V roku 1819 sformoval kráľ 10 práporov na potlačenie revolúcie v Latinskej Amerike. Riego velil asturianskému práporu. Po vstupe do Cádizu 1. januára 1820 sa však spolu s ostatnými dôstojníkmi vzbúril a žiadal znovuzavedenie ústavy z roku 1812.
Riegove oddiely pochodovali andalúzskymi mestami snažiac sa podnietiť protikráľovské povstanie, ale miestne obyvateľstvo bolo väčšinou nevšímavé. Povstanie napriek tomu nakoniec vypuklo v Galícii a rýchlo sa prehnalo Španielskom. 7. marca 1820 bol kráľovský palác v Madride obkľúčený vojakmi generála Ballesterosa a 10. marca kráľ súhlasil s obnovením ústavy.
Novo ustanovená „pokroková“ vláda menovala Riega za poľného maršala a generálneho kapitána Galície. 8. januára 1821 prevzal velenie v Aragóne a presťahoval sa do Zaragozy. 18. júna toho roku si vzal svoju sestrenicu Mariu Teresu del Riego y Bustillos za manželku. 4. septembra 1821, po neúspešnej republikánskej vzbure, bol falošne obvinený z republikánstva a uväznený. Napriek tomu jeho popularita rástla a na demonštráciách v Madride bolo požadované jeho oslobodenie. V marci 1822 bol zvolený do Generálnych Kortesov (parlamentu) a prepustený z väzenia.
Na kongrese vo Verone v decembri 1822 sa krajiny Svätej aliancie uzniesli, že republikánske Španielsko predstavuje hrozbu v rovnováhe Európy a poverili Francúzsko, aby v ňom znovu zaviedlo absolútnu monarchiu. 7. apríla 1823 prekročila francúzska armáda hranice. Riego, veliaci 3. armáde, zastavil invázne jednotky a skupinky miestnych rojalistov. 15. septembra bol však zradený, uväznený v dedinke Anquillas (Jaén) a nakoniec odvlečený do Madridu. Aj keď mu bola prisľúbená úplná amnestia, kráľovský súd uznal Riega vinným z velezrady, pretože bol jedným z poslancov hlasujúcich za návrh zbaviť kráľa moci. 7. novembra 1823 bol Rafael del Riego na námestí la Cebada v Madride obesený.
"Himno de Riego", pieseň napísaná na Riegovu počesť sa stala hymnou Druhej španielskej republiky (1931–1939). V súčasnej dobe jeho portrét zdobí budovu Generálnych Kortesov.

</doc>
<doc id="30472" url="https://sk.wikipedia.org/wiki?curid=30472" title="Oj, svijetla majska zoro">
Oj, svijetla majska zoro

Oj, svijetla majska zoro („Ó, jasné májové svitanie“) je hymna Čiernej Hory.
Текст химне.
Ој свијетла мајска зоро
Мајко наша Црна Горо
Синови смо твог стијења
И чувари твог поштења
Волимо вас, брда тврда,
И стравичне ваше кланце
Који никад не познаше
Срамотнога ропства ланце.
Док ловћенској нашој мисли
Наша слога даје крила,
Бит ће горда, бит ће славна
Домовина наша мила.
Ријека ће наших вала,
Ускачући у два мора,
Глас носити океану,
Да је вјечна Црна Гора.
Prepis v latinke.
Oj svijetla majska zoro
Majko naša Crna Goro
Sinovi smo tvog stijenja
I čuvari tvog poštenja
Volimo vas, brda tvrda,
I stravične vaše klance
Koji nikad ne poznaše
Sramotnoga ropstva lance.
Dok lovćenskoj našoj misli
Naša sloga daje krila,
Bit će gorda, bit će slavna
Domovina naša mila.
Rijeka će naših vala,
Uskačući u dva mora,
Glas nositi okeanu,
Da je vječna Crna Gora.

</doc>
<doc id="30473" url="https://sk.wikipedia.org/wiki?curid=30473" title="Ján Kadár">
Ján Kadár

Ján Kadár (* 1. apríl 1918, Budapešť – † 1. jún 1979, Los Angeles) bol slovenský filmový scenárista a režisér židovského pôvodu.
Od roku 1952 spolupracoval s českým režisérom Elmarom Klosom. Spolu s ním nakrútil viacero filmov. Ich spoločný film "Obchod na korze" z roku 1965 bol v roku 1966 ocenený "Oscarom" ako najlepší cudzojazyčný film. Pôvodne sa film mal natáčať v Rožňave, ale pre nesúhlas vedenia mesta sa natáčal v Sabinove.
Od roku 1968, kedy emigroval z vtedajšieho Česko-Slovenska, žil v USA.
Pamätná tabuľa.
V Rožňave, na priečelí budovy, kde Ján Kadár býval s rodičmi od roku 1921, osadili v roku 2005 pamätnú dvojjazyčnú (slovensko-maďarskú) tabuľu.

</doc>
<doc id="30474" url="https://sk.wikipedia.org/wiki?curid=30474" title="Leif Eriksson">
Leif Eriksson

Leif Eriksson (*980, Gothab, Grónsko. – † cca 1020 neznáme miesto) bol nórsky Viking, a pravdepodobne prvý európsky objaviteľ Ameriky.
Bol synom Erika Červeného (Eiríkr rauði), ktorý kolonizoval Island a Grónsko. Podľa ságy islanďanov ("Íslendingasögur") približne v roku 1000 kúpil Leif loď od Bjarna Herjolfssona, a vybral sa s ďalšími mladíkmi nájsť zem, ktorú Herjolfsson na západe zbadal. Prehľadali časť pobrežia Severnej Ameriky a prezimovali v zemi, ktorú nazvali Vinland – Zem vína. Vínom (ktoré zbežne poznal len jeden účastník výpravy) boli pravdepodobne miestne bobule divokých brusníc alebo egreša. Podľa archeologických výskumov išlo s veľkou pravdepodobnosťou o Newfoundland, kde bola osada, zodpovedajúca popisom ság, nájdená. 
Podľa iných ság sa Leif Eriksson na kráľovský príkaz venoval šíreniu kresťanstva v Grónsku, kde vďaka jeho matke vznikol najstarší kostol ostrova.
Informácie sú strohé a pochádzajú zo ság zapísaných až o dve storočia neskôr.

</doc>
<doc id="30475" url="https://sk.wikipedia.org/wiki?curid=30475" title="Zoborská listina">
Zoborská listina

Zoborské listiny sú dva najstaršie zachované listinné originály z územia Slovenska. Vznikli v rokoch 1111 a 1113 z poverenia kráľa Kolomana v benediktínskom Opátstve svätého Hyppolita na Zobore pri Nitre. 
Týkali sa majetkových záležitostí zoborského konventu a pre mnohé obce uvedené v listinách znamenajú prvú písomnú zmienku.
Zoborská listina z r. 1111.
Prvá listina (vydaná 1. septembra 1111) sa týka sporu o vyberanie mýta a desiatkov medzi zoborským kláštorom sv. Hippolyta a kráľovskými vyberačmi mýta. V tomto dokumente kráľ Koloman potvrdzuje právo zoborského opátstva na majetky poddaných na západnom a strednom Slovensku. Tieto majetky dostali zoborskí benediktíni od kráľa Štefana I. Listinu napísal pravdepodobne člen kapituly gramatik Willermus, ktorý tu i vyučoval písanie, čo dokazuje, že na Zobore bola už aj v tých časoch škola. Zrejme nadviazala na veľkomoravské učilište, ktoré po Metodovom odchode riadil biskup Viching.
Zoborská listina z r. 1113.
Druhá listina, datovaná rokom 1113, obsahuje majetkový súpis zoborskeho opátstva. Vzhľadom na to, že v listine je uvedených vyše 150 dedín a rôznych orientačných bodov v ich chotároch, je neobyčajne cenným miestopisom celého západného Slovenska na začiatku 12. storočia. Svedčí tiež o organizácii cirkevného života benediktínskymi mníchmi. Benediktínsky kláštor sv. Hippolyta na úpätí Zobora bol najstarším na Slovensku a zanikol ešte za panovania kráľa Mateja Korvína. 
Medzi menami osôb a názvami obcí uvedenými v listinách je najviac slovenských, potom nemeckých a latinizovaných. Svedčí to o tom, že Nitrianske panstvo ešte i v 12. storočí, dávno po rozpade Svätoplukovej ríše, bolo významným centrom slovenskej etnogenézy a svedčí tiež o postupnom začleňovaní neslovanských etník do slovanského prostredia a ním vytvorených správnych a nábožensko-kultúrnych štruktúr. V listinách nie sú spomenuté maďarské názvy a mená, čo dosvedčuje, že Nitra, ako bývalé ústredné vladárske stredisko, si v 12. a pravdepodobne i v polovici 13. storočia zachovala slovenský charakter.
Podľa názorov historikov boli obe Zoborské listiny napísané skriptormi benediktínskeho opátstva na Zobore alebo v nitrianskej kapitule. Paleografický rozbor nasvedčuje tomu, že listiny písali mnísi z francúzsko-nemeckého rozhrania. Vplyv francúzskeho a nemeckého pravopisu spôsobuje časté komolenie slovenských názvov obcí, riek, vrchov a iných zemepisných lokalít.
Zoborské listiny sa zachovali v origináli (prvá je dosť poškodená, druhá pomerne zachovalá na pergamene) a sú uložené v archíve Biskupstva Nitra.
Zaujímavosť.
V roku 2011 vydala Národná banka Slovenska striebornú zberateľskú mincu nominálnej hodnoty 10 eur pri príležitosti 900. výročia prvej zoborskej listiny. Autorom návrhu je Mgr. art. Peter Valach a minca bola vyrazená v kremnickej mincovni.

</doc>
<doc id="30476" url="https://sk.wikipedia.org/wiki?curid=30476" title="Rafael del Riego y Nuñez">
Rafael del Riego y Nuñez



</doc>
<doc id="30477" url="https://sk.wikipedia.org/wiki?curid=30477" title="Gavrilo Princip">
Gavrilo Princip

Gavrilo Princip (; * 25. júl 1894, Obljaj – † 28. apríl 1918, Pevnosť Terezín) bol bosnianskosrbský nacionalista, ktorý zavraždil rakúskeho arcivojvodu Františka Ferdinanda a jeho ženu grófku Sofiu v Sarajeve 28. júna, 1914, čo vyvolalo rakúsky zásah voči Srbsku, ktorý neskôr vyústil do 1. svetovej vojny. Princip bol členom srbskej skupiny Mladá Bosna a skupiny Čierna ruka, ktorá sa zasadzovala o zjednotenie Bosny a Srbska.
Atentát.
dňa 28. júna 1914 sa Gavrilo Princip zúčastnil na atentáte v Sarajeve. Generál Oskar Potiorek, guvernér rakúskych provincií v Bosne a Hercegovine pozval arcivojvodu Františka Ferdinanda a Žofiu, aby sa zúčastnili na prehliadke rakúskych vojenských jednotiek, ktoré tu mali manévre. František Ferdinand si uvedomoval, že táto návšteva bude nebezpečná. V nedeľu pred desiatou hodinou ráno prišiel veľkovojvodský pár vlakom do Sarajeva.
V deň atentátu bol v prvom aute Fehim Čurčić, starosta Sarajeva a Dr. Gerde, veliteľ miestnej polície. František Ferdinand a Žofia boli v druhom aute s Oskarom Potiorekom a grófom von Harrach. Strecha na aute bola stiahnutá, aby si davy vedeli vychutnať pohľad na kráľovský pár.
Predpoludním, o 10:10, keď konvoj šiestich áut prechádzal popred hlavnú policajnú stanicu, Nedeljko Čabrinović hodil ručný granát alebo iný druh bomby na auto veľkovojvodu. Potom, čo Čabrinovičova bomba minula auto, Princip spolu s piatimi ďalšími sprisahancami nemal ďalšiu možnosť na útok kvôli mohutnému davu ľudí. Vtedy sa zdalo, že atentát sa nepodaril. Po útoku sa František Ferdinand rozhodol navštíviť v nemocnici tých, ktorých zranila Čabrinovičova bomba. Aby sa vyhli centru mesta, generál Oskar Potiorek rozhodol, že kolóna pôjde do nemocnice priamo po Appelovom nábreží. No Potiorek zabudol o tejto zmene informovať vodiča auta, v ktorom bol František Ferdinand a Žofia, Franza Urbana. Na ceste do nemocnice Urban odbočil doprava na ulicu Františka Jozefa.
Gavrila Principa, ktorý bol sklamaný neúspechom atentátu a stále bol na ulici v dave, minulo auto Františka Ferdinanda, ktoré zle odbočilo. Keď si vodič uvedomil chybu, prudko dupol na brzdu a začal cúvať. Pri cúvaní auto pomaly prichádzalo k čakajúcemu Gavrilovi Principovi. Gavrilo Princip vykročil dopredu, vytiahol svoju zbraň, a zo vzdialenosti asi jeden a pol metra vystrelil niekoľko ráz do auta. Františka Ferdinanda zasiahol do krku a Žofiu do brucha. Žofia, ktorá ako sa neskôr zistilo, bola tehotná, zomrela hneď na mieste. Ferdinand, ktorý neveril, že je mŕtva a usiloval sa ju prebrať, stratil vedomie asi päť minút po atentáte a krátko nato zomrel.
Chytenie a uväznenie.
Princip sa pokúsil zabiť sám prehryznutím tabletky s cyankáli a následne aj svojou zbraňou, ale jed vyvrátil, lebo bol pravdepodobne starý a zbraň mu vytrhli ľudia z rúk skôr, ako stihol vypáliť ďalší výstrel. V čase atentátu bol Gavrilo Princip ešte mladý (19 rokov) na to, aby čelil trestu smrti, preto ho odsúdili na maximálny trest 20 rokov vo väzení, kde ho držali v krutých podmienkach, ktoré ešte znásobila vojna. Zomrel na tuberkulózu kostí 28. apríla 1918 v Terezíne.
Zbraň, ktorú Princip použil, bola Browning M 1910. Nedávno ju opäť našli a dnes je vystavená vo viedenskom Múzeu vojenskej histórie. Druhá guľka, ktorá zabila Františka Ferdinanda, je dnes uložená v zbierke múzea na zámku Konopiště pri meste Benešov, v Česku.

</doc>
<doc id="30478" url="https://sk.wikipedia.org/wiki?curid=30478" title="Bavlna">
Bavlna

Bavlna alebo zriedkavo kotón je najdôležitejšia zo všetkých plodín pestovaných na výrobu textilného vlákna. Vlákna sa získavajú z plodov kríka bavlníka.
Bavlnené vlákna sú prítomné vo viac ako 50 % dnes vyrábaných textílií. Kultivácia bavlny mala výrazný ekonomický dopad už od doby, keď bola bavlna po prvýkrát domestifikovaná pred približne 5 000 (možno až 10 000) rokmi.
V Európe bola bavlna neznáma až do neskorého stredoveku. V období priemyselnej revolúcie sa stala vďaka svojim fyzikálnym vlastnostiam dôležitou pre textilný priemysel a koncom 19. storočia predstavovala približne 80 % objemu všetkých textilných materiálov. V dnešnej dobe si síce udržiava svoje postavenie ako najvýznamnejší zdroj prírodného vlákna, ale jej význam do značnej miery znížili syntetické vlákna. Na dnešnej produkcii textílií sa bavlna podieľa zhruba 40 %.
Dejiny.
V tropických oblastiach sa bavlna používala na výrobu ľahkých textílií po celé tisícročia. Niektorí autori uvádzajú, že starí Egypťania používali bavlnené tkaniny už pred 12 000 rokmi. Bavlnu spolu s perím a vláknami živočíšneho pôvodu objavili aj v tkaninách nájdených v jaskyniach v Mexiku. Tieto nálezy sa datujú do 5. tisícročia pred Kr. Existujú dôkazy pre tvrdenia, že rôzne odrody bavlny boli nezávisle domestikované v Južnej Amerike a v Indii.
Najstaršia písomná zmienka o bavlne pochádza z Indie (Rig-Veda, 1500 pred Kr.). Približne o 1 000 rokov neskôr popisuje indickú bavlnu Herodotos takto: „a rastú tam stromy, ktorých plodom je vlna, ktorá svojou nádherou a kvalitou prekonáva ovčiu vlnu. Indovia si robia svoje šaty z tejto stromovej vlny.“
Arabskí kupci doviezli prvé bavlnené látky do Európy niekedy v 9. storočí. Keď Kolumbus objavil v roku 1492 Ameriku, našiel na Bahamách bavlníkové plantáže. V 16. storočí bola bavlna a výrobky z nej všeobecne známe v celom vtedajšom svete.
Bavlna v Novom svete.
Pestovanie bavlny bolo jednou z hlavných ekonomických aktivít prvých kolonistov v Novom svete. Prvé zmienky o pestovaní bavlny sú z roku 1556, odkedy sa pestuje na Floride, a z roku 1607, odkedy sa pestuje vo Virgínii. Skutočným bodom, keď sa z bavlny stal najdôležitejší zdroj textilného vlákna, bola priemyselná revolúcia v druhej polovici 18. storočia. V 30. rokoch 18. storočia po prvý raz v Anglicku na výrobu bavlnenej priadze použili spriadacie stroje, ktoré čoskoro nato poháňal ďalší vynález – Wattov parný stroj. V roku 1764 v Blackburne v severozápadnom Anglicku vynašli stroj na spriadanie priadze Spinning Jenny, ktorý ďalej zvýšil efektivitu spracovania bavlny.
Brzdou celého výrobného procesu bolo naďalej zdĺhavé a pracné ručné odstraňovanie semienok zo surovej bavlny. Jeden robotník bol spravidla schopný prečistiť iba 1 libru surovej bavlny denne. V roku 1793 vynašiel massachusettský rodák Eli Whitney jednoduchý stroj na čistenie surovej bavlny a odstraňovanie semienok ("Cotton gin"). Zdroje amerického patentového úradu síce naznačujú, že prvý takýto stroj zostril už o dva roky skôr Noah Homes, ale aj napriek tomu je dnes väčšinou označovaný ako vynálezca práve Whitney. Cotton gin umožnil spracovávať 50 až 100-krát väčšie množstvo bavlny v prípade ručne poháňaného stroja. Ešte oveľa efektívnejšie boli stroje poháňané koňmi alebo neskôr parným strojom. Tým sa odstránila najväčšia prekážka priemyselného využitia bavlny. Za dva roky od vynálezu cotton ginu vzrástla produkcia bavlny v Spojených štátoch 33-krát (z 0,18 milióna libier na 6 miliónov) a do roku 1810 na 93 miliónov libier. Ekonomika celého Juhu bola od tej doby založená na pestovaní bavlny. Potreba ohromného množstva lacnej pracovnej sily na rozsiahle bavlníkové plantáže sa riešila dovozom otrokov z Afriky.
Produkcia.
Dnes sa bavlna pestuje vo všetkých teplých oblastiach sveta, pričom ide o vysoko vyšľachtené odrody a druhy, ktoré sú však založené na pôvodných lokálnych odrodách. Najjemnejšie druhy bavlny, ktoré sa používajú na spodnú bielizeň, sa pestujú v Egypte a Stredomorí. Stredné typy sa pestujú v Indii a Severnej Amerike a používajú sa na výrobu tričiek a podobne. Najhrubšie typy bavlny sa používajú na výrobu kobercov a niektorých priemyselných textílií.
V roku 2002 sa podľa FAO pestovala bavlna na a jej svetová produkcia dosiahla 21 miliónov ton v hodnote asi 20 miliárd dolárov. Od začiatku 60. rokov 20. storočia sa tak produkcia viac ako zdvojnásobila a to vďaka zdvojnásobeniu priemerných výnosov z /ha na dnešných /ha. Najvýznamnejší pestovatelia bavlny sú uvedení v nasledovnej tabuľke.
Bavlna a biotechnológia.
Pestovanie bavlny je veľmi náročné na používanie pesticídov, ktoré sa aplikujú 10 – 20-krát ročne, niekedy aj častejšie. Najmä v rozvojových krajinách bez dostatku ochranných pomôcok dochádza často ku smrteľným otravám počas ich aplikácie. Hlavnými škodcami sú v rôznych častiach sveta motýle z rodov Helicoverpa, Earias, Heliothis a Pectinophora. Aplikáciu insekticídov je možné znížiť o 60 až 80 % pestovaním transgenných odrôd bavlny, ktoré sú vďaka vloženému Bt-génu z pôdnej baktérie Bacillus thuringiensis jedovaté pre húsenice týchto motýľov. Transgenné odrody bavlny sa pestujú v USA, Číne, Austrálii a Indii. Bohužiaľ v niektorých prípadoch, napríklad v roku 2001 v Austrálii alebo v roku 2003 v Indii, došlo ku zlyhaniu tejto genetickej ochrany a poľnohospodári pestujúci tieto odrody utrpeli veľké ekonomické straty. V Indii môžeme problémy s transgennou bavlnou do istej miery vysvetliť čiernym trhom, kde sa vďaka vysokému dopytu po geneticky modifikovanej bavlne predávajú často bežné semená ako transgenné.
Spracovanie bavlny.
Bavlna je veľmi vhodná plodina pre priemyselné strojové spracovanie. V prvých krokoch sa najprv odstránia semienka a nečistoty ako prírodné vosky a proteíny tak, aby ostala v podstate len čistá celulóza. Počas čistenia sa stráca len asi 10 % hmotnosti surovej bavlny.

</doc>
<doc id="30479" url="https://sk.wikipedia.org/wiki?curid=30479" title="Bejzbal">
Bejzbal

Bejzbal () je tímový šport, populárny najmä v Amerike a východnej Ázii. V Japonsku, Portoriku, Dominikánskej republike, Kube, Paname, Kórejskej republike a Taiwane je to najpopulárnejší šport.
Družstvo tvorí 9 hráčov. Každý z nich má určenú pozíciu na ihrisku.
Zápas hrajú proti sebe dve družstvá. Má dve časti: obrana () a útok (). Družstvá sa počas zápasu v týchto činnostiach striedajú, teda keď jedno družstvo bráni, druhé útočí. Jedna výmena sa volá zmena (), znamená, že obe družstvá boli raz v útoku a raz v obrane. 9 takýchto zmien tvorí zápas - nehrá sa na čas.
Útok.
Útok je časť hry, keď je družstvo na pálke - páli. Pálkar sa snaží odpáliť nadhod čo najďalej, aby mohol obehnúť čo najviac mét. Keď pálkar odpáli loptičku správne, stáva sa z neho bežec. Keď bežec obehne všetky 4 méty, pripíše sa jeho družstvu bod.
Obrana.
Obrana je časť hry, keď je družstvo v poli a chytá odpálené loptičky. Cieľom obrany je vyautovať bežca skôr, ako obehne všetky 4 méty. Po troch autoch sa menia družstvá v obrane a útoku.
Najdôležitejším členom obrany je nadhazovač (angl. pitcher), ktorý nadhadzuje loptičku tak, aby ju protihráč s pálkou nemohol dobre odpáliť, a získať tak jednu alebo viac mét, a tým sa dostať do hry resp. skórovať.
Druhým najdôležitejším členom obrany je chytač (angl. catcher), ktorý príjma od nadhadzovča signály s akým falšom nahadzovač loptičku hodí a ako ju umiestni, a následne ju chytá do lapačky.
Vo vnútornom poli v okolí prvej, druhej a tretej méty chytajú odpálené loptičky traja vnútropoliari (angl. baseman) a jedna spojka (angl. shortstop).
Vo vonkajšom poli chytajú odpálené loptičky traja poliari (angl. outfielder), ktorí pokrývajú ľave, stredné, resp. pravé vonkajšie pole.

</doc>
<doc id="30480" url="https://sk.wikipedia.org/wiki?curid=30480" title="Baseball">
Baseball



</doc>
<doc id="30481" url="https://sk.wikipedia.org/wiki?curid=30481" title="Kolumbus">
Kolumbus



</doc>
<doc id="30484" url="https://sk.wikipedia.org/wiki?curid=30484" title="Etiópska ortodoxná cirkev">
Etiópska ortodoxná cirkev

Etiópska ortodoxná cirkev (alebo Etiópska pravoslávna cirkev, Etiópska pravoslávna cirkev Tewahedo, etiópska cirkev, abesínska cirkev) je jedna zo šiestich kresťanských orientálnych pravoslávnych cirkví. Väčšina jej veriacich žije najmä v Etiópii, ale aj v USA či západnej Európe. 
Počet členov.
Počet členov Etiópskej ortodoxnej cirkvi sa podľa jej údajov blíži k číslu 36 000 000, čím sa zaraďuje na prvé miesto v počte veriacich medzi orientálnymi ortodoxnými cirkvami a druhé miesto (po Ruskej pravoslávnej cirkvi) medzi východnými kresťanskými cirkvami celkovo. 
Duchovenstvo.
Hlavou cirkvi je patriarcha, ktorý sídli v etiópskom hlavnom meste Addis Abebe. Patriarchom Etiópskej ortodoxnej cirkvi je od roku 2013 abune Mathias. Etiópska ortodoxná cirkev má ďalej viacero biskupstiev na čele s biskupmi. Tí zasadajú v kolektívnom orgáne - svätej synode, ktorá má, okrem iného, právomoc voliť patriarchu. Nižšími stupňami duchovenstva, podobne ako v ostatných východných cirkvách i v Rímskokatolíckej cirkvi, sú kňazi a diakoni. Etiópska ortodoxná cirkev má tiež dávnu tradíciu mníšstva. V Etiópii existuje množstvo kláštorov (podľa niektorých údajov vyše 800).
História.
Kresťanstvo sa stalo štátnym náboženstvom staroetiópskej ríše Aksum už v roku 330 zásluhou svätého Frumentia, ktorý na kresťanskú vieru obrátil vtedajšieho aksumského panovníka Ezanu. Na jeho žiadosť vysvätil vtedajší alexandrijský patriarcha svätý Atanáz Frumentia za prvého etiópskeho biskupa. Frumentius, ktorý prijal meno abune (titul etiópskeho biskupa) Selama sa tak stal prvou hlavou etiópskej cirkvi. Na dlhé stáročia sa stalo tradíciou, že Etiópia mala jediného biskupa (metropolitu), ktorého menoval koptský alexandrijský patriarcha, pričom etiópskym biskupom sa stával cudzinec - Kopt a nie príslušník domáceho etiópskeho duchovenstva. Tento stav trval až do prelomu 19. a 20. storočia, keď boli najprv koncom 19. storočia vysvätení koptskí pomocní biskupi a v dvadsiatych rokoch 20. storočia prví etiópski pomocní biskupi, pričom metropolitom Etiópie zostával koptský biskup menovaný koptským alexandrijským patriarchom. Po druhej svetovej vojne sa dosiahla dohoda medzi Etiópiou a koptským alexandrijským patriarchátom, že metropolitom Etiópskej ortodoxnej cirkvi bude domáci biskup. Prvým Etiópčanom v tomto úrade sa v roku 1951 stal abune Basilios (zomrel v roku 1970). V tomto období došlo tiež k vytvoreniu nových biskupstiev v Etiópii podriadených metropolitovi Etiópie. Už v roku 1959 bola Etiópska ortodoxná cirkev povýšená na úroveň patriarchálnej cirkvi a abune Basilios sa stal prvým patriarchom Etiópie. Po jeho smrti bol za patriarchu zvolený abune Tewofilos (1971-1976). Ďalšími patriarchami boli abune Tekle Hajmanot (1976-1988) a abune Merkorios (1988-1991). Od roku 1992 bol patriarchom abune Paulos. V roku 1993 sa od Etiópskej ortodoxnej cirkvi osamostatnila jej eritrejská časť pod názvom Eritrejská ortodoxná cirkev, čo obe cirkvi potvrdili dohodou.
Niektoré zvláštnosti.
Etiópska ortodoxná cirkev má spolu s Eritrejskou ortodoxnou cirkvou najrozsiahlejší biblický kánon zo všetkých kresťanských cirkví, keďže uznáva za súčasť Biblie viacero kníh, ktoré ostatné kresťanské cirkvi za biblické neuznávajú. Cirkev prijala viacero starozákonných zvyklostí, napr. popri nedeli svätí aj sobotu, praktizuje obriezku a rozlišuje čisté a nečisté pokrmy.
Vzťahy s inými kresťanskými cirkvami.
Etiópska ortodoxná cirkev je v plnom spoločenstve s ostatnými šiestimi orientálnymi ortodoxnými cirkvami. Udržiava ekumenické kontakty aj s inými kresťanskými cirkvami a je členom Svetovej rady cirkví.

</doc>
<doc id="30485" url="https://sk.wikipedia.org/wiki?curid=30485" title="Al Gore">
Al Gore

Albert Arnold Gore Jr. (* 31. marec 1948, Washington, USA) je americký obchodník, ktorý patril medzi najvýznamnejších politikov Demokratickej strany. V období od roku 1993 do 2001 slúžil ako 45. viceprezident USA. V prezidentských voľbách neúspešne kandidoval ako nasledovník Billa Clintona.
Životopis.
Študoval vo Washingtone, roku 1965 sa zapísal na Harvardovu univerzitu a v roku 1969 štúdium úspešne dokončil (diplomová práca na tému: „Vplyv televízie na výkon prezidentského úradu“).
Po absolvovaní štúdia narukoval do vojny vo Vietname, kde pôsobil do mája 1971 ako vojnový reportér.
Po ukončení vojenskej dráhy pracoval ako novinár pre niekoľko novín, až do roku 1976. V tej dobe sa niekoľkokrát neúspešne pokúšal študovať na Vanderbildovej univerzite. 
V roku 1976 bol zvolený ako demokrat za kongresmana za Tennessee. O desať rokov neskôr (1986) sa stal senátorom. V priebehu svojej politickej kariéry sa angažoval v ekologickej problematike, kde pomohol presadiť niektoré významné zákony, napríklad roku 1980 bol jedným z iniciátorov návrhu zákona, ktorý prikázal asanáciu chemicky zamorenej pôdy a odstránenie skládok. 
V roku 1988 kandidoval na prezidenta, ale nezískal demokratickú nomináciu (Demokratickým kandidátom sa stal Michael Dukakis, prezidentom sa stal republikánsky kandidát G. Bush). Podporil vojnu v Perzskom zálive (podporu získala len u 10 demokratických senátorov).
V ďalších voľbách, v roku 1992, si ho Bill Clinton zvolil ako "running mate" a po víťazstve vo voľbách sa stal 20. januára 1993 viceprezidentom Spojených štátov amerických. V tejto funkcii pracoval aj v druhom Clintonovom funkčnom období (po voľbách roku 1996).
V tejto funkcii patrilo k jeho prioritám zníženie výdavkov federálnej vlády USA, ochrana životného prostredia, podporil vznik NAFTA. Na konci 90. rokov bol významným zástancom Kjótskeho protokolu.
V roku 2007 získal spolu s Medzivládnym panelom pre zmenu klímy (IPCC) Nobelovu cenu za mier za boj proti globálnemu otepľovaniu. 

</doc>
<doc id="30486" url="https://sk.wikipedia.org/wiki?curid=30486" title="Demokratická strana (USA)">
Demokratická strana (USA)

Demokratická strana je jednou z dvoch hlavných súčasných politických strán v Spojených štátoch. Bola založená v 20. rokoch 19. storočia a od 50. rokov 19. storočia je jej hlavným politickým súperom Republikánska strana. Odvtedy tieto dve strany dominujú americkej politike.
Demokratická strana bola založená v roku 1828. Martin Van Buren, v tom čase senátor za štát New York, zohral hlavnú úlohu pri vytváraní koalície štátnych organizácií, ktoré vytvorili novú stranu ako prostriedok na pomoc k zvoleniu Andrewa Jacksona z Tennessee za prezidenta Spojených štátov. Demokratická strana sa často označuje za najstaršiu aktívnu politickú stranu na svete. Spočiatku podporovala expanzívnu prezidentskú moc, agrarizmus a geografický expanzionizmus, pričom bola proti národnej banke a vysokým clám. V období rokov 1860 až 1912 vyhrala prezidentské voľby len dvakrát, hoci v tomto období ešte dvakrát zvíťazila v ľudovom hlasovaní. Koncom 19. storočia naďalej vystupovala proti vysokým clám a viedla ostré vnútorné diskusie o zlatom štandarde. Na začiatku 20. storočia čiastočne (nie všetky frakcie) podporovala progresívne reformy a vystupovala proti imperializmu, pričom v rokoch 1912 a 1916 získal Biely dom Woodrow Wilson.
Od zvolenia Franklina D. Roosevelta za prezidenta v roku 1932 Demokratická strana presadzovala liberálnu platformu, ktorá zahŕňala podporu sociálneho zabezpečenia a poistenia v nezamestnanosti. Nový údel strane prilákal silnú podporu od nedávnych európskych prisťahovalcov, ale oslabil propodnikateľské krídlo strany. Od konca Rooseveltovej vlády až do 50. rokov sa menšina v južnom krídle strany spojila s konzervatívnymi republikánmi, aby spomalila a zastavila progresívne domáce reformy. Po ére progresívnej legislatívy Veľkej spoločnosti za vlády Lyndona B. Johnsona, ktorý v 60. rokoch 20. storočia často dokázal prekonať konzervatívnu koalíciu, sa základne strán posunuli, pričom južné štáty sa stali spoľahlivejšími republikánmi a severovýchodné štáty spoľahlivejšími demokratmi. Od 70. rokov sa odborová zložka v strane zmenšila a po prehre Jimmyho Cartera v roku 1980 sa americkí voliči posunuli konzervatívnejším smerom. Zvolenie Billa Clintona znamenalo pre stranu posun k tretej ceste, čím sa ekonomický postoj strany posunul smerom k trhovej hospodárskej politike. Barack Obama dohliadal v roku 2010 na prijatie zákona o dostupnej zdravotnej starostlivosti.
V 21. storočí je strana najsilnejšia medzi Afroameričanmi, LGBT+ ľuďmi, mestskými voličmi, americkými Židmi, odborármi, absolventmi vysokých škôl (najmä tých s akademickým titulom), ženami, slobodnými a sekulárnymi voličmi. V sociálnych otázkach sa zasadzuje za právo na interrupciu, práva LGBT, opatrenia v oblasti zmeny klímy a legalizáciu marihuany. V hospodárskych otázkach strana podporuje reformu zdravotníctva, voľný obchod, platenú nemocenskú dovolenku a odbory. V zahraničnej politike strana podporuje liberálny internacionalizmus, ako aj tvrdé postoje voči Číne a Rusku.
Dejiny.
Predstavitelia Demokratickej strany často odvodzujú jej pôvod od Demokraticko-republikánskej strany, ktorú v roku 1792 založili Thomas Jefferson, James Madison a ďalší vplyvní odporcovia konzervatívnych federalistov. Táto strana zanikla skôr, ako bola zorganizovaná moderná Demokratická strana; Jeffersonova strana inšpirovala aj whigov a moderných republikánov. Historici tvrdia, že moderná Demokratická strana bola prvýkrát zorganizovaná koncom 20. rokov 19. storočia po zvolení Andrewa Jacksona, čím sa stala najstaršou aktívnou politickou stranou na svete. Vybudoval ju prevažne Martin Van Buren, ktorý zhromaždil široký káder politikov v každom štáte okolo vojnového hrdinu Andrewa Jacksona z Tennessee.
Od nominácie Williama Jenningsa Bryana v roku 1896 sa strana v hospodárskych otázkach vo všeobecnosti stavia na ľavicu od Republikánskej strany. Od roku 1948 boli demokrati liberálnejší v otázke občianskych práv, hoci konzervatívne frakcie v rámci Demokratickej strany, ktoré boli proti nim, pretrvávali na juhu až do 60. rokov 20. storočia. V oblasti zahraničnej politiky obe strany niekoľkokrát zmenili svoje postoje.
Pozadie.
Demokratická strana sa vyvinula z Jeffersonovej republikánskej alebo Demokraticko-republikánskej strany, ktorú zorganizovali Jefferson a Madison ako opozíciu voči Federalistickej strane. Demokraticko-republikánska strana uprednostňovala republikanizmus, slabú federálnu vládu, práva štátov, agrárne záujmy (najmä južanských plantážnikov) a prísne dodržiavanie ústavy. Strana bola proti národnej banke a Veľkej Británii. Po vojne v roku 1812 federalisti prakticky zanikli a jedinou celoštátnou politickou stranou zostala Demokraticko-republikánska strana, ktorá mala tendenciu štiepiť sa podľa regionálnych hraníc. Éra vlády jednej strany v Spojených štátoch, známa ako éra dobrých pocitov, trvala od roku 1816 do roku 1828, keď sa prezidentom stal Andrew Jackson. Jackson a Martin Van Buren spolupracovali so spojencami v jednotlivých štátoch na vytvorení novej Demokratickej strany na celoštátnej báze. V 30. rokoch 19. storočia sa Whigovská strana spojila do hlavného súpera demokratov. Pred rokom 1860 Demokratická strana podporovala expanzívnu prezidentskú moc, záujmy otrokárskych štátov, agrarizmus a expanzionizmus, pričom bola proti národnej banke a vysokým clám.
19. storočie.
Demokraticko-republikánska strana sa rozdelila v otázke výberu nástupcu prezidenta Jamesa Monroea. Frakcia, ktorá podporovala mnohé staré jeffersonovské zásady, vedená Andrewom Jacksonom a Martinom Van Burenom, sa stala modernou Demokratickou stranou. Historička Mary Beth Nortonová vysvetľuje premenu v roku 1828:Jacksonovci verili, že vôľa ľudu nakoniec zvíťazila. Prostredníctvom štedro financovanej koalície štátnych strán, politických vodcov a vydavateľov novín ľudové hnutie zvolilo prezidenta. Demokrati sa stali prvou dobre organizovanou národnou stranou... a úzka stranícka organizácia sa stala charakteristickým znakom americkej politiky 19. storočia.
Za platformami vydávanými štátnymi a národnými stranami sa skrýval všeobecne zdieľaný politický pohľad, ktorý charakterizoval demokratov:Demokrati predstavovali širokú škálu názorov, ale zdieľali základný záväzok voči Jeffersonovej koncepcii agrárnej spoločnosti. Centrálnu vládu považovali za nepriateľa individuálnej slobody. "Korupčná dohoda" z roku 1824 posilnila ich nedôveru voči politike Washingtonu. ... Jacksonovci sa obávali koncentrácie ekonomickej a politickej moci. Verili, že vládne zásahy do ekonomiky prospievajú záujmovým skupinám a vytvárajú korporatívne monopoly, ktoré zvýhodňujú bohatých. Snažili sa obnoviť nezávislosť jednotlivca - remeselníka a obyčajného farmára - tým, že ukončili federálnu podporu bánk a korporácií a obmedzili používanie papierovej meny, ktorej nedôverovali. Ich definícia správnej úlohy vlády bola skôr negatívna a Jacksonova politická moc sa zväčša prejavovala v negatívnych činoch. Uplatňoval právo veta častejšie ako všetci predchádzajúci prezidenti spolu. ... Jackson nezdieľal ani humanitárne obavy reformátorov. Nemal pochopenie pre amerických Indiánov a inicioval odsun Čerokíjov po Stezke sĺz.Protichodné frakcie pod vedením Henryho Claya pomohli vytvoriť stranu Whigov. Demokratická strana mala malú, ale rozhodujúcu prevahu nad whigmi až do roku 1850, keď sa whigovia rozpadli v otázke otroctva. V roku 1854, rozhnevaní Kansas-Nebraským zákonom, opustili protiotrockí demokrati stranu a pridali sa k severným whigom, aby vytvorili Republikánsku stranu.
Vo voľbách v roku 1860, v ktorých získala prevahu Republikánska strana, sa demokrati rozdelili v otázke otroctva na severné a južné strany. Radikálni zástancovia otroctva Fire-Eaters viedli odchody na dvoch konventoch, keď delegáti nechceli prijať rezolúciu podporujúcu rozšírenie otroctva na územia, aj keď si to voliči týchto území neželali. Títo južanskí demokrati navrhli za prezidenta úradujúceho prootrockého viceprezidenta Johna C. Breckinridgea z Kentucky a za viceprezidenta generála Josepha Lanea z Oregonu. Severní demokrati navrhli za prezidenta senátora Stephena A. Douglasa z Illinois a za viceprezidenta bývalého guvernéra Georgie Herschela V. Johnsona. Toto štiepenie demokratov viedlo k víťazstvu republikánov a Abraham Lincoln bol zvolený za 16. prezidenta Spojených štátov.
Keď vypukla americká občianska vojna, severní demokrati sa rozdelili na vojnových a mierových demokratov. Konfederované štáty americké sa zámerne vyhýbali organizovaným politickým stranám. Väčšina vojnových demokratov sa vo voľbách v roku 1864 spojila s republikánskym prezidentom Abrahamom Lincolnom a Republikánskou stranou národnej únie, na ktorej kandidátke bol Andrew Johnson, aby prilákal spoludemokratov. Johnson nahradil Lincolna v roku 1865, ale zostal nezávislý od oboch strán.
Demokrati ťažili z odporu bielych južanov voči rekonštrukcii po vojne a z následného nepriateľstva voči Republikánskej strane. Po tom, ako v 70. rokoch 19. storočia vykupitelia ukončili Rekonštrukciu, a po často mimoriadne násilnom zbavovaní volebných práv Afroameričanov, ktoré viedli takí bieli nadradení demokratickí politici ako Benjamin Tillman z Južnej Karolíny v 80. a 90. rokoch 19. storočia, sa Juh, ktorý volil demokratov, stal známym ako "pevný Juh". Hoci republikáni vyhrali všetky prezidentské voľby okrem dvoch, demokrati zostali konkurencieschopní. V strane dominovali propodnikateľsky orientovaní bourbonskí demokrati na čele so Samuelom J. Tildenom a Groverom Clevelandom, ktorí zastupovali obchodné, bankové a železničné záujmy, boli proti imperializmu a zámorskej expanzii, bojovali za zlatý štandard, boli proti bimetalizmu a bojovali proti korupcii, vysokým daniam a clám. Cleveland bol zvolený za prezidenta v rokoch 1884 a 1892, pričom sa neuskutočnili žiadne ďalšie prezidentské voľby.
20. storočie.
Začiatky 20. storočia.
Agrárni demokrati, ktorí požadovali bezplatné striebro a vychádzali z myšlienok populistov, zvrhli v roku 1896 bourbonských demokratov a nominovali Williama Jenningsa Bryana na prezidenta (túto nomináciu demokrati zopakovali v rokoch 1900 a 1908). Bryan viedol energickú kampaň, v ktorej útočil na východné peňažné záujmy, ale prehral s republikánom Williamom McKinleym.
V roku 1910 prevzali demokrati kontrolu nad Snemovňou reprezentantov a Woodrow Wilson zvíťazil vo voľbách za prezidenta v rokoch 1912 (keď sa republikáni rozišli) a 1916. Wilson účinne viedol Kongres k tomu, aby novými progresívnymi zákonmi ukončil otázky ciel, peňazí a protimonopolných opatrení, ktoré dominovali politike 40 rokov. Nepodarilo sa mu dosiahnuť, aby Senát schválil Versaillskú zmluvu (ukončenie vojny s Nemeckom a vstup do Spoločnosti národov). Slabú stranu hlboko rozdelili otázky ako KKK a prohibícia v 20. rokoch 20. storočia. Organizovala však nových etnických voličov v severných mestách.
Po skončení prvej svetovej vojny a počas veľkej hospodárskej krízy Demokratická aj Republikánska strana do veľkej miery verili v americkú výnimočnosť oproti európskym monarchiám a štátnemu socializmu, ktoré existovali inde vo svete.
30. – 60. roky 20. storočia a vznik koalície Nový údel.
Veľká hospodárska kríza v roku 1929, ktorá sa začala za vlády republikánskeho prezidenta Herberta Hoovera a republikánskeho Kongresu, pripravila pôdu pre liberálnejšiu vládu, keďže demokrati od roku 1930 do roku 1994 takmer nepretržite kontrolovali Snemovňu reprezentantov, od roku 1930 44 zo 48 rokov Senát a do roku 1968 vyhrávali väčšinu prezidentských volieb. Franklin D. Roosevelt, zvolený za prezidenta v roku 1932, prišiel s federálnymi vládnymi programami nazvanými Nový údel. Liberalizmus Nového údelu znamenal reguláciu podnikania (najmä finančníctva a bankovníctva) a podporu odborových zväzov, ako aj federálne výdavky na pomoc nezamestnaným, pomoc farmárom v núdzi a realizáciu rozsiahlych projektov verejných prác. Znamenal začiatok amerického sociálneho štátu. Odporcovia, ktorí zdôrazňovali odpor voči odborom, podporu podnikania a nízke dane, si začali hovoriť "konzervatívci".
Až do 80. rokov 20. storočia bola Demokratická strana koalíciou dvoch strán rozdelených Mason-Dixonovou líniou: liberálnych demokratov na severe a kultúrne konzervatívnych voličov na juhu, ktorí síce profitovali z mnohých projektov verejných prác Nového údelu, ale boli proti zvyšovaniu iniciatív v oblasti občianskych práv, ktoré presadzovali liberáli zo severovýchodu. Táto polarizácia sa po Rooseveltovej smrti ešte viac prehĺbila. Južanskí demokrati tvorili kľúčovú časť dvojstraníckej konzervatívnej koalície v spojenectve s väčšinou republikánov zo Stredozápadu. Ekonomicky aktivistická filozofia Franklina D. Roosevelta, ktorá výrazne ovplyvnila americký liberalizmus, formovala väčšinu ekonomického programu strany po roku 1932. Od 30. rokov do polovice 60. rokov 20. storočia liberálna koalícia Novú údel zvyčajne kontrolovala prezidentský úrad, zatiaľ čo konzervatívna koalícia zvyčajne kontrolovala Kongres.
Názov a symboly.
Demokraticko-republikánska strana sa v roku 1824 rozdelila na krátko existujúcu Národnú republikánsku stranu a Jacksonovo hnutie, ktoré sa v roku 1828 premenovalo na Demokratickú stranu. Za éry Jacksonovcov používala strana výraz "Demokracia", ale nakoniec sa ustálil názov "Demokratická strana", ktorý sa v roku 1844 stal oficiálnym názvom. Členovia strany sa nazývajú "demokrati".
Najčastejším maskotom strany bol osol alebo oslík. Nepriatelia Andrewa Jacksona prekrútili jeho meno na "osol" ako posmešný výraz týkajúci sa hlúpeho a tvrdohlavého zvieraťa. Demokratom sa však páčil význam obyčajného človeka a prevzali ho tiež, preto tento obraz pretrval a vyvíjal sa. Najtrvalejší dojem z neho urobili karikatúry Thomasa Nasta z roku 1870 v "Harper's Weekly". Karikaturisti nasledovali Nasta a používali osla na reprezentáciu demokratov a slona na reprezentáciu republikánov.
Demografia.
Počnúc obdobím Nového údelu sa tradičná koalícia strany skladala z robotníckej triedy, katolíkov, hlavných protestantov, židov, černochov, intelektuálov a organizovanej práce. Víťazstvo republikána Donalda Trumpa v roku 2016 prinieslo zmenu orientácie, v ktorej mnohí voliči z robotníckej triedy volili republikánov. V prezidentských voľbách v roku 2020 získali demokrati podporu afroamerických, hispánskych a ázijských voličov, mladých voličov, žien, mestských voličov, voličov s vysokoškolským vzdelaním a voličov bez náboženskej príslušnosti.
K roku 2023 bol každý demokratický prezident, demokratický viceprezident a demokratický prezidentský kandidát kresťan. Podľa Pew Research Center bolo 78,4 % demokratov v 116. Kongrese Spojených štátov kresťanmi.
Rozhodujúcou zložkou straníckej koalície boli organizované pracovné sily. Odbory dodávajú strane veľkú časť peňazí, politických organizácií a voličov. Demokrati sú oveľa častejšie zastúpení odbormi ako republikánski voliči. Mladší Američania vrátane mileniálov a generácie Z majú v posledných rokoch tendenciu voliť najmä demokratických kandidátov. Podľa prieskumov verejnej mienky LGBT Američania v celoštátnych voľbách zvyčajne volia demokratov.
Podpora hnutia za občianske práva v 60. rokoch 20. storočia zo strany demokratických prezidentov Johna F. Kennedyho a Lyndona B. Johnsona pomohla zvýšiť podporu demokratov v afroamerickej komunite. Afroameričania od 60. rokov 20. storočia do roku 2000 neustále volili 85 % až 95 % demokratov, čím sa Afroameričania stali jedným z najväčších voličov strany. Z geografického hľadiska je strana najsilnejšia na severovýchode Spojených štátov, v oblasti Veľkých jazier, v častiach juhozápadu Spojených štátov a na západnom pobreží. Strana je tiež veľmi silná vo veľkých mestách bez ohľadu na región.
Demokratickí prezidenti.
K roku 2021 sa na tomto poste vystriedalo celkovo 16 demokratických prezidentov.

</doc>
<doc id="30487" url="https://sk.wikipedia.org/wiki?curid=30487" title="Edward Jenner">
Edward Jenner

Edward Jenner (* 17. máj 1749, Berkeley, Spojené kráľovstvo – † 26. január 1823, tamže) bol anglický dedinský lekár, ktorý sa preslávil zavedením prvej vakcíny proti kiahňam.
Už v roku 1721 zaviedla v Anglicku prvé očkovanie proti kiahňam Lady Mary Wortley Montagu. Použila pritom metódu už skôr používanú v Turecku. Očkovanie spočívalo v zámernom nakazení pacienta sušeným hnisom z pľuzgierov pravých kiahní, v ktorom je pôvodca oslabený. Kiahne sú však veľmi virulentné a tak aj následný ľahší priebeh ochorenia mohol viesť k znetvoreniu alebo dokonca k smrti pacienta, ktorý bol navyše po celú dobu infekčný a mohol šíriť ďalej chorobu. 
Životopis.
Pracoval ako praktický lekár v rodnom Berkeley v grófstve Gloucestershire. Všimol si, že ľudia, ktorí prichádzali často do styku s dobytkom a nakazili sa kravskými kiahňami, takmer nikdy nedostali pravé kiahne. 
14. mája 1796 sa rozhodol uskutočniť pokus a zámerne naočkoval osemročnému Jamesovi Phippsovi hnis z vriedku spôsobeného kravskými kiahňami. Chlapec ochorel na kravské kiahne, ale o šesť týždňov sa uzdravil. Jenner ho potom infikoval vakcinačnou dávkou pravých kiahní. Podľa Jennerovho predpokladu ochorenie neprepuklo. Tento pokus je považovaný za prvú skutočnú vakcináciu. 
Jenner potom použil túto metódu ešte veľakrát a v roku 1798 o svojich výsledkoch publikoval článok, v ktorom nazval svoju metódu vakcinácie (z latinského slova "vacca", slovensky krava) a pre pôvodcu nákazy zaviedol termín vírus.
Často je označovaný za otca imunológie, a jeho práca ako "najviac zachraňujúca životy v dejinách ľudstva". Za jeho čias kiahne zabíjali okolo 10 % populácie a v mestách viac ako 20 %. 
Vo Phippsovom dome je v súčasnosti Jennerove múzeum.

</doc>
<doc id="30488" url="https://sk.wikipedia.org/wiki?curid=30488" title="John Kerry">
John Kerry

John Forbes Kerry (* 11. december 1943, Aurora, Colorado, USA) je bývalý americký minister zahraničných vecí a senátor za štát Massachusetts. 
V roku 2004 neúspešne kandidoval na úrad prezidenta ako kandidát Demokratickej strany. Porazil ho prezident USA George W. Bush.
Do roku 2013 bol senátor za štát Massachusetts. V roku 2013 ho Barack Obama vybral za ministra zahraničných vecí (Secretary of State). Vo funkcii pôsobil do roku 2017.
Koncom novembra 2020 zvolený prezident Joe Biden oznámil, že Kerry bude v jeho kabinete zastávať špeciálnym vyslancom pre boj proti klimatickej zmene. V apríli 2016 práve Kerry za Spojené štáty podpísal Parížsku dohodu. Špeciálny vyslanec bude po prvý krát členom Rady pre národnú bezpečnosť. Kerry bude podliehať priamo prezidentovi.

</doc>
<doc id="30492" url="https://sk.wikipedia.org/wiki?curid=30492" title="Kergueleny">
Kergueleny

Kergueleny (, ešte skôr "Îles de la Désolation"), zriedkavo Kerguelenove ostrovy, sú súostrovie v južnej časti Indického oceánu. Skladajú sa z asi 300 skalnatých ostrovov vulkanického pôvodu. Majú územnú rozlohu a administratívne sú jedným zo štyroch dištriktov Francúzskych južných a antarktických území. Ostrovy nikdy neboli trvalo obývané, vzhľadom na extrémne drsné prírodné podmienky. 
Dejiny.
Ostrovy boli objavené 12. februára 1772 bretónskym moreplavcom a francúzskym námorníkom Yves-Joseph de Kerguélen-Trémarecom, ktorý ich považoval za súčasť Antarktídy. Po návrate domov svoje ostrovy popísal ako kraj bohatý na drevo a drahé kamene, ktorý nazval ako „"Južné Francúzsko"“. Keď sa o rok znovu vydal na pôvodné miesto, zistil, že objavil krajinu s minimálnou vegetáciou. Preto zmenil aj ich pomenovanie na primeranejší názov „"Pustá zem"“. Pri ostrovoch vôbec ako prvý pristál kapitán Charles de Boiguéhenneuc, ktorý sa sem medzitým priplavil druhou loďou. Na breh ostrovov ako prvý vystúpil v januári 1773 jeho poručík Henri Pascal de Rochegude. 
Dňa 6. januára 1774 bola Pustá zem (Kergueleny) vyhlásená za majetok Francúzska a bola prenajatá na 50 rokov bratom Bossière. Od tej doby sa ostrovy postupne stali významným loveckým teritóriom veľrýb, uškatcov a tuleňov sloních, až do ich vyhubenia na konci 19. storočia. Miestne súostrovie navštívilo veľa expedícií. Roku 1776 tu pristál anglický kapitán James Cook, ktorý zistil ostrovný charakter územia a dal mu meno Ostrov beznádeje, presnejšie Spustošený ostrov ("Desolation Island"). 
V roku 1840 skúmal geológiu ostrovov a uskutočňoval pozorovania zemského magnetizmu britský cestovateľ James Clark Ross pri svojej ceste do Antarktídy. Za územie Francúzska boli ostrovy opäť označené 2. januára 1892. V roku 1908 a ďalej 1913 až 1914 ostrovy vedecky preskúmal Raymond Rallier du Baty a jeho brat Henry, ktorí vypracovali napr. prvé kompletné mapy ostrovov. Medzi rokmi 1908 až 1929 bola na ostrovoch zriadená nórska veľrybárska stanica. V rokoch 1913 až 1914 a 1922 až 1931 prebiehali neúspešné pokusy s chovom oviec. 
Dňa 21. novembra 1924 bolo toto opustené územie podriadené madagaskarskému guvernérovi (ostrovy pripojené k dependencii na Madagaskare). Počas Vianoc 1940 sa na ostrove zastavila nemecká vojenská loď Atlantis, aby si doplnila zásoby vody. Počas kotvenia lode pri ostrove jeden námorník spadol z komína, ktorý práve maľoval. Preto sa ostrov často spomína i ako "najjužnejšie miesto, kde je pochovaný nemecký vojak".
Po druhej svetovej vojne malo Francúzsko záujem udržať si Kergueleny pod svojim vplyvom, preto vyhovelo požiadavkám Medzinárodnej meteorologickej organizácie (IMO) a v roku 1949 zriadilo v chránenej zátoke polostrova Courbet na východe ostrova Grande Terre provizórnu meteorologickú stanicu a v roku 1951 vedeckú základňu Port-aux-Français.
Kergueleny sú pod priamou správou Francúzska, administratívnym sídlom zámorského teritória bolo do roku 1996 mesto Paríž. S platnosťou od 27. februára 1997 bola táto právomoc prevedená na obec Saint-Pierre na Réunione. Dňa 28. marca 2003 boli Kerguelenove ostrovy začlenené do novo vzniknutého dištriktu Francúzske južné a antarktické územie ("Terres australes et antarctiques françaises", skrátene "TAAF").
Súčasnosť.
Ostrovy sú od druhej polovice 20. storočia využívané mnohými výskumnými expedíciami a tábormi, ktorých je v súčasnosti na ostrove 50100. Na hlavnom ostrove sa nachádza vedecko-výskumná základňa Port-aux-Français, ktorá je zároveň najvýznamnejším sídlom súostrovia. V súčasnosti budovy tejto stanice zaberajú celkovú plochu .
Na stanici býva od 60 ľudí v zime po 120 ľudí cez leto (ich počet kolíše počas roka). Výskumníci sa okrem meteorológie zaoberajú geomagnetizmom, seizmológiou, geofyzikou, ekológiou, biológiou, zoológiou a sledovaním rakiet Ariane, vypúšťaných z Kourou vo Francúzskej Guyane. Pri základni je malá kaplnka, nemocnica, bar, knižnica i športové centrum.
Priemysel alebo poľnohospodárstvo na ostrovoch neexistuje, nie je tam ani letisko. Všetku dopravu v oblasti zabezpečuje vedecká loď Marion Dufresne II, ktorá okrem vlastného oceánografického výskumu zaisťuje zásobovanie i striedanie výskumníkov na základni Port-aux-Français a zabezpečuje 4-krát ročne spojenie s Francúzskom. V severnej časti hlavného ostrova je situovaný "Christmas Harbour". Významným prístavom je hlboká Cumberlandská zátoka.
Jediným prosperujúcim odvetvím lokálnej ekonomiky je rybolov. V okolí súostrovia lovia lode rôznych krajín ryby, ktoré sa vyvážajú prevažne do Francúzska a na Réunion. Miestne obyvateľstvo pozostáva hlavne z vedeckých tímov. Väčšina ľudí tu žije iba dočasne v malej osade, predtým využívanej lovcami veľrýb. Na ostrovoch nie sú trvalo žijúci obyvatelia, a teda ani volené orgány samosprávy. Všetko spravuje prefekt sídliaci v Saint-Pierre na ostrove Réunion, podľa pokynov francúzskeho Ministerstva pre zámorie v Paríži.
Geografia.
Kergueleny sú sopečné súostrovie, tvorené skupinkou asi 130 ostrovov a 160 skál. Nachádzajú sa v južnej časti Indického oceánu. Ostrovy sú vzdialené od Afriky , od Austrálie , na Antarktídu je to asi . K najbližšiemu francúzskemu územiu, Crozetovým ostrovom, je odtiaľ ďaleko. Vôbec najbližšou pevninou je neosídlené austrálske územie Heardov ostrov a McDonaldove ostrovy, vzdialené . Ostrovy sa rozkladajú zhruba na 48°30' až 49°44' južnej geografickej šírky a 68°46' až 70°33' východnej geografickej dĺžky. Ide o jedno z najvzdialenejších a najizolovanejších území planéty, kam sa dostane len veľmi málo ľudí. Patria do časového pásma a geograficky sa radia k južnému kontinentu, čiže Antarktíde.
Najväčší a hlavný ostrov, nazývaný Grande Terre, pôvodne nazývaný Spustošený ostrov, má rozlohu a zaberá asi 92 % celkovej rozlohy. Hlavný ostrov meria od východu na západ a zo severu na juh . Tiahne sa juhovýchodným smerom. Je obklopený ďalšími malými ostrovčekmi, spolu s ktorými má súostrovie rozlohu .
Najdôležitejšími ostrovmi sú okrem hlavného ostrova:
Povrch.
Súostrovie sa nachádza na rozsiahlej Kerguelenskej plošine, ktorá vznikla asi pred 100 miliónmi rokmi počas konečného delenia Gondwany. Plošina bola vytvorená sopečnými erupciami, súvisiacimi s Kerguelenskou horúcou škvrnou, ktorá leží na Antarktickej litosférickej platni. Pred 20 až 40 miliónmi rokmi sa plošina potopila do hĺbky 1 až a nad hladinou zostalo len pár ostrovov vulkanického pôvodu, na ktorých je podložie z 85 % tvorené vyvretým čadičom. Ako dôkaz pretrvávajúcej sopečnej činnosti sú fumaroly v západnej časti Grande Terre.
Ostrovy majú prevažne hornatý povrch. Po väčšinu roka sú pokryté snehom a ľadom. Najvyššia hora "Mont Ross" sa rozprestiera na hlavnom ostrove a dosahuje výšku Pobrežie hlavného ostrova Grande Terre je veľmi členité a rozoklané. Archipel má množstvo zálivov, fjordov a polostrovov, oddelených len malými vodnými plochami. Je zaujímavé, že na hlavnom ostrove nie je žiadne miesto, vzdialené od pobrežie viac než .
Vodstvo.
Na ostrove nie sú väčšie rieky, zato je tu množstvo potokov, vodopádov a menších jazier. Hojné dažďové zrážky ich udržiavajú dostatočne vodnaté. Veľké zásoby sladkej vody poskytujú ľadovce. Existuje tu niekoľko stálych ľadovcov (napr. Cookov ľadovec), ktorých objem sa postupne zmenšuje. Nehostinné pomery umocňuje zamrznutá neúrodná pôda, ktorá nie je vhodná na obhospodarovanie. Na mnohých miestach vyvierajú horúce pramene.
Podnebie.
Kergueleny majú vlhké a chladné subantarktické podnebie. Klíma na ostrovoch je daná polohou v oblasti antarktickej konvergencie, kde dochádza k miešaniu teplých vôd Indického oceánu so studenými vodami Južného oceánu. Priemerná ročná teplota je +4,5 °C, v najteplejšom januári býva asi +8 °C a v najchladnejšom auguste len +2 °C. Teplotné rozdiely nie sú veľké, extrémy sú od +20 do −10 °C. Zrážok vo forme dažďa alebo snehu je po celý rok hojne, priemerne (merané v Port-aux-Français), ale na západnom pobreží Grande Terre sú ešte trikrát intenzívnejšie. Vlhkosť vzduchu je trvale 70 až 80 %. Súostrovie postihujú prudké víchrice a búrky.
Na ostrovoch prevláda veterné a zamračené počasie. Obloha je často pokrytá nízkymi ťažkými mrakmi a hmlou. Vanú tu takmer nepretržite silné západné vetry s rýchlosťou do /h, pri víchriciach ale nezriedka dosahujú /h až /h. Vďaka nestálosti vzdušných prúdov sa počasie na Kerguelenoch rýchlo mení. More je zvyčajne búrlivé, okolo ostrovov býva silné vlnobitie. Na ostrovoch sú vlny bežne vysoké 12 až . V priľahlom oceáne sa ľadové kryhy nevyskytujú.
Príroda.
Súostrovie sa môže pochváliť divokou a nedotknutou prírodou. Mnohé rastlinné a živočíšne druhy sú veľmi vzácne. Vzhľadom na dlhoročnú odlúčenosť krajiny sa v nich vyvinuli spoločenstvá endemitov, teda druhov nevyskytujúcich sa nikde inde na svete. Od roku 2019 sú Kergueleny a okolité more (súhrnná plocha ), spoločne s ostrovmi Svätý Pavol a Amsterdam a Crozetovými ostrovmi súčasťou svetového prírodného dedičstva UNESCO.
Rastlinstvo.
Flóra ostrovov je limitovaná drsným podnebím a neúrodnou pôdou. Rastú tu len machy, lišajníky, trávy a drobné rastliny. Stelú sa najmä na dolných svahoch vrchov. Na ostrovoch nenájdeme žiadne kry ani stromy. Prevažnú časť súostrovia možno klasifikovať ako tundru antarktického typu. Zo 150 rastlinných druhov je podľa botanika Hookera 18 semenných rastlín. Endemické sú dve semenné rastliny a 20 výtrusných rastlín. Unikátom miestnej flóry je „kerguelenská kapusta" "Pringlea antiscorbutica", ktorá rastie v kríčkoch až do pomerne vysokých polôh a vytvára rozľahlé zelené plochy. Táto endemická rastlina s vysokým obsahom kyseliny askorbovej bola v minulosti vyhľadávaná pre svoje protiskorbutové vlastnosti (najmä medzi námorníkmi).
Na rozdiel od riedkej pevninskej vegetácie je morská vegetácia bohatšia, v pobrežných vodách rastú predovšetkým hnedé riasy "Durvillaea antarctica" a "Macrocystis pyrifera", ktorá vyrastá z hĺbky tri až 20 metrov až k morskej hladine. V okolí jazier a potokov sa často vytvárajú zamokrené porasty a rašeliniská.
Živočíšstvo.
Fauna ostrovov je veľmi chudobná. Reprezentujú ju najmä zvieratá, ktoré sem boli privezené v uplynulých dvoch storočiach. Veľmi dobre sa tu darí hlavne zajacom a divým mačkám. Zajace boli na ostrov dovezené v roku 1874 z južnej Afriky. Medzi dovezenými zvieratami tu okrem zajacov a mačiek nájdeme aj soby, jelene a potkany. V okolí vedeckej základne sú kontrolovane chované udomácnené ovce, kone, dobytok a ošípané. Do miestnych riek boli nasadené lososovité ryby, pstruhy, siveny a lososy, ktoré nepriaznivo ovplyvňujú vodné mikroorganizmy, keďže sladkovodné ryby tam predtým nežili žiadne. Na súostroví sa nevyskytujú plazy ani obojživelníky, iba niekoľko nižších foriem bezstavovcov. Momentálne dochádza k likvidácii invazívne premnožených králikov, ktoré požierajú miestnu vegetáciu a spôsobujú eróziu pôdy.
Morská fauna má antarktický ráz a je pomerne bohatá. Na skalnatom pobreží Kerguelen nachádza mnoho živočíchov vhodné podmienky na zahniezdenie i výchovu mláďat. Pusté pláne so svojimi skaliskami vyhľadávajú tučniaky patagónske ("Aptenodytes patagonicus"), tučniaky skalné ("Eudyptes chrysocome"), tučniaky žltorohé ("Eudyptes chrysolophus"), ale aj tučniaky oslie ("Pygoscelis papua"). Nelietavé vtáky vytvárajú kolónie dosahujúce aj desiatky tisíc jedincov.
Na ostrovoch pravidelne hniezdia i veľké množstvá iných morských vtákov. Žijú tu prevažne albatrosy ("Diomedea exulans)", kormorány ("Phalacrocorax verrucosus"), víchrovníky, čajky, potápky, ako aj dva druhy rybárov. Využívajú bezpečné miesta a hojnosť potravy. Ich populáciu však dlhodobo znižujú divé mačky, ktoré sa živia vtáčími mláďatami; predpokladá sa, že ich usmrtia takmer milión ročne. V tunajších pobrežných vodách sa v značnom počte vyskytujú veľryby ("Megaptera novaeangeliae"), vorvane ("Physeter catodon"), delfíny ("Cephalorhynchus commersonii") a mnohé ďalšie živočíchy.
Z morských cicavcov žili pôvodne na Kerguelenách len plutvonožce, tulene a uškatce, ktoré však boli v 18. a 19. storočí lovcami nezmyselne vybité. V súčasnosti je snaha uchovať zdravú prírodu ostrovov, napr. časť Kerguelen nenapadnutá introdukovanými druhmi, je vyhlásená za prírodnú rezerváciu. Vďaka prísnejšej kontrole sa podarilo časť pôvodnej fauny znova rozmnožiť. Z kedysi vyhubených plutvonožcov sa do voľnej prírody ostrovov vracia tuleň sloní ("Mirounga leonina") a tuleň leopardí ("Hydrurga leptonyx"), uškatec antarktický ("Arctocephalus gazella") a iné.

</doc>
<doc id="30494" url="https://sk.wikipedia.org/wiki?curid=30494" title="Ivankovci">
Ivankovci

Ivankovci bol šľachtický rod na území dnešného Slovenska, spriaznený s rodom Huntovcov-Poznanovcov. Jeden z Ivankovcov sa stal zakladateľom rodu Forgáčovcov.
Rodová tradícia.
Siedmi potomkovia zakladateľa rodu ivankovského, Ivanku Lysého, sprevádzali Ondreja II. do Svätej Zeme ako križiaci. Keď sa navrátili do Turca, dostali roku 1218 za svoje vojenské zásluhy a preto, že tam zachránili kráľovi život, v Turci, pri dnešných Dražkovciach, čiastku zeme, ktorá sa v listinách menovala raz Erden, raz Jordán, vraj na pamiatku výpravy do Svätej Zeme. I potoky na tomto území nazvali a ešte dnes menujú sa Jordánom a Cedronom. V tie samé časy založili kostol svätej Heleny.
Ďalší potomkovia, Ondrej a Tomáš, roku 1241 zachránili život kráľa Belu IV., keď mu Tomáš po nešťastnej bitke s Tatármi pri rieke Slaná (Šajava) na úteku oddal svojho rýchleho koňa, na ktorom kráľ ušiel. Tomáša dorúbali Tatári, Ondrej sa zachránil, a prichýlil aj unaveného kráľa na svojom hrade znievskom a v odmenu za obetavosť a hrdinstvo oboch bratov dostal znievske panstvo. V súčasnosti historici považujú pobyt a záchranu Bela IV. na hrade Zniev za potvrdený fakt. 
Ďalší potomok Blažej, ktorý sa stal zakladateľom rodu Forgáčovského, zabil 7. februára 1387 uchvatiteľa trónu Karla Durazzo (Karol III. Neapolský, vládol v Uhorsku ako Karol II.), za čo ho kráľovná Mária Uhorská obdarila výsadami a majetkami (hrady Gýmeš a Halič).
Blažej prevzal vyobrazenie Márie do erbu a podľa legendy, prijal meno Forgáč (Forgách). V skutočnosti priezvisko začal používať už Mikuláš Forgách, ktorý žil okolo roku 1333.

</doc>
<doc id="30509" url="https://sk.wikipedia.org/wiki?curid=30509" title="Svaz moderní kultury Devětsil">
Svaz moderní kultury Devětsil

Devětsil bolo zoskupenie českých avantgardných umelcov založené roku 1920 v Prahe. V roku 1923 bolo rozšírené do Brna.
Pôvodný názov U. S. Devětsil alebo Umělecký Svaz Devětsil sa niekoľkokrát zmenil, než sa v roku 1925 ustálil do tvaru Svaz moderní kultury Devětsil.
Po založení sa členovia Devětsilu venovali proletárskemu umeniu a magickému realizmu, od roku 1923 sa angažovali v poetizme.
Táto skupina sa významnou mierou podieľala na organizácii umeleckého života v Česku. Pražská skupina pravidelne vydávala "Revue Devětsilu" (ReD), "Disk". Brnianska skupina vydávala "Pásmo". Okrem toho skupina vydala celý rad príležitostných zbierok a organizovala rôzne výstavy. Nešlo o čisto literárnu skupinu, ale o skupinu, kde boli zastúpení aj ľudia z iných odborov.
V roku 1922 boli vydané dva kľúčové zborníky – "Devětsil" a "Život".

</doc>
<doc id="30510" url="https://sk.wikipedia.org/wiki?curid=30510" title="Edinburgh">
Edinburgh

Edinburgh (/ˈɛdɪnbərə/) je hlavné mesto Škótska. Pre svoj bohatý kultúrny život ho nazývajú aj Atény severu. Sídlia tu mnohé kultúrne a umelecké inštitúcie (Škótska národná galéria, Škótska kráľovská akadémia, Škótske národné múzeum, múzeum moderného umenia…).
Edinburgh je druhé najväčšie škótske mesto po Glasgowe, ktorý je situovaný (45 míľ) západne, a jedno z 32 škótskych radných oblastí.
Lokalizovaný na juhovýchode Škótska, Edinburgh leží na východnom pobreží škótskej centrálnej zóny, pozdĺž ústia rieky Forth, blízko Severného mora. Pre svoje svojrázne usporiadanie a ohromnú kolekciu stredovekej a georgiánskej architektúry, včítane mnohých kamenných činžiakov, často je považované za jedno z najmalebnejších miest v Európe.
Formuje radnú oblasť "City of Edinburgh", ktorá zahŕňa mestský Edinburgh a (30 štvorcových míľ) vidieckej oblasti.
V Edinburghu sa rozpráva najmä anglicky, a samozrejme škótsky.
Vysoké školy.
V Edinburghu sa nachádzajú 3 univerzity: Heriot-Watt University, University of Edinburgh, Edinburgh Napier University.
University of Edinburgh (často zvaná v kontexte univerzít len Edinburgh) bola založená v roku 1583 a patrí k najstarším univerzitám v Škótsku po St Andrews, Glasgow, a Aberdeen. 
Heriot-Watt University sa nachádza v západnom Edinburghu; pôvodne založená v roku 1821 ako prvý inštitút pre mechanikov, dostala štatút univerzity v roku 1996. Je pomenovaná po škótskom vynálezcovi Jamesovi Wattovi a škótskom zlatníkovi Georgovi Heriotovi.
Edinburgh Napier University dostala univerzitný štatút v roku 1992 a bola pomenovaná po Johnovi Napierovi, škótskom vynálezcovi logaritmov. Hlavný campus je Merchiston, ktorý sa nachádza okolo Merchiston Tower, kde žil John Napier. Edinburgh Napier spolu s University of Edinburgh vedú Screen Academy Scotland.
Doprava.
Veľká väčšina pamiatok sa v Edinburghu nachádza blízko seba. Hlavné turistické atrakcie Starého a Nového Mesta ("Old Town" a "New Town") pokojne obídete pešo.
Hromadnú dopravu tvorí prevažne autobusová doprava, najväčšími poskytovateľmi sú spoločnosti Lothian a First. Ide o dve nezávislé spoločnosti a teda pre každú si treba kúpiť cestovný lístok samostatne.
V ponuke je však celodenný lístok, ktorý stojí 4,50 libry (lístok na jednu jazdu vyjde na 1,80 libry) a môžete s ním cestovať akýmkoľvek autobusom v meste. (Neplatí na vyhliadkové jazdy, autobus na letisko a nočné spoje.)
Vyhliadkové autobusy majú rôzne trasy, začínajú a končia však na rovnakom mieste, na Waverley Bridge, ktorá sa nachádza v blízkosti železničnej stanice Waverley na Princes Street.
Čo sa týka taxíkov, najčastejšie ich nájdete pri hypermarketoch, pri železničných staniciach, veľkých námestiach a turistických atrakciách, či pred známymi hotelmi.
Medzinárodné letisko sa nachádza necelých 10 kilometrov západne od mesta.

</doc>
<doc id="30511" url="https://sk.wikipedia.org/wiki?curid=30511" title="Ben Nevis">
Ben Nevis

Ben Nevis je najvyšší vrch Škótska a zároveň aj Spojeného kráľovstva. Jeho výška je 1343 metrov nad morom. Na vrchol vedie turistický chodník a cesta hore trvá priemernému turistovi 3 hodiny (uvádzajú sa aj časy 4 hodiny).

</doc>
<doc id="30512" url="https://sk.wikipedia.org/wiki?curid=30512" title="Vincent Hložník">
Vincent Hložník

Vincent Hložník (* 22. október 1919, Svederník – † 10. december 1997, Bratislava) bol slovenský maliar, grafik, ilustrátor, sochár a pedagóg, predstaviteľ expresionizmu. Patrí medzi najvýznamnejších predstaviteľov slovenského výtvarného umenia, generácie umelcov druhej svetovej vojny, mladej avantgardy. Ilustroval vyše sto diel svetovej i národnej literatúry. Vo svojej tvorbe reagoval najmä na udalosti druhej svetovej vojny a hovorí o nej v dokumentárnom filme "Vincent Hložník" z cyklu Profily, ktorý realizovala Slovenská televízia Bratislava v roku 1994 (scenár Tatiana Syneková, réžia Fedor Bartko).
V ankete RTVS Najväčší Slovák v roku 2019 sa umiestnil na 50. mieste.
Život.
Detstvo.
Narodil sa 22. októbra 1919 vo Svederníku (okres Žilina) v rodine Imricha Hložníka a Márie Hložníkovej, rodenej Puškárovej, ako najstaršie z piatich detí. Jedným zo súrodencov bol aj maliar Ferdinand Hložník. Detstvo prežil v okolí rieky Váh. Už ako chlapec rád kreslil a v štrnástich rokoch si už zvolil autorskú signatúru.
Štúdium.
V roku 1926 začal navštevovať ľudovú školu vo Svederníku a o päť rokov neskôr (1931) nastúpil na meštiansku školu v Žiline. V roku 1933 začal v tomto meste navštevovať reálne gymnázium, kde ho učil kreslenie prof. Zdeněk Balaš, ktorý v ňom okamžite objavil talent.
V roku 1937 – 1942 Hložník nastúpil na Uměleckoprůmyslovú školu v Prahe (špeciálna škola pre kresbu a maľbu) u profesorov Františka Kyselu a Josefa Nováka (1941 – 1942). Školu absolvoval obhájením diplomovej práce na tému „Cirkus“ (figurálna kompozícia „Krasojazdkyňa na koníkovi“ a „Starý komediant“ – šesť tabúľ z leptaného a matovaného skla s celkovým rozmerom 300 x 200 cm). Spolu s ním študovali Viera Horáčková, Ota Janeček, Arnošt Paderlík, Václav Plátek, Zdeněk Seydl a ďalší. Býval v Hradčanskej koleji (1937 – 1939), krátky čas na priváte a v Štefánikovej koleji (1939 – 1942). 
Česká kultúra a výtvarné umenie zvlášť sa v tomto období hlásilo k novým smerovaniam, popri ktorých vznikali významné spolky a skupiny. Výrazne v týchto rokoch rezonovali napríklad umelecké zoskupenia "Sedm v říjnu" a "Skupina 42". Okrem českých umelcov boli v tomto dianí zapojení aj slovenskí maliari, ktorí sa pohybovali v prostredí Umeleckej besedy a boli blízki najmä Skupine 42. Boli to Cyprián Majerník, Bedrich Hoffstúdter, Ján Želibský a Július Nemčík. Najvýraznejšou určujúcou postavou medzi nimi bol maliar Cyprián Majerník.
&lt;br&gt;Majerník i Hložník mali k sebe veľmi blízko. Akýmsi symbolom sa u nich stáva postava Dona Quijota a téma vtedajšej neľahkej doby. Na Hložníka zapôsobila aj výstava Cypriána Majerníka v Pražskej Umeleckej besede v roku 1940.
V rokoch 1945 – 1949 bol členom pražského spolku Mánes, v roku 1945 sa stal zakladajúcim členom Skupiny výtvarných umelcov 29. augusta. V roku 1948 absolvoval študijný pobyt v Taliansku.
V rokoch 1952– 1972 pedagogicky pôsobil na Vysokej škole výtvarných umení v Bratislave, v období rokov 1960 – 1964 tu zastával funkciu rektora. V období normalizácie, v roku 1972, bol z politických dôvodov nútený školu opustiť a začal pôsobiť ako umelec vo voľnom povolaní.
V roku 2009 rodina V. Hložníka darovala Žilinskému samosprávnemu kraju jeho 799 diel a v Považskej galérii umenia bola otvorená stála expozícia jeho tvorby. 
Tvorba.
Tvorba Vincenta Hložníka je bohatá. Venoval sa maľbe, grafike, knižnej ilustrácii a je aj autorom výtvarných realizácií v architektúre. Jeho diela venované postaveniu človeka vo svete mali vždy výrazný humanistický, etický a sociálny charakter, ktorý tak určil autorov trvalý príklon ku expresívnemu figurálnemu prejavu.
Začiatky tvorby.
Vincent Hložník začínal na pražskej „umprumke“ v ateliéri všeobecnej a neskôr špeciálnej školy kreslenia a maľby pod vedením prof. Františka Kyselu. Veľa kreslil aj nad rámec školských povinností, zachytával Prahu štetcom, perom a neustále ho inšpirovalo mestské prostredie. Hložníkova prvá výstava na Slovensku bola v roku 1942 v Dome umenia v Bratislave. Vincent Hložník tu ukázal niečo nové: kompozíciu v disharmóniách, ktoré akcentujú expresívny účinok motívu; obnažil anatómiu figúr, deformoval kĺby, nadsadzoval figúry.
Hložník bol výborný kresliar. Dokladuje to množstvo samostatných i kolektívnych výstav doma a v mnohých krajinách Európy, Ameriky a Ázie. Osobitné postavenie v jeho tvorbe mala ilustrácia. Ilustroval vyše tristo kníh, hlavne pre deti, ale aj literatúru pre dospelých.
Sakrálna ikonografia patrí k vrcholom jeho tvorby. Hložník svoje dielo kategorizoval do výtvarných cyklov. Vytvoril litografický cyklus Človek, Fašizmus, Povstanie, Transport, cyklus drevorytov Atómový teror či sériu obrazov Storočie malomocných a cyklus kresieb k ústave.
Úctivo sa vyjadroval k slovenským výtvarným umelcom a mal rád predovšetkým tvorbu Ľudovíta Fullu, Miloša Bazovského, Martina Benku a Kolomana Sokola. Jeho cykly zjavení anjelov a zvieracích svetov, chorých interiérov sú veľmi známe. Svoje posolstvo predstavuje zložitou formou. 
Pedagogická éra.
Na základe listu a prosby Rudolfa Pribiša sa rozhodol pre pedagogické pôsobenie na Vysokej škole výtvarných umení v Bratislave. Od roku 1952 – 1972 pôsobil na VŠVÚ v Bratislave ako pedagóg a vedúci Oddelenia voľnej grafiky (pôvodne Oddelenie grafiky) a knižnej ilustrácie, jeden rok ako spoluzakladajúci pedagóg a vedúci oddelenia monumentálneho maliarstva. 1955 – 1959 – prorektor VŠVÚ v Bratislave (rektorom bol prof. Jozef Kostka). 
Charakteristika celoživotnej tvorby.
Jeho dominantnou témou bolo povstanie človeka v jeho svete. Vincent Hložník ju realizoval vo viacerých výtvarných druhoch a technikách. Napriek sa jeho dielo nedá zredukovať na niekoľko okruhov s pevnou tematickou skladbou. Prekvapoval novou invenciou, a to tak v námetovej, ako aj vo významovej zložke diela. Inšpiráciu čerpal zo svojich snov, intelektuálneho zázemia, ale aj z každodenného života. Predovšetkým jeho pričinením nadobúda slovenské umenie črty morálnej a profesionálnej zodpovednosti so zdôraznením intelektuálnej individuality tvorcu. 
Vincent Hložník, zakladateľ slovenskej modernej grafiky, zomrel 10. decembra 1997 vo veku sedemdesiatosem rokov v Bratislave. 
Diela.
Vincent Hložník patrí k medzivojnovej generácii, ktorá v druhej vlne moderny etablovala moderný výraz. V jeho tvorbe nachádzame podnety z európskeho umenia aj domácej avantgardy. V ranom období Hložník prijíma odkaz Picassa a expresionizmu (40. roky). V 50. rokoch sa viac sústredil na grafiku, ktorá so sebou prinášala humanizmus a kritický realizmus. V tomto období vzniká rad jeho cyklov, na ktorých možno sledovať jeho štýlový vývoj. Ten vtedy smeroval k neosurrealizmu a abstrakcii, v 60. rokoch dovedenej až po samú hranicu. Ani teraz úplne neopúšťa figuratívnosť. Postupne sa k nej vracia a formuje si novú výtvarnú reč. U Hložníka je typické vzájomné ovplyvňovanie maľby a grafiky. Grafika je ale viac dynamická a má väčšiu otvorenosť, miestami je až dokumentom aktuálnej situácie. 
V nemalej miere sa tiež podieľal na známkovej tvorbe. Jeho známky Býci, Nad Tatrou sa blýska či List z Apokalypsy boli vytlačené v pražských tlačiarňach. Jeho známku Veľká noc vydala Slovenská pošta len nedávno, 15. marca 2007.
Hodnota diel.
S dielami V. Hložníka sa na aukciách obchoduje pomerne často. Dlhodobo sa dosahovala pomerne nízka cenová úroveň, nezodpovedajúca významu V. Hložníka v slovenskom výtvarnom umení. V poslednom čase sa však jeho zberateľské, a teda aj komerčné renomé prudko zvýšilo, najmä čo sa týka diel z obdobia 40-tych rokov. 
Výstavy.
Počas života mal viacero domácich i zahraničných samostatných výstav, napr. v Bratislave (1942, 1943, 1948, 1949, 1957, 1962), Budapešti (1957), Mexiko City (1958) a Londýne (1965). Súborné výstavy mu Slovenská národná galéria zorganizovala v rokoch 1975 a 1984. 
Súčasné galérie sa k dielu Vincenta Hložníka vracajú. Napríklad v roku 2006 Galéria moderného umenia v Čunove usporiadala výstavu jeho olejov. Hložník daroval Slovenskej republike sto obrazov zo svojho celoživotného diela na národný poklad. Jeho želaním bolo, aby tento unikátny dar spravovala Matica slovenská. V novembri 2007 Matica usporiadala výstavu z výberu týchto diel pod názvom Hlboko v slovenskej zemi v galérii Matice.
Diela Vincenta Hložníka sú zastúpené vo všetkých slovenských verejných a štátnych galériách. Napr. v Považskej galérii umenia v Žiline je stála expozícia predstavujúca výber z jeho celoživotnej maliarskej tvorby od 40. rokov až po druhú polovicu 90. rokov 20. storočia. Výraznú časť diel do zbierky galérie venovala manželka výtvarníka Viera Hložníková. 
Ocenenia.
Vincent Hložník získal za svoje dielo množstvo významných ocenení doma aj v zahraničí. V roku 1992 mu udelila medzinárodná porota cenu Prix d´honneur za grafiku.

</doc>
<doc id="30515" url="https://sk.wikipedia.org/wiki?curid=30515" title="Loch Ness">
Loch Ness

Loch Ness, ľudovo Lochnesské jazero, je druhé najväčšie jazero v Škótsku. Je dlhé 36,2 km a má hĺbku 226 metrov (niektoré zdroje uvádzajú hĺbku až 305 metrov – hĺbku vrátane usadených sedimentov). Podľa legiend sa v ňom nachádza Lochnesská príšera „Nessie“ – obluda, ktorá tu prežila ešte z čias praveku.

</doc>
<doc id="30523" url="https://sk.wikipedia.org/wiki?curid=30523" title="Vladislav Vančura">
Vladislav Vančura

Vladislav Vančura (* 23. jún 1891, Háj ve Slezsku – † 1. jún 1942, Praha) bol český spisovateľ, dramatik, filmový režisér, pôvodným povolaním lekár.
Pracoval ako lekár v Zbraslavi (od roku 1974 časť Prahy).
Bol členom a prvým predsedom Devětsil (1920), prívržencom poetizmu. Od roku 1919 publikoval v mnohých časopisoch – "Červen", "Kmet", "Host", "Panorama". Bol predsedom českej filmovej spoločnosti.
Počas okupácie viedol spisovateľskú sekciu „Výboru inteligence“ – ilegálna odbojová organizácia pri Národnom revolučnom výbore. V máji 1942 bol zatknutý počas heydrichiády a 1. júna popravený v Kobylisách.
Literárne dielo.
Jeho prozaické dielo je ovplyvnené prvou svetovou vojnou, expresionizmom, obsahuje celý rad experimentov – hľadá nové spôsoby umeleckého vyjadrenia. Pre jeho diela je typický špecifický jazyk a sloh, ktorý napodobňuje vetnú stavbu starej češtiny, usiluje sa o zvukomaľbu. Vančurov literárny jazyk je celkovo bohatý.
Vančura napísal ešte niekoľko próz tohoto typu:

</doc>
<doc id="30525" url="https://sk.wikipedia.org/wiki?curid=30525" title="Boris Vian">
Boris Vian

Boris Vian (* 10. marec 1920, Ville-d’Avray, Francúzsko – † 23. jún 1959, Paríž) bol francúzsky spisovateľ, básnik a hudobník píšuci tiež pod pseudonymom "Vernon Sullivan".
Vzdelával sa na École Centrale Paris. V rokoch 19411946 pracoval ako inžinier v Association Française de Normalisation. Od roku 1952 bol členom College of Pataphysicians. Od roku 1954 pôsobil ako umelecký riaditeľ vydavateľstva Philips Recording Co., po piatich rokoch prešiel do Barclay Recording Co.
Jeho práce boli často veľmi kontroverzné, ale jeho písanie a hranie jazzových piesní mu získali obdiv od mnohých slávnych mien.

</doc>
<doc id="30526" url="https://sk.wikipedia.org/wiki?curid=30526" title="Kurt Vonnegut">
Kurt Vonnegut

Kurt Vonnegut (* 11. november 1922, Indianapolis, USA – † 11. apríl 2007, New York) bol americký spisovateľ.
Vonnegut bol autorom kritizujúcim spoločnosť. Ako vojak americkej armády bol svedkom hrôz v druhej svetovej vojne a zo svojich skúseností čerpal pri písaní svojich najznámejších diel "Bitúnok č. 5", "Matka noc", "Raňajky šampiónov", "Mechanický klavír", "Cat's Cradle" a ďalšie. Ako odporca vojny je považovaný za pacifistu, a sám seba vyhlasoval za humanistu, bol dokonca čestným predsedom Americkej asociácie humanistov. Tvorba Kurta Vonneguta významne ovplyvnila vývin vedecko-fantastickej literatúry. Preto bol autor v rokoch 1960, 1964 a 1970 nominovaný na cenu Hugo za Najlepší román.
Životopis.
Kurt Vonnegut Jr. sa narodil v Indianapolise, v americkom štáte Indiana do nemecko-americkej rodiny. Jeho otec Kurt Vonnegut Sr. a taktiež aj starý otec boli poprednými architektmi, ktorí navrhli viacero známych budov v Indianapolise. V roku 1913 sa Kurt Sr. oženil s krásnou a vzdelanou Edith Lieberovou, ktorá bola dcérou bohatého pivovarníka a ako jeho jediné dieťa aj priamou dedičkou rodinného majetku. Kurt Jr. mal dvoch starších súrodencov sestru Alice a brata Bernarda. Korene Vonnegutovej rodiny siahajú do Nemecka avšak v dobe kedy protinemecký postoj ovládol Spojené štáty, sa rodičia rozhodli neviesť svoje deti k nemeckej kultúre a tradíciám. Hospodárska kríza v tridsiatych rokoch mala za následok, že rodina prišla o všetko bohatstvo vrátane vlastného domu. Vonnegutov otec nemal dostatok zákaziek a prohibícia spôsobila stratu majetku, ktorý mal pripadnúť Edith. Kurt Sr. začal trpieť depresiami a Edith sa stala závislou na alkohole a drogách.
Kurt Jr. a jeho o 7 rokov starší brat Bernard boli rivalmi už od malička. Bernard bol nadaný pre matematiku a stal sa miláčikom celej rodiny, svoju popularitu dával mladšiemu Kurtovi často pocítiť. Neskôr sa stal uznávaným vedcom v oblasti klimatológie.
Vzdelanie.
Už počas štúdia na strednej škole začal Kurt písať pre školské noviny Shortridge Daily Echo a v písaní pokračoval aj na univerzite Cornell kde študoval chémiu a biológiu. Pre štúdium vedy sa rozhodol pod vplyvom otca a brata Bernarda, ktorý vyštudoval chémiu na Massachusettskom technologickom inštitúte. Obaja mu tým chceli zabezpečiť úspešnú kariéru ale ako sa Kurt Jr. sám neskôr priznal nebol priveľmi snaživým študentom, čas trávil najmä písaním do školských novín a nakoniec sa rozhodol odísť zo školy.
Účasť vo vojne.
V roku 1943 sa prihlásil do armády, prvý rok strávil vo výcvikovom tábore, po ktorom dostal príkaz na štúdium strojného inžinierstva na univerzitách Carniege Mellon a na univerzite v Tennessee. Neskôr ho presunuli do výcvikového tábora Atterbury, neďaleko jeho rodného mesta Indianapolis. Keď sa vrátil na pár dní domov, kde chcel prekvapiť rodičov na Deň matiek, našiel svoju matku mŕtvu po tom, ako spáchala samovraždu predávkovaním sa. Z jej smrti sa nikdy nedokázal úplne spamätať. Z armády ho neskôr poslali do Francúzska, na miesto kde sa už nebojovalo ale pár dní po príchode Vonnegutovej jednotky ich zajali vojaci nemeckej armády. Kurt spolu s ďalšími takmer 15 000 vojakmi boli transportovaní do Drážďan. Tu sa 13. februára 1945 stali svedkami bombardovania mesta britskou a americkou armádou, pri ktorom zahynulo približne 35 000 ľudí a väčšina mesta bola zničená. Skupina zajatcov vrátane Kurta Vonneguta prežila vďaka náhode. Počas bombardovania sa nachádzali v podzemí, v pôvodnom sklade mäsa, čo im zachránilo život. Nasledujúcich šesť týždňov po nálete bol Vonnegut spolu s ostatnými zajatcami poverený odstraňovaním a pálením tiel. Tieto zážitky sa doživotne podpísali na jeho psychike.
Po návrate z vojny sa Vonnegut dal na štúdium antropológie na University of Chicago a oženil so svojou láskou z detstva Jane Marie Coxovou. Popri štúdiu pracoval ako policajný reportér pre Chicago City News Bureau. Na univerzite titul nezískal keď komisia ohodnotila jeho záverečnú prácu ako neprofesionálnu. Kurt s Jane mali tri deti, syna Marka a dve dcéry Edith a Nannette.
Spisovateľ.
Zamestnal sa vo firme General Electric v oddelení pre styk s verejnosťou, popri práci sa však naďalej venoval písaniu krátkych poviedok a skúšal šťastie. Svoju prvú poviedku predal v roku 1951 kedy sa zároveň rozhodol dať výpoveď aby sa mohol naplno venovať písaniu. V roku 1958 podľahla rakovine jeho sestra Alice a v ten istý deň prišiel pri vlakovom nešťastí o život aj jej manžel Jim. Vonnegut s Jane si osvojili ich štyroch synov. Časom sa z Vonneguta stal nový literárny objav a jeho popularita stúpala s každým novým dielom. Popri písaní prednášal na Univerzite v Iowe. V roku 1967 dokončil svoje najznámejšie dielo Bitúnok č. 5, ktoré bolo veľmi obľúbené najmä medzi mladými ľuďmi. Jeho sláva dosiahla vrchol začiatkom 70tych rokov, kedy bol jedným z najobdivovanejších autorov. V osobnom živote ale zažíval krízové obdobie najmä dôsledkom rozpadu jeho manželstva s Jane, čo ho taktiež odcudzilo od detí.
Utiahol sa na samotu, kde trpel hlbokými depresiami, ktoré ho doviedli až k pokusu o samovraždu v roku 1984. Vonnegut bol zarytým odporcom vojny, dokonca vyhlasoval, že jeho náboženstvom je humanizmus. Pochádzal z rodiny ateistov a svoje názory na náboženstvá si vytvoril sám na základe svojich skúseností. Napriek ateizmu priznáva, že byť súčasťou organizovaného náboženstva môže viesť ku šťastiu z toho dôvodu, že ľudské bytosti majú potrebu niekam patriť, byť súčasťou spoločenstva v dnešnom osamelom svete. Zomrel v roku 2007 na následky zranenia hlavy po páde zo schodov. Zanechal po sebe svoju druhú ženu Jill Krementzovú a adoptívnu dcéru Lilly.
Tvorba.
Jeho prvý román "Mechanický klavír" bol vydaný v roku 1952. V románe zobrazuje fiktívne mesto Ilium, ktoré je rozdelené medzi odborníkov, dôležitých ľudí a utláčaných ľudí, ktorí žijú na druhej strane rieky. Dej románu sa odohráva v nešpecifikovanom období ale nie vzdialeného od súčasnosti. Hlavná postava Paul Proteus je znechutený povinnosťami vedúceho prác v Ilium, žije vo svete ovládanom superpočítačom. Nič ho nerobí šťastným. Paul protestuje proti automatizácii moderného sveta a musí čeliť rozhodnutiu či sa prispôsobí alebo sa odcudzí. Román predstavuje svet budúcnosti, v ktorom počítače a ďalšie vedecké stroje nahradili ľudí, ktorí sú úplne zbytoční. Postavy vedú nudné a nešťastné životy, začínajú sa búriť a ničiť stroje čoskoro si ale uvedomia, že už nie sú schopní prežiť bez nich.
Jeho ďalší román "The Sirens of Titan" (1959) je vedecko-fantastický a predstavuje dejiny ľudstva ako mimozemskú nehodu, a zaoberá sa myšlienkami slobodnej vôle. Román je únikom od vážnej prózy, a preto je plný laserových zbraní, vesmírnych psov a armád robotov zla.
V roku 1961 bolo vydané jeho ďalšie dielo "Matka noc". Je to experimentálny špionážny román, autor pokračuje v odklonení od vážnej prózy, podobne ako v prípade "The Sirens of Titan". V diele po prvýkrát použil teraz už typický štýl krátkych viet, niekedy len jedno slovo ako vetu.
V "Cat's Cradle" (1963) Vonnegut zosmiešňuje náboženstvo aj vedu, ktoré sú podľa neho zneužité ľuďmi na získanie moci, ktorá vedie k chaosu medzi tým čo je skutočné a čo je klam, sebeckosť ľudí spôsobí koniec sveta. "Cat's Cradle" a "The Sirens of Titan" uviedli do literatúry vedecko-fantastický žáner ako žáner, ktorý sa môže zaoberať vážnymi spoločenskými problémami.
"God Bless You, Mr. Rosewater" (1965) je moderná satira americkej spoločnosti, ktorá rozpráva príbeh milionára, ktorý sa rozhodol spasiť svet rozdávaním štedrých almužien. Jeho rodina sa s tým však nedokáže zmieriť, a tak si najme psychiatra, ktorý ho má prehlásiť za šialenca a ako šialenec je nebezpečný spoločnosti. Vonnegutov tragikomický pohľad na Ameriku je, že krajina trpí kvôli rozpadu a plytvaniu a hlúposti.
Najdôležitejším románom Kurta Vonneguta je "Bitúnok č. 5" (1969), ktorý mal silný vplyv na americkú beletriu v sedemdesiatych rokoch. Je to postmodernistický protivojnový román. Bill Pilgrim je autobiografickou postavou, v románe zobrazuje skúsenosti z bombardovania v Drážďanoch.
Medzi ďalšie Vonnegutove romány patria "Raňajky šampiónov" (1973), kde stvárnil svoje alter ego, spisovateľa vedecko-fantastickej literatúry, ktorého inšpirácia je nevyčerpateľná.
"Slapstick" (1976), ide o autobiografický príbeh starého kráľa Manthattanu a posledného prezidenta USA. Po tom, ako sa mocnosti sveta rozpadli po vypuknutí pandémie a občianskej vojny, sa presťahoval z Bieleho domu do New Yorku a začal písať svoje pamäti
"Jailbird", bol vydaný v roku 1979 a sústredí sa na hlavnú postavu, Waltera Starbucna, ktorý je po rokoch prepustený z väzenia a snaží sa zmeniť svoj život.
"Ostré očko" (1982) hovorí o človeku, ktorý v detstve omylom zastrelil tehotnú ženu. Táto udalosť ho prenasleduje celý život. Diela sú autobiografické ale bez hlbšej historickej váhy jeho predošlých diel. Autor sa odvracia od experimentálnych prvkov, stále používa čierny humor ale je jemnejší a menej bolestivý.
V románe "Galapágy" (1985) autor naznačuje, že človek je príliš pomätený na to, aby sa dal zachrániť z jeho vlastnej záhuby a zvieratá vedú šťastnejší život, silnejúci pesimistický tón jeho prózy, ktorý je sotva zmiernený čiernym humorom je znázornený práve v románe Galapágy.
"Bluebeard" bol vydaný v roku 1987, v tomto románe vedľajšia postava z predchádzajúceho diela sa objavuje v tomto románe.
"Hocus Pocus" zobrazuje príbeh človeka, s ktorým sa osud kruto hrá, vyšiel v roku 1990. Autor je verný experimentálnemu štýlu písania, príbeh rozčleňuje do krátkych útržkov. Jeho zdanlivo naivná literárna tvorba je žiadaná medzi čitateľmi, a pritom spĺňa dômyselnú úlohu, ktorou je podávať jeho trpký odkaz viac odľahčene.
Jeho posledným románom mal byť "Časotrasenie" vydaný v roku 1997, postavy sú nútené prežiť posledné roky života bez toho, aby mohli niečo zmeniť, aby dospeli do bodu keď vesmír obnoví pôsobenie slobodnej vôle, napriek tomu mu v roku 1999 vyšla kniha "God Bless You, Dr. Kevorkian", autor vedie rozhovory s Isaacom Newtnom, Williamom Shakespearom, a mnohými ďalšími. Témy, ktorými sa zaoberajú sú napríklad posmrtný život, genocída a ďalšie.
Krátke poviedky sú v zbierke "Canary in a Cat House", "Welcome to the Monkey House" (1968) a tiež "Bagombo Snuff Box" (1999), obsahuje 23 poviedok, ktoré sa ešte knižne neobjavili, ďalej "Look at the Birdie" (2009), "While Mortals Sleep" (2011) a "Sucker´s Portfolio" v roku 2013.
Vonnegut vydal aj hru "Happy Birthday, Wanda June" v roku 1971, a televíznu hru "Between Time and Timbuktu: Or, Prometheus-5, a Space Fantasy" v roku 1972.
Taktiež vydal aj zbierky esejí "Wampeters, Forma and Grandfalloons: Options" v roku 1974, "Palm Sunday: An Autobiographical Collage of the 1982" vydanú v roku 1991, a tiež "Fates Worse than Death" v 1991. Medzi jeho najnovšie zbierky patrí "A Man Without a Country" (2005) a "Armageddon in Retrospect" v roku 2008.

</doc>
<doc id="30527" url="https://sk.wikipedia.org/wiki?curid=30527" title="Tajba">
Tajba

Tajba je národná prírodná rezervácia, mŕtve rameno Bodrogu v katastrálnom území obce Streda nad Bodrogom v okrese Trebišov vo výmere . Predstavuje ukážku dnes už vzácnych pozostatkov močiarnych spoločenstiev na území Medzibodrožia. Vyskytuje sa tu pravidelne rozmnožujúca, kriticky ohrozená (vedená v Červenej knihe) korytnačka močiarna a vodné vtáctvo.
Ochrana prírody.
Výskyt korytnačiek bahenných na východnom Slovensku je viazaný na NPR Tajba. Zostupný trend populácie na Slovensku si vynútil uvažovať o ich územnej ochrane. Vtedajšiu ŠPR Tajba navrhol Dr. Štollmann. Dňa 25. 5. 1966 bola schválená SNR. Tým sa právne zabezpečila územná ochrana korytnačky bahennej na jedinej reprezentatívnej lokalite Východoslovenskej nížiny s rozlohou .
Ochrana ŠPR Tajba nebola bez problémov. Tesne pred jej vyhlásením ŠM v Strede nad Bodrogom začal v časti pripravovanej rezervácie ťažiť dno mŕtveho ramena a začali ho vápniť. Zber trstiny obyvateľmi patril tiež k pravidelným zásahom do rezervácie. V roku 1970 sa na Tajbe začala výstavba odchovne pre polodivoký chov kačíc, a iba dodatočne sa o nej konzultovalo so ŠOP. V roku 1971 v tesnej blízkosti ŠPR Tajba ŠL v Košiciach zriadili svoju bažantnicu a súčasne vykládli po obvode rezervácie vajcia otrávené síranom thálnym proti strakám, vranám a čajkám. Po následných rokovaniach so ŠOP bola bažantnica zrušená.
Najzávažnejší zásah do ŠPR nastal haváriou vykurovacích olejov v PNZP v Strede nad Bodrogom, ktoré odtiekli odpadovým kanálom priamo do južnej časti ŠPR. ŠOP v Prešove musela prevziať všetku iniciatívu na doriešenie prípadu a za aktívnej pomoci Štátnej vodohospodárskej inšpekcie v Košiciach nakoniec PNZP musel uhradiť škody za nedodržanie vodohospodárskych predpisov. Po všetkých týchto pohromách, ktoré rezerváciu postihli boli vyhliadky korytnačiek bahenných vcelku uspokojivé.
RNDr. Jozef Voskár pri pozorovaniach v roku 1986 zaznamenal výskyt korytnačiek len v tých častiach rezervácie, ktoré boli mimo priameho dosahu splaškov z PNZP a mimo dosahu olejovej havárie. O svojich pozorovaniach napísal: „Na jednom z úsekov rezervácie v dĺžke asi sme pozorovali celkove 5 dospelých (20) asi od seba vzdialených jedincov a niekoľko korytnačiek menších veľkostných kategórií. Populácia je dynamická, má zastúpené všetky vekové kategórie."
Potom ale nastala pre ŠPR ďalšia katastrofa. Bolo upravované koryto rieky Bodrog a hladina vody na Tajbe začala klesať. Najväčší pokles, ktorý trvá dodnes je v časti, kde sa presťahovala celá populácia korytnačiek, a ktorá je mimo dosahu olejovej havárie. Týmto sa korytnačkám znemožnilo dostať sa na miesto, kde kládli vajcia. A keď sa tam tie najstatočnejšie samičky dostanú, vyliahnuté mláďatá sa nemajú šancu dostať k vode, ktorá je momentálne vzdialená od miesta, kde sa narodili asi . Na tomto úseku by určite neušli pohľadom predátorov.
Program záchrany korytnačky močiarnej na Slovensku.
Korytnačka močiarna je druhom európskeho významu, jej spoločenská hodnota je 3 000 eur.  Podľa správ, ktoré SR predkladá Európskej komisii v 6-ročných intervaloch, bola za obdobie 2013 – 2018 početnosť druhu na Slovensku 300 – 500 jedincov s klesajúcim trendom. Štátna ochrana prírody SR vypracovala "Program záchrany korytnačky močiarnej za obdobie rokov 2017 – 2021", ktorý bol po schválení Ministerstvom životného prostredia SR realizovaný.
"Vyhodnotenie plnenia Programu záchrany korytnačky močiarnej (Emys orbicularis Linnaeus, 1758) za obdobie rokov 2017 – 2021".
Podľa dokumentu vyhodnotenia sa v rámci programu uskutočnilo:
Plánované aktivity na záchranu korytnačky močiarnej v NPR Tajba.
Ďalšie opatrenia pre záchranu korytnačky močiarnej budú realizované v rámci projektu LIFE IP – NATURA 2000 SVK - LIFE19 IPE/SK/000003 (Úloha sústavy NATURA 2000 a manažment vybraných prioritných biotopov v integrovanej ochrane krajiny v Slovenskej republike)  www.lifepriroda.sk.
Opatrenia v rámci projektu LIFE IP (podľa dokumentu "Vyhodnotenie plnenia Programu záchrany korytnačky močiarnej")
Iné projekty.
Pre korytnačku močiarnu sú realizované opatrenia aj v rámci projektu LIFE SUB-PANNONIC „Obnova biotopov a druhov subpanónskych travinnobylinných porastov“

</doc>
<doc id="30528" url="https://sk.wikipedia.org/wiki?curid=30528" title="Egon Bondy">
Egon Bondy

Egon Bondy, vlastným menom Zbyněk Fišer, (* 20. január 1930, Praha – † 9. apríl 2007, Bratislava) bol český básnik, prozaik a filozof.
Egon Bondy sa narodil ako Zbyněk Fišer v rodine generála čsl. armády. Ako mladý marxista vstúpil v roku 1947 do KSČ. Bezprostredne po „"Víťaznom februári"“ však odhalil nový režim ako fašistický a v roku 1948 zo strany vystúpil. Po stupňujúcom sa antisemitizme v Sovietskom zväze vydal na protest spolu s priateľmi literárny samizdat "Židovské jména", v ktorom uverejnili svoje texty pod židovskými pseudonymami. Zbyněk Fišer si vybral meno Egon Bondy.
V prvej polovici 50. rokov sa stretával s Bohumilom Hrabalom a Vladimírom Boudníkom. Písal poéziu „"totálneho realizmu"“ a študoval filozofiu. V rokoch 19571961 študoval diaľkovo filozofiu a psychológiu na Filozofickej fakulte Karlovej univerzity a strážil veľrybu v Národnom múzeu v Prahe. Od roku 1967 bol invalidný dôchodca. Koncom 60. rokov mu oficiálne vyšli pod občianskym menom filozofické práce "Útěcha z ontologie", "Otázky bytí a existence" a "Buddha".
Keď začiatkom 70. rokov undergroundová skupina The Plastic People of the Universe zhudobnila niektoré Bondyho básne, stáva sa Bondy kľúčovou osobnosťou českého undergroundu. Po novembri 1989 je ako marxista opäť v opozícii voči režimu. Začiatkom 90. rokov prednáša indickú a čínsku filozofiu na Filozofickej fakulte Karlovej univerzity v Prahe a Filozofickej fakulte Univerzity Komenského v Bratislave. Od polovice 90. rokov žil v Bratislave. Rozpracovával svoj model nesubstančnej ontológie, spieval s Požoň Sentimentál a žil v undergrounde.
Život.
Narodil sa ako Zbyněk Fišer v rodine generála česko-slovenskej armády. Koncom štyridsiatych rokov sa spoznal s Karlom Teigem a Závišom Kalandrom a nadviazal priateľstvo s básnikom Ivom Vodseďálkom, nonkonformnou literátkou Honzou Krejcarovou, neskôr s výtvarníkom Vladimírom Boudníkom a spisovateľom Bohumilom Hrabalom. S Honzou Krejcarovou nadviazal aj intímny vzťah a v roku 1949 s ňou pripravil surrealistický zborník „Židovská jména“, ktorý obsahoval 15 textov. Každý autor si zvolil židovské meno ako pseudonym na protest proti antisemitskému podfarbeniu politických súdnych procesov v Sovietskom zväze a v Česko-Slovensku. Odvtedy Zbyněk Fišer používal meno Egon Bondy.
V nasledujúcich rokoch písal poéziu, sníval o svetovej revolúcii a o ľahkom zbohatnutí a žil na hrane zákona. Vo svojom živote na okraji spoločnosti sa dostal nakrátko aj do väzenia počas svojrázneho výletu (pokusu o emigráciu) do Rakúska. Zažil tu aj kuriózne dobrodružstvo s francúzskou tajnou službou, ktorej ponúkol vykonanie atentátu na vedenie sovietskeho štátu.
„"Vec je jednoduchá ako slnko. Potrebujeme dve krabičky od zápaliek s blchami – tie som bol dokonca ochotný dodať gratis – naočkovanými všetkými potvorskými mormi sveta... a moji agenti z lásky vypustia tie blchy pri manifestácii 7. novembra pod tribúnou na Červenom námestí. Vznikne síce nejaký ten počet epidémií, ale blchy preskáču samozrejme zaručene aj na tribúnu a skočia na maršala Stalina, na maršala Vorošilova, na súdruha Beriju i na súdruha Molotova a ďalších."“
Z pokusu samozrejme nebolo nič, ale Bondy aspoň zinkasoval od nich nejaké peniaze.
Záujem o filozofiu, predovšetkým marxistickú, čínsku a indickú ho donútil ku štúdiu. V roku 1957 odmaturoval, toho roku sa dostal na diaľkové štúdium filozofie a psychológie na Filozofickej fakulte Karlovej univerzity, aj keď nepodal načas prihlášku. Uviedol: „"Šel jsem rovnou za děkanem. Ten tam samozřejmě nebyl, ale byl tam jeho tajemník Salač. Byl to alkoholik. Jak jsme na sebe dýchli, tak jsme poznali bratry v triku. Salač mne okamžitě, jakožto dělnického kádra, vzal ke zkušební komisi, že naposled mají ještě přezkoušet mne. A tím to ovšem bylo hotovo..."“
Štúdium absolvoval v roku 1961, v rokoch 19571962 navyše pracoval ako nočný strážnik v Národnom múzeu. V období 19621967 bol zamestnaný v bibliografickom oddelení Štátnej knižnice ČSSR. V tej dobe začal publikovať vo vedeckých časopisoch („Dějiny a současnost“, „Filozofický časopis“ a i.). V 1967 mu vyšla pod vlastným menom prvá kniha „Otázky bytí a existence“, v roku 1967 získal titul doktora-kandidáta vied. Od toho istého roku bol v invalidnom dôchodku.
V 70-tych rokoch sa zoznámil s Ivanom Martinom Jirousom, manažérom českej hudobnej formácie The Plastic People of the Universe, ktorá zhudobnila časť jeho textov. V 80-tych rokoch ovplyvnil ranú tvorbu Jáchyma Topola aj J. H. Krchovského.
Bondy sa vo svojej tvorbe nikdy nestotožnil s podobou pofebruárového režimu a stal sa jeho vytrvalým kritikom. Súčasne však v rokoch 19521955, 19611968 pod krycím menom „Klíma“, v 19731977 pod nickom „Mao“ a v 19851989 pod krycím menom „Oskar“ spolupracoval so štátnou bezpečnosťou. Mal veľké výhrady voči politickej situácii po roku 1989. Angažoval sa v ultraľavicových politických formáciách (strana „Levý blok“, príspevky do Haló novin a i.), písal politologické eseje. Hlásil sa aj k trockizmu, neskôr k maoizmu, blízko mal aj k anarchizmu.
V roku 1981 dostal cenu Egona Hostovského.
V roku 1989 sa presťahoval do mesta Telč, odkiaľ sa v roku 1993 presťahoval do Bratislavy na protest proti rozdeleniu Československa. Tu v rokoch 19931995 vyučoval na univerzite filozofiu. Prekvapivo pôsobil posledné obdobie života aj ako spevák v skupine Požoň sentimental hrajúcej krčmové folklórne piesne.
Z manželstva s Jaroslavou Krčmaříkovou má syna Zbyňka Fišera ml. (1959), príležitostného básnika (zbierka „Lesbický sen“ (1993)). V roku 1963 sa mu životnou družkou stala Julie Nováková (19201994).
V roku 1981 napísal knihu pamätí „Prvních deset let“ zachycujúcu jeho búrlivé obdobie medzi 19471957. Pôvodne mali vyjsť 50 rokov po autorovej smrti, nakoniec vyšli v 2003. Do obecného povedomia verejnosti vošiel však hlavne vďaka knihám Bohumila Hrabala „Morytáty a legendy“ a „Nežný barbar“ (sfilmovaný v 1989).
Zomrel v pondelok 9. apríla 2007 v Bratislave vo veku 77 rokov na následky popálenín tretieho stupňa, ktoré utrpel po vzplanutí pyžama od cigarety.

</doc>
<doc id="30530" url="https://sk.wikipedia.org/wiki?curid=30530" title="Billy Graham">
Billy Graham

William Franklin Graham (* 7. november 1918, Charlotte, Severná Karolína, USA† 21. február 2018, Montreat, Severná Karolína.), všeobecne známy ako "Billy Graham", bol americký kresťanský evanjelikálny pastor, ktorý hlásal posolstvo kresťanstva po celom svete.
Na jeho živých zhromaždeniach v 185 krajinách sa zúčastnilo 210 miliónov ľudí. Viedol státisíce ľudí k osobnému rozhodnutiu “prijať Ježiša Krista do svojich sŕdc”, a toto sa stalo hlavným cieľom jeho služby. Mnoho jeho kázní je založených na téme “ Ježiš Kristus je jediná cesta k spaseniu”. Často radil prezidentom USA a naďalej je jedným z “Desiatich najobdivovanejších mužov sveta” podľa Gallup Polls.
Je pochovaný v Billy Graham Library, kde leží aj jeho manželka. 

</doc>
<doc id="30531" url="https://sk.wikipedia.org/wiki?curid=30531" title="Nacistické Nemecko">
Nacistické Nemecko

Nacistické Nemecko (iné názvy: Tretia ríša (), Ríša, reich, Reich, rajch, od anšlusu Rakúska - a od 26. júna 1943 aj polooficiálne - Veľkonemecká ríša; oficiálny názov štátu znel po celý čas Nemecká ríša) je obdobie dejín Nemecka, v ktorom v Nemecku vládol národný socializmus (nacizmus), teda obdobie od začiatku roka 1933 do konca 2. svetovej vojny 8. mája 1945.
Adolf Hitler sa 30. januára 1933 dostal legálne k moci, keď bol dosadený do funkcie ríšskeho kancelára prezidentom vtedajšieho Nemecka Paulom von Hindenburgom. Na začiatku svojej vlády predsedal koaličnému kabinetu, ale pomerne skoro sa mu podarilo od vlády odstaviť tých členov kabinetu, ktorí neboli členmi nacistickej strany. Po uchopení moci sa podarilo nacistickému režimu opäť postaviť ekonomiku na nohy a ukončiť vysokú nezamestnanosť aj pomocou masových investícií do zbrojenia. Návrat ekonomickej prosperity viedol k nárastu popularity režimu medzi nemeckým obyvateľstvom, čo sa prejavilo oddanosťou Nemcov svojej vláde.
Opozícia z radov liberálov, socialistov a komunistov však bola tvrdo potláčaná tajnou štátnou políciou Gestapo pod patronátom Heinricha Himmlera. Nacistická strana postupne ovládla súdy, miestne vlády a všetky občianske organizácie okrem protestantských a katolíckych. Verejnú mienku v Ríši utváralo ministerstvo propagandy vedené Jozefom Goebbelsom, ktorý na to využíval masmédiá, film a Hitlerove prejavy. Štátny aparát sa snažil vykresliť Hitlera ako vodcu nemeckého ľudu ("Führer"), ktorý nakoniec mal v rukách takú výkonnú moc akú si želal.
Na začiatku existencie nacistického Nemecka zaujal Hitler zahraničnú politiku zastrašovania a vydierania, keď vznášal zdanlivo odôvodnené požiadavky na svojich susedov, ktorým sa v prípade ich nesplnenia vyhrážal vojnou. Keď sa ho pokúsili jeho protivníci upokojiť ústupkami, prijal ich a zameral sa zas na ďalšiu oblasť. Týmto postupom sa mu podarilo získať značné územie bez toho, aby to viedlo k vojne ako v prípade Mníchovskej dohody a postúpenia českého pohraničia Nemecku v roku 1938. Agresívna politika Nemecka viedla k tomu, že Nemecko vypovedalo Versaillskú zmluvu a od roku 1935 sa začalo znovu vyzbrojovať. V tom istom roku pripojilo k Nemecku späť Sársko, o rok neskôr Porýnie. 
Od vypuknutia občianskej vojny v Španielsku v lete 1936 vojensky podporovalo generála Franca, ktorý sa v priebehu vojny stal hlavným vodcom španielskych nacionalistov (frankistov). Na strane frankistov bolo aj fašistické Taliansko a na strane republikánov od októbra 1936 ZSSR a Mexiko. Na jeseň 1936 vytvorilo spojenectvo s fašistickým Talianskom pod vládou Benita Mussoliniho a s Japonskom nazvané Os Berlín-Rím-Tokio. V roku 1938 anketovalo Rakúsko a obsadilo po mníchovskej dohode (platnej od 29. septembra 1938) Sudety a po rozbití ČSR neskôr aj zvyšok Česka. Neustále rastúce územné nároky vyvrcholili 1. septembra 1939 inváziou do Poľska, načo Francúzsko a Spojené kráľovstvo vyhlásili nacistickému Nemecku vojnu, čím oficiálne začala druhá svetová vojna.
Počas vojny sa nacistickému Nemecku podarilo obsadiť veľkú časť Európy od Francúzska až takmer po Moskvu vo vtedajšom Sovietskom zväze, ďalej od Nórska na severe až po rozsiahle púštne oblasti v severnej Afrike na juhu. Na väčšine okupovaných území sa nacisti pokúsili zaviesť „"nový nacionálno-socialistický poriadok"“. Povinnosti predstaviteľov štátu vyplývajúce zo všeobecných právnym zásad boli nahradené osobnou zodpovednosťou, ktorá potvrdená „prísahou vodcovi“. Národný antisemitizmus a rasizmus boli ústrednými zložkami nacistickej ideológie. Začalo dochádzať k masovým perzekúciám nenemeckého obyvateľstva, vyvražďovaniu a plánovanej genocíde Slovanov, Rómov a Židov (holokaust- šoa). Počas obdobia existencie nacistického Nemecka (12 rokov) zomreli milióny ľudí. V priebehu vojny sa však začala situácia na fronte obracať v neprospech Nemecka, čo v konečnom dôsledku viedlo k jeho porážke. Adolf Hitler spáchal 30. apríla 1945 krátko pred obsadením jeho veliteľského bunkra samovraždu. Druhá svetová vojna v Európe skončila 8. mája 1945 bezpodmienečnou kapituláciou Nemecka Sovietskemu zväzu a západným Spojencom. V roku 1939 mala Nemecká ríša 364 097 km2 a asi 79,5 milióna obyvateľov. Počas vojny sa obsadzovaním okolitých krajín jej územie rozšírilo na 553 625 km2 a počet obyvateľov zvýšil na 116 miliónov. Pracovnú silu krajiny na začiatku vojny tvorilo 24,5 milióna ľudí. V septembri 1944 to bolo 28,4 milióna Nemcov a ďalších 7,1 až 7,5 milióna ľudí zo zahraničia (5,3 nútene pracujúcich civilistov a 1,8 milióna vojnových zajatcov).
O názve Tretia ríša ako takom pozri článok Tretia ríša (propagandistický pojem), ktorý mal názvom pripomínať Svätú ríšu rímsku, ktorá existovala do roku 1806.
Nástup k moci.
Nacistické Nemecko vyrástlo na základoch národného poníženia, hanby a hnevu vychádzajúcich zo znenia Versaillskej zmluvy z roku 1919, ktorú Nemecku vnútili víťazné mocnosti po Prvej svetovej vojne. Táto zmluva vnucovala Nemcom zodpovednosť za rozpútanie vojny, trvalú stratu či demilitarizáciu niektorých území; nutnosť platiť reparácie v peniazoch a v tovare a zredukovanie početného stavu armády. Nemecko prišlo o všetky zámorské kolónie. Časť Nemecka známa ako Porýnie na hraniciach s Francúzskom bola demilitarizovaná a Nemecku bolo zakázané mať v nej vojská či vojenské zariadenia. Medzi ďalšie príčiny nárastu popularity nacistickej ideológie patrili nárast nacionalizmu v nemeckom obyvateľstve a myšlienky na vybudovanie „Veľkonemeckej ríše“, občianske nepokoje a komunistické puče, hyperinflácia vo Weimarskej republike a celosvetová hospodárska kríza prebiehajúca v 30. rokoch 20. storočia. Všetky tieto dôsledky viedli k tomu, že voliči frustrovaní prácou politických strán začali čoraz viac voliť strany na ľavom či pravom okraji politického spektra - extrémistov, vrátane Národnosocialistickej nemeckej robotníckej strany (NSDAP).
Nacisti sľubovali silnú, autoritatívnu vládu namiesto neefektívnych parlamentných republikánov, občiansky mier, socializmus, radikálnu ekonomickú politiku (najmä plnú zamestnanosť), navrátenie tradičných hodnôt a hrdosti a rasovú čistotu, čiastočne dosiahnutú represiami proti Židom a marxistom. To všetko v mene národnej jednoty a solidarity namiesto rozdrobenej demokratickej spoločnosti. Vystupovali za znovuvyzbrojenie Nemecka, odmietnutie reparácií a opätovné obsadenie stratených území. Nacisti propagovali aj názor, že Versaillská zmluva bola zrada spôsobená liberálnou demokraciou Weimarskej republiky, ktorá pripravila Nemecko o národnú hrdosť v dôsledku konšpirácie Židov, ktorej úlohou bolo docieliť národnú nejednotnosť a otrávenie nemeckej krvi. Na tento cieľ využívala nacistická propaganda "Dolchstoßlegende", ktorá hlásala, že prvú svetovú vojnu neprehrala nemecká armáda, ale že porážka bola spôsobená zradou civilistov v zázemí.
Medzi rokmi 1925 až do 30. rokov 20. storočia sa nemecká vláda zmenila z demokratickej na de facto konzervatívno - nacionalistickú autoritatívnu vládu pod vedením vojnového hrdinu z prvej svetovej vojny Paula von Hindenburga, ktorému sa nepáčil liberálno-demokratický štát Weimarskej republiky a ktorý chcel z Nemecka vytvoriť autoritatívny štát. Prirodzeným spojencom Hindenburga na vytvorenie autoritatívnej vlády bola Nemecká národno-ľudová strana ("Deutschnationale Volkspartei", DNVP), ktorá zastávala pozíciu nacionalistov, ale po roku 1929 vplyvom nastupujúcej ekonomickej krízy začala čeliť odlivu mladých a viac radikálnych sympatizantov k myšlienke revolúcie zosobňovanej NSDAP. Táto strana taktiež slúžila ako protiváha narastajúcej popularite komunizmu v Nemecku. Okrem toho stredoví politici strácali podporu, keďže voliči prechádzali k extrémnej ľavici alebo pravici, čo ešte viac sťažovalo vytvorenie väčšinovej vlády v parlamente.
V roku 1928 prebehli v Nemecku spolkové voľby, ktoré nasledovali po zlepšení situácie po hyperinflácii z obdobia medzi rokmi 1922 až 1923, v ktorých nacisti získali iba 12 kresiel, t.j. 1,9 % poslaneckých mandátov. O dva roky neskôr v spolkových voľbách vyhlásených po rezignácii kancelára Heinricha Bruninga 14. septembra 1930 a krachu akciových trhov v USA dostali nacisti už 6 400 000 hlasov (17,5 %), čo im zabezpečilo 107 poslaneckých mandátov, čím sa NSDAP stala druhou najsilnejšou stranou v Reichstagu. O dva roky neskôr prebehli v júli ďalšie spolkové voľby, v ktorých nacisti získali 230 kresiel, čím sa stali najpočetnejšou politickou stranou pôsobiacou v Reichstagu. Prezident Hindenburg sa zdráhal odovzdať moc do rúk Hitlera, no predchádzajúci kancelár Franz von Papen uzavrel s Hitlerom dohodu medzi NSDAP a DNVP, ktorá umožnila Hitlerovi stať sa ríšskym kancelárom. 30. januára 1933 vymenoval Hindenburg Hitlera za kancelára Nemecka po tom, čo skončila neúspechom snaha generála Kurta von Schleichera o vytvorenie stabilnej vlády. Hitler začal na Hindenburga vyvíjať nátlak cez jeho syna Oskara von Hindenburga a intrigy s Papenom, ktorý sledoval svoje vlastné záujmy. Von Papen predpokladal, že ako vicekancelár udrží nacistov ako menšiu a slabšiu časť vlády, a že bude schopný kontrolovať Hitlera. Tento stav bol spôsobený tým, že aj keď NSDAP vyhrala oboje voľby v roku 1932, nikdy nezískala väčšinu, ktorá by jej umožnila samostatnú vládu a ani vládu v spojení s DNVP.
Upevňovanie moci.
Zglajchšaltovanie (nacifikácia).
Hitlerovým nástupom k moci začala etapa národnosocialistického uchopenia moci. Už 28. februára 1933 bolo po požiari budovy Ríšskeho snemu, z ktorého Hitler obvinil komunistov, vydané nariadenie, ktorým boli zrušené základné ľudské práva obsiahnuté vo Weimarskej ústave. Komunistická agitácia bola zakázaná a komunistická strana bola onedlho postavená mimo zákon. 
Okolo 10 000 sociálnych demokratov a komunistov bola zatknutých a uväznených. Veľa zo zadržaných bolo popravených. Na základe Zmocňovacieho zákona z marca toho istého roku prevzala vláda všetku politickú moc. Zmocňovacím zákonom Hitler legálnym spôsobom nastolil nacistickú totalitnú diktatúru.
Zásadným krokom na ceste Nemecka k premene na totalitný štát bolo zglajchšaltovanie (usmernenie do jednotného) celého politického a administratívneho aparátu a všetkých oblastí hospodárskeho, sociálneho a kultúrneho života. Všetky ostatné politické strany sa buď zlúčili s NSDAP, alebo boli zakázané. Rovnaký osud stihol aj odbory a rôzne profesijné organizácie. 7. apríla 1934 boli prijaté prísne protižidovské zákony, ktoré zakazovali všetkým neárijcom vykonávať verejné funkcie.
Veľkým problémom pre Hitlera boli SA - paramilitaristická organizácia NSDAP. Vodca SA, Ernst Röhm, túžil začleniť svoje SA do radov Reichswehru a stať sa jeho veliteľom. To však narušilo Hitlerove zámery. 30. júna 1934 preto Hitler nariadil Röhma a jeho podriadených zatknúť a bez súdu popraviť. Táto udalosť vstúpila do dejín ako „Noc dlhých nožov“.
Neskôr posilnili svoje postavenie SS pod velením Reichsführera SS Heinricha Himmlera. Tomu čoskoro podliehalo Gestapo (tajná štátna polícia) a novo zriadené koncentračné tábory, kam boli umiestňované politicky (sociálni demokrati, komunisti) a rasovo (Židia atď.) nežiaduce osoby. Neskôr patrili do Himmlerovej kompetencie všetky polície v Nemecku. Hitler tak vyradil akúkoľvek možnú opozíciu zvonku aj zvnútra NSDAP. Po Hindenburgovej smrti v auguste 1934 sa Hitler dal vymenovať za vodcu (po nemecky "Führer").
Upevňovanie moci v armáde.
Väčšina vyšších dôstojníkov Reichswehru, ktorí prekonali výcvik ešte za čias cisárstva, sa nikdy nezmierila so vznikom Weimarskej republiky. Títo dôstojníci videli v Hitlerovi obhajcu svojich záujmov, ktorý opätovne vyzbrojí armádu, zasadí sa o revíziu Versaillskej zmluvy a z Nemecka znovu vybuduje politickú a vojenskú veľmoc. Generálny štáb Reichswehru si potom Hitler naklonil v júni 1934, keď počas Noci dlhých nožov vykonal čistku v SA. Po smrti prezidenta Paula von Hindenburga sa stal Hitler hlavou štátu a zmenil text vojenskej prísahy - zatiaľ čo do tejto chvíle prisahali vojaci vernosť "národu a vlasti", tak teraz už prisahali vernosť "vodcovi Nemeckej ríše a národa Adolfovi Hitlerovi". Pred nástupom Hitlera k moci, v roku 1932, mala armáda 44 generálov. V roku 1938 ich bolo už 261 . 16. marca 1935 zaviedli nacisti brannú povinnosť. Armáda postupne opäť získala svoju stratenú prestíž a nacistický režim navyše prikladal armádnym záležitostiam mimoriadnu dôležitosť. Napriek tomu sa na prelome rokov 1937 a 1938 objavili v armáde prvé náznaky opozície voči režimu. Niektorých dôstojníkov znepokojil hlavne Hitlerov plán z 5. novembra 1937 na napadnutie Česko-Slovenska. Minister obrany, Poľný maršal von Blomberg a Vrchný veliteľ pozemného vojska generálplukovník von Fritsch vyjadrili nad plánom pochybnosti a boli zbavení svojich funkcií. Onedlho sa podarilo v armáde eliminovať aj zvyšok konzervatívnej starej gardy a do polovice roku 1938 Hitler úplne ovládol nemeckú brannú moc. Napriek tomu sa v armáde aj naďalej objavovali opozičné skupiny, ktoré sa opakovane snažili Adolfa Hitlera odstrániť - napr. skupina sprisahancov okolo náčelníka generálneho štábu Ludwiga Becka, skupina okolo admirála Wilhelma Canarisa a generálmajora Hansa Ostera, skupina atentátnikov na čele s generálmajorom Henningom von Tresckowom a atentátnici z 20. júla 1944.
Cirkev v Tretej ríši.
Postoj nacistov k cirkvám nebol jednoznačný, ale zo strany nacistov prevažovalo skôr hlboké nepriateľstvo a často aj tvrdé prenasledovanie. Dôvodom bol aj fakt, že ideológia nacizmu bola zo svojej podstaty nezlučiteľná s kresťanstvom. V Nemecku sa však v roku 1933 hlásilo 68 miliónov obyvateľov ku kresťanskej viere (62,7 % obyvateľov sa hlásilo k protestantizmu a 32,4 % ku katolíckej cirkvi) . Protestanti aj katolíci spočiatku napospol vítali nástup nacizmu k moci, keďže od nacizmu očakávali obnovu starých tradičných hodnôt z čias cisárstva, ktoré za Weimarskej republiky upadali . Vysoko postaveným duchovným imponovali sociálne a politické ciele nacistov, ako o tom svedčí aj pastiersky list bavorských biskupov z 12. novembra 1933, v ktorom je zmienka o záchrane Nemecka pred boľševizmom. Veľmi rýchlo však bola v krajine stanovená jasná hranica medzi náboženskými záležitosťami, do ktorých sa nemá pliesť štát, a záležitosťami štátu, do ktorých sa nemajú pliesť cirkvi. 20. júla 1933 uzavrelo nacistické Nemecko konkordát so Svätou stolicou. Aj napriek uzavretiu konkordátu postupovali nacisti voči katolíckej cirkvi tvrdo - katolícka tlač bola cenzurovaná, úrady mali právo nepovoliť procesie alebo uzavrieť kláštorné školy. Pápež Pius XI. na túto situáciu zareagoval Encyklikou "S pálčivou starosťou", ktorej šírenie nacisti v Nemecku zakázali. Encyklika bola nakoniec len ojedinelým prípadom vzdoru vo vzťahoch medzi Vatikánom a Nemeckom. Do kritiky režimu sa však aj naďalej púšťali niektorí domáci duchovní - napr. biskup Clemens August gróf von Galen. Do opozície voči nacizmu sa dostali aj protestantské cirkvi a Ochranné združenie farárov, menovite napr. evanjelickí duchovní Dietrich Bonhoeffer alebo Friedrich Justus Perels. Skupiny protinacistického odporu v cirkvách však boli izolované a nebolo ich veľa . Cirkvi vystupovali otvorene proti nacizmu len vtedy, ak ohrozoval ich teologickú alebo morálnu autonómiu. Jedinou náboženskou organizáciou, ktorá kládla rozhodný a vytrvalý odpor nacizmu, boli Svedkovia Jehovovi, ktorí sa ocitli mimo zákona krátko po prevzatí moci nacistami. Samostatnou kapitolou bola likvidácia Židov a ich náboženskej organizácie. Do roku 1945 zostalo v krajine, kde pred vojnou žilo 525 000, iba 25 000 Židov.
Ovládnutie justície.
Väčšina konzervatívne zmýšľajúcich sudcov a právnikov sa nikdy nestotožnila s liberálnymi myšlienkami Weimarskej republiky a v nastolení nacistického režimu videli návrat k starým hodnotám z čias autoritárskeho cisárstva. Justícia sa takmer bezvýhradne podvolila Hitlerovej moci a stala sa dôležitým nástrojom režimu. V občianskom zákonníku vykonali nacisti len minimum zmien, zato trestné právo zneužili na vlastné ciele. Deštrukcia právneho systému nastala po požiari Ríšskeho snemu, "Nariadením na ochranu národa a štátu" z 29. marca 1933, ktoré bolo následne zneužité na neobmedzené zatýkanie politických oponentov. V roku 1932 prebehlo v Nemecku 268 procesov vlastizrady, v roku 1933 ich bolo už 11 000. Vznikla sieť mimoriadnych súdov bez poroty. V roku 1934 bola zriadená inštitúcia Ľudového súdu (Volksgerichtshof), ktorá mala prerokúvať prípady vlastizrady. Hitlerove rozhodnutia sa čoraz častejšie stávali výnosom či dokonca zákonom a sudcovia nemali právo tieto rozhodnutia spochybňovať. Nad zákonom potom stálo napr. Gestapo, ktoré sa tiež riadilo Hitlerovou vôľou.
Prenasledovanie.
Už pred uchopením moci prejavovali Nemci, a hlavne nacisti nenávisť k niektorým etnikám, napríklad voči Lužickým Srbom, Slovanom všeobecne, Židom či Rómom. Diskriminácia a perzekúcie Židov sa začali v apríli 1933 vypudením židovských úradníkov zo štátnej správy. V septembri 1935 schválil ríšsky snem Norimberské rasové zákony namierené proti Židom. Židia boli zbavení nemeckého štátneho občianstva a bolo im zakázané vstupovať do manželstva s Nemcami. Norimberskými zákonmi bolo postihnutých okolo 500 000 ľudí. 9. novembra 1938 zinscenovali nacisti Krištáľovú noc - pogrom, počas ktorého zhorelo v Nemecku značné množstvo synagóg. Príslušníci SS pritom pred zrakmi nečinnej polície Židov beztrestne vraždili.
Rozširovanie územia.
V roku 1935 bolo Sársko opäť integrované do Nemeckej ríše. V tom istom roku bola znovu zavedená branná povinnosť. Hitler následne obnovil nemeckú vojenskú silu, čím bola síce flagrantne porušená Versaillská zmluva, ale Francúzsko a Spojené kráľovstvo sa obmedzili iba na protesty. Keď o niekoľko mesiacov neskôr Wehrmacht remilitarizoval Porýnie (1936), západné mocnosti proti tomu nijako nezakročil. Týmto činom Hitler výrazne posilnil svoje postavenie v Nemecku. V auguste 1936 sa konali v Berlíne olympijské hry, ktoré sa ukázali byť ďalším veľkolepým propagandistickým úspechom nacistického režimu.
Po vytvorení osi Berlín-Rím s Mussolinim a po podpísaní Paktu proti Kominterne s Japonskom sa Hitler cítil byť dosť silný na to, aby prešiel v zahraničnej politike do ofenzívy. 12. marca 1938 vpochodoval Wehrmacht do Rakúska. Keď vstúpil Hitler krátko potom do Viedne, bol búrlivo pozdravovaný nadšeným davom. O štyri týždne neskôr sa 99 % Rakúšanov vyslovilo za pripojenie (Anschluss) k Nemecku. Hitlerovi sa tak podarilo naplniť ideu vytvorenia Veľkého Nemecka, ktorú von Bismarck v roku 1866 zavrhol. Hoci anexia Rakúska odporovala Versaillskej zmluve, ktorá výslovne zakazovala zjednotenie Rakúska s Nemeckom, západné mocnosti opäť nezasiahli.
Po Rakúsku obrátil Hitler svoj zrak na Česko-Slovensko, kde sa 3,3 miliónová menšina sudetských Nemcov dožadovala autonómie. V septembri 1938 sa Hitler, Benito Mussolini, Neville Chamberlain a Édouard Daladier dohodli počas konferencie v Mníchove na odstúpení českého pohraničia Nemecku. Nato Hitler vyhlásil, že všetky nemecké územné nároky boli uspokojené, ale len šesť mesiacov po Mníchove, 15. marca 1939, využil rozpory medzi Čechmi a Slovákmi ako zámienku na obsadenie zvyšku Česka a jeho premenu na Protektorát Čechy a Morava. V tom istom mesiaci obsadili nemecké vojská aj prístav Memel v Litve. V auguste 1939 sovietsky vodca Stalin nespokojný s priebehom vyjednávania so západnými demokraciami prikročil k návrhu na zlepšenie vzťahov s Nemeckom. 23. augusta 1939 podpísali obe krajiny v Moskve dohodu o neútočení známu ako Pakt Ribbentrop-Molotov. Tajnými dodatkami zmluvy bolo rozdelenie sfér vplyvu v strednej a východnej Európe, hlavne demarkačná línia v Poľsku. Na tejto čiare sa mali sovietske a nemecké sily stretnúť po tom čo spoločne napadnú Poľsko. Západná politika appeasementu - ústupkov pred Nemeckom definitívne stroskotala.
Ekonomika.
Najnaliehavejším ekonomickým problémom, ktorému nacisti pôvodne čelili, bola 30% miera nezamestnanosti.  Ekonóm Dr. Hjalmar Schacht, prezident ríšskej banky a minister hospodárstva, vytvoril v máji 1933 systém pre deficitné financovanie štátu. Kapitálové projekty boli hradené vydaním zmeniek s názvom "Mefo (Metallurgische Forschungsgesellschaft)". Až keď boli zmenky predložené na preplatenie, ríšska banka vytlačila peniaze. Hlavným zameraním opatrenia bola možnosť zbrojiť na dlh. Hitler priemyselníkom tvrdil, že nadchádzajúca územná expanzia poskytne prostriedky na splatenie stúpajúceho štátneho dlhu. Schachtova administratíva dosiahla rýchlo poklesu miery nezamestnanosti, najväčšieho zo všetkých krajín počas Veľkej hospodárskej krízy.
V októbri 1933 boli vyvlastnené Junkersove letecké závody. V spolupráci s ďalšími výrobcami lietadiel a pod vedením ministra letectva Göringa sa začala nová výroba. Z počtu 3 200 ľudí, ktorí v roku 1932 vyrobili 100 kusov ročne, sa toto odvetvie rozrástlo a zamestnávalo štvrť milióna pracovníkov, ktorí ročne o necelých desať rokov neskôr vyrobili viac ako 10 000 technicky vyspelých lietadiel. 
Vznikla prepracovaná administratíva, ktorá mala regulovať dovoz surovín a hotových výrobkov so zámerom eliminovať zahraničnú konkurenciu na nemeckom trhu a zlepšiť národnú platobnú bilanciu. Nacisti podporovali vývoj syntetických náhrad za materiály ako ropa a textil.  Vzhľadom na to, že trh zažíval nadbytok a ceny ropy boli nízke, uzavrela v roku 1933 nacistická vláda dohodu o zdieľaní zisku s firmou IG Farben, ktorá IG Farben zaručila 5% návratnosť kapitálu investovaného do ich závodu na výrobu syntetického oleja v meste Leuna a zisky presahujúce túto sumu boli odovzdané ríši.
Medzi hlavné projekty verejných prác financované z deficitných výdavkov patrilo vybudovanie siete „rýchlojazdných diaľnic“ ("Autobah") a poskytnutie financovania programov iniciovaných už predchádzajúcou vládou na zlepšenie bývania a poľnohospodárstva. 
V projekte výstavby diaľnic bolo navrhnutých viac ako desaťtisíc kilometrov ciest postavených podľa pevných noriem dva jazdné pruhy v každom smere, každý o šírke 3 metre, a pravá krajnica široká 2 metra. V tomto zmysle bola istá podobnosť s talianskymi diaľnicami vďaka účasti Talianov na vizionárskom projekte HaFraBa (spojenie Hamburg - Frankfurt - Bazilej). 6. augusta 1932 bol slávnostne otvorený prvý úsek diaľnice (v súčasnosti značená ako A555), 22 kilometrov medzi Bonnom a Kolínom nad Rýnom.Za budovanie siete diaľnic bola zodpovedná "Organizácia Todt", známa a uvádzaná aj pod skratkou OT, ktorá bola založená v roku 1934 ako organizácia ozbrojených síl a Ministerstva vyzbrojovania nacistického Nemecka. Jej zakladateľom bol "Fritz Todt", inžinier a vojak, ktorý bol v rokoch 1934 až 1938 aj jeho viditeľnou hlavou vďaka funkcii generálneho inšpektora diaľnic. 
S predstavou automobilu pre ľudové masy, ako súčasti nového Nemecka, Hitler oslovil konštruktéra Ferdinanda Porsche , aby vypracoval plány pre KdF-wagen (auto Kraft durch Freude) – automobil, ktorý by si každý mohol dovoliť. Prototyp bol vystavený na medzinárodnom autosalóne v Berlíne 17. februára 1939. Po vypuknutí druhej svetovej vojny bola továreň prestavaná na výrobu vojenských vozidiel. Žiadne z vozidiel KdF-wagen neboli predané - to až po vojne, kedy bolo vozidlo premenované na Volkswagen (ľudové auto).
Marian Kotleba podal trestné oznámenie na vtedajšieho predsedu vlády Róberta Fica za vyjadrenie o tom, že „aj Hitler mal dobrý ekonomický program“ (povedal to aj s dôvetkom „a dobre vieme, ako to dopadlo“, 28. 1. 2017 v relácii Sobotné dialógy RTVS). Podľa Jakuba Drábika faktom však ostáva, že Hitler nemal „dobrý ekonomický program“. Jeho programom a cieľom bola rasová očista a zaistenie životného priestoru vo východnej Európe pre nemecký národ. Dosiahnuť to chcel násilnou cestou. A všetko tomu podriadil, vrátane hospodárstva. 
Druhá svetová vojna a zánik režimu.
1. septembra 1939 vypukla nemeckým prepadnutím Poľska v Európe druhá svetová vojna. O dva dni neskôr vyhlásili Spojené kráľovstvo a Francúzsko Nemecku vojnu. Poliaci sa statočne bránili, ale proti nemeckej bleskovej vojne sa ukázali byť úplne bezmocní. Po jednom mesiaci bojov bolo Poľsko na kolenách. Východnú polovicu krajiny zabral v súlade s paktom o neútočení Sovietsky zväz.
Ďalšími obeťami nemeckej agresie sa v apríli 1940 stali Dánsko a Nórsko. V máji začala nemecká armáda napadnutím Belgicka, Holandska a Luxemburska vojnu na západe. Nemeckým tankovým divíziám sa v priebehu pár dní podarilo rozťať spojenecké vojsko vo dvoje. Britský expedičný zbor, obkľúčený pri Dunkerqueu, bol síce evakuovaný, ale 14. júna 1940 Wehrmacht triumfálne vstúpil do Paríža. Po ďalšom týždni bojov Francúzsko kapitulovala a uzavrelo prímerie v Compiegne. V následnej leteckej bitke o Britániu musel však Hitler strpieť svoju prvú porážku. V apríli 1941 okupovala nemecká armáda spolu s Talianskom, Maďarskom a Bulharskom aj Juhosláviu a Grécko. Značné úspechy dosiahol v severnej Afrike aj Afrikakorps pod velením E. Rommela.
22. júna 1941 zaútočilo Nemecko na Sovietsky zväz (tzv. operácia Barbarossa). Po niekoľkých mesiacoch tohto mohutného ťaženia padli do nemeckých rúk celá Ukrajina, Bielorusko, Pobaltie a časť západného Ruska. V zime 1941/1942 ale nemecký postup zamrzol pred Moskvou. V decembri 1941 vstúpili do vojny USA. V priebehu novej nemeckej ofenzívy na východe v lete 1942 prenikol Wehrmacht až na Kaukaz a k Volge. Tu však nemecká armáda utrpela v zime 1942/1943 zničujúce porážku v bitke pri Stalingrade, čo znamenalo bod obratu vo vývoji vojny.
Medzitým bola nacistami uvedená do chodu genocída predovšetkým slovanského a židovského obyvateľstva (holokaust). V januári 1942 usporiadali nacistické špičky konferenciu vo Wannsee, na ktorej sa rozhodlo o konečnom riešení židovskej otázky (tzv. "Endlösung"). Židia z celej okupovanej Európy boli odvezení do koncentračných a vyhladzovacích táborov v obsadenom Poľsku, Juhoslávii a na územiach okupovaných v ZSSR. V Osvienčime, Treblinke, Majdanku a na mnohých iných miestach bolo do konca vojny vyvraždených okolo 6 miliónov európskych Židov ale aj ďalších etník. Je preukázané, že podobný údel chystali nacisti aj ďalším etnickým a národnostným skupinám označeným za podradné, predovšetkým Rómom ale aj Slovanom na okupovaných teritóriách. Takto uvoľnené teritórium na východe malo poslúžiť na vytvorenie životného priestoru (tzv. "Lebensraum") pre árijskú rasu. Zlikvidované mali byť aj fyzicky alebo mentálne postihnuté osoby.
Zatiaľ po porážke pri El Alameine a spojeneckom vylodení v Alžírsku a Maroku sily Osi v severnej Afrike v máji 1943 kapitulovali. Po bitke pri Kursku, bojoch na Ukrajine a v Bielorusku oslobodila Červená armáda do konca roku 1943 späť veľkú časť obsadeného sovietskeho územia. 6. júna 1944 sa anglo-americké vojská vylodili v Normandii a už v auguste Spojenci oslobodili Paríž. Sovieti medzitým prenikli na Balkán a do Poľska. V decembri 1944 sa síce Nemci pokúsili ešte raz chopiť iniciatívy, no po porážke v bitke v Ardenách, Maďarsku a Poľsku bol osud Nemecka spečatený. V apríli 1945 začala Červená armáda záverečný útok na Berlín. 30. apríla spáchal Adolf Hitler v bunkri pod ríšskym kancelárstvom samovraždu a o dva dni neskôr sa posádka Berlína vzdala.
Druhá svetová vojna v Európe skončila 8. mája 1945, kedy nadobudla platnosť bezpodmienečná kapitulácia Nemecka. Väčšina Európy ležala v ruinách a asi 50 miliónov ľudí bolo zabitých. Politická a ekonomická infraštruktúra Nemecka bola totálne zničená a z niekdajších nemeckých území na východe bolo odsunutých okolo 12 miliónov ľudí. Američania zbombardovali na konci vojny veľa priemyslu v Česku a Nemecku.
Opozícia v nacistickom Nemecku.
Opozícia voči nacizmu bola v Nemecku roztrieštená a nejednotná. Aktívni odporcovia režimu neboli početní, ale zastupovali veľmi široké spektrum spoločnosti - patrili sem šľachtici aj robotníci, politickí oponenti či už z radov demokratickej tak aj komunistickej opozície, cirkevní činitelia, generalita, mládež aj štátni úradníci.
Poznámky.
 Nacistická strana nezískala parlamentnú väčšinu, ale Hitler sa stal kancelárom Nemecka. V novembrových voľbách toho istého roku dokonca došlo k poklesu kresiel obsadených nacistami z 230 na 196. 

</doc>
<doc id="30532" url="https://sk.wikipedia.org/wiki?curid=30532" title="Tice">
Tice

Tice sú pozostatok bývalého koryta rieky Tisa pretekajúcej na tomto území pred 20 tisíc rokmi. Sústava rieky Ticce v Medzibodroží tvorí hlavnú súčasť CHKO Latorica, ako aj územia s chránenými spoločenstvami flóry a fauny, predovšetkým vodného vtáctva.

</doc>
<doc id="30541" url="https://sk.wikipedia.org/wiki?curid=30541" title="Edinburg">
Edinburg



</doc>
<doc id="30548" url="https://sk.wikipedia.org/wiki?curid=30548" title="Konferencia biskupov Slovenska">
Konferencia biskupov Slovenska

Konferencia biskupov Slovenska, (skr. KBS) je biskupská konferencia katolíckych biskupov na území Slovenska. Na základe požiadavky slovenských biskupov a po súhlase Svätej stolice ju prefekt Kongregácie pre biskupov kardinál Bernardinus Gantin erigoval 23. marca 1993. Od 10. októbra 2022 je predsedom KBS košický arcibiskup metropolita Bernard Bober. Sídlom KBS je Bratislava.
Štatút KBS.
Štatút Konferencie biskupov Slovenska definuje jej úlohu, štruktúru a funkcie jej jednotlivých zložiek. Jeho pôvodné znenie Kongregácia pre biskupov schválila 21. júna 2000. 1. marca 2016 schválila KBS na svojom plenárnom zasadaní jeho nové znenie, ktoré následne 2. decembra schválila táže kongregácia.
Podľa Štatútu je KBS „zhromaždenie biskupov Slovenskej republiky, ktorí spoločne plnia niektoré pastoračné úlohy pre veriacich svojho územia“. Patria do nej podľa neho všetci biskupi činní na Slovensku ako diecézni biskupi, eparchiálni biskupi, biskupi koadjútori, pomocní biskupi alebo iní biskupi na základe poverenia Svätého stolca plniaci na Slovensku nejakú osobitnú úlohu, nepatria však do nej emeritní biskupi.
Orgánmi KBS sú podľa štatútu jej plenárne zasadanie, stála rada, generálny sekretariát, rada pre ekonomické záležitosti a rôzne komisie a rady.
Orgány KBS.
Hlavnými funkciami v rámci Konferencie biskupov Slovenska a ich aktuálnymi držiteľmi od roku 2022 sú:
Predseda a podpredseda KBS.
Predsedu a podpredsedu KBS volí plenárne zasadanie na základe súčasného Štatútu KBS na obdobie štyroch rokov. Pred prijatím nového znenia v roku 2016 bolo ich funkčné obdobie trojročné.
Od vzniku KBS zastávali funkciu predsedu nasledujúci biskupi:
Podpredsedovia KBS boli nasledovní:
Stála rada KBS.
Stála rada sa podľa Štatútu KBS stará o prípravu plenárneho zasadania a dohliada na uvádzanie na ňom prijatých rozhodnutí do praxe. Jej členmi sú vždy predseda, podpredseda a generálny sekretár KBS a dvaja ďalší biskupi vybraní voľbou. Od roku 2022 sú týmito dvomi biskupmi Stanislav Stolárik a Stanislav Zvolenský.
Tlačová kancelária (TK KBS).
Súčasťou sekretariátu KBS je Tlačová kancelária Konferencie biskupov Slovenska, ktorá slúži aj ako tlačové oddelenie KBS. Vydáva spravodajský servis zo života Cirkvi vo svete a na Slovensku, elektronický spravodajský bulletin "Život Cirkvi" a zabezpečuje kontakty medzi médiami a Katolíckou cirkvou na Slovensku ako aj monitoring dennej tlače.
Komisie KBS.
Biskupské komisie majú za úlohu skúmať zvláštne otázky a pripravovať podklady pre plenárne zasadanie. Každá komisia má jedného z biskupov za predsedu a ďalších dvoch biskupov ako členov. Ku komisiám môže predseda komisie na návrh diecézneho biskupa privolať znalcov. Komisiami KBS a ich predsedami v súčasnosti sú:
Rady KBS.
Na riešenie niektorých záležitostí zriaďuje KBS rady, ktorých predsedom je jeden z biskupov a členmi sa na návrh diecéznych biskupov môžu stať vhodní klerici alebo laici. V súčasnosti jestvujú nasledujúce rady KBS a ich predsedami sú:
Aktuálni členovia KBS.
Podľa štatútu KBS sú jej členmi všetci biskupi diecézni, eparchiálni, pomocní, koadjútori a ďalší, ktorí pôsobia na území Slovenska. V súčasnosti sú to títo:
 Stanislav Zvolenský, arcibiskup-metropolita (od 8. marca 2008)
 Jozef Haľko, pomocný biskup (od 17. marca 2012)
 Ján Orosch, arcibiskup (od 30. augusta 2013)
 Viliam Judák, diecézny biskup (od 16. júla 2005)
 Peter Beňo, pomocný biskup (od 24. apríla 2021)
 Tomáš Galis, diecézny biskup (od 15. marca 2008)
 Marián Chovanec, diecézny biskup (od 15. decembra 2012)
 Bernard Bober, arcibiskup-metropolita (od 10. júla 2010)
 Marek Forgáč, pomocný biskup (od 1. septembra 2016)
 Stanislav Stolárik, diecézny biskup (od 16. máj 2015)
 František Trstenský, diecézny biskup (od 21. októbra 2023)
 Ján Kuboš, pomocný biskup (od 24. júna 2020)
 Jonáš Maxim, arcibiskup metropolita (od 27. januára 2024)
 Cyril Vasiľ, eparchiálny biskup (od 4. júla 2021)
 Peter Rusnák, eparchiálny biskup (od 9. marca 2008)
 Milan Lach, pomocný biskup (od 12. februára 2023)
 Pavol Šajgalík, ordinár (od 18. októbra 2025)
Bývalí členovia KBS.
Od vzniku KBS zaniklo členstvo viacerým biskupom či už smrťou alebo odchodom z úradu. Týmito biskupmi sú:
Biskupi slovenského pôvodu pôsobiaci vo svete.
Napriek tomu, že nie sú členmi KBS, do života slovenskej cirkvi sa zapájajú aj slovenskí biskupi žijúci v zahraničí. Medzi nich patria, resp. patrili:

</doc>
<doc id="30549" url="https://sk.wikipedia.org/wiki?curid=30549" title="Dalimír Hajko">
Dalimír Hajko

Prof. PhDr. Dalimír Hajko, DrSc. (* 5. júl 1944, Mýtna) je slovenský vysokoškolský pedagóg, filozof, kulturológ, literárny kritik a esejista. Publikuje pre Slovenské pohľady, Filozofiu, Literárny týždenník a ďalšie periodiká. Je členom Spolku slovenských spisovateľov a nositeľom ceny Egona Erwina Kischa. Je nositeľom Svetovej ceny za humanizmus za rok 2022, ktorú udeľuje Ohrid Academy Of Humanism. Taktiež je nositeľom najvyššej Ceny Matice slovenskej, ktorá mu bola udelená pri príležitosti 160. výročia založenia. 
Pôsobil ako vedúci vedecký pracovník Ústavu filozofie a sociológie Slovenskej akadémii vied, Ústavu slovenskej literatúry SAV, bol v Predsedníctve SAV, v Slovenskom rozhlase a v Národnom literárnom centre. Pôsobil ako vysokoškolský pedagóg na Katedre kulturológie Filozofickej fakulty UKF v Nitre, neskôr pôsobil na Katedre filozofie Žilinskej univerzity. Je čestným predsedom Kulturologicko-filozofického odboru Matice slovenskej.
Do činnosti Hajka patrí oblasť umenia, náboženstva, sociálnej skutočnosti, videnej v polohách myslenia a zároveň v horizonte rozličných kultúr, existencialistická a marxistická filozofia, taktiež problematika slovenských národných buditeľov.
Publikoval súbory literárno-filozofických reflexií o vytypovaných slovenských spisovateľoch strednej a mladej generácie "Niekoľko inšpirácií" (1976), "Sondy" (1977), "Okamihy poézie" (1990) a "Existencia v literatúre" (1996).
Ako historik a popularizátor filozofie napísal eseje "Rozpätia dňa" (1975), zbierku úvah "Filozofia a socialistická kultúra" (1979), monografiu "Človek v socialistickej spoločnosti" (1983), štúdiu "Začiatky marxistickej filozofie na Slovensku" (1986), knihu esejí o najvýznamnejších predstaviteľoch filozofického myslenia v dejinách ľudstva "Tvorcovia veľkých myšlienok" (1988), štúdiu o filozofickom myslení na Slovensku v 19. storočí "Filozofické návraty a vízie" (2001), desať štúdií o slovenských básnikoch a básnických dielach druhej polovice 20. storočia "Päťdesiat rokov slovenskej poézie" (2004), úvahy o európskej integrácii "Globalizácia a kultúrna identita" (2005).
Je autorom portrétnej štúdie "Ján Stacho" (1998), a zostavil výbery z poézie J. Turana, J. Šimonoviča, R. Čižmárika, J. Vagoviča, T. Štraussa.
Na vydanie pripravil súbor základných prác A. Camusa "Mýtus o Sizyfovi, Pád, Caligula" (1993).
Osobný život.
Narodil sa v Mytnej v rodine bratislavského kníhkupca Jozefa Hajka. Od útleho detstva žil v Bratislave, kde vychodil základnú školu a v roku 1961 zmaturoval na gymnáziu. Po maturite rok pracoval ako asistent réžie v Československom rozhlase v Bratislave, potom sa zapísal na štúdium filozofie a slovenčiny na Filozofickej fakulte Univerzity Komenského.
Štúdium ukončil v roku 1967. Prednášal na Univerzite Komenského v Bratislave, na Trnavskej univerzite, Prešovskej univerzite – a v rámci študijného pobytu aj na University of Bombay.
Stal sa vedeckým pracovníkom Ústavu filozofie a sociológie SAV, odkiaľ roku 1986 prešiel do Literárnovedného ústavu SAV.
Roku 1975 získal titul CSc., roku 1987 DrSc.
Od roku 1991 bol redaktorom Slovenského rozhlasu, neskôr viedol literárnokritický a vedecký výskum v Národnom literárnom centre, kde v období 19981999 pôsobil aj ako poverený generálny riaditeľ.
V rokoch 1995 až 1999 pôsobil ako námestník riaditeľa, krátko aj poverený generálny riaditeľ Národného literárneho centra v Bratislave.
Habilitoval sa roku 2000 a inauguroval sa roku 2002 v odbore dejiny filozofie.
Pôsobil na Katedre kulturológie a na Katedre všeobecnej a aplikovanej etiky Filozofickej fakulty Univerzity Konštantína Filozofa v Nitre (do roku 2015). Neskôr pôsobil na Žilinskej univerzite ako samostatný vedecký pracovník.
Je spolumajiteľom knižného vydavateľstva H &amp; H a pôsobil aj v Prezídiu Združenia vydavateľov a kníhkupcov SR.
V roku 2018 získal Cenu Slovenských pohľadov za históriu a cenu Slovenských národných novín za literárnu kritiku. V roku 2019 získal cenu Egona Erwina Kischa. 
V roku 2023 usporiadali spoločné podujatie Večer kulturológov Matica slovenská a Spolok slovenských spisovateľov, ktoré bolo venované autorovej tvorbe a dielu, a na ktorom vystúpil spolu s kolegom kulturológom Jozefom Leikertom. V roku 2023 získal prémiu Ceny Literárneho fondu 2022 v kategórii esejistika za knihu "Stopy v (mojej) duši." V roku 2023 získal najvyššiu Cenu Matice slovenskej.
Ocenenia.
Hajko je nositeľom nasledujúcich ocenení:

</doc>
<doc id="30550" url="https://sk.wikipedia.org/wiki?curid=30550" title="Dalimir Hajko">
Dalimir Hajko



</doc>
<doc id="30552" url="https://sk.wikipedia.org/wiki?curid=30552" title="Tetanury">
Tetanury

Tetanury (lat. Tetanurae) je podskupina dravých dinosaurov, ktorá sa zjavila koncom triasu alebo začiatkom jury. Zahŕňa vyspelé teropody (Theropoda) vyznačujúce sa maximálne troma prstami predných končatín, jedným odľahčovacím otvorom v lebke navyše a zubami v čeľustiach iba pred úrovňou oka. Zmena upínania stehenného svalu spôsobila, že sa chvost tetanurov počas chôdze nekýval zboku na bok. Tieto teropody okrem toho mávali viac odľahčené lebky a u mnohých foriem sa vyskytovalo operenie.
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z tetanurov vyňaté vtáky (tvoria samostatnú triedu blanovcov). 
Systematika.
Zaradenie v systéme.
Tetanury tvoria spolu s Ceratosauria a Coelophysoidea podrad zväčša dravých dinosaurov Theropoda.
Vnútorná systematika.
Systém tetanurov vyzerá takto (stav okolo roku 2020):
Tetanurae:
Staršie sa medzi bazálne Tetanurae zaraďoval aj rod "Cryolophosaurus".
Megalosauroidea.
Skupina Megalosauroidea (niekedy nazývaná Spinosauroidea) zahŕňa pomerne primitívne tetanury zo strednej jury až spodnej kriedy, ktoré dosahovali nezriedka veľkých rozmerov. Rozoznávame dve čeľade, Megalosauridae a Spinosauridae.
Carnosauria.
Zástupcovia Carnosauria boli stredne veľké až obrovské teropody úspešné počas strednej jury až spodnej kriedy, vybavené veľkými úzkymi lebkami, ktoré boli značne odľahčené otvormi. Na lebkách mávali často výrazné nadočnicové rohy a kostené hrebene, tiahnúce sa od očníc k nozdrám. Tieto útvary zrejme slúžili najmä na predvádzanie sa samcov pred samicami, no zároveň boli aj nebezpečnou zbraňou.
Coelurosauria.
Coelurosauria predstavovali vtákovitých dravých dinosaurov, ktoré už od primitívnych foriem dokázateľne disponovali tzv. protoperím, čo je primitívne perie podobné srsti.

</doc>
<doc id="30553" url="https://sk.wikipedia.org/wiki?curid=30553" title="Maniraptory">
Maniraptory

Maniraptory (lat. Maniraptora) je veľký taxón úplne operených teropódnych dinosaurov (Theropoda), ktoré sa vyskytovali od strednej jury. Zahŕňa vtáky (Aves) a ich najbližších príbuzných. Pre maniraptory je charakteristická polmesiacovitá kosť zápästia.
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z maniraptorov vyňaté vtáky (tvoria samostatnú triedu blanovcov). 
Systematika.
Zaradenie v systéme.
Maniraptory tvoria so sesterským taxónom Ornithomimosauria taxón Maniraptoriformes.
Taxón Maniraptoriformes tvorí spolu s niekoľkými ďalšími taxónmi taxón coelurosaury (Coelurosauria), ktorý sa zaraďuje do taxónu tetanury (Tetanurae). 
Zaradenie vtákov.
Pokiaľ ide špecificky o zaradenie taxónu vtáky (Aves) v tradičnom zmysle (porovnaj nižšie), tento sa niekedy zaraďuje mimo dinosaurov, a teda aj mimo maniraptorov. Zaradenie mimo dinosaurov môže mať buď čisto praktické dôvody (porov. poznámku v úvode článku), alebo môže vyplývať z presvedčenia autora daného textu, že vtáky vývojovo nepatria do dinosaurov, ale do nejakej inej skupiny plazov, a to najčastejšie do Crocodylomorpha (čiže do krokodílov) alebo niekde na začiatok systému taxónu Archosauriformes. Na začiatku 21. storočia už však jednoznačne prevláda názor, že vtáky patria do dinosaurieho taxónu Maniraptora.
Vnútorná systematika.
maniraptory (Maniraptora):
Taxón nazvaný Avialae bol pôvodne zavedený ako novší názov vyššie uvedeného taxónu vtáky (Aves) v tradičnom zmysle, aby sa zabránilo zámene s taxónom vtáky (Aves) v najužšom zmysle, ktorým sa označuje len taxón Neornithes, čiže len recentné vtáky. V súčasných systémoch však Avialae často zahŕňa popri vtákoch (Aves) v tradičnom zmysle aj čeľaď Scansoriopterygidae a/alebo čeľaď Anchiornithidae, alebo zahŕňa popri vtákoch (Aves) v tradičnom zmysle aj čeľade Scansoriopterygidae, Anchiornithidae a pravtákovité (Achaeopterygidae). Taxóny vtáky (Aves) v tradičnom zmysle, Scansoriopterygidae, Anchiornithidae a Archaeopterygidae odlišuje od ostatných maniraptorov (až na pár výnimiek) to, že sú schopné (aktívneho alebo kĺzavého) letu.
Názvom Oviraptoriformes (staršie: Enigmosauria) sa staršie niekedy označoval (možný) taxón pozostávajúci z Therizinosauria a Oviraptorosauria. V užšom zmysle je slovo Oviraptoriformes len iný názov taxónu Oviraptorosauria.
Čeľaď pravtákovité (Archaeopterygidae; t.j. najmä známy rod "Archaeopteryx") je tradične (a aj v základnom systéme na tejto wikipédii) považovaná za jeden z typických bazálnych taxónov vtákov (Aves). Podľa niektorých (nie všetkých) štúdií z obdobia zhruba 2011 - 2019 však táto čeľaď v skutočnosti nepatrí do vtákov, ani do Avialae, ale patrí do taxónu Deinonychosauria, a to prípadne spolu s tým, čo je vyššie označené ako čeľaď Anchiornithidae. Vzhľadom na to, že viaceré tradičné definície taxónu vtáky (Aves) v tradičnom zmysle či taxónu Avialae sú explicitne založené práve na polohe rodu "Archaeopteryx" v živočíšnom systéme, vyžaduje si spomínaný presun čeľade Archaeopterygidae buď viac-menej stotožnenie spomínaných taxónov Aves či Avialae s taxónom Paraves, alebo je potrebné opustiť resp. upraviť tradičnú definíciu týchto dvoch taxónov, aby bolo možné zachovať ich tradičný reálny rozsah.
Therizinosauria.
Therizinosauria, pomenované podľa rodu "Therizinosaurus", boli malé až obrovské operené dinosaury, vyzerajúce ako kríženec leňocha a pštrosa. Mali malé hlavy s bezzubými zobákmi a malými zubami, dlhé ohybné krky, mohutné predné končatiny s veľkými pazúrmi, kratšie zadné končatiny so štvorprstými chodidlami (štvrtý prst sa i m znovu zväčšil pre zväčšenie stability chôdze) a krátky chvost. Ich panva smerovala dozadu, čím uvolnila miesto rozľahlej tráviacej sústave potrebnej pre spracúvanie rastlinnej potravy, ktorou sa azda živili. Rovnako však posunula ťažisko celej ich postavy. Therizinosauria chodili napriek krátkemu chvostu po dvoch zadných končatinách, pričom chrbát nenosili horizontálne, ale viac vertikálne – podobne ako človek. Therizinosauria žili v blízkosti riek a veľkými pazúrmi mohli vyhrabávať podzemné časti rastlín (najmä počas sucha) alebo zastrašovať dravcov. Šlo o operené dinosaury, pričom najdlhšie perie mali na ramenách a chvoste (doložené pri rode "Beipiaosaurus").
Therizinosauria je tvorená primitívnymi rodmi a nadčeľaďou Therizinosauroidea, do ktorej radíme čeľaď Therizinosauridae (a prípadne aj čeľaď Alxasauridae, ktorá dnes pozostáva len z jedného rodu).
Oviraptorosauria.
Oviraptorosauria predstavovali malé až stredne veľké operené dinosaury postavou a výzorom značne podobné moriakovi. Perie mali najdlhšie na predlaktiach a konci chvosta, kde tvorilo akýsi vejár – azda pestro sfarbený u samcov a vhodný na predvádzanie. Vyznačovali sa výraznou tendenciou k skracovaniu chvosta, pričom niektoré formy si dokonca nezávisle od vtákov vytvorili kosť typickú pre krátkochvosté vtáky – pygostyl. Mali kratšie hlavy s tupým bezzubým zobákom a čeľusťami, na ktorých bola badateľná tendencia k bezzubosti. Takto boli oviraptorosaury schopné konzumovať ako mäso, tak rastlinnú potravu. Niektorým sa vyvinuli na podnebí rohovinové výrastky, ktorými ich majitelia drvili schránky mäkkýšov. Niektoré nálezy naznačujú, že oviraptorosaury chránili potomstvo a strážili znášku vo dvojici.
Deinonychosauria.
Deinonychosauria je pravdepodobne sesterská skupina taxónu Avialae alebo vtákov (Aves). Bola zastúpená dinosaurami s celým telom pokrytým perím a s pomerne veľkým, dobre vyvinutým mozgom. Výzor primitívnych foriem Eumaniraptora (napr. rod "Pedopenna") svedčí o tom, že priamy predok všetkých Deinonychosauria a vtákov žil na stromoch, mal krídla ako na predných, tak i na zadných končatinách a zrejme dokázal plachtiť vzduchom. Neskoršie druhy zliezli druhotne na zem, kde sa z nich vyvinuli aj viac než šesťmetrové dravce. 
Deinonychosauria sa delí na dve podskupiny – "Dromaeosauroidae" a "Troodontidae". Blízka príbuznosť Dromaeosauridae s Aves je známa už dlho, no príbuznosť s Troodontidae bola zistená prednedávnom, lepšie povedané znovu zistená, keďže podobný model bol predložený už začiatkom 80. rokov minulého storočia. Až zarážajúca je vzájomná podobnosť primitívnych zástupcov všetkých troch podskupín, kým vyspelé formy sa navzájom, najmä vďaka odlišnému životnému štýlu, výrazne odlišovali.
Troodontidae.
Troodontidae boli malé až stredne veľké štíhle dravce podobné dromeosauridom. Mali nízke pretiahnuté čeľuste s množstvom malých zubov, veľké oči a zväčšený pazúr druhého prsta zadných končatín. Tento pazúr nosil jeho majiteľ nad zemou, aby sa neotupil. Troodony ako napríklad Troodon boli podľa všetkého samotárske nočné a rané dravce, poľujúce predovšetkým na malé zvieratá ako napr. cicavce. Vďaka veľkým očiam videli dobre aj v tme. Počas kriedy postupne nahradili primitívnejšie „celury“, teda primitívne malé coelurosaury typu ornitolesta. S klasifikáciou týchto teropodov boli značné problémy až do objavu rodu Sinovenator.
Dromaeosauridae.
Dromaeosauridae predstavovali skupinu malých až veľkých ľahšie stavaných teropodov, ktorej niektorí zástupcovia žili na stromoch a možno aj lietali (Microraptor). Vyspelejšie formy sa vyznačovali meravým chvostom a nadmerne veľkými pazúrmi, najmä značne vyvinutým pazúrom druhého prstu zadných končatín. Nadmerne veľký pazúr mali v pomere k telu väčší ako troodony. Podobne ako príbuzné troodony ho držali nad zemou, aby sa neotupil. Meravý chvost pomáhal jeho majiteľovi prudko meniť smer behu a udržať si rovnováhu počas ráňania obete na jej chrbte. Dromeosauridy boli trúfalé zvieratá, ktoré sa aj osamote pustli do väčšej koristi ("Velociraptor" – Protoceratops). Dokázali rýchlo behať, hoci len na krátke vzdialenosti – viac im ich pomerne krátke nohy nedovolili. Niektoré formy, ako Deinonychus, zrejme lovili v skupinách.
Aves.
Vtáky (Aves) sú dnes najúspešnejšia skupina suchozemských stavovcov, poznáme skoro 10 000 ich druhov (čo je 2,5-krát viac než cicavcov).

</doc>
<doc id="30554" url="https://sk.wikipedia.org/wiki?curid=30554" title="Torvosaurus">
Torvosaurus

Torvosaurus bol obrovský, až okolo 10 až . dlhý mohutný dravý dinosaurus s krátkymi, no pevnými ramenami. Reprezentoval primitívnu skupinu Tetanurae, ktorú nazývame Megalosauridae. Išlo o mimoriadne veľkého dravca patriaceho medzi najväčšie dravé dinosaury, ktorý si možno trúfol aj na veľké dospelé sauropódy. Známy je z nekompletnej kostry, ktorá zahrňovala skutočne hrôzu naháňajúcu lebku, ktorá síce nedisponovala kosteným hrebeňom ako Allosaurus, no aj tak bola vďaka hrozivým zubom viac než impozantná. Rod Edmarka je pravdepodobne synonymum Torvosaura. Žil pred 154 až 149 miliónmi rokov, nájdený v USA a azda aj v Portugalsku. Typový a jediný druh tohto rodu je Torvosaurus tanneri.
Nález.
Prvý jedinec tohto rodu bol objavený už v roku 1972 v sedimentoch súvrstvia Morrison v coloradskom lome Dry Mesa v USA. Opísaný bol v roku 1979 americkými paleontológmi Peter M. Galtonom a Jensenom.
Veľkosť.
Torvosaurus mohol dorastať do dĺžky až a jeho hmotnosť sa pohybovala okolo 3 t, takže patril k najväčším známym teropódom vôbec (hoci bežné veľké exempláre dosahujú dĺžku v rozmedzí 9 až a hmotnosť asi 2 t). Najväčšia lebka prisudzovaná tomuto rodu, z ktorej sa zachovala len časť spodnej čeľuste dlhej , by v kompletnom stave merala asi , čo je dokonca o niekoľko cm viac ako lebka populárnejšieho Tyrannosaura. Torvosaurus teda môže predstavovať vôbec najväčšieho doteraz známeho jurského teropóda. Podľa iných interpretácii však obria lebka patrí nejakému inému, príbuznému rodu teropóda.
V populárnej kultúre.
Torvosaurus sa objavuje v druhej epizóde amerického dokumentu Dinosaur Revolution z roku 2011.

</doc>
<doc id="30555" url="https://sk.wikipedia.org/wiki?curid=30555" title="Allosaurus">
Allosaurus

Allosaurus je rod veľkého dravého dinosaura zo skupiny Carnosauria (konkrétne "Allosauridae"), ktorý bol svojho času, pred 155 až 145 miliónmi rokov, najhojnejší dravec na území Severnej Ameriky. Známy je z desiatok kompletných aj nekompletných kostier a mnohých úlomkov.
Znaky.
Tento v priemere 9 až dlhý dinosaurus disponoval pevnou, no ľahkou stavbou tela. Vo veľkej podlhovastej lebke mal rozľahlé otvory, slúžiace na odľahčenie hlavy. Jeho výška je približne 2,5 až 5 metrov. Ako väčšina iných alosaurov, aj tento rod disponoval nízkym kosteným hrebeňom, ktorý sa mu tiahol od nozdier po očnice, kde prešli v kostené nadočnicové rohy, resp. oblúky. Ako iné karnosaury (Carnosauria), disponoval krátkymi, no silnými prednými končatinami s troma prstami, na ktorých mal veľké, zahnuté pazúry. Zadné končatiny, využívané na pohyb, mal oveľa dlhšie a silnejšie.
Lov.
Hoci boli hlavnou zbraňou rodu Allosaurus čeľuste s 10 aj viac centimetrov dlhými zubmi, dobre mu poslúžili i krátke, no silné predné končatiny vybavené troma prstami s hrozivými pazúrmi. Pri útoku si pomáhal aj zadnými končatinami, pričom menšiu a stredne veľkú korisť zvykol omráčiť silným nárazom rohatej hlavy (jeho lebka bola na to dosť odolná). Vďaka svojej veľkosti, no relatívne malej hmotnosti (2 tony u priemerne veľkých jedincov) dokázal vyvinúť značnú rýchlosť a zotrvať v nej. Medzi jeho korisť patrila široká škála zvierat, od menších ornitopódov (Ornithopoda), s dĺžkou tela okolo dvoch metrov, až po obrovské sauropódy ako Diplodocus alebo Barosaurus. O útoku Allosaura na sauropóda máme dokonca aj doklady vo forme skamenených stôp. Allosaurus bol teda veľmi trúfalý, hoci lovil zvyčajne osamote, podobne ako iné teropódy jeho veľkosti.
Objav.
Fosílie tohto rodu sú známe z USA (štáty Utah, Wyoming, Nové Mexiko a Colorado z vrchnojurských sedimentov morrisonského súvrstvia, ktorého vrstvy sa celkovo nachádzajú na území amerických štátov Wyoming, Colorado, Montana, Severná Dakota, Južná Dakota, Nebraska, Kansas, Oklahoma, Texas, Nové Mexiko, Arizona, Utah a Idaho a kanadských provincií Saskatchewan a Alberta) a nové aj z Portugalska (súvrstvie Lourinha), odkiaľ je známy druh "Allosaurus europaeus".
„Big Al“.
V roku 1991 objavil paleontológ Kirby Siber a jeho tím 95% kompletnú fosíliu Allosaura druhu "A. fragilis", ktorý dostal prezývku Big Al. Neskôr sa im podarilo odhaliť pozostatky druhého Allosaura, pomenovali ho „Big Al Two“.
Druhy.
Allosaurus bol zastúpený troma alebo štyrmi druhmi (A. atrox, A. fragilis, A. maximus, A. „jimmandseni“), pričom prvé dva menované možno predstavujú len rozličné pohlavia jediného druhu. A. „jimmandseni“ ešte nie je oficiálne meno, kým A. maximus je druh niekedy označovaný samostatným rodovým menom Saurophaganax. Druhové meno „maximus“ mu nebolo dané náhodou – bol totiž obrovský, v priemere 14 až . dlhý s váhou takmer 5 ton.

</doc>
<doc id="30556" url="https://sk.wikipedia.org/wiki?curid=30556" title="Baryonyx">
Baryonyx

Baryonyx (v preklade "ťažký pazúr") bol 10 až 11 m dlhý, štíhly dravý dinosaurus zo skupiny Tetanurae, konkrétne z čeľade Spinosauridae. Žil pred 130 až 125 miliónmi rokov; nájdený bol v Anglicku a v Nigeri. Známa je veľká časť jeho kostry. Jeho jediný druh je Baryonyx walkeri.
Znaky.
Medzi dravými dinosaurami išlo v pripade baryonyxa o nezvyčajnú formu, ktorá sa odlišovala od zástupcov ostatných skupín. Baryonyx sa totiž vyznačoval nápadne nízkou hlavou pripomínajúcou hlavu krokodíla, dlhším krkom, trojprstými prednými končatinami s veľkými zahnutými pazúrmi a dlhým chvostom. Najväčší pazúr mal na palci, ktorý meral za života (aj s vrstvou rohoviny) až 35 cm. Na lebke rodu Baryonyx je zaujímavé umiestnenie nozdier, ktoré boli viac vzadu ako u iných teropódov. V úzkych čeľustiach mával baryonyx až 96 zubov (dvakrát toľko ako tyranosaurus), tvarom podobných zubom krokodíla. Zrejme teda nešlo o predátora poľujúceho na bylinožravé dinosaury, ale skôr o rybožravca, pravekú obdobu dnešného grizlyho.
Potrava.
Teóriu, že nešlo o klasického mäsožravca, ale skôr o rybožravca žijúceho podobným spôsobom života ako medveď grizly, podporuje okrem tvaru zubov aj nález skamenených pozostatkov nestrávenej metrovej ryby na mieste, kde mal baryonyx za života žalúdok. Baryonyx teda obýval plytčiny riek, kde lovil veľké ryby, pričom mu boli veľkou pomocou pazúry predných končatín. Samozrejme, že nepohrdol zdochlinou, hoci skonzumoval len jej hlbšie vrstvy a vnútornosti. Je možné, že v nepriaznivých časoch mu padol vhod aj malý ornitopód.

</doc>
<doc id="30557" url="https://sk.wikipedia.org/wiki?curid=30557" title="Sinraptor">
Sinraptor

Sinraptor (v preklade "čínsky lupič") je vyhynutý rod 7 metrov dlhého dravého dinosaura zo skupiny Carnosauria. Žil v období vrchnej jury (pred približne 160 Ma), nájdený bol v Číne. Pomenovali ho paleontológovia Philip J. Currie a Si-ťin Čao (Xijin Zhao) v roku 1994.
Opis.
Sinraptor disponoval typickou stavbou tela Carnosauria – mal veľkú odľahčenú lebku, krátke, no silné predné končatiny s troma prstami opatrenými pazúrmi, dlhé zadné končatiny a dlhý chvost. Oproti príbuznému rodu Allosaurus bol Sinraptor mohutnejší a pomalší, no vďaka vyššiemu držaniu hlavy a iným prispôsobeniam získal veľkú manévrovaciu schopnosť a dokázal ľahko meniť smer behu. Zaujímavé je, že prakticky nedisponoval kosteným hrebeňom, tak typickým pre jeho príbuzných.
V kultúre.
Sinraptor sa objavuje v tretej epizóde amerického televízneho dokumentu Dinosaur Revolution z roku 2011.

</doc>
<doc id="30558" url="https://sk.wikipedia.org/wiki?curid=30558" title="Giganotosaurus">
Giganotosaurus

Giganotosaurus bol 12 až 13 metrov dlhý a vyše 8 ton vážiaci mohutný dravý dinosaurus, príbuzný a podobný rodu Allosaurus, hoci veľkosťou a mohutnosťou zodpovedal skôr tyranosaurovi. Giganotosaurus je známy z nekompletnej kostry a lebky, pričom prednedávnom boli nájdené pozostatky „rodinky“ týchto zverov. Žil v období vrchnej kriedy (pred približne 100 až 97 Ma) na území dnešnej Argentíny. Rod zahŕňa jediný druh – Giganotosaurus carolinii.
Znaky.
Giganotosaurus mal mohutný trup, veľkú pretiahnutú lebku s pomerne špicatým rypákom a výrazným kosteným hrebeňom. Ten mohol byť u samcov minimálne počas obdobia párenia pestro sfarbený, aby lákal samice. Podobne ako iné Allosauroidea mal aj Giganotosaurus zadné končatiny oveľa dlhšie a mocnejšie než trojprsté predné, slúžiace vďaka veľkým pazúrom ako dobrá pomôcka pri love.
Porovnanie s tyranosaurom.
Giganotosaurus, hoci býval v priemere väčší, mal oproti mladšiemu rodu Tyrannosaurus menší mozog, slabšiu silu zahryznutia a kratšie zadné končatiny. Sila zahryznutia u neho zodpovedala iným Allosauroidea, ktoré svoju korisť zrejme zraňovali tým, že jej roztrhali slabiny. Giganotosaurus zároveň ani nepotreboval byť veľmi rýchly, pretože lovil zvyčajne ešte pomalšie sauropódy. Je možné, že ak sa pri sledovaní čried sauropódov zhromaždila skupinka Giganotosaurov, trúfli si aj na samotného Argentinosaura.
Paleobiológia.
Paleontológovia Blanco a Mazzetta publikovali v roku 2001 biomechanickú štúdiu, týkajúcu sa lokomócie (pohybových schopností) tohto dinosaura. Podľa ich výsledkov dokázal tento obrí teropód aj pri svojej hmotnosti 5 až 8 ton dosiahnuť aspoň na krátku vzdialenosť rýchlosť až 14 m/s (50,4 km/h). Tým by nepochybne patril k najrýchlejším veľkým teropodóm. Ak by bol tento výpočet pravdivý, potom by tento obrí dravec behal skoro o 6 km/h rýchlejšie, než koľko zvládnu najrýchlejší ľudskí šprintéri, ako je napríklad Usain Bolt.
Klasifikácia.
Giganotosaurus patrí spolu s príbuznými rodmi Tyrannotitan, Mapusaurus a Carcharodontosaurus do čeľade Carcharodontosauridae. Giganotosaurus a Mapusaurus boli navyše zaradení do samostatnej podčeľade Giganotosaurinae paleontológmi Coriom a Curriem v roku 2006, pretože zdieľajú viac vzájomných spoločných znakov ako s ostatnými príslušníkmi čeľade.

</doc>
<doc id="30559" url="https://sk.wikipedia.org/wiki?curid=30559" title="Sinosauropteryx">
Sinosauropteryx

Sinosauropteryx bol 1,4 metra dlhý, primitívny vtákovitý dinosaurus. Výzorom predstavoval typického malého dravého dinosaura - mal nadmerne dlhý chvost a relatívne malú hlavu. Výskyt stôp primitívneho, srsti podobného peria (tzv. „protoperie“) na jeho skameneline svedčí, že nielen vtáky, ale aj primitívne niektoré dinosaury disponovali telom pokrytým perím. Toto perie však neslúžilo na let, na to bolo príliš primitívne, ale pravdepodobne len na udržanie stálej telesnej teploty. V minulosti boli vznesené viaceré námietky, či pozostatky naozaj zachytávajú odtlačky primitívneho peria, žiadne z nich však neboli akceptované. Sinosauropteryx žil pred približne 120 miliónmi rokov, nájdený bol v Číne. Jediný druh je Sinosauropteryx prima.

</doc>
<doc id="30560" url="https://sk.wikipedia.org/wiki?curid=30560" title="Mononykus">
Mononykus

Mononykus bol 1,5 m. dlhý veľmi vtákovitý dinosaurus, v minulosti považovaný za nelietavého vtáka. Je známy z pomerne dobrých pozostatkov viacerých jedincov. Vyskytoval sa pred 70 miliónmi rokov na území dnešného Mongolska. Jediný druh je Mononykus olecranus.
Opis.
Mononykus predstavoval štíhleho dlhonohého bežca so skráteným chvostom a ešte viac skrátenými prednými končatinami. Tie boli síce extrémne krátke, vybavené jediným prstom, zato však aj značne silné, trochu podobné kopiji. Účel takto tvarovaných predných končatín nie je známy. Ak prihliadneme na jeho úzku podlhovastú hlavu s veľkými očami, no dosť malými zubami, je možné, že mohol žrať termity a prednými končatinami rozmetávať termitiská, čo je momentálne najpopulárnejšia teória. Mononykus však mohol konzumovať popri termitoch aj iný hmyz a malé stavovce. Predné končatiny mohli samce využívať vo vzájomných súbojoch. Ako zbraň na zabíjanie koristi sa nehodili nielen preto, že boli krátke, ale aj preto, že neboli veľmi pohyblivé, schopné v podstate iba pohybov hore a dolu. 

</doc>
<doc id="30561" url="https://sk.wikipedia.org/wiki?curid=30561" title="Ornitholestes">
Ornitholestes

Ornitholestes bol primitívny vtákovitý dinosaurus. Tento 2 m. dlhý, ľahko stavaný dravec však disponoval aj niektorými znakmi rodu Allosaurus. Podobne ako iné primitívne celurosaury, v pomere k telu mal relatívne malú hlavu, dlhé prsty na predných končatinách, krátke zadné končatiny (takže zrejme nebol dobrým bežcom) a chvost tvoriaci približne polovicu celkovej dĺžky. Ďalej sa pravdepodobne vyznačoval výrazným kosteným rohom nad nozdrami, ktorý však mohol byť i zle interpretovanou zlomenou nosnou kosťou. Žil pred 155 až 150 miliónmi rokov, nájdený bol v USA. Jediným druhom je Ornitholestes hermanii.

</doc>
<doc id="30562" url="https://sk.wikipedia.org/wiki?curid=30562" title="Galimímus">
Galimímus

Galimímus alebo galimimus (lat. "Gallimimus"; doslova "napodobňovateľ kuraťa") bol v podstate typický dinosaurus z taxónu Ornithomimosauria. Žil pred približne 70 miliónmi rokov, nájdený bol v Mongolsku. Jediným druhom je Gallimimus bullatus.
Telesné znaky.
Mal malú nízku hlavu uloženú na dlhom ohybnom krku, štíhly trup, dlhé a štíhle, no dosť babravé predné končatiny a oveľa dlhšie zadné končatiny uspôsobené na beh. Celkovo pripomínal veľkú verziu pštrosa s dlhým chvostom (zdá sa, že príslušníci taxónu Ornithomimosauria boli operení, takže ani v tomto veľký rozdiel nebol). V malej bezzubej hlave so silným rohovinovým zobákom mal po stranách veľké oči, takže šikovným otáčaním krku si rýchlo urobil prehľad o celom šírom okolí. So šiestimi až ôsmimi metrami dĺžky ide o zatiaľ najväčšieho istého príslušníka taxónu Ornithomimosauria, pričom oproti svojim americkým príbuzným mal kratšie predné končatiny a silnejšie pazúry.
Potrava.
Je pomerne ťažké určiť, čím sa rod galimímus živil. Zdá sa, že jeho hlavnou potravou boli rastliny, pričom korienky rastlín mohol dobre vyhrabávať počas období sucha. Zároveň však mohol konzumovať aj malé stavovce, čo bolo v danom nehostinnom prostredí na prežitie ideálne. Nové výskumy zistili, že ústna dutina tohto dinosaura bola špecializovaná na filtrovanie podobne ako ústna dutina plameniaka.
V kultúre.
Tento dinosaurus sa objavuje v slávnom filme Stevena Spielberga Jurský park.

</doc>
<doc id="30563" url="https://sk.wikipedia.org/wiki?curid=30563" title="Tyranosaurus">
Tyranosaurus

Tyranosaurus (lat. "Tyrannosaurus"; doslova „tyranský jašter“) je vyhynutý rod z čeľade Tyrannosauridae. Jeho jediným druhom je Tyrannosaurus rex. 
Išlo o obrovského dravého teropóda, ktorý dnes patrí medzi najznámejšie dinosaury. Žil pred 68 až 66 miliónmi rokov vo vrchnej kriede, nájdený bol na západe Severnej Ameriky.
Rovnako ako iné tyrannosauroidy to bol dvojnohý mäsožravý dinosaurus s masívnou lebkou, udržiavanou v rovnováhe pomocou dlhého chvosta. V každej čeľusti mal rad zakrivených a vykrajovaných zubov dorastajúcich do dĺžky až 15 centimetrov, ktoré sa po vypadnutí alebo zodratí postupne nahradzovali, čo trvalo po celý život. Jeho predné končatiny boli veľmi malé a disponovali iba dvoma prstami. Pravým opakom jeho predných končatín boli jeho dlhšie a mohutnejšie zadné končatiny. Na oboch zadných končatinách mal po štyri prsty, vrátane prvého, ktorý bol malý a nedotýkal sa zeme. Aj keď sú v súčasnosti známe teropódy prevyšujúce jeho veľkosť, s dĺžkou okolo 13 metrov, výškou zhruba 6 metrov a hmotnosťou približne 6,8 ton patrí medzi najväčšie suchozemské zvieratá, aké kedy žili.
Dodnes bolo objavených zhruba 30 exemplárov tohto rodu, z ktorých sú niektoré takmer kompletné kostry. V jednom z týchto exemplárov bol dokonca extrahovaný proteín kolagén. Vzhľadom na hojný fosílny materiál tohto dravého dinosaura je možný rozsiahly výskum jeho biológie, ontogenézy a biomechaník, no veľa aspektov jeho života, ako je získavanie potravy, fyziológia či akú najväčšiu rýchlosť mohol dosiahnuť, zostáva dodnes spornou otázkou.
Opis.
Tyranosaurus bol jedným z najväčších mäsožravých dinosaurov všetkých čias; najväčší exemplár, FMNH PR2081 („Sue“), meria až 12,8 metrov na dĺžku a je zhruba 4 metre vysoký s hmotnosťou, ktorá sa pohybuje v rozmedzí 5,4 až 6,8 ton. Veľkosť rodu tyranosaurus bola značná, možno rozličná u oboch pohlaví. U doteraz nájdených jedincov sa totiž dĺžka pohybovala v rozmedzí 9 až 13 metrov, pričom výška na úrovni bedier dosahovala okolo 3,54 metrov. Zvyčajne sa predpokladá, že väčšie boli samice. Vďaka veľkosti a mohutnej stavbe tela vážil dospelý tyranosaurus 5 až 7 ton. Za svoju veľkosť vďačí mimoriadne rýchlemu rastu v období dospievania, ktoré bolo oveľa vyššie než u príbuzných tyrannosauridov (do veku približne 12 pritom tyranosaurus rástol podobným tempom ako stredne veľké tyrannosauridy typu Daspletosaura). Odhaduje sa, že najväčší jedinci rodu tyranosaurus mohli dosahovať dĺžku až okolo 14 metrov a hmotnosť približne 6,8 ton (najvyšší odhad je dokonca 9 ton), čím by prekonali dokonca aj obrieho dravého dinosaura rodu Karcharodontosaurus.
Tyranosaurus mal veľkú hlavu (tvorila vyše osminu jeho celkovej telesnej dĺžky) s veľkými zubami, ktoré boli až dlhé. Tieto zuby boli zhrubnuté a mierne zahnuté, takže keď dravec zatvoril papuľu, všetky zuby sa zovreli naraz. Zuby mali vpredu aj vzadu pílkovité okraje, ktoré zanechávali ľahko rozoznateľné stopy na kostiach obete. V prednej časti čeľuste sa nachádzali malé zuby, no husto osadené vedľa seba, ktoré sa navyše smerom do zadnej časti čeľuste zväčšovali a po vypadnutí alebo opotrebovaní nahradzovali. Jeho oči boli nasmerované dopredu, aby sa zorné polia oboch jeho očí prekrývali, vďaka čomu dokázal lepšie odhadovať vzdialenosti (tzv. binokulárne videnie). Stavba lebky bola mohutná, s masívnou sánkou, ktorá bola vizitka sily čeľustí, neporovnateľná s akýmkoľvek dnešným suchozemským dravcom. Kým hlavu ako aj krk mal tyranosaurus svalnatú, predné končatiny disponovali iba dvomi prstami a vyzerali slabé, hoci boli aj napriek dĺžke ľudského ramena schopné uniesť dospelého muža. Síce zdanlivo neužitočné (nedosiahli ani do tlamy), tyranosaurus ich mohol používať pri vstávaní zo zeme. Podľa jednej hypotézy sa predné končatiny zakrpateli, aby znížili riziko zranenia pri spoločnom kŕmení. Ďalšími znakmi tohto mohutného tvora boli dlhé a silné zadné končatiny prispôsobené na chôdzu a dlhý chvost, ktorý mu slúžil na udržiavanie rovnováhy.
Klasifikácia.
Tyranosaurus je typový rod nadčeľade Tyrannosauroidea, čeľade Tyrannosauridae a podčeľade Tyrannosaurinae. Ďalším známym členom tejto podčeľade je severoamerický rod Daspletosaurus a ázijský rod Tarbosaurus (obaja boli kedysi synonymizovaní s tyranosaurom). Tyrannosauridy boli niekedy mylne považovaný za potomkov megalosaurov a carnosaurov, hoci viac nedávno ich kladistické analýzy klasifikovali so všeobecne menšími coelurosaurami.
V roku 1955, sovietsky paleontológ Jevgenij Alexandrovič Malejev na základe skamenených kostí objavených v Mongolsku pomenoval nový druh, "Tyrannosaurus bataar". V roku 1965 bol tento druh premenovaný na "Tarbosaurus bataar". Navzdory premenovania, veľa fylogenetických analýz zistilo, že Tarbosaurus by mohol byť kladistikou tyranosaura a preto bol Tarbosaurus často považovaný za druh ázijského tyranosaura. Keď Jørn Hurum a Sabath skúmali lebku Tarbosaura a porovnával ju s lebkou tyranosaura zistili, že sú odlišné. Vzhľadom pripomínal Tarbosaura skôr iný člen čeľade Tyrannosauridae a to Alioramus. Currie, Hurum a Sabath vo svojej analýze došli k záveru, že kladistikou tyranosaura nebol Tarbosaurus, ale Alioramus. Tento výsledok potvrdzuje, že tyranosaurus a Tarbosaurus sú odlišné typy.
Ďalšie fosílie tyrannosauridov nájdených v rovnakých formáciách ako "Tyrannosaurus rex" boli pôvodne klasifikované ako samostatné taxóny, vrátane Aublysodona a druhu "Albertosaurus megagracilis" (v roku 1995 premenovaný na "Dinotyrannus megagracilis"). Všetky fosílie sa dnes priraďujú mladistvému tyranosaurovi až na výnimku malej ale takmer kompletnej lebky z Montany. V roku 1946, CH. W. Gilmore pôvodne klasifikoval túto lebku ako druh rodu Gorgosaurus ("G. lancensis"). Neskôr v roku 1988 ju Bakker, Williams a Currie zaradili do samostatného rodu Nanotyrannus.
Manospondylus.
Prvé fosílie, ktoré možno pripísať druhu "Tyrannosaurus rex", sa skladajú z dvoch čiastkových stavcov, ktoré objavil americký paleontológ Edward Drinker Cope v roku 1892. Pripisoval ich živočíchovi zvanému "Manospondylus gigas". Už v roku 1917, Henry Fairfield Osborn spoznal podobnosti medzi "M. gigas" a "T. rex", no vzhľadom na roztrieštenosť stavcov Manospondyla nebolo možné určiť, či sú druhy totožné.
Ďalší spor nastal v júni roku 2000, kedy vedci z "Black Hills Institute" ohlásili objav ďalších pozostatkov "T. rexa" na rovnakom mieste, kde sa predtým objavil rod Manospondylus. Tie boli považované za ďalšie pozostatky rovnakého jedinca druhu "M. gigas" a boli synonymizované s "T. rexom". Podľa pravidiel medzinárodnej zoologickej nomenklatúry (ICZN), systém, ktorý riadi vedecké pomenovanie zvierat uviedol, že názov "Manospondylus gigas" dáva prednosť pred názvom "Tyrannosaurus rex", pretože bol pomenovaný ako prvý. Štvrté vydanie ICZN, ktoré začalo platiť 1. januára v roku 2000 uvádza, že „prednosť má mladšie synonymum, ak sa po roku 1899 nepoužívalo za platný názov alebo ak bolo mladšie synonymum použité v 25 publikáciach od najmenej 10 autoroch za posledných 50 rokov…“ Názov "Tyrannosaurus rex" spĺňa tieto podmienky a v súlade so zásadami týchto pravidiel je považovaný za "nomen protectum" v prípade, že Medzinárodná komisia pre zoologickú nomenklatúru nepožiada o zmenu (ku ktorej ešte nedošlo). V tomto prípade je "Manospondylus gigas" považovaný za "nomen oblitum".
Spôsob života.
Ontogenéza.
Výskumom niekoľkých exemplárov druhu "Tyrannosaurus rex", sa vedcom podarilo určiť ontogenetický vývoj jedincov tohto druhu, odhadnúť ich dĺžku života a určiť ich tempo rastu. U najmenšieho známeho jedinca (LACM 28471, „Teropód Jordan“) je odhadovaná hmotnosť len asi , zatiaľ čo u najväčšieho jedinca, FMNH PR2081 („Sue“) je s najväčšou pravdepodobnosťou . Histologické analýzy kostí "Tyrannosaura rexa" ukázali, že LACM 28471 bol len vo veku 2 rokov kedy zomrel, zatiaľ čo „Sue“, zomrela okolo 28 rokov, čo je asi maximálny vek pre tento druh.
Histologickým analýzam sa tiež podarilo určiť vek ďalších jedincov a zistili, že najmladší jedinci mohli vážiť zhruba pod a okolo veku 14 rokov sa ich telo začalo rapídne zväčšovať. Počas tejto fázy rýchleho rastu, mladistvý jedinec tyranosaura priberal asi ročne. Vo veku 18 rokov, sa zase krivka rastu rapídne znížila. Ďalšia nedávna štúdia vykonaná histológiou kostí rôznych jedincov potvrdzuje tieto výsledky a zistila, že rýchly rast sa začal spomaľovať na zhruba veku 16 rokov. Táto náhla zmena v raste môže znamenať fyzickú dospelosť, čo je hypotéza, ktorá je podporovaná objavom dreňového tkaniva zo stehennej kosti 16 až 20 rokov starého "Tyrannosaura rexa" z Montany (MOR 1125, známeho ako „B-rex“). Dreňové tkanivá sa vyskytujú len u samíc vtákov počas ovulácie, čo naznačuje, že „B-rex“ bol v reprodukčnom veku. Ďalšia štúdia uvádza vek tohto exemplára na 18 rokov. Ostatné tyrannosauridy vykazujú veľmi podobné rastové krivky, aj keď s nižším tempom rastu, ktorý zodpovedá ich nižším rozmerom.
Viac ako polovica známych exemplárov "Tyrannosaura rexa" zrejme zomrela po veku šiestich rokov od dosiahnutia pohlavnej zrelosti a takýto príklad je možné spozorovať aj pri iných tyrannosauridoch a pri niektorých dnes žijúcich vtákoch a cicavcoch. Tieto exempláre vykazujú aj vysokú úmrtnosť mladistvých jedincov tohto rodu.
Sexuálny dimorfizmus.
Vzhľadom na zvýšený počet exemplárov, vedci začali analyzovať rozdiely medzi jednotlivcami a zistili, že existujú dva rôzne typy stavby kostier. Prvý typ je pevnejšie stavaný tzv. „mohutnejší“, zatiaľ čo druhý je „útlejší“. Niekoľko morfologických rozdielov spojených s oboma typmi bolo použitých na analýzu sexuálneho dimorfizmu tyranosaura. Odborníci sa nazdávajú, že „mohutnejšia“ bola samica pretože panva niekoľkých exemplárov tohto typu sa zdá byť širšia, zrejme z dôvodu lepšieho priechodu vajíčok.
Len pri jednom exemplári druhu "Tyrannosaurus rex" bolo presvedčivo preukázané, že patrí určitému pohlaviu. Výskum „B-rexa“ preukázal zachovanie mäkkých tkanív. Niektoré z týchto tkanív boli identifikované ako dreňové tkanivá, čo sú špecializované tkanivá rastu iba u moderných vtákov ako zdroj vápnika pre výrobu vaječnej škrupiny počas ovulácie, čo tiež podporuje názor, že tzv. „B-rex“ bola samica. Nedávny výskum ukázal, že dreňové tkanivá sa nenachádzajú u krokodílov, ktoré sú spolu s vtákmi považované za najbližších žijúcich príbuzných dinosaurov.
Postava.
Rovnako ako veľa bipedných dinosaurov bol "Tyrannosaurus rex" kedysi prezentovaný ako „trojnožka“ vo vzpriamenej polohe s chvostom tiahnúcim sa za ním po zemi. Tento koncept bol sprvu navrhnutý Josephom Leidom v roku 1865, ktorý rekonštruoval Hadrosaura, prvého dinosaura s bipedným držaním tela. Henry Fairfield Osborn, bývalý riaditeľ American Museum of Natural History (americké prírodovedné múzeum) v New Yorku, podporil hypotézu o vzpriamenom postoji tohto tvora rekonštrukciou jeho kostry v roku 1915. Až v roku 1970 si vedci uvedomili, že tento postoj by zviera neudržalo, pretože by to viedlo k narušeniu či oslabeniu viacerých kĺbov, vrátane bokov. Nepresná rekonštrukcia kostry z AMNH bola zobrazovaná aj v mnohých filmoch a maľbách (napríklad slávna nástenná maľba Rudolfa Zallingera – "Age of Reptiles" v "Peabody Museum of Natural History") až do roku 1990, kedy filmy ako Jurský park zaviedli pre širokú verejnosť jeho presnejší postoj s vodorovne držanou chrbticou a s perfektne vyváženým telom.
Perie?
Keďže tyranosaurus patril medzi celurosaury (Coelurosauria), predpokladá sa, že aj tyranosaurus disponoval nejakým typom operenia, ktoré je známe už pri primitívnych zástupcoch tejto skupiny, rovnako ako pri primitívnych členoch vývojovej línie tyranosaurov (rod Dilong). Pokiaľ perie vyspelým zástupcom Tyrannosauridae druhotne nezaniklo, mohli ním byť pokryté najmä mláďatá, kým nevyrástli. Ako malé zvieratá totiž strácali teplotu oveľa rýchlejšie než dospelé jedince. V priebehu dospievania a zväčšovania telesnej veľkosti o perie prišli, ako dokazujú kožené odtlačky šupinatej kože dospelých tyrannosauridov z Kanady a Mongolska. Ide v podstate o podobný scenár ako pri slonoch alebo veľrybách. Ich predkovia boli osrstení, postupným zväčšovaním telesnej veľkosti však o takmer všetku srsť prišli dokonca aj mláďatá. Ako však dokazuje príklad mamutov, aj veľké tyranosaury žijúce v chladných podmienkach si mohli telesnú pokrývku zachovať do dospelosti.
Stopy.
Dodnes boli objavené len dva odtlačky stôp, ktoré možno pripísať tyranosaurovi. Prvú z nich našiel v roku 1983 americký geológ Charles Pillmore vo Philmonte v Novom Mexiku. Pôvodne si myslel, že patrí hadrosauridovi hoci výskumy odhalili akúsi veľkú „pätu“, ktorá sa medzi stopami ornitopódnych dinosaurov nenachádza. Stopu popísali Martin Lockley a Adrian Hunt ako ichnotaxón "Tyrannosauripus pillmorei" v roku 1994. Navrhli, že je viac než pravdepodobné, že stopu po sebe zanechal tyranosaurus a že ide o prvú známu stopu tohto druhu. Meria na dĺžku a na šírku.
Druhá nájdená stopa ( dlhá), ktorú možno pripísať rodu tyranosaurus bola prvýkrát popísaná v roku 2007 britským paleontológom Phillom Manningom zo súvrstvia Hell Creek v Montane. Či však stopu po sebe zanechal tyranosaurus, nie je jasné, a to aj keď je spolu s Nanotyrannom jediný veľký teropód zatiaľ nájdený v súvrství Hell Creek.
Beh.
Už dlho sa vedci dohadujú o rôznych spektrách života tyranosaura, napríklad, či dokázal rýchlo behať. Niekedy sa uvádza, že tyranosaurus bol schopný vyvinúť rýchlosť až /h, no keby v tejto rýchlosti spadol, zabil by sa. Pravdepodobnejšia je možnosť, že počas behu vyvinul rýchlosť /h, pričom aj jeho chôdza s trojmetrovými až štvormetrovými krokmi bola všetko iné než pomalá. Pomer dĺžky stehennej kosti k predkoleniu nasvedčuje, že práve na chôdzu boli nohy tohto dinosaura najlepšie uspôsobené. V porovnaní s malými a rýchlymi dinosaurami ako Deinonychus, Velociraptor alebo Ornitholestes je to úplný protiklad. U nich je stehenná kosť relatívne krátka, čo poukazuje na schopnosť rýchleho pohybu. Je zaujímavé, že mladí zástupcovia rodu tyranosaurus, tak ako mnohé primitívne tyrannosauridy, predstavovali rýchlych bežcov.
Zmysly.
Rod tyranosaurus disponoval pomerne veľkým mozgom, v pomere k telu značne väčším, než napríklad u podobne veľkých karnosaurov typu giganotosaura alebo carcharodontosaura. Odliatok mozgovej dutiny tohto dinosaura ukázal, že mozog mal dobre vyvinuté časti zodpovedné za vnímanie zrakových, čuchových a sluchových vnemov. Tyranosaurus mal teda dobrý zrak, na rozdiel od tvrdení v úspešnom filme Jurský park. Nové štúdie, sčasti inšpirované spomínaným filmom, dokonca dokazujú, že tyranosaurus patril medzi zvieratá so skutočne veľmi dobrým zrakom. Tyranosaurus mal napríklad zorné pole väčšie než dravý vták jastrab a videl 13-krát ostrejšie než človek (jastrab vidí 3,6-krát ostrejšie než človek).
Stratégia lovu.
Jedným z mnohých otáznikov pri tyranosaurovi je, či bol aktívny lovec alebo zdochlinožravec. Zástancovia zdochlinožravosti (napr. Horner) argumentujú, že tyranosaurus mal krátke, pri love nefunkčné predné končatiny (kým ostatné dravé dinosaury ich mali väčšie a silnejšie, napr. Allosaurus), nebol schopný rýchleho behu, disponoval zubami schopnými drviť kosti a mal veľmi dobrý čuch, typický pre zdochlinožravce. Navyše svojou veľkosťou ľahko odplašil menšie dravce. V prospech lovu svedčí výborný zrak s binokulárnym videním a zranenia na lebke Triceratopsa alebo na chvoste Edmontosaura, ktoré pravdepodobne spôsobil tyranosaurus, a ktoré nesú známky hojenia (boli teda spôsobené za života bylinožravca).
Väčšina odborníkov názor podporujúci zdochlinožravosť tyranosaura neprijala. Vzhľadom na to, že dnes neexistuje ani jeden výlučný všežravec (okrem supov, no tie lietajú) a keďže väčšina veľkých bylinožravcov z éry tyrannosaura nebola rýchlejšia než on, s lovom nemusel mať veľké problémy. Väčšina vedcov však nepovažuje tyranosaura ani za výlučného lovca, keďže aj veľké dnes žijúce šelmy nepohrdnú zdochlinou. 
Napriek schopnosti loviť veľkú korisť tak tyranosaurus zrejme obľuboval aj zdochliny, ako každý veľký predátor, ktoré vďaka citlivému čuchu zacítil na kilometre. Taktika lovu tohto tvora bola iná, než taktika allosaurov. Alosaury sa kvôli pomerne ľahko stavanej lebke snažili útočiť na slabiny. Tyranosaurus však disponoval mimoriadne veľkou silou zahryznutia (podľa odhadov 6 410 až 13 400 N podľa Erickson a kol., čím sa radí medzi živočíchy s najväčšou silou zahryznutia); jediným zahryznutím dokázal aj dvanásťmetrovému Edmontosaurovi vytrhnúť z tela veľké kusy mäsa aj s kosťami. Počas lovu tyranosaurovi pomáhal aj dobrý sluch a zrak. Po zabití tyranosaurus obeť zožral skoro celú aj s kosťami, pričom sústa nehltal vcelku, ale (ako vďaka jeho skamenenému trusu vieme) dôkladne ich rozhrýzol.
Kosti dokázal drviť vďaka silnému stisku. Vyvinul silu 34 000 newtonov (2-krát viac ako dnešné krokodíly) na koncoch zubov mohol vyvolať tlak 3 000 megapascalov. 
Kanibalizmus.
Štúdia Currieho, Hornera, Ericksona a Longricha v roku 2010 uviedla, že "Tyrannosaurus rex", jeden z najväčších mäsožravých dinosaurov, bol kanibal. Na niektorých exemplároch tyranosaura totiž našli známky po zuboch pripadajúce rovnakému rodu. Uhryznutia boli nájdené na ramennej kosti a na rôznych kostiach zadnej končatiny. Je dosť nepravdepodobné, že jeden zo súperiacich uhryzol protivníka do nohy, preto je isté, že uhryznutie bolo vykonané na zdochline. Navyše, uhryznutie nastalo v časti tela s relatívne malým množstvom mäsa, teda sa navrhlo, že tyranosaurus sa vtedy kŕmil nejakou zdochlinou, na ktorej viac mäsité časti už boli zhltnuté niekým iným.
Dejiny.
"Tyrannosaurus rex" bol pomenovaný 5. októbra 1905 Henrym Fairfieldom Osbornom, bývalým riaditeľom "American Museum of Natural History" (Amerického prírodovedného múzea). Rodový názov je odvodený z gréckych slov "tyrannus" („tyran“) a "sauros" („jašter“). Pre druhový názov, použil Osborn latinské slovo "rex", čo znamená „kráľ“.
Skoré nálezy.
Prvé pozostatky tohto obrieho teropóda boli objavené už v roku 1874 blízko mesta Golden v Colorade. Neboli však správne rozoznané. Na začiatku deväťdesiatych rokov devätnásteho storočia objavil paleontológ John Bell Hatcher vo východnej časti Wyomingu fragmenty lebky, ktoré boli spočiatku považované za pozostatky Ornithomima ("Ornithomimus grandis"), aj keď v súčasnosti sú zaraďované do rodu tyranosaurus. V roku 1892 objavil Edward Drinker Cope časti stavcov v Južnej Dakote a dal im meno "Manospondylus gigas". Tieto pozostatky boli neskôr reklasifikované do rodu tyranosaurus.
V roku 1900 objavil Barnum Brown prvú čiastočnú kostru tyranosaura, ktorú H. F. Osborn vo svojej publikácii z roku 1905 pôvodne pomenoval ako "Dynamosaurus imperiosus". O dva roky neskôr našiel Brown ďalšiu neúplnu kostru vo formácií Hell Creek v Montane.. Pôvodný materiál "Dynamosaura" je v súčasnosti v zbierkach v Londýnskom "Natural History Museum" (Prírodopisnom múzeu).
Brown našiel celkom päť čiastočných kostier tyranosaura. V roku 1941, bol objav Browna z roku 1902 predaný "Carnegie Museum of Natural History" (Carnegieho múzeu prírodnej histórie) v Pittsburghu. Brownov štvrtý najväčší objav z Hell Creeku je dnes vystavený v "American Museum of Natural History" (Americkom prírodovednom múzeu) v New Yorku.
Vzácne exempláre.
Susan Hendricksonová, amatérska paleontologička, 12. 8. 1990 objavila najúplnejšiu (viac ako 90 %) a do roku 2001 najväčšiu fosílnu kostru tyranosaura v montanskom súvrství Hell Creek. Kostra bola pomenovaná Sue a predaná v aukcii za 7,6 milióna dolárov, čo ju robí najdrahším dinosaurom v dejinách. Kostra je dnes vystavená vo "Field Museum of Natural History" (Fieldovom prírodovednom múzeu). Štúdiom skamenených kostí sa ukázalo, že Sue dosahovala plnú veľkosť vo veku 19 rokov a zomrela vo veku 28 rokov. Zomrela pravdepodobne v dôsledku silného uhryznutia jej hlavy, čo by mohlo byť spôsobené iným tyranosaurom. Výskumníci totiž uvádzajú, že v rovnakom lome sa tiež našli kostry dospelých a nedospelých tyranosaurov, čo naznačuje, že tyranosaurus mohol žiť v skupinách.
Ďalší tyranosaurus, prezývaný „Stan“, na počesť amatérskeho paleontológa Stana Sacrisona, bol nájdený v súvrství Hell Creek na jar v roku 1987. Stan je 63 % kompletná kostra a je vystavená v "Black Hills Institue Geological Research" v Južnej Dakote. Oba exempláre, Stana a Sue, skúmal paleontológ Peter Larson.
V lete v roku 2000 objavil Jack Horner päť kostier tyranosaura blízko priehrady Fort Peck v Montane. O jednom z exemplárov, nazývanom aj „C. rex“, bolo oznámené, že je to najväčší tyranosaurus, aký sa kedy našiel.
V roku 2001 sa našla 50 % kostra nedospelého jedinca tyranosaura, pomenovaného „Jane“. Toto nálezisko, bolo pôvodne považované za objav prvej známej kostry trpasličieho tyrannosaurida, Nanotyranna aj keď novšie výskumy ukázali, že je viac pravdepodobné, že ide o nedospelý exemplár jedinca rodu tyranosaurus. Vzhľadom na jedinečnosť v jej veku sa týmto tyranosaurom zaoberal Jack Horner, Peter Larson, Robert Bakker, Greg Erickson a niekoľko ďalších paleontológov. V súčasnosti je exemplár vystavený v "Burpee Museum of Natural History" (Burpeeho prírodovednom múzeu) v illinoiskom Rockforde.
V populárnej kultúre.
"Tyrannosaurus rex" je jedným z najznámejších dinosaurov. Často ho bolo možné vidieť vo filmoch, literatúre a na internete. Hral hlavnú úlohu v mnohých filmoch, počnúc klasickým filmom King Kong a Jurský Park a jeho dvoch pokračovaniach, kde hrá „rolu“ dravého zabijaka, v trilógii Jurský Svet. Objavil sa aj v Netflixových animovaných seriálov Jursky Svet: Kriedový Kemp a Jurský Svet: Teória Chaosu. Okrem toho sa neskôr objavil aj v dokumentárnych filmoch od BBC ako „Na potulkách s dinosaurami“ a „Vraždiace stroje: Pravda o dinosauroch zabijakoch“, kde sa vedci pokúšajú zistiť pravdu o vzťahu medzi tyranosaurom a triceratopsom. Možno ho zahliadnúť v seriály Primeval. Hrál hlavnú úlohu v seriály Genndy Tartakovsky’s Primal, kde vystúpoval ako tyrannosaurica menom Fang a ako spoločníčka jaskynnému mužovi menom Spear.
"T. rex" sa tiež objavil v mnohých videohrách, napríklad "Dino Crisis/Dino Stalker", "Turok" a "Tomb Raider, Jurassic World Evolution, Jurassic World Evolution 2, Jurassic Park: The Game, Jurassic Park: Operation Genesis, Jurassic World: The Game, Jurassic World Alive" a v nadchádzajúcej videohre "Jurassic Park Survival".

</doc>
<doc id="30564" url="https://sk.wikipedia.org/wiki?curid=30564" title="Oviraptor">
Oviraptor

Oviraptor bol približne 2 m dlhý, výrazne vtákovitý dinosaurus; primitívny zástupa čeľade Oviraptoridae. Je známy z dobrých a v podstate kompletných pozostatkov dvoch druhov, pričom poznáme aj skamenené hniezda a embryá. Žil pred 75 až 70 miliónmi rokov na území dnešnej centrálnej Ázie. Tohto dinosaura opísal americký paleontológ Henry Fairfield Osborn v roku 1924.
Znaky.
Oviraptor disponoval krátkou a vysokou hlavou so zvláštne tvarovaným zobákom a veľkými pazúrmi predných končatín. Zobák nebol jedinou zvláštnosťou jeho lebky (ak vynecháme kostený hrebeň), mal totiž aj dva rohovinové výrastky na podnebí, ktorými azda lúskal potravu. Oviraptor je známy z dvoch druhov, ktoré rozlišujeme podľa tvaru kosteného hrebeňa na hlave. Jeden druh oviraptora (O. philoceratops) mal nižší kostený hrebeň. Podobný hrebeň má dnes napríklad veľký nelietavý vták kazuár. Druhý druh, O. mongoliensis, mal na hlave väčší, polkruhovitý hrebeň, dnes je však odborníkmi považovaný za osobitný rod - Rinchenia. 
Väčšina vyobrazení Oviraptora je založená na pozostatkoch rodu Citipati. 
Spôsob života.
Nálezy pozostatkov rodu Oviraptor svedčia, že samice tohto rodu boli dobré matky a chránili svoje hniezda, či už pred mocným rodom Protoceratops, alebo pred piesočnou búrkou, aj za cenu smrti. Pôvodne sa myslelo, že Oviraptor požieral vajcia iných dinosaurov. Dnes sa však zdá, že sa živil mäkkýšmi, najmä vodnými, ktorým dokázal silným zobákom ľahko dolámať schránky. Nie je však vylúčené, že ako príležitostne konzumoval aj vajcia iných dinosaurov.

</doc>
<doc id="30565" url="https://sk.wikipedia.org/wiki?curid=30565" title="Therizinosaurus">
Therizinosaurus

Therizinosaurus bol vtákovitý dinosaurus, obrovský maniraptor (Maniraptora) zo skupiny "Therizinosauridae", známy z pozostatkov 2,4 m. dlhých predných končatín, na ktorých mal až metrové kosákovité pazúry (tieto boli svojho času považované za rebrá gigantickej korytnačky). Nejde síce o najlepšie známeho terizinosaurida, v rámci svojej skupiny bol však pravdepodobne najväčší. Zástupcovia Therizinosauridae (nepočítajúc primitívne formy ako "Beipiaosaurus" a "Falcarius") sú však ako skupina celkovo pomerne slabo známe, pričom ich celkový výzor bol pôvodne zložený ako skladačka, z pozostatkov viacerých rodov. Therizinosaurus žil pred 70 miliónmi rokov, nájdený bol v Mongolsku.
Znaky.
Ako typický vyspelý terizinosaurid mal Therizinosaurus malú a úzku hlavu s kosteným zobákom, dlhý ohybný krk, masívny trup, mocné trojprsté predné končatiny s obrovskými pazúrmi, krátke a pevné zadné končatiny so štyrmi plne dlhými prstami (štvrtý prst sa po predchádzajúcom zakrpatení druhotne znovu vyvinul) a skrátený chvost. Podľa novších výskumov sa on a jeho príbuzní pohybovali po zadných končatinách s chrbtom viac vo zvislej než horizontálnej polohe. Rovnako aj jeho krk smeroval pomerne kolmo hore. Rovnováhu dokázal udržať nielen vďaka silne vzpriamenej postave, ale aj vďaka panvovým kostiam, ktoré smerovali dozadu, aby tak uvoľnili miesto rozľahlej tráviacej sústave posúvajúcej celkové ťažisko jeho tela. Rozľahlá tráviaca sústava bola potrebná na strávenia rastlinnej potravy, ktorou sa živil. Dlhým krkom sa načahoval do korún stromov, pričom pazúrmi predných končatín si priťahoval vetvy. Spomenuté pazúry sa totiž ako zbraň nehodili, viac slúžili ako výstraha, hoci v krajnej núdzi mohli byť použité aj na ráňanie protivníka.

</doc>
<doc id="30566" url="https://sk.wikipedia.org/wiki?curid=30566" title="Microraptor">
Microraptor

Microraptor bol na dinosaurie pomery maličký, iba okolo 40 cm. dlhý vtákovitý teropod zo skupiny Maniraptora. Tento dravec nemal na rozdiel od príbuzného rodu Deinonychus taký výrazný pazúr na každej zadnej nohe a väčšinu života strávil v korunách stromov. Telo mal dokázateľne porastené perím, ktoré bolo najdlhšie na ramenách, zadných končatinách a chvoste, pričom vlastne tvorilo štyri krídla, nástroj ideálny pre kĺzavý let. Na kostre mikroraptora badať znaky vtákov, dromeosaurov ("Dromaeosauridae") a aj troodonov ("Troodontidae"). Presná klasifikácia je neistá, odborníci sa len zhodujú, že patrí blízko k pôvodu ako vtáctva, tak dromeosauridov. Zaujímavá je malá veľkosť jeho hlavy v pomere k telu. Podľa nových štúdií je zrejme bližšie príbuzný vtákom než ktorýkoľvek iný dinosaurus, archeopteryxa nevynímajúc. Známy je z kompletných pozostatkov dvoch alebo troch druhov. Žil pred približne 120 miliónmi rokov, nájdený v Číne. 

</doc>
<doc id="30567" url="https://sk.wikipedia.org/wiki?curid=30567" title="TV Patriot">
TV Patriot

TV Patriot bola slovenská spravodajská televízia. Vznikla začiatkom roka 2006 premenovaním vtedajšej Žilinskej televízie a v priebehu roka začala vysielať na družici Thor ako prvá slovenská regionálna televízia, šírená cez satelit. V roku 2011 začala vysielať aj na družici Astra a od mája 2012 vysielala výlučne z tejto pozície. Od 1. augusta 2012 oznámila mesačnú „technickú odstávku“ vysielania, 2. augusta spoločnosť Towercom prerušila distribúciu signálu z dôvodu neplnenia zmluvných podmienok. 20. augusta jej prevádzkovateľ oznámil, že vysielanie už nebude obnovené a k 1. septembru televízia ukončila existenciu z dôvodu zlej finančnej situácie.
Externé odkazy.
Domovská stránka 

</doc>
<doc id="30568" url="https://sk.wikipedia.org/wiki?curid=30568" title="Deinonychus">
Deinonychus

Deinonychus (v preklade "strašný pazúr") bol 3 až 4 m. dlhý, štíhly vtákovitý dravec, zástupca skupiny Maniraptora (konkrétne Dromaeosauridae). Tento dinosaurus je dobre známy z viacerých pomerne kompletných kostier. Jeho podobnosť s prvotným vtákom rodu Archaeopteryx viedla krátko po jeho objave, začiatkom sedemdesiatych rokov minulého storočia, k znovu oživeniu myšlienky, že vtáky vznikli z dinosaurov, ktorú dnes podporujú všetci významní paleontológovia. Deinonychus žil pred približne 110 miliónmi rokov. Nájdený bol v USA. Jediný druh je Deinonychus antirrhopus.
Znaky.
Deinonychus disponoval pomerne vysokou hlavou a na dinosaura veľkým mozgom. Jeho predné končatiny boli dlhé a vybavené tromi prstami s nebezpečnými pazúrmi. Ešte nebezpečnejšie boli zadné končatiny, na druhom prste každej z nich vybavené veľkým otáčavým zahnutým pazúrom, ktorý dokázal, podľa štruktúry prsta súdiac, vyslovene zaťať do tela svojej koristi. Dlhý chvost bol v podstate meravý a slúžil na udržiavanie rovnováhy počas rýchlej zmeny smeru behu, prípadne keď sa Deinonychus držal na chrbte svojej obete. Hoci prakticky celý chvost bol nehybný, jeho koreň bol ohybnejší, najmä čo sa týka pohybov smerom hore. Keď bol smerom hore najviac ohnutý, s chrbtom zvieral takmer pravý uhol. Zadné končatiny Deinonycha boli síce mocné, schopné rozpárať veľkým dinosaurom bruchá, no boli zároveň dosť krátke, vhodné iba na kratší šprint. Podobne ako iní členovia skupiny Maniraptora (napr. Microraptor), aj Deinonychus bol zrejme operený, pričom najdlhšie perie mal na ramenách a konci chvosta.
Lov.
Mnohé skameneliny svedčia, že obľúbenou potravou tohto pomerne hojného predátora boli jedince skoro dvaapolkrát dlhšieho a tridsaťkrát ťažšieho rodu Tenontosaurus. Jeden nález svedčí dokonca o skupinovom útoku (čo je v podstate logické pri takej veľkej koristi), ktorý sa však neskončil len smrťou Tenontosaura, ale o život prišlo aj pár útočníkov. Deinonychy teda zrejme poľovali na veľkú korisť vo svorkách, kým malé obete zabíjali osamote v rámci svorky.
Dejiny.
Deinonycha pomenoval americký paleontológ John Ostrom v roku 1969.

</doc>
<doc id="30569" url="https://sk.wikipedia.org/wiki?curid=30569" title="Archeopteryx">
Archeopteryx

Archeopteryx (lat. "Archaeopteryx") alebo pravták (v užšom zmysle) je rod veľmi primitívneho vyhynutého pravtáka, resp. veľmi vtáčieho dinosaura. Jeho (pravdepodobne) jediným druhom je Archeopteryx lithographica.
Jeho skamenené zvyšky prvýkrát objavili roku 1861 v jurskom vápenci pri Solenhofene v Bavorsku. Tento praživočích predstavuje spojivo medzi plazmi a vtákmi. Žil pred 150 miliónmi rokov.
Opis.
Na veľmi dobrých skamenelinách archeopteryxa vidno symetrické perie, typické pre lietavé vtáky a skrátený chvost iba s 23 stavcami. Zuby, predné končatiny s plne vyvinutými prstami a pazúrmi, otáčavý druhý prst nôh, ako tiež brušné rebrá a rôzne iné znaky však zdieľal s mnohými primitívnejšími teropodmi, rovnako ako perie. Ako dokazuje tvar peria archeopteryxa, bol schopný letu, hoci neohrabaného, zrejme len na krátke vzdialenosti, keďže na jeho pomerne malú hrudnú kosť sa nemohli upínať silné lietacie svaly. Nežil, ako sa pôvodne predpokladalo, na stromoch, keďže v životnom prostredí, ktoré obýval, stromov veľa nebolo, ale skôr ako lezec po krovinách, alebo pozemný živočích (chýbal mu totiž protistojný palec na nohách, predstavujúci adaptáciu na stromový život). Stavbou tela značne pripomínal dinosaury zo skupiny Deinonychosauria. Dosahoval dĺžku okolo 50 až .
Nové objavy ukázali, že Archaeopteryx mal zadné končatiny vybavené predĺženým perím, ktoré tvorilo akýsi druhý pár krídel. Podobný druhý pár krídel, hoci zvyčajne opatrený dlhším perím než archeopteryx, nachádzame aj u viacerých vyspelých vtákovitých dinosaurov (Microraptor, Pedopenna)
Nové objavy.
Najnovší nález pozostatkov v poradí už desiateho jedinca rodu Archaeopteryx ukázal, že tento tvor bol malým dravým dinosaurom ešte viac podobný, ako sa v minulosti myslelo, dokonca stavbou lebky a chodidiel mal bližšie k dinosaurom než k vtákom. Nielenže sa dokázala prítomnosť otáčavého druhého prstu na jeho nohách (čo v minulosti niektorí vedci zamietali) ale aj absencia protistojného palca chodidiel, ktorý je typický pre vtáky a slúži na lepšie uchopenie vetiev stromu. Tieto zistenia, spolu s výsledkami nových štúdií, ktoré považujú niektoré druhohorné vtáky za od vtákov nezávisle letu prispôsobené maniraptory (Rahonavis), kým najbližším príbuzným vtákov je z dravých dinosaurov Microraptor, nie archeopteryx, zmazali líniu oddeľujúcu dinosaury a vtáky. Dokonca vtákovité dravé dinosaury ako Deinonychus alebo Troodon sú podľa nových štúdií viac príbuzné vtákom než Archaeopteryx. Pojem „vták“ bude musieť byť pravdepodobne nanovo definovaný, keďže nepoznáme znaky, ktoré by oddeľovali archeopteryxa spolu s vtákmi od vyspelých vtákovitých dinosaurov.
Rast.
Histologické štúdie Ericksona a i. v roku 2009 zistili, že Archaeopteryx rástol pomalšie než sa očakávalo. Podľa ich štúdie, všetky známe kostry archaeopteryxa patria nedospelým jedincom a odhadujú, že dospelej veľkosti dosiahol približne za 970 dní (2 roky a 8 mesiacov) a vážil niečo medzi 0,8 až . Štúdie tiež zistili, že vyhynuté vtáky ako Jeholornis a Sapeornis rástli pomaly, rovnako ako dromaeosaurid Mahakala, zatiaľ čo vtáky rodu Confuciusornis a Ichthyornis rástli veľmi rýchlo, podobne ako moderné vtáky. Jedným z mála moderných vtákov, ktoré vykazujú pomalý rast je nelietavý kivi a autori špekulujú, či Archaeopteryx a kivi mali podobný metabolizmus.

</doc>
<doc id="30572" url="https://sk.wikipedia.org/wiki?curid=30572" title="Troodon">
Troodon

Troodon bol 2 m. dlhý dravý dinosaurus, štíhly vtákovitý teropod zrejme pokrytý vrstvou peria. Žil pred 75 až 65 miliónmi rokov, nájdený bol na západe Severnej Ameriky. Jediný druh je Troodon formosus.
Opis.
Tento vyspelý maniraptor (Maniraptora) reprezentoval v rámci skupiny Deinonychosauria čeľaď úspešných nočných lovcov – Troodontidae. Troodon mal pretiahnutú štíhlu lebku s malými, no nebezpečnými zubami, veľkými dopredu nasmerovanými očami a priestranným mozgom. Ďalej disponoval chytavými prednými končatinami, ktoré spolu s nebezpečným otáčavým pazúrom pomáhali pridržať a rozsekať korisť. Vďaka veľkým očiam videl dobre aj za raňajšieho a večerňajšieho šera, kedy vychádzal na lov malých cicavcov. Podobal sa teda, silou a postavením v prírode, dnešným rysom, prípadne pumám. Napriek slabšiemu otáčavému pazúru a love osamote bol tento tvor nakoniec predsa len príbuzný dromeosauridov viac než príbuzným ornitomímov. Známy je z početných pozostatkov. V minulosti sa preň používalo meno "Stenonychosaurus". 

</doc>
<doc id="30573" url="https://sk.wikipedia.org/wiki?curid=30573" title="Eoraptor">
Eoraptor

Eoraptor bol len meter dlhý, veľmi primitívny dravý alebo všežravý dinosaurus. Mal dlhé zadné nohy a kratšie predné nohy, ďalej dlhý chvost. Týmto sa teda podobal ostatným teropodom, hoci do skupiny Theropoda ešte zrejme nepatril. Disponoval dokonca aj dutými kosťami, no stavbou sánky sa od neskorších teropodov výrazne odlišoval. Dalo by sa dokonca povedať, že stavbou lebky a aj výzorom pripomínal primitívne formy dlhokrkých dinosaurov (Sauropodomorpha). Ďalšou zaujímavosťou je fakt, že mal dva typy zubov, pričom ich tvar naznačuje všežravosť, prípadne boli jeho predkovia všežraví. Lovil zrejme malé stavovce. Žil pred 230 až 228 miliónmi rokov, nájdený bol v Argentíne. 

</doc>
<doc id="30576" url="https://sk.wikipedia.org/wiki?curid=30576" title="Papier">
Papier

Papier je tenký, hladký materiál vyrábaný zhutnením vlákna. Použité vlákna sú obvykle prírodné a založené na celulóze. Najobyčajnejší materiál je drevovina z vláknitého dreva (väčšinou ihličnatých drevín ako napr. smrek), ale môžu byť použité aj iné rastlinné vláknité materiály ako bavlna, plátno a konope.
Papierové hárky môžu pôsobiť ako ostré žiletky a môžu spôsobiť porezanie.
História.
Najstaršie známe archeologické fragmenty predchodcu moderného papiera sú datované do 2. stor. pred Kr. v Číne.
Výroba.
Ručná výroba aj výroba Fourdrinierovým strojom obsahuje výrobný proces papiera so 4 jednoduchými krokmi:
Príprava vlákien.
Materiál použitý na výrobu papiera sa najprv prevedie do celulózy, koncentrovanej zmesi vlákien uložených v kvapaline. Pretože mnoho z týchto vlákien je odvodených z prírodných zdrojov, tento proces často požaduje mnoho fáz separácie a vymývania. Po vylúhovaní môžu byť vlákna tiež bielené alebo farbené pre zmenu vzhľadu konečného produktu.
Formovanie do hárkov.
Zmes celulózy sa potom ďalej riedi vodou a výsledkom je veľmi jemný neusadený kal (suspenzia). Táto zriedená suspenzia sa cedí cez jemné pohybujúce sa sito a formuje sa tak nekonečná vláknitá blana. V tejto fáze procesu môže byť vložený do papiera vodoznak. Táto pohybujúca sa blana je stlačená a usušená do spojitých hárkov papiera.
V prípade formového procesu sa množstvo celulózy vloží do formy s drôtovo-sieťovým základom (alebo iným cediacim zariadením), teda vlákna sú položené na site a nadbytočná voda môže byť odcedená. Teraz môže byť použitý tlak na odstránenie zvyškov vody stlačovacou akciou. Papier môže byť potom odobratý z formy, vlhký alebo suchý a môže sa pokračovať v jeho ďalšom spracovaní.
Väčšina hromadne vyrábaného papiera sa vyrába použitím spojitého (Fourdrinierovho) procesu na formovanie filmu alebo blany. Po vysušení táto spojitá blana môže byť nakrájaná pozdĺžne a priečne do obdĺžnikových hárkov požadovaných rozmerov. Štandardné rozmery papiera sú predpísané regulačnými orgánmi ako Medzinárodná organizácia pre normalizáciu (International Organization for Standardization – ISO).
Ďalšie prísady.
Neupravený papier, ktorý obsahuje len stlačenú a usušenú celulózu, je veľmi pijavý (napr. pijavý papier) a neposkytuje dobrý povrch na písanie alebo tlač. Na dodanie požadovaných vlastností sa preto do papiera pridáva množstvo prísad. Tie sú aplikované v povrchovej vrstve zvanej apretúra.
Prísady apretúry sú často polyméry navrhnuté tak, aby poskytovali lepší povrch na tlač. Často sa používajú škroby ako polyvinylacetát (polyvinyl acetate – PVA) a existuje toľko typov papiera, koľko typov polymérov sa používa. Povrchové vrstvy tiež môžu zvyšovať hladkosť na uľahčenie písania alebo tlače. Štruktúra neupraveného papiera je drsná a na dosiahnutie väčšej hladkosti sa používajú povrchové vrstvy zložené z latexu alebo iných spojív a plnidiel ako kaolín alebo uhličitan vápenatý. Lesklé, hodvábne alebo kamienkové papiere ako časopisecký papier (pre vnútorné stránky) sú vyrobené týmto spôsobom. Lesklý efekt (napr. na obálkach módnych magazínov) sa dosiahne na konci tlačového procesu lakovaním alebo laminovaním a nie je vlastnosťou papiera.
Na dosiahnutie rôznych vlastností papiera sa používajú rozmanité prísady, najčastejšie sú to optické zjasňovače, ktoré dodávajú papieru modrý odtieň. „Granitový papier“ je názov papierovej suroviny obsahujúcej veľmi jemné zafarbené vlákna z látky alebo papiera.
Sušenie.
Papier môže byť sušený aj niekoľkokrát počas jeho výroby (suchý papier je silnejší než vlhký, preto je lepšie nechať papier suchý na prevenciu jeho pretrhnutia a zastavenia produkčnej linky).
Oficiálne dokumenty a privátne výkazy, ktoré sa archivujú do počítača (elektronicky) sa môžu skartovať a recyklovať. Prevod môže realizovať skener a naskenovaný obrázok možné previesť do textu pomocou OCR programu.
Potlačené papiere sa môžu viazať lepením, sponami atď. na formovanie kníh, brožúr, časopisov, novín atď.
Počítačový súbor možno konvertovať na papierový dokument tlačou na tlačiarni.

</doc>
<doc id="30578" url="https://sk.wikipedia.org/wiki?curid=30578" title="Útoky z 11. septembra 2001">
Útoky z 11. septembra 2001

Útoky z 11. septembra 2001, v USA aj 9/11, boli sériou koordinovaných teroristických útokov, ktoré sa udiali v USA v utorok 11. septembra 2001.
Podľa oficiálneho vyšetrovania:
Spojené štáty odpovedali na útoky tzv. Vojnou proti terorizmu. Zaútočili na Afganistan, aby zosadili Taliban, ktorý al-Káidu priamo podporoval. Takisto prijali zákon o patriotizme (USA PATRIOT Act). Mnohé ďalšie krajiny taktiež posilnili svoju protiteroristickú legislatívu a rozšírili právomoci mocenských zložiek. Niektoré burzy cenných papierov zostali zatvorené celý týždeň po útoku a po otvorení zaznamenali enormné straty, hlavne čo sa týka akcií leteckých spoločností a poisťovní. Zničenie kancelárskych priestorov cenených na miliardy dolárov spôsobilo vážne škody ekonomike Dolného Manhattanu.
Poškodený Pentagón bol do roka zrekonštruovaný; pripojený bol k nemu pamätník. Začala sa tiež rekonštrukcia World Trade Center. V roku 2006 bola dokončená stavba novej výškovej budovy na mieste, kde pred tým stála 7 World Trade Center. Budova 1 World Trade Center bola slávnostne otvorená 3. novembra 2014. So svojou výškou 541,3 metrov sa stala jednou z najvyšších budov v severnej Amerike. 8. novembra 2009 sa začalo s výstavbou pamätníka Flight 93 National Memorial, ktorého prvá fáza bola dokončená na desiate výročie útokov, 11. septembra 2011. Celý pamätník bol dokončený 10. septembra 2015.
Dôvody zrútenia veží.
Teroristi uniesli a použili ako zbraň veľké dopravné lietadlá typu Boeing 767 a 757, ktoré boli v čase štartu plne natankované, pretože vyrazili z východného pobrežia Spojených štátov (z Bostonu) a ich cieľom malo byť až Los Angeles na západnom pobreží.
Analýza.
Ako prvá bola zasiahnutá v blízkosti 95. podlažia Severná veža (Tower #1). O čosi neskôr bola zasiahnutá Južná veža (Tower #2) v blízkosti 80. podlažia. Videozáznamy potvrdzujú, že pri nárazoch bolo zničených hneď niekoľko externých skriňových stĺpov na viacerých poschodiach. Takisto sa na niekoľkých poschodiach poškodili kľúčové podporné systémy a prvky konštrukcie jadra. Následná explózia asi 37 850 litrov leteckého paliva zničila ďalšie stĺpy na protiľahlých stranách a pravdepodobne narušila aj vnútornú statiku mrakodrapov. Požiar leteckého paliva dosahujúci teplotu 650 až 1000 °C počas nasledujúcej hodiny fatálne poškodil kľúčovú konštrukciu, ktorá držala poschodia veží spolu nad a pod sebou. Oceľ začína mäknúť už pri 700°C, preto nosné konštrukcie budov povolili a stratili svoju nosnú funkciu, hoci určite nemožno hovoriť o ich úplnom roztavení. Následne došlo k „reťazovej reakcii“ hnanej tiažovými silami, keď poschodia nad miestom zrážky postupne klesali a narážali na poschodia pod miestom zrážky, čo možno vysvetliť aj enormnou hmotnosťou častí veží nad miestami nárazov. Veže WTC sa takto poskladali ako domčeky z karát, pričom ich zrútenie na okolité budovy spôsobilo ďalšie rozsiahle požiare, ktoré priviedli k pádu zrejme aj osudnú Budovu WTC č. 7.
Stavební inžinieri sa zhodujú v tom, že konštrukcia budov bola veľmi silná a dobre zrealizovaná, pretože aj vďaka tomu vydržali mrakodrapy ešte hodinu po náraze stáť, a tým zachránili tisíce životov iniciovanou evakuáciou. Kolaps budov sa však pre nich stal istým prekvapením, no mnohí z nich pripúšťajú, že rozhodujúcou príčinou zrútenia bol jednak požiar príliš veľkého množstva leteckého paliva, a jednak príliš silná intenzita zrážky dopravných lietadiel s budovami.
Zničenie WTC ako poistná udalosť.
Vo vyšetrovacej správe FBI sa uvádza, že teroristi mali k dispozícii na útoky na americké ciele polmiliónový rozpočet. Sumu približne 500-tisíc USD odoslali z Nemecka na účet jedného z teroristov. Odhaduje sa, že teroristi spôsobili škody len v New Yorku za vyše 40 miliárd dolárov. V tejto sume je už zahrnuté vyčistenie zbúraniska, prebudovanie podzemných chodieb a metra. Keďže v New Yorku a konkrétne vo WTC sídlilo niekoľko spoločností s celosvetovou pôsobnosťou, dosah tragických udalostí sa pomerne rýchlo premietol aj do oblasti financií, najmä však do poisťovníctva. Poisťovne sa obávali, že náhrada škôd dosiahne miliardy dolárov. Hodnota ich akcií vrátane akcií Generali, Munich Re., Allianz a Swiss Re., v reakcii na správy o útoku prudko klesla.
Odvoz 1,3 milióna ton železa, betónu a ostatného znehodnoteného materiálu a vyčistenie miesta, kde stáli „dvojičky”, stálo 7 miliárd USD. Stavitelia veže mali dostať od poisťovne len 1,5 miliardy dolárov, čo je len o niečo viac, ako boli náklady na postavenie centra v 70. rokoch. Tie dosiahli 1,3 miliardy dolárov. „Dvojičky” boli pred pádom ohodnotené na 5 miliárd.
Dôsledky útokov.
Náhly a prekvapivý útok teroristov na ciele v Spojených štátoch ponoril na niekoľko mesiacov svet do strachu a obáv. Už si nikto nemohol byť ničím istý, stať sa môže čokoľvek. Američania boli náhle olúpení o falošný pocit bezpečia a nedotknuteľnosti svojej krajiny. Zakúsili pravý teror, dokonca vo svojej dosiaľ najtragickejšej podobe. 
Zhrnutie.
Ciele, ktoré sa teroristom podarilo zničiť alebo zasiahnuť, neboli vôbec vybrané náhodne. Svetové obchodné centrum sa stalo obeťou svojho ikonického postavenia na večnej panoráme Manhattanu, ktorá reprezentuje ekonomicky vyspelé USA. Pentagón ako sídlo Ministerstva obrany USA, a tým ako hlavné veliteľstvo ozbrojených síl, pôsobilo a pôsobí i naďalej ako symbol vojenskej sily krajiny, ktorú radikálni islamskí teroristi z duše nenávidia tak, ako i Izrael. Je veľmi pravdepodobné, že lietadlo letu č. 93 malo zasiahnuť tretí dominantný sektor americkej spoločnosti. Po úderoch na ekonomický a vojenský sektor sa hlásil ako strategický cieľ práve sektor politický. Už len špekuláciami dostaneme odpoveď, do akej miery prispeli k záchrane politických objektov a najmä ľudí v nich či v okolí (Biely dom, Kapitol a pod.) samotní pasažieri, ktorí sa voči štyrom únoscom postavili, a do akej miery americké vojenské letectvo, ktoré malo lietadlo ako vražednú zbraň zostreliť. 
Každopádne teroristický útok, ktorého katastrofálny obraz doslova obletel celý svet, si odniesol do histórie nezvratný podiel na rozsiahlych dôsledkoch, a to v takmer každej oblasti ľudského života. Útoky spojili rivalov, ovplyvnili počínanie politikov, zasiahli do štátnych rozpočtov, zanechali ťažké stopy v ekonomike USA i sveta, určili smerovanie dejín na najbližšie roky, naplnili novým zmyslom Severoatlantickú alianciu, inšpirovali mnohých umelcov, stvorili nové počítačové hry, ukázali ľuďom sveta, čo to znamená pravý terorizmus. Najhlbšie a zároveň najbrutálnejšie zasiahli samotné rodiny, blízkych a priateľov tisícok mŕtvych, ktoré si krutým a obzvlášť násilným spôsobom vynútili.
Bezpečnosť.
Po celom civilizovanom svete sa začali prijímať výrazné opatrenia, ktoré mali obmedziť priestor pre teroristov. Zasadali rôzne branno-bezpečnostné výbory a porady vlád jednotlivých krajín. Výsledkom tohto úsilia na medzinárodnej scéne bol vznik veľkého napätia a obáv. Vlády štátov sa nebránili využívať pri boji s terorizmom aj svoje armády. 
Útoky mali najvýraznejší dopad na bezpečnostný status, prirodzene, v Spojených štátoch. Administratíva amerického prezidenta Georga W. Busha, ktorý nastúpil do úradu iba v januári 2001, prijala rozsiahly systém opatrení a bezpečnostných obmedzení. Uviedla do praxe 5-člennú stupnicu, podľa ktorej sú občania USA informovaní o aktuálnom stave ohrozenia. USA postupne zavádzali čoraz viac obmedzení najmä v styku so zahraničnými návštevníkmi. Administratíva začala považovať za nutné brať na letiskách odtlačky prstov, zbierať fotografie prichádzajúcich turistov a pod. V nadväznosti na vojny v Afganistane a v Iraku sa USA začali čoraz viac barikádovať a protiteroristické opatrenia naberali viac a viac na svojom význame a na svojej moci ovplyvňovať a zasahovať často veľmi nepríjemne do životov mnohých ľudí, nevynímajúc samotných Američanov.
Bushova administratíva zriadila tiež Ministerstvo vnútornej bezpečnosti (United States Department of Homeland Security), Centrum zhromažďovania údajov o hrozbe, Centrum pre skríning terorizmu a Správu pre bezpečnosť v doprave. Federálny úrad pre vyšetrovanie (FBI) začal považovať boj s terorizmom za najvyššiu prioritu, rozšíril bojové skupiny a tiež sa pokúša zdokonaliť komunikáciu so CIA. 
Ústredná spravodajská služba (CIA) obnovila viaceré tajné operácie a zamerala sa na výučbu cudzích jazykov.
Politické dôsledky.
Priamym dôsledkom teroristických útokov bola reakcia vlády USA, ktorej bezprostredné gesto sa dá charakterizovať intenzívnym hľadaním "uchopiteľného" vinníka. Keďže tajné služby viacerých krajín nepochybovali o vplyve teroristickej siete al-Káida, jediným priestorom pre vojenskú odvetu Spojených štátov sa náhle stal Afganistan, na ktorého území al-Káida, vedená Usámom bin Ládinom, cvičila svojich oddaných bojovníkov vo vládou podporovaných táboroch. 7. októbra 2001 USA podnikli prvú leteckú ofenzívu a následný vpád do tejto islamskej krajiny ("Pozri" Vojna v Afganistane (2001 – 2021)).
Inými politickými dôsledkami katastrofy z 11. septembra bolo vítané oteplenie vzťahov Ruska a USA. Ruský prezident Vladimir Putin veľmi obratne využil tragédiu a osobným prejavom sympatií či spolupatričnosti sa zaslúžil o rozvoj priateľských vzťahov. Tiež Bush mohol počítať s pochopením Putina pre vojnu proti Talibanu. 
Vítaným dôsledkom sa stalo i naplnenie cieľov NATO novým nádychom, ba až novým zmyslom. Severoatlantická aliancia sa opäť zomkla, tentokrát proti terorizmu a snažila sa uplatniť prvýkrát v histórii článok 5 o pomoci spojencov napadnutému členovi paktu.
Reakcie svetových vodcov.
Reakcie svetových vodcov vyjadrovali veľmi podobné pocity. Pre kráľovnú Alžbetu II. boli útoky neuveriteľným a totálnym šokom, pre pápeža Jána Pavla II. nevýslovným hororom. Generálny tajomník OSN Kofi Annan vyjadril presvedčenie, že sa to dotklo všetkých v jeho pôsobnosti a pre všetkých je to traumatizujúca, strašná tragédia. Pre českého prezidenta Václava Havla to bolo hrozným varovaním pre civilizáciu, ktoré nás vyzýva mobilizovať a prevziať zodpovednosť za tento svet. Francúzsky prezident Jacques Chirac presvedčoval, že Francúzi úplne cítia s americkým ľudom. Britský premiér Tony Blair zase poukázal na tento masový terorizmus ako na nové zlo v dnešnom svete. Taliansky premiér Silvio Berlusconi sa neobával vyzvať na konfrontáciu s teroristami, prezident Putin ako prvý volá medzinárodné spoločenstvo po zjednotení úsilia v boji proti terorizmu. Japonský ministerský líder Džuničiró Koizumi povedal, že takýto druh terorizmu nebude nikdy odpustený, vysoký predstaviteľ EÚ pre zahraničnú a bezpečnostnú politiku Javier Solana ubezpečoval, že Európska únia bude pevne a plne stáť za Spojenými štátmi, afganský minister zahraničných vecí Wakil Ahmed Muttawakil po útokoch vravel, že Taliban odsudzoval a aj teraz odsudzuje akýkoľvek terorizmus v akejkoľvek forme. V irackom rozhlase sa však objavili vyjadrenia, ktoré útoky označili za operáciu storočia, ktorú si USA zaslúžili kvôli svojim zločinom proti ľudskosti. Naproti tomu kubánska vláda nazvala katastrofu americkou národnou tragédiou.
Škody na Pentagóne.
Škody na Pentagóne sú predovšetkým v podobe poškodenia troch z jeho piatich hrán, pričom približne vnútornej plochy bolo poškodených a bolo priamo zničených kolapsom poschodí. Na západnej strane Pentagónu sa pádom lietadla vytvorila obrovská sečná rana v dráhe letu široká a hlboká. 
Náprava škôd a obnova činnosti v zničenej či poškodenej oblasti stála 501 miliónov dolárov.
Ekonomický dopad.
Ekonomický dopad teroristických útokov na ciele v USA bol už v prvých dňoch zrejmý. Analytici sa však zhodujú v tom, že útoky nemohli výrazne zasiahnuť ekonomiku Spojených štátov, v ktorých pracuje množstvo peňazí v objeme 5 až 10 biliárd amerických dolárov, pretože toto hospodárstvo je priveľmi diverzifikované a decentralizované, aby rana na jednom poli jej pôsobnosti odhalila jej slabosť. Touto slabosťou a zároveň najmocnejšou silou americkej ekonomiky je vôľa a záujmy radového spotrebiteľa, ktoré sa útokmi príliš nenarušili. 
Podľa štúdií napriek tomu, že 70 % Američanov po 11. septembri očakávalo a predpokladalo, že by sa v krátkej či strednodobej budúcnosti mohol veľký teroristický čin zopakovať, 56 % si myslelo, že ich krajina je na správnej ceste a 52 % k tomu pridalo aj presvedčenie, že finančná situácia ich rodín sa v roku 2002 zlepší. 
Negatívny ekonomický dopad je predovšetkým v podobe rýchlejšie rastúcej ceny ropy na svetových trhoch, obrovské straty na príjmoch amerických leteckých spoločností, kolaps cestovného ruchu v Európe zo strachu cestovať lietadlom a neuveriteľne vysoký a rokmi rastúci deficit štátneho rozpočtu USA, ktorý vytvára priestor pre masívnu infláciu, a tým aj postupný pád hodnoty dolára voči euru v priebehu roka 2002 a 2003, a tiež podporujúci recesiu národného hospodárstva stúpajúcou nezamestnanosťou. V roku 2001 prišlo o prácu vyše 1 milión Američanov, pričom množstvo vytvorených pracovných príležitostí túto hranicu ani zďaleka neprekročilo. V decembri 2001 dosiahla nezamestnanosť až hodnotu 5,8 %, čo je najviac za ostatných 6 rokov.
Výdavky štátneho rozpočtu USA.
Rozpočet Bushovej administratívy sa rozhodol venovať 15 miliárd USD na domáce bezpečnostné programy a Biely dom vyčlenil v rámci svojej fiškálnej politiky pre rok 2002 na bezpečnosť 34 miliárd dolárov. 
Podľa Ministerstva obrany USA samotné vojenské operácie v Afganistane stáli približne 2,9 miliardy dolárov a 1,8 miliárd stála ochrana amerických miest Národnou gardou počas vojny. 
Kompenzácia strát amerických leteckých spoločností, ktoré niekoľko dní nemohli lietať, a kompenzácia strát pre rodiny a pozostalých obetí tragédie bola rozvrhnutá vo výške 13,6 miliárd dolárov v rokoch 2001 až 2006. Z prvého balíka peňazí, ktoré Kongres poskytol americkému prezidentovi bezprostredne po 11. septembri pre boj s terorizmom (40 miliárd USD), Biely dom vyčlenil pre obranu 17 miliárd, 11 miliárd pridelil mestu New York a 10 miliárd sa venovalo domácej bezpečnosti.
Psychologický dopad.
Psychologický dopad teroristických útokov je tiež očividný. Boli vypracované dômyselné štúdie amerických psychológov, ktorí priznávajú, že Newyorčania podliehajú po septembrových udalostiach roka 2001 dvakrát častejšie depresiám než bežní Američania. U mnohých bol diagnostikovaný posttraumatický stres, ktorý psychológia vo svojej dnešnej podobe spoznala v podstate až ako následok vojny vo Vietname. Podľa hĺbkových štúdií až 13 % obyvateľov New Yorku prežilo v deň tragédie akútnu paniku a záchvat strachu, pocit ohrozenia vlastnej existencie, čo potvrdzuje aj Newyorská akadémia medicíny. 10% obyvateľov v súvislosti s tragédiou pociťovalo depresiu, mnohí trpeli vážnou insomniou.
Štatistika počtu obetí.
Tisíce nevinných ľudských životov je najväčšia a najtragickejšia obeť celého systému útokov na ciele v USA v utorok 11. septembra 2001. 
Počet obetí teroristických útokov dosiahol 2 999 ľudí, pričom 19 samovražedných únoscov nie je v databáze zahrnutých. 
Pri útoku na budovy WTC 1 a WTC 2 celkovo zahynulo 2 753 ľudí.
Smrť v budovách WTC našlo spolu 2 629 ľudí, v Pentagóne zahynulo presne 125 ľudí. Obete v unesených lietadlách sa štatisticky evidujú v počte 87 pre let č. 11, 59 pre let č. 77, 40 pre let č. 93 a 59 pre let č. 175. 
V dôsledku celej tragédie zahynulo štatisticky 343 požiarnikov, 60 príslušníkov polície a 70 civilných zamestnancov Pentagónu. Autority, ktorým bola zverená neľahká identifikácia tiel, pracovali s vyše 12-tisícmi pozostatkov, niektoré veľké iba ako úlomok kosti či zubu. Technika preverovania DNA sa v mnohých prípadoch nedala vôbec použiť, pretože tieto pozostatky mali často DNA silne poškodenú.
Čo nahradilo WTC?
Nový komplex výškových budov.
Vo februári 2003 spoločnosť Lower Manhattan Development Corporation, ktorú poveril guvernér štátu New York George E. Pataki, aby viedla práce v Bode Nula a koordinovala úsilie vrátiť život do oblasti WTC, rozhodla, že zničený komplex nahradí zrealizované dielo architekta Daniela Libeskinda. Ten vyhral nákladnú súťaž projektov, ktoré by mali WTC nahradiť. 
Charakteristika novej výstavby.
Libeskind navrhol, aby sa na veľkej ploche Bodu Nula (viac než 60 tisíc m2) postavil okrem kultúrneho centra, veľkého pamätníka a visutej záhrady gigantický mrakodrap – Veža slobody – vysoký symbolických 1776 stôp (angl. "Freedom Tower"; výška ). V roku 1776 totiž USA nastúpili cestu nezávislosti. Je to jeden z najvyšších mrakodrapov na svete. 
V júli 2003 bol povolaný za hlavného architekta David Childs, pričom Libeskind zostal poverený projektovaním vo všeobecnosti naďalej. Výsledok ich spoločnej práce sa verejnosti predstavil v decembri 2003. Náklady odhadli na 1,5 miliardy amerických dolárov. Práce na celom systéme nového komplexu by mali pokračovať do roku 2024.
Pamätník obetí.
Víťaznými projektmi pre stavbu pamätníka obetí sa stali diela architektov Michaela Arada a Petera Walkera. Ich práca s názvom "Reflecting Absence" (Odrážajúc neprítomnosť) počíta s vytvorením presne na miestach, kde stáli veže WTC, dvoch nie príliš hlbokých „nádrží,“ zodpovedajúcich veľkosti strán veží na pôdoryse (63 x ). V týchto nádržiach, obklopených listnatými stromami, budú po vnútorných stranách inštalované mená všetkých obetí, ktorí vo WTC zahynuli 11. septembra 2001 ako i pri teroristickom útoku 26. februára 1993 (6 osôb). 
Pamätník má navždy odrážať stav absencie a pocitu straty blízkych, ako i samotných budov WTC.
Do súťaže sa zapojilo viac ako 5 000 projektov. Víťazná práca sa začala realizovať v roku 2006.

</doc>
<doc id="30579" url="https://sk.wikipedia.org/wiki?curid=30579" title="11. september 2001">
11. september 2001



</doc>
<doc id="30581" url="https://sk.wikipedia.org/wiki?curid=30581" title="Helena Blavatská">
Helena Blavatská

Helena Blavatská (, , rod. Helena von Hahn, , , známa ako Madame Blavatská ; * 12. august 1831, Jekaterinoslav, Ruská ríša – † 8. máj 1891, Londýn, Spojené kráľovstvo), bola významná osobnosť duchovného, alebo skôr ezoterického života polovice a konca 19. storočia a zakladateľka Teozofickej spoločnosti. Podľa triezvejších hodnotení išlo v podstate o šarlatánku.
Biografia.
Narodila sa v Jekaterinoslave (teraz Dnipro) na Ukrajine ako dcéra plukovníka (neskôr generála) Petra Alexejeviča vohn Hahn a Heleny Fadejevovej. Jej otec bol potomkom vládnuceho meklenburgského kniežacieho rodu Hahn von Rottenstern-Hahn. Jej matka, tiež známa ako Helena Andrejevna Fadejevová, bola spisovateľkou prezývanou ako „ruská George Sandová“, zomrela, keď mala Helena sedem rokov.
Jej otec bol v armáde, preto bola poslaná so svojím bratom na výchovu k babičke z matkinej strany Helene Pavlovne (alebo Petrovne) Fadejevovej, kňažnej z rodu Dolgorukovského. Babička bola slávna botanička. Babička aj matka boli pre H. P. Blavatskú silným vzorom a umožnili jej vyrásť v nekonformnú osobnosť. O H. P. Blavatskú sa staralo služobníctvo, ktoré verilo mnohým poverám starého Ruska a pravdepodobne ju podporovalo v jej viere, že má nadprirodzené schopnosti. Údajne sa už od raného detstva u nej prejavovali silné parapsychologické schopnosti, ktoré stále znepokojovali rodinu a desili poverčivé služobníctvo. Bola vraj námesačná a jasnovidná, svojou prítomnosťou údajne často vyvolávala duchov mŕtvych a v prírode sa rozprávala so škriatkami. Dychtivo vyhľadávala povestných miestnych čarodejníkov, felčiarov a dedinských šamanov. Nemala ešte ani pätnásť rokov, keď objavila v knižnici svojho pradeda veľa kníh o mágii a alchýmii.
7. júla 1849 sa ako 17 ročná vydala za generála Nikifora Vaselijeviča Blavatského, ktorý bol od nej o 22 rokov starší. Podľa jej tvrdenia ich manželstvo nebolo nikdy naplnené. V priebehu niekoľkých mesiacov manžela opustila. Iné pramene tvrdia, že mala niekoľko mimomanželských románikov, otehotnela a porodila postihnuté dieťa, ktoré sa volalo Juri a ktoré veľmi milovala. Sama napísala, že Juri bol dieťaťom jej priateľov. Zomrel ako päťročný a H. P. Blavatská sa neskôr vyjadrila, že po tejto udalosti stratila vieru v Boha ruského ortodoxného náboženstva. Svojmu životopiscovi uviedla, že nasledujúce roky 1848 až 1858 strávila cestovaním po svete.
Prehlásila, že v tej dobe navštívila Tibet, aby tu dva roky študovala pod vedením povznesených majstrov. Roku 1858 sa na krátky čas vrátila do Ruska, aby čoskoro odcestovala s talianskym operným spevákom Agardi Metrovičom. Roku 1871 si výbuch lode smerujúcej do Káhiry vyžiadal Agardiho život, avšak aj napriek tejto tragickej udalosti H. P. Blavatská pokračovala v ceste sama. Práve v Káhire založila "Société Spirite" (Duchovná spoločnosť) pre okultizmus spolu s Emmou Cuttingovou (neskôr Emmou Coulombovou), ale onedlho musela byť spoločnosť kvôli sťažnostiam zákazníkov zrušená pre podozrenie na jej podvodné aktivity.
Roku 1873 odcestovala do New Yorku. Keďže na veľa ľudí urobila dojem svojimi údajnými psychickými schopnosťami, bola posmelovaná, aby pokračovala vo svojej okultnej činnosti. Počas svojej kariéry tvrdila, že má psychické schopnosti, ktoré zahrňovali božský (nebeský) zrak, vysielanie vedomia z tela, telepatiu, levitáciu, božský (nebeský) sluch a materializáciu, čo znamenalo vytváranie objektov z ničoho, zhmotňovanie. Hoci o sebe tvrdila, že je majstrom týchto schopností, jej záujem sa pohyboval skôr v oblasti teórie a zákonov, podľa ktorých tieto schopnosti fungujú, ako v ich predvádzaní.
Druhý raz sa vydala za Michaela C. Betanellyho 3. apríla 1875 v New Yorku. Znova tvrdila, že manželstvo nebolo naplnené. Po niekoľkých mesiacoch sa od neho odlúčila, ich rozvod bol legalizovaný 25. mája 1878. Dňa 8. júla sa stala naturalizovanou občiankou USA.
Teozofická spoločnosť.
Predtým sa roku 1874 stretla s Henry Steelom Olcottom, právnikom, odborníkom na poľnohospodárstvo a novinárom, ktorý sa venoval okultným javom. Počas svojho pobytu v New Yorku spolu s Olcottom, írskym právnikom W. Q. Judgom a ďalšími založila v septembri 1875 Teozofickú spoločnosť, ktorá bola moderným gnostickým hnutím konca 19. storočia.
Pri svojom zrode si spoločnosť vytýčila ciele, akými bolo vytvoriť jadro všeobecného bratského zväzku ľudstva, bez rozdielu vierovyznania, národnosti, pohlavia a spoločenského postavenia. Pestovať znalosť pravdivého jadra všetkého náboženského života a skúmať hlbšie duchovné sily, ktoré sa skrývajú v ľudskej prirodzenosti a ostatnom svete. Cieľom teozofickej spoločnosti bolo naplniť rozekruciánsky program zo 17. storočia. Most medzi vedou a náboženstvom mal vzniknúť skúmaním síl driemajúcich v človeku. 
Spoločnosť bola ďalším výrazom túžby po novej syntéze, ktorá by pre ľudskú dušu vytvorila oázu vo vyprahnutých púštiach vedeckého racionalizmu a ateizmu. Zámerom spoločnosti bolo tiež zladenie východnej a západnej okultnej tradície. Blavatská a jej najbližší spolupracovníci sa pohrúžili do štúdia hinduizmu a budhizmu. Aj v tomto prípade okultizmus dal podnet pre vedecký záujem o východné myšlienky, následkom ktorých bolo množstvo prekladov východných náboženských textov. Stúpol tiež záujem o populárne indické náboženstvo ako o náboženstvo nezasiahnuté západnou duchovnou krízou.
Blavatskej tvrdenie, že vnútorné, ezoterické, duchovné poznanie je v súlade s modernou vedou, môže byť považované za prvý príklad toho, čo dnes nazývame new age. V skutočnosti veľa bádateľov je toho názoru, že veľká časť myšlienok new age má svoj pôvod v názoroch H. P. Blavatskej.
Roku 1882 sa Teozofická spoločnosť stala medzinárodnou organizáciou, v čase keď bolo premiestnené jej sídlo do Adyaru neďaleko Madrasu v Indii.
Tu sa spolu s Olcottom a ostatnými venovala práci pre Teozofickú spoločnosť a pre znovuoživenie ďalekovýchodných náuk. Neskôr Blavatská odcestovala späť do Európy. Roku 1885 sa na krátky čas vrátila do Indie kvôli nespravodlivému obvineniu z podvodného predvádzania nadprirodzených schopností manželov Coulombovych. Vďaka tejto afére ju Olcott poslal radšej späť do Európy. V júli 1890 H. P. Blavatská založila európske sídlo Teozofickej spoločnosti na adrese: 19 Avenue Road, St. John’s Wood, London.
Jej posledné slová týkajúce sa jej učenia boli: "„Udržte neprerušenú líniu (t. j. duchovnú)! Nedovoľte, aby moja posledná inkarnácia bola omyl.“" Pred smrťou nebola schopná chodiť, trpela 
na mnohé choroby ako srdcové ochorenie, reumatizmus, mala problémy s obličkami a s chrípkou, ktorá sa v Londýne šírila počas vtedajšej chrípkovej epidémie. Jej telo bolo spálené, jedna tretina popola zostala v Európe, druhá tretina bola poslaná Williamovi Quanovi Judgemu do USA a posledná tretina do Indie, kde jej popol bol rozprášený do rieky Gangy. Ôsmy máj teozofisti oslavujú ako Deň bieleho lotosa.
Je nepochybné, že niektoré tvrdenia H. P. Blavatskej sú sporné a mnohí ľudia sú voči jej názorom skeptickí. Napriek tomu je zrejmé, že šlo o nesmierne charizmatickú (nie z náboženského hľadiska) osobnosť, ktorá počas svojho života inšpirovala veľa ľudí. Dokonca i dnes má stále mnoho nasledovníkov, pre ktorých je veľkým duchovným vzorom.

</doc>
<doc id="30585" url="https://sk.wikipedia.org/wiki?curid=30585" title="Samuel Ivanka">
Samuel Ivanka

Samuel Ivanka de Draskócz et Jordánfölde (* 22. november 1761, Necpaly – † 1842, pravdepodobne Belá (dnes súčasťou obce Belá-Dulice)) bol necpalský rektor.
Samuel Ivanka bol synom Pavla Ivanku a Zuzany, rod. Tomkovej. Študoval v Kežmarku, kde sa naučil veľmi dobre latinsky a nemecky, maďarsky sa naučil v národnom latinsko-uhorskom inštitúte v Necpaloch (gymnázium, lýceum). V rokoch 1779 až 1785 pôsobil v Ondrášovej na Liptove ako učiteľ a nasledujúce minimálne 3 roky bol domácim učiteľom detí Gašpara Kubínyiho a Zuzany Vatay vo Vlachoch a Východnej. Navštevoval s nimi vychýrenú školu v Kežmarku, kde v tej dobe pôsobil Adam Podkonický. Určitý čas pravdepodobne učil aj v Rožňave, kde sa zoznámil s dcérou rektora rožňavskej školy, Ondreja Farkaša, Zuzanou, s ktorou sa neskôr zosobášil. Od roku 1791 pôsobil v Necpaloch ako rektor. Samuel Ivanka počas svojho života nazhromaždil množstvo rukopisov a listín. Na sklonku svojho života predal časť týchto rukopisov do antikvariátu. Ostatné neskôr od jeho vdovy odkúpil František Kubovič – mošovský kazateľ. Z rukopisov sa 14 objemných zväzkov neskôr objavilo v Sedmohradskom múzeu v Kluži (Rumunsko).

</doc>
<doc id="30598" url="https://sk.wikipedia.org/wiki?curid=30598" title="Hodina">
Hodina

Hodina (skratka "h") je časová jednotka rovnajúca sa 60 minútam alebo 3600 sekundám. 
Hodina pozostáva zo 60 minút pravdepodobne vďaka Babylončanom, ktorí používali šestdesiatkovú sústavu počítania.
V sústave SI je hodina vedľajšou jednotkou, vymykajúcou sa desiatkovému systému, ale je povolené používať ju z historických dôvodov.

</doc>
<doc id="30599" url="https://sk.wikipedia.org/wiki?curid=30599" title="Richard Dean Anderson">
Richard Dean Anderson

Richard Dean Anderson (* 23. január 1950, Minneapolis, Minnesota, USA) je americký herec, známy predovšetkým vďaka postave MacGyvera a plukovníka Jacka O'Neilla v seriáli "Hviezdna brána".
Spolu s Michaelom Greenburgom založil filmovú spoločnosť "Gekko Corporation", ktorá produkovala oba filmy o MacGyverovi, televízny seriál Legend a neskôr sa podieľala na výrobe seriálu "Hviezdna brána".
Osobný život.
Narodil sa a vyrastal na predmestí Minneapolisu v Roseville. Jeho otec Stuart Anderson bol profesorom na strednej škole a džezový gitarista, matka Jocelyn Andersonová je maliarka a sochárka. Má troch mladších bratov: Jeffrey Scott, Thomas John a James Stuart.
Nebol nikdy ženatý, ale bol pozorovaný v spoločnosti mnohých známych žien, ako sú Sela Ward, Marlee Matlin, Katarina Witt, Teri Hatcher a Lara Flynn Boyle. Súčasnou Richardovou priateľkou je Apryl Prose, s ktorou má dcéru Wylie Quinn Annarose, ktorá sa narodila 2. augusta 1998.
Od malička ho priťahoval šport, hlavne ľadový hokej. Jeho snom bolo, že sa stane profesionálnym hokejistom, nanešťastie si v 16 rokoch spôsobil dvojitú fraktúru ruky a tým sa pre neho kariéra profesionálneho hokejistu nadobro uzavrela. Šport ho napriek tomu neprestal baviť, a ako 17-ročný sa zúčastnil cyklistických pretekov z Minnesoty cez Kanadu až na Aljašku, ktoré merali viac ako 5 600 míľ.
Od malička rád cestoval. Precestoval takmer celé USA ako čierny pasažier na nákladných vlakoch. Teraz sa venuje hudbe (hrá na gitaru a skúšal i komponovať). Miluje šport, (ľadový hokej, lyžovanie, automobilové preteky, potápanie). Je jedným zo zakladateľov hokejového tímu celebrit „Celebrity All Star Hockey Team“. V rokoch 1988 a 1992 bol vybraný ako čestný kapitán amerického tímu a hokejovému olympijského tímu USA.
V roku 1997 nahral hlas Killiana Darkwatera v počítačovej hre "Fallout". Richard je veľkým fanúšikom seriálu "Simpsonovci".
Charitatívne činnosti.
Richard podporuje tiež mnoho organizácii a programov ako napríklad "Challengers Boys and Girls Club", "Make-A-Wish Foundation", "Multiple Sclerosis Society", "Center For the Prevention of Handgun Violence" alebo "Project Literacy US". Taktiež podporuje ekologické projekty ako napríklad "Sea Shepherd Society", ktorá sa zaoberá ochranou morských živočíchov, River Project - cestovanie po svete a natáčanie dokumentárnych filmov o veľkých svetových riekach.
Herectvo.
Potom čo sa jeho sen o profesionálnej športovej kariére rozplynul, obrátil svoju pozornosť k herectvu. Študoval dramatické umenie na St. Cloud State University a na univerzite v Ohiu. Krátko pred dokončením štúdia sa odsťahoval do New Yorku, potom do San Francisca a nakoniec zakotvil v Los Angeles. Tu sa živil ako pouličný mím, žonglér, spevák v kabarete, či dokonca režíroval šou s delfínmi, v ktorej sám účinkoval. Začal hrať v divadle a spolu s kamarátom Carlem Dantem spieval a hral na gitare v rockovej kapele "Ricky Dean and Dante".
Prvú televíznu úlohu získal v roku 1976 v televíznom seriáli "General Hospital". V úlohe mladého lekára Dr. Jeffa Webbera sa na obrazovke objavoval päť rokov. V roku 1982 dostal úlohu Dama McFaddana, najstaršieho zo siedmich bratov v ďalšom televíznom seriáli "Seven Brides for Seven Brothers". V roku 1983 hral úlohu mladého námorného pilota, poručíka Simona Adamsa v televíznom seriáli "Emerald Point N.A.S". V tomto období tiež hosťoval v epizódnych úlohách v niekoľkých televíznych seriáloch.
MacGyver a Hviezdna brána.
V roku 1985 získal rolu Anguse MacGyvera v televíznom seriáli "MacGyver", táto úloha ho preslávila a získal vďaka nej fanúšikov po celom svete. Tento seriál mal sedem sezón (bolo natočených celkom 139 epizód) a trval sedem rokov. K úlohe MacGyvera sa ešte vrátil o dva roky neskôr vo filmoch "MacGyver: Stratený poklad Atlantídy" a "MacGyver: Cesta do skazy".
V roku 1997 sa vo Vancouveri začal natáčať sci-fi seriál "Hviezdna brána" ( "Stargate SG-1"). V tomto seriáli si zahral úlohu plukovníka Jacka O'Neilla. Hral v ôsmich sezónach z desiatich. Seriál vychádza z filmu Deana Devlina a Rolanda Emmericha "Hviezdna brána" z roku 1994, kde úlohu plukovníka hral herec Kurt Russell. Pilotný film k tomuto seriálu, už s Richardom je "Hviezdna brána: Deti bohov" a mal premiéru v USA 27. júla 1997. V roku 1999 zaň dostal ocenenie Saturn Award ako najlepší herec za rok 1999 v seriáloch.
V dvoch posledných sériach "Hviezdnej brány" a vystupuje len v niektorých epizódach ako hosť. Zúčastnil sa natáčania spin-off filmu "Stargate: Continuum" a plánuje väčšiu účasť v novom seriáli "".

</doc>
<doc id="30600" url="https://sk.wikipedia.org/wiki?curid=30600" title="Vojna vo Vietname">
Vojna vo Vietname



</doc>
<doc id="30604" url="https://sk.wikipedia.org/wiki?curid=30604" title="Ivanka Samuel">
Ivanka Samuel



</doc>
<doc id="30606" url="https://sk.wikipedia.org/wiki?curid=30606" title="Artaxerxes II.">
Artaxerxes II.

Artaxerxes II. (Mnémón) alebo Artaxerxés II. (Mnémón) (* asi 430 pred Kr. – † 359 pred Kr.) bol perzský kráľ z rodu Achajmenovcov panujúci v rokoch 404 pred Kr. – 359 pred Kr. Jeho rodné meno znelo podľa gréckeho spisovateľa Plutarcha Arsikás.
Na trón dosadol Artaxerxés po smrti svojho otca Dareia II. a takmer od začiatku sa musel zaoberať množstvom vnútropolitických problémov. Jeho mladší brat Kýros sa nechcel uspokojiť s hodnosťou satrapy Lýdie, Frýgie a Kapadócie, ktorú mu udelili na príhovor kráľovnej-matky Parysatidy, a s pomocou najatých gréckych vojakov sa pokúšal zmocniť vlády v ríši. Iba šťastná náhoda – Kýrova smrť v bitke pri Kunaxe 3. októbra 401 pred Kr. – zbavila Artaxerxa vážneho ohrozenia. Návrat gréckych žoldnierov do vlasti popísal vo svojom spise Anabasis grécky historik a básnik Xenofón (* asi 430 pred Kr. – † 355 pred Kr.), očitý svedok udalostí.
Za Artaxerxa II. si nezávislosť od ríše opäť vydobyl Egypt, v ktorom nepokoje prebiehali už od konca vlády Dareia II. Vďaka obratnej politike faraónov 28. – 30. dynastie si odbojná provincia udržala svoju suverenitu viac ako šesť desaťročí. Lepších výsledkov dosiahol kráľ vo vzťahu ku Grécku, kde sa mu podarilo sprostredkovať mier medzi jednotlivými mestskými štátmi a nechať si potvrdiť aj územné nároky na Malú Áziu. Podľa Artaxerxa II. sa mier z rokov 387/386 pred Kr. niekedy nazýva „kráľovský“.
Artaxerxova náboženská politika nadväzovala na tradičnú perzskú toleranciu voči cudzím kultom a v tejto oblasti tak k vážnym problémom nedochádzalo. Zdá sa, že kráľ uctieval predovšetkým bohyňu Anáhitu, z ktorej sa vo 4. storočí stalo nadregionálne božstvo. Tiež mitraizmus dosiahol v iránskych krajoch mimoriadnej popularity.
Ku koncu vlády zasiahlo Artaxerxa II. niekoľko rodinných tragédií. Jeho syn Dareios proti nemu zorganizoval sprisahanie, ktoré však rýchlo odhalili, a kráľ musel dať princa popraviť. Mladší syn Óchos potom prikázal zabiť dvoch iných kráľovských princov, Ariaspa a Arsama, ktorí mu prekážali na ceste k moci. Keď otec v krátkom čase zomrel, dosadol Óchos na perzský trón ako Artaxerxes III.
Artaxerxa II. pochovali na novozaloženom pohrebisku v Perzepolise (pri Kúh-i Rahmát). Jeho biografiu napísal Plutarchos.

</doc>
<doc id="30609" url="https://sk.wikipedia.org/wiki?curid=30609" title="Eneagram">
Eneagram

Eneagram (Enneagram) je psychologická typológia pováh do deviatich skupín (podľa gr. ennea - deväť).
História.
Existujú úvahy, že eneagram pochádza už zo staroveku alebo starovekého Grécka, tieto však nie sú dokázané. Pravdepodobne je syntézou starších tradícií (Sedem hlavných hriechov, Kabbalah, Sufi, atď). V modernej forme bol spracovaný viacerými autormi, za prvého sa považuje Gurdjieff. 
Na Slovensku je známy najmä z knihy Richarda Rohra Eneagram.
Deväť typov.
Typy sú označené číslami z toho dôvodu, že nemajú žiadny negatívny ani pozitívny náboj. Autori sa zhodujú na tom, že žiaden typ nie je lepší ako iný, každý má nejaké prednosti aj zápory. Kvôli lepšej zapamätateľnosti sa však často označujú prívlastkami.
Krídla.
Všeobecne sa verí, že pre každého človeka je jeden typ podstatný, koreňový. Avšak často majú tzv. "krídla", teda povahy, ktoré sú susedné na kruhu (pre typ 1 sú krídla typy 2 a 9). Niektorí autori tvrdia, že každý má obe krídla rovnako vyvinuté, iní, že môže jeden prevažovať alebo nemusí byť významný ani jeden.
Vývoj osobnosti.
V diagrame sú naznačené šípky, z každého typu jedna vychádza a jedna doň vchádza. Vychádzajúca je tzv. "útecha" (alebo smer integrácie, čísla 1-7-5-8-2-4-1 a 9-3-6-9), vchádzajúca je "stres" (alebo smer dezintegrácie, čísla v opačnom poradí). Ak sa človek cíti veľmi dobre alebo zle, smeruje k správaniu typu útechy, resp. stresu. Napríklad, šťastná Jednotka preberie niektoré zo správania Sedmičky (čo dáva zmysel, lebo Jednotka má sklony k sebaodsudzovaniu, zatiaľčo Sedmička si vždy dovolí vychutnať si danú chvíľu). Na druhú stranu, nešťastná Jednotka preberá niektoré črty Štvorky (najmä nutkavé sebaskúmanie; taktiež zdieľajú určitú mieru znechutenia zo seba samého). 
Takto môže človek za život prejsť viacerými typmi; v prípade, že ide v smere integrácie, stáva sa z neho celistvá osobnosť, ktorá má prednosti viacerých typov a naopak. Podstatný typ však stále zostáva. Avšak nie je jednota v tom, či má človek daný typ vrodený alebo je najmä získaný výchovou a životnými skúsenosťami.
Inštinktové podtypy.
Každý typ má aj tri hlavné podtypy. Každý z deviatich typov má niektorý typ dominantný, iný podporný a posledný najmenej významný („Instinctual Stack“):
Kritika.
Kritika vedeckej komunity.
Mnohí psychológovia a vedci považujú eneagram za pseudovedu, ktorá používa na charakterizáciu v zásade svojvoľnú sadu osobnostných čŕt. Tým, že ich nie je možné vyvrátiť, nie je možné tvrdenia o eneagrame overiť vedeckými metódami. V tomto ohľade sa nelíši od mnohých iných testov osobnosti, ako napríklad Indikátor osobnostných typov Myersovej a Briggsovej.
Postoj rímskokatolíckej cirkvi.
Pápežská rada pre kultúru a Pápežská rada pre medzináboženský dialóg vyjadrili v roku 2002 znepokojenie nad používaním teórie eneagramu v náboženskom kontexte. Podľa Vatikánu "gnosticizmus… preberá znaky náboženstva alebo para-náboženstva, ktoré je v skrytom alebo otvorenom konflikte so všetkým, čo je v zásade kresťanské…" a "…vnáša nejednoznačnosť do doktríny a života kresťanskej viery." 
Anglická verzia časti citovaného dokumentu znie takto: "Gnosticism never completely abandoned the realm of Christianity. Instead, it has always existed side by side with Christianity, sometimes taking the shape of a philosophical movement, but more often assuming the characteristics of a religion or a para-religion in distinct, if not declared, conflict with all that is essentially Christian”.(6) An example of this can be seen in the enneagram, the nine-type tool for character analysis, which when used as a means of spiritual growth introduces an ambiguity in the doctrine and the life of the Christian faith."
Postoj Katolíckej Cirkvi je najlepšie badať z dokumentu Ježiš Kristus - prameň živej vody kde sa bližšie opisuje eneagram ako nástroj na charakterovú analýzu. Je tam bližšie vysvetlený fakt, že ak sa eneagram používa ako prostriedok duchovného rastu, môže vniesť dvojznačnosť do učenia a praktizovania kresťanskej viery. 
Keďže eneagram nie je náboženstvom ale len psychologická charakterová analýza, používajú ho aj niektorí kňazi pri pastorácii. Aj Richard Rohr, autor jednej z kníh o problematike, je kňaz a františkán.
Cirkev zaraďuje eneagram skôr medzi hnutia new age, pred ktorými pápež Ján Pavol II. varuje:
 [V súvislosti s] "návratom starobylých gnostických myšlienok zamaskovaných pod pláštikom takzvaného hnutia new age: Nemôžeme klamať sami seba, že povedie k obnove náboženstva. Je to len nový spôsob praktikovania gnosticizmu - duchovného postoja, ktorý má v mene hlbokej znalosti Boha za následok pokrivenie Jeho Slova a nahradenie ho slovami čisto ľudskými."
Zdroj.
Stránka je spracovaná najmä podľa:

</doc>
<doc id="30610" url="https://sk.wikipedia.org/wiki?curid=30610" title="Agnieszka Hollandová">
Agnieszka Hollandová

Agnieszka Hollandová (; * 28. november 1948, Varšava, Poľsko) je poľská filmová režisérka a scenáristka. Vyštudovala na pražskej FAMU (1971). Svoju kariéru začala ako asistentka réžie známych osobností poľskej kinematografie Krzysztofa Zanussiho a Andrzeja Wajdu.
Jej prvý samostatný film bol "Provinční herci" ("Aktorzy prowincjonalni", 1978), kronika zložitých vzťahov v zákulisí divadla v malom mestečku, mnohými chápaná ako metafora vtedajšej politickej situácie v Poľsku. Film získal Medzinárodnú cenu poroty v roku 1980 na filmovom festivale v Cannes.
V Poľsku ešte natočila dva filmy, "Horúčka" (Gorączka, 1980) a "Osamelá žena" (Kobieta samotna, 1981), potom emigrovala do Francúzska, krátko pred vyhlásením výnimočného stavu v jej rodnej krajine.
Hollandová získala nomináciu na Oscara za „Najlepší zahraničný film“ za film z roku 1985 "Bittere Ernte" (Angry Harvest) nemecký film o osudoch židovských žien počas 2. svetovej vojny.
Za jej najlepšie dielo sa považuje film "Európa, Európa" (1991), nakrútený podľa životopisu Solomona Perela, židovského mladíka, ktorý uteká z Nemecka do Poľska po Krištáľovej noci v roku 1938. Po začiatku druhej svetovej vojny a nemeckej invázii do Poľska Perel uteká ďalej na východ, do časti Poľska okupovanej Sovietmi. Ani tam však nenájde pokoj, nemecká armáda útočí v roku 1941 na ZSSR a Solomon je zajatý. Presviedča však nemeckého dôstojníka, že je nemeckou sirotou, Josefom Petersom, a nakoniec končí v elitnej vojenskej akadémii Hitlerjugend (Hitlerova mládež). Film vyhral prestížny Zlatý Glóbus a získal druhú Oscarovú nomináciu pre Hollandovú za najlepší zahraničný film.
Spolu s dcérou Kasia Adamik sa režijne podieľala na filme "Jánošík - Pravdivá história" (2009).

</doc>
<doc id="30611" url="https://sk.wikipedia.org/wiki?curid=30611" title="Richard Rohr">
Richard Rohr

Richard Rohr (* 20. marec 1943, Topeka, Kansas, USA) je americký františkánsky kňaz, kazateľ a spisovateľ. Patrí k predstaviteľom duchovnej obnovy v USA. 
Životopis.
K františkánom vstúpil v roku 1961 a v roku 1970 bol vysvätený za kňaza. V tom istom roku získal titul magistra teológie v Daytone. V roku 1971 založil v Cincinnati v štáte Ohio komunitu "Nový Jeruzalem" a neskôr v roku 1986 "Centrum pre akciu a kontempláciu" v Albuquerque v Novom Mexiku, kde v súčasnosti pôsobí ako zakladajúci riaditeľ. Dnes žije ako pustovník na okraji františkánskej komunity v Albuquerque a svoj čas venuje práci v komunite, kázaniu a vyučovaniu na všetkých kontinentoch. V roku 2005 navštívil aj Slovensko.
Práca.
Posolstvo evanjelií a jeho šírenie pokladá za svoje prvoradé poslanie a využíva k tomu mnoho rôznych ciest. V tejto službe sa dotýka takých tém ako sú: Sväté písmo ako oslobodenie, integrácia akcie a kontemplácie, budovanie komunít, otázky mieru a spravodlivosti, mužská spiritualita, eneagram, ekospiritualita. Kvôli knihe o eneagrame a jej myšlienkam býva prirovnávaný k hnutiu New age.
Bibliografia.
Známym sa stal najmä vďaka početným audio a videonahrávkam, a vďaka časopisu "Radical Grace" vydávaného Centrom. Pravidelne spolupracuje ako autor a editor s časopisom "Sojourners". K jeho knihám patria:
K audionahrávkam patrí séria
V slovenčine vyšli nasledovné práce Richarda Rohra:

</doc>
<doc id="30613" url="https://sk.wikipedia.org/wiki?curid=30613" title="Toaletný papier">
Toaletný papier

Toaletný papier je pletivový papierový produkt určený na čistenie análneho otvoru po defekácii (vylúčení výkalov) alebo na čistenie genitálií po močení. 
Zloženie toaletného papiera sa líši od papierových vreckoviek. Toaletný papier je navrhnutý pre rozklad, keď sa namočí, aby neupchal kanalizačné rúry. Tiež sa rozkladá vo vyhnívacej nádrži, na rozdiel od papierových vreckoviek, ktoré väčšina výrobcov neodporúča do vyhnívacej (septickej) nádrže splachovať.
História.
Toaletný papier bol prvý raz vyrobený v Číne v 14. storočí.
Prvý priemyselne vyrobený papier propagovaný výhradne pre toaletné použitie produkoval Joseph Cayetty v USA v roku 1857. Meno Cayetty bolo vytlačené na každom liste.
Pred týmto vynálezom na svoje umývanie používali bohatší ľudia vlnu, čipky alebo konope, chudobnejší sa umývali v rieke alebo sa čistili rôznymi materiálmi ako handry, drevené hobliny, tráva, seno, kamene, piesok, mach, voda, sneh, kukuričné šupky alebo mušle, v závislosti od krajiny a počasia alebo sociálnych zvykov. V starovekom Ríme sa obvykle používala špongia.
V niektorých častiach sveta sa bežne používali staré noviny, telefónne zoznamy, reklamné brožúry atď.
Použitie vody na čistenie bolo obvyklé na Strednom východe, kde ľudia používali ľavú ruku na čistenie a pravú ruku na jedlo. V niektorých častiach Afriky to bolo naopak, a stisk pravej ruky sa považoval za nevychovanosť. Na Slovensku sa v období stredoveku na hradoch severného Uhorska objavovala dokonca zvláštna forma vlastnej očisty, pri ktorej sa na to používali malé kožušinové zvieratá. Tak trochu sa zneužíval u nich prirodzený reflex dokonalej očisty, čím panstvo získavalo neustále obnoviteľný nástroj. Poznatky po takomto používaní napríklad mačiatok sa zachovali napríklad na Spišskom hrade. 
Moderný toaletný papier.
Výhody toaletného papiera sú, že je ľahko použiteľný, výborne absorbujúci, môže byť vhodne dostupný pri toalete a môže byť spláchnutý vo väčšine krajín, kde je toaletný papier bežný. V oblastiach, kde sú bežné vyhnívacie nádrže a vo väčšine rozvojových krajín sa použitý toaletný papier obvykle vloží do odpadovej nádoby vedľa toalety, pretože kanalizácia alebo septický (vyhnívací) systém nedokáže toaletný papier spracovať.
Toaletný papier je dostupný v niekoľkých typoch, farebných variantoch, dekoráciách a štruktúrach, aby vyhovel individuálnym preferenciám. Toaletný papier sa typicky produkuje z recyklovaného papiera. Z environmentálneho hľadiska by producenti toaletného papiera nemuseli použiť bielenie, čo by redukovalo spotrebu dreva a zamorenie vôd.
Dvojvrstvový toaletný papier je štandardom v mnohých krajinách, i keď jednovrstvový je často dostupnejší a propagovaný ako lacnejší. Toaletný papier, zvlášť keď sa propaguje ako „luxusný“, môže byť vatovaný alebo vlnkovaný (razený), navoňaný, zafarbený alebo vzorkovaný, napustený liečivami (antibakteriálnymi chemikáliami) alebo s aloe atď. Ženám, ktoré sú náchylné k vaginálnej infekcii sa odporúča používať biely neparfumovaný toaletný papier.
Vlhký toaletný papier bol uvedený firmou Kimberly-Clark v Spojenom kráľovstve (Andrex) po roku 1990 a v USA v roku 2001 - 2 krajiny, kde sú bidety vzácne. Vlhký papier je určený na lepšie čistenie než suchý papier po defekácii a môže byť užitočný pre ženy počas menštruácie.

</doc>
<doc id="30615" url="https://sk.wikipedia.org/wiki?curid=30615" title="Satan (vrch)">
Satan (vrch)

Satan (; , , ) je najvyšší vrch Hrebeňa bášt vo Vysokých Tatrách na Slovensku. Leží nad Štrbským Plesom, približne severozápadne od Popradu. 
Názov.
Názov štítu Satan ako aj susednej Diabloviny (), "Diablovho sedla", "Pekelníkovej štrbiny", "Satanovho sedla" () či Pekelníka () má svoje korene v ľudových legendách o tunajších vrchoch, podľa ktorých Satan stráži ukryté poklady a vzácne kovy a na odvážlivcov, ktorí sa ich snažia vykopať zhadzuje kamene. Iná legenda hovorí, že na vrchole Satana sa počas svätojánskej noci schádzajú čerti a ďalšia, že bača tu za pomoci kúzelníka hľadal poklady, ale satan ich vždy zahnal obrovskými skalami. V povestiach sa objavuje aj goral, ktorý zobral poklad, ale okabátil čerta a dušu mu neupísal. Vie sa, že okolo vrchu sa motali zlatokopi. Skutočným podkladom povestí môžu byť často padajúce kamene zo zrázov končiara.
Poloha.
Nachádza sa v strednej časti Tatier, v geomorfologickom podcelku Východné Tatry a časti Vysoké Tatry. Leží v Prešovskom kraji, v okrese Poprad a zasahuje na katastrálne územie mesta Vysoké Tatry a obce Štrba. Najbližším sídlom je južne situované Štrbské Pleso a Tatranská Štrba, juhovýchodne ležia Vyšné Hágy a Nová Polianka, severovýchodne Tatranská Javorina, severozápadne poľské mesto Zakopané, západne osada Podbanské a juhozápadne Važec. Vrch sa nachádza v Tatranskom národnom parku a hrebeňom vedie hranica národných prírodných rezervácií Mengusovská dolina a Mlynická dolina.
Opis.
Vrch sa nachádza v Hrebeni bášt, ktorý vybieha z krivánskej rázsochy v masíve Hlinskej veže (). Od tohto uzlového vrchu nasleduje Veľká capia veža, Zadná Bašta (), Diablovina (), Satanovo sedlo, Satan a južne pokračuje Predná bašta (), Malá Bašta () a Patria (). Satan má dva, približne rovnako vysoké vrcholy - severný a južný.
Z východnej strany sa pozdĺž hrebeňa vinie Mengusovská dolina končiaca pri "Hincových plesách" pod "Mengusovskými štítmi" a zo západnej strany je Mlynická dolina, končiaca pod Furkotským štítom. Po úbočiach Satana sú hlboké lavínové ryhy. Pod Satanom tiež ležia Satanie plieska, nad nimi sú už len Malé a Veľké Hincovo pleso. V Mlynickej doline pod Satanom ležia "Kozie plesá", Capie pleso, Okrúhle pleso, Pliesko pod Skokom a iné. Hrebeň patrí do povodia rieky Poprad, kde voda z východných svahov odteká Hincovým potokom a zo západných potokom Mlynica.
Severným smerom sa nachádza Hincova veža (), Veľký Mengusovský štít (), Čubrina (), Kôprovský štít (), Hlinská veža (), Hrubý štít () a Kotolnica (), západne leží Hrubý vrch (), Nefcerské veže (), Furkotský štít (), Ostrá (), Kriváň (), Veľké Solisko () a Štrbské Solisko (), južne Predné Solisko (), Patria () a Malá Bašta () a východne Ostrva (), Tupá (), Končistá (), Popradský Ľadový štít (), Kôpky (), Vysoká () a Rysy (). Na vrchol nevedie značený turistický chodník.
Výhľady.
Turisticky voľne neprístupný skalnatý vrchol umožňuje kruhový rozhľad. Viditeľné sú mnohé vrcholy Vysokých Tatier a blízka Mlynická a Mengusovská dolina, pri vhodných podmienkach tiež Volovské vrchy, Kozie chrbty, Spišsko-gemerský kras, Nízke Tatry, Veľká Fatra a Oravské Beskydy.
Prístup.
Štít sa nachádza na území národných prírodných rezervácií a Tatranského národného parku a nevedie naň značený turistický chodník. Prístup je tak možný len s horským vodcom. 

</doc>
<doc id="30616" url="https://sk.wikipedia.org/wiki?curid=30616" title="Henry Steel Olcott">
Henry Steel Olcott

Henry Steel Olcott (* 2. august 1832, Orange, New Jersey, USA – † 17. február 1907, Adyar, India) bol odborníkom na poľnohospodárstvo, právnik a novinár, jeden zo zakladateľov a prvý prezident Teozofickej spoločnosti. Bol prvým významným predstaviteľom rastúceho záujmu o budhizmus na Západe. Jeho následné aktivity ako prezidenta Teozofickej spoločnosti pomohli budhizmu v jeho znovuobnovovaní.
Životopis.
Olcott vyrástol na otcovej farme v New Jersey. V roku 1860 sa oženil s Mary Epplee Moranovou, dcérou farára z New Rochelle. Mali spolu štyri deti, najmladšie dve zomreli v ranom detstve. Manželstvo nebolo úspešné, v roku 1874 bolo rozvedené. 
Po vypuknutí občianskej vojny vstúpil do armády. Najprv slúžil v spojovacích zboroch, po vyliečení z dyzentérie bol prijatý do špeciálnej komisie vyšetrujúcej podvody a korupciu. Za svoje zásluhy bol povýšený na plukovníka a prevelený do Washingtonu. Pre svoje výnimočné schopnosti bol po atentáte na prezidenta Lincolna menovaný do špeciálnej trojčlennej komisie, ktorá mala za úlohu vyšetriť vraždu. 
Po odstúpení z komisie v roku 1865 sa vrátil do New Yorku študovať právo. Roku 1868 bol prijatý do právnickej komory (angl. "bar") v New Yorku. Občas publikoval články, ktoré sa zaoberali rôznymi témami. Napríklad publikoval genealógiu svojej rodiny, ktorá siahala späť až k Thomasovi Olcottovi, ktorý bol jedným zo zakladateľov Hartfordu v Connecticute roku 1636.
Opäť sa začal zaujímať o okultizmus a experimentálnu psychológiu. V roku 1874 nastal prelomový okamih v jeho živote, keď písal sériu článkov o seansách bratov Eddyových z Chittendenu vo Vermonte. Na druhej návšteve farmy Eddy vo Vermonte sa stretol s Helenou Blavatskou. 
Roku 1875 Henry Olcott, Helena Blavatská a ostatní (najmä William Quan Judge) založili Teozofickú spoločnosť. V decembri 1878 premiestnili sídlo spoločnosti do Indie, ktoré bolo neskôr zriadené v Adyare. 
Olcottovym primárnym cieľom v Indii bolo rozšíriť ázijskú filozofiu na Západe podporovaním presných prekladov textov duchovných učiteľov a tiež sa usiloval oživiť orientálne duchovné tradície - predovšetkým hinduizmus, budhizmus a zoroastrizmus, ktoré trpeli pod útlakom západného materialistického učenia a kresťanskej misionárskej propagandy, ale aj pod vojenským, ekonomickým a politickým útlakom. 
Od roku 1880 Olcott a Blavatská začali vyvíjať aktivity pre budhizmus na Srí Lanke. Práve pre svoju prácu s budhistami na Srí Lanke je Olcott veľmi známy. Okrem činnosti pre Teozofickú spoločnosť bola táto práca najbližšia jeho srdcu. Spoločne s Mohottivattom Gunanandou, Anagarikou Dharmapalou a ďalšími sa angažovali za znovuoživenie budhizmu na Srí Lanke, najmä zakladaním budhistických škôl. Napísal "Budhistický katechizmus", knihu, ktorá sa aj cez niektoré faktické nedostatky stala veľmi populárnou a dodnes sa používa. Usiloval sa, aby jednotlivé budhistické školy našli zhodu v základných bodoch učenia, aby mohli vytvoriť jednoliate hnutie, ktoré by malo šancu preniknúť na Západ.
Roku 1880 spoločne s J. R. de Silvou vytvoril budhistickú vlajku ako symbol znovuoživenia budhizmu na Srí Lanke. Vlajka bola neskôr prijatá ako medzinárodný symbol budhizmu.
Blavatská sa nakoniec vrátila do Londýna, kde zomrela, ale Olcott zostal v Indii a venoval sa práci pre Teozofickú spoločnosť. Po jeho smrti vedenie spoločnosti prevzala Annie Besantová.

</doc>
<doc id="30617" url="https://sk.wikipedia.org/wiki?curid=30617" title="Shades of Deep Purple">
Shades of Deep Purple

Shades Of Deep Purple je prvý album britskej hardrockovej skupiny Deep Purple. V Spojenom kráľovstve vyšiel v júli 1968.
Charakteristika albumu.
Albumový debut Deep Purple nesie ešte počuteľné stopy 60.rokov. Spev Roda Evansa je oveľa uhladenejší ako neskorší hardrockový expresívny prejav Iana Gillana. Aj zvuk má základy očividne ešte v bigbítovom sounde šiestej dekády. Napriek tomu je však na albume poznať, že Deep Purple vychádzajú z trochu iných koreňov ako v tej dobe kulminujúca beatlesovská generácia. Mimochodom, práve Beatles sú na albume zastúpení aj vydarenou coververziou piesne „Help“. Veľmi výrazná je však predovšetkým iná coververzia - skladba „Hush“, ku ktorej sa budú Deep Purple vracať ešte po veľa rokoch.
Skladby.
"Masters of Rock" edícia.
Posledná skladba sa objavila ešte v tom istom roku na ich nasledujúcom albume "The Book of Taliesyn".
Tvorcovia.
Album bol nahratý v júli 1968 v Pye studios v Londýne pod vedením Barryho Ainswortha.

</doc>
<doc id="30621" url="https://sk.wikipedia.org/wiki?curid=30621" title="Sedem hlavných hriechov">
Sedem hlavných hriechov

Sedem hlavných hriechov (niekedy aj "sedem kardinálnych hriechov" alebo "sedem kapitálnych hriechov") je podľa rímskokatolíckej tradície sedem hriechov, ktoré sú zväčša pôvodom ďalších hriechov. Sú to:
Pojem hlavného hriechu.
Pojmom "hlavný hriech" sa nemyslí hriech, ktorý je pred Bohom najvážnejší, najťažší či „najsmrteľnejší“. Hlavný znamená, že hriech vychádza z hlavy (), preto sa v iných jazykoch nazývajú aj kapitálne hriechy.
Iné pomenovanie je kardinálny hriech, z - pánt (prenesene "okolo ktorého sa všetko otáča"). Ide o stavy mysle, okolo ktorých sa „otáča“ celá hriešnosť človeka. Ide teda o hriechy a ľudské slabosti, z ktorých najčastejšie vychádza ďalšie hriešne konanie.
Hlavnými hriechmi sa nazývajú preto, lebo plodia iné hriechy a iné neresti.
Biblia z hľadiska závažnosti delí hriech na dve kategórie:
1 list Jána 5,16-17:
»Keby niekto videl svojho brata, že hreší hriechom nie na smrť, bude prosiť za neho, a Boh mu dá život, tým, ktorí hrešia nie na smrť. Je hriech na smrť, o tom nehovorím, aby o ten prosil. Každá neprávosť je hriechom, ale je hriech nie na smrť.« (Roháčkov preklad)
»Keď niekto vidí, že sa brat dopúšťa hriechu, ktorý nevedie k smrti, nech prosí, a Boh mu dá život, totiž tým, ktorých hriech nevedie k smrti. Je hriech, ktorý vedie k smrti; o takom nehovorím, aby brat zaň prosil. Každá neprávosť je hriechom, ale je aj hriech, ktorý nevedie k smrti.« (ekumenický preklad)

</doc>
<doc id="30629" url="https://sk.wikipedia.org/wiki?curid=30629" title="Sedem smrteľných hriechov">
Sedem smrteľných hriechov



</doc>
<doc id="30636" url="https://sk.wikipedia.org/wiki?curid=30636" title="The Book of Taliesyn">
The Book of Taliesyn

The Book of Taliesyn je druhý album britskej hard rockovej skupiny Deep Purple. V UK vyšiel v júli 1969, v USA dokonca už v decembri 1968.
Charakteristika albumu.
Druhý album Deep Purple pokračuje v ceste začatej jeho predchodcom "Shades of Deep Purple". Stále môžeme ešte hovoriť o platni vychádzajúcej z bigbítu rokov šesťdesiatych. K neskorším hardrockovým expresom sa kapela posunula len o malý krôčik. K výrazným titulom na albume patrí pieseň „Kentucky Woman“, prevzatá z repertoáru Neila Diamonda. Je klasickým prípadom momentálneho vývoja kapely, keď pod klenúcou sa výraznou melódiou sa objavuje už moderne vyrovnaná hardrocková rytmika.
"pozn. - pod názvom Hard Road bola v USA uvádzaná skladba Wring that neck".
Tvorcovia.
Album bol nahratý od augusta do októbra 1968 v štúdiách De Lane Lea v Londýne pod vedením Barryho Ainswortha.

</doc>
<doc id="30637" url="https://sk.wikipedia.org/wiki?curid=30637" title="Tragédia">
Tragédia

Tragédia (z gréckeho slova "tragóidiá" = spev capa, obetovaného bohom) je jeden z druhov dramatických diel, je to základný dramatický žáner zobrazujúci nezmieriteľný konflikt spoločenský alebo individuálny, v ktorom sa hrdina nachádza v bezvýchodiskovej situácii, kde v nerovnom a napätom boji je odsúdený na zánik, na smrť.
Tragédia vznikla v antickom Grécku ("tragóidia"), kde počas slávnosti na počesť boha Dionýza obetovali capa ("tragos") pri tanci, speve, rozprávaní, boji atď. Z počiatočného obdobia sú známe tragédie od Aischyla, Sofokla a Euripida.
Shakespearove tragédie: Rómeo a Júlia, Hamlet, Othello, Macbeth, Kráľ Lear poukazujú na jeden z nových civilizačných smerov. Z francúzskych autorov treba uviesť: J. Racine, P. Corneille a Voltaire, z nemeckých autorov G. E. Lessing, J. W. Goethe, F. Schiller.
V našej literatúre okrem iných hodno spomenúť P. O. Hviezdoslava.
Z autorov vstupujúcich do 20. storočia sa tragédia objavuje u viacerých, z ktorých spomenieme: H. Ibsen (Nór), A. Strindberg (Švéd), E. O’Neill (USA), A. Miller (USA), F. Garcia Lorca (Španiel) a iní. 
Štruktúra klasickej gréckej tragédie sa delila na päť častí (dejstiev):
V tragédii sa vyskytujú tri typy konfliktov : s inou osobou (interpersonálny)
medzi spoločenstvami (spoločenský)
hrdina sám so sebou (individuálny)
Tragédia končí smrťou hlavného hrdinu.

</doc>
<doc id="30638" url="https://sk.wikipedia.org/wiki?curid=30638" title="Komédia">
Komédia

Komédia (z gréckeho slova "komoedia" = rituálna pieseň spievaná na oslavu Dionýza) je jedným z divadelných žánrov.
Na rozdiel od tragédie, postavy komédie sú zo skromných pomerov, komédia má šťastné rozuzlenie a jej zámerom je rozosmiať divákov. Venuje sa každodennej realite ľudí. Najznámejší tvorcovia komédie pochádzali z Grécka (napríklad: Aristofanes) a z Ríma (Plautus).

</doc>
<doc id="30642" url="https://sk.wikipedia.org/wiki?curid=30642" title="Mystérium (stredoveké divadlo)">
Mystérium (stredoveké divadlo)

Mystérium alebo hra zázračná bol stredoveký divadelný žáner v 10. - - 16. (najmä 14. - 16.) storočí. Je to náboženská hra, ktorá scénicky predvádza epizódy z Biblie alebo života svätých. Išlo najmä o veľkonočné pašiové hry a vianočné hry.

</doc>
<doc id="30643" url="https://sk.wikipedia.org/wiki?curid=30643" title="Mirákulum">
Mirákulum

Mirákulum je stredoveký divadelný žáner opisujúci naratívnou a dramatickou formou život svätého. Pochádza približne z 11. – 14. storočia.

</doc>
<doc id="30644" url="https://sk.wikipedia.org/wiki?curid=30644" title="Moralita">
Moralita

Moralita je dramatické dielo s náboženskou inšpiráciou a s didaktickými alebo moralizujúcimi zámermi. Postavy personifikujú ľudské neresti a cnosti.
Podľa Hegela je moralita individuálna morálka, morálny úmysel a konanie, stupeň vývoja objektívneho ducha nasledujúci po práve.

</doc>
<doc id="30646" url="https://sk.wikipedia.org/wiki?curid=30646" title="Deep Purple (album)">
Deep Purple (album)

Deep Purple je tretí album britskej hardrockovej skupiny Deep Purple. V USA vyšiel v júni a v Spojenom kráľovstve v novembri 1969.
Charakteristika albumu.
Tretí album Deep Purple vyšiel len niekoľko mesiacov po predchádzajúcom "The Book of Taliesyn" a stal sa zároveň aj labuťou piesňou zostavy s Rodom Evansom a Nickom Simperom. Aj pri počúvaní sa dá vytušiť, že veľké zmeny sú už predo dvermi. Nekompromisná "The Bird Has Flown" by s drobnými kozmetickými úpravami pokojne zapadla na neskorší "Fireball". Album "Deep Purple" tak logicky a nielen z časového hľadiska uzatvára etapu kapely rokov šesťdesiatych a otvára dvere k jej charakteristickému hardrocku siedmej dekády.
Tvorcovia.
Album bol nahratý vo februári a marci 1969 v štúdiách De Lane Lea v Londýne pod vedením Barryho Ainswortha.

</doc>
<doc id="30648" url="https://sk.wikipedia.org/wiki?curid=30648" title="Sarah Kane">
Sarah Kane

Sarah Kane (* 3. február 1971, Brentwood, Spojené kráľovstvo – † 20. február 1999, Londýn) bola anglická dramatička, jedna z predstaviteľov súčasnej britskej drámy.
Už počas strednej školy prejavovala veľký záujem o divadlo. Ako študentka hrala a režírovala školské predstavenia Čechova a Shakespeara. Neraz chodievala aj poza školu, aby sa mohla zúčastňovať skúšok ako asistentka réžie v divadle Soho Polytechnic. Po ukončení strednej školy sa rozhodla pre štúdium drámy a herectva na univerzite v Bristole. Sarah bola talentovanou herečkou a režisérkou, i keď postupne strácala nadšenie pre svoje budúce povolanie a rozhodla sa, že bude radšej písať. 
Vo svojej tvorbe sa nechala ovplyvniť dielami Becketta, Pintera, Pottera, Büchnera, Bonda alebo Barkera. V jej hrách sa však nachádzajú aj riadky požičané z Biblie, ako aj zo skladieb skupín ako Joy Division, The Pixies alebo Polly Jean Harvey.
Jej prvým dielom bola krátka séria troch monológov pod názvom "Chorí" (Sick), ktorá bola predstavená publiku v jednej edinburgskej krčme. Po promócii v Bristole odišla do Birminghamu, kde si spravila doktorát na naliehanie jej matky. 
Dielo.
Počas doktorandského štúdia začala písať svoju prvú hru – "Spustošení" (Blasted). Hra bola prvýkrát uvedená na záverečnej prehliadke študentských prác, kde ju videla Mel Kenyon, ktorá bola hrou unesená a rozhodla sa kontaktovať Sarah Kane. Po vzájomnej dohode sa Keynon stala jej agentkou. Hra "Spustošení" bola uvedená v šesťdesiatmiestnom Theatre Upstairs v lodýnskom Royal Court 12. januára 1995. Naturalistické zobrazenie násilia, sexu a vulgárny jazyk pobúrili kritiku i mnohých divákov. Hra sa stala najväčším divadelným škandálom od uvedenia hry "Romans In Britain" v roku 1980. Kritika nebola schopná zniesť násilie a energiu a hru označili za »krvavé jatky« a »nechutný sviatok špiny«. 
Hra je i dnes považovaná za jednu z najkontroverznejších hier uvedených v britských divadlách za posledných tridsať rokov. Snahou autorky však nebolo šokovať divákov krvavými kúpeľmi, ale prostredníctvom bezprostredného kontaktu s expresivitou hry prelomiť stenu apatie, ktorú si diváci vybudovali ku mnohým témam zobrazeným v médiach (vojnové konflikty, rasová nenávisť, znásilnenia). 
Hra "Spustošení" rozpráva príbeh Iana, starnúceho novinára, a mladej Cate, ktorí sa spolu ocitnú v hotelovej izbe. Na pozadí naturalistického deja sa autorka venuje témam nevyrovnaného vzťahu muža a ženy, nacionalizmu a rasizmu, médiami vyvolanej apatie a súvislostiam medzi každodenným a neviditeľným psychickým násilím a násilim vo vojenských konfliktoch.
Po "Spustošených" dostala Sarah Kane ponuku od divadla Gate v lodýnskom Notting Hille prepracovať mýtus o Faidre od Senecu. Hra "Faidrina láska" (Phaedra’s Love) bola uvedená v režijnom naštudovaní samotnej autorky 15. mája 1996. Od jesene 1996 Sarah Kane pôsobila v novej spisovateľskej spoločnosti Pains Plough, ktorá bola založená v Londýne. Skúmala možnosti písania dramatických diel i ďalší umelecký rast mladých autorov. 
V roku 1997 britská stanica "Channel 4" uviedla desaťminútový krátky film "Pokožka" (Skin) rozoberajúci problémy rasizmu a xenofóbie vo Veľkej Británii podľa scenára Sarah Kane. 
Medzitým autorka pokračovala v písaní hry "Očistení" (Cleansed). Hry "Spustošení" a "Očistení" boli zamýšľané ako prvé dve časti dramatickej trilógie, ktorej tretia časť mala hovoriť o nukleárnej devastácii ľudstva. Po dokončení hry sa však myšlienky na trilógiu vzdala a ubrala sa úplne iným smerom. Vo svojej ďalšej práci sa Kane vzdala naturalistického spôsobu písania a začala experimentovať s formou i obsahom. 
Možnosť vidieť hru "Očistení" mali slovenskí diváci v roku 2002 na divadelnom festivale Divadelná Nitra, v podaní varšavského divadla Teatr Rozmaitości v režijnom naštudovaní Krzysztofa Warlikowského. Toto poľské divadlo sa zaoberá výhradne produk-ciou hier súčasných autorov a súčasnému zobrazeniu hier autorov klasických. Teatr Romzmaitości uvádza tiež Kaneovej hru "" pod režisérskym vedením +. 
Hra "Túžim" (Crave) bola verejnosti predstavená na čítaniach zorganizovanými spisovateľskou spoločnosťou v Plains Plough pod pseudonymom Marie Kelvedon, v snahe uniknúť z tieňa škandalóznej Sarah Kane, autorky "Spustošených", a tým aj ušetriť hru od predsudkov kritiky. V hre sa nachádzajú štyri hlasy, ktoré sú identifikované iba písmenami A, B, M a C. Jednotlivé hlasy opisujú svoje túžby, spomínajú na sklamania a prehry z minulosti a spochybňujú svoju budúcnosť. Dochádza k úplnému stieraniu charakterov, obrazotvornosť hry sa presúva z roviny fyzickej do roviny textovej. Kritika po uvedení na edinburgskom festivale nešetrila chválou a hra je považovaná za najvyspelejšie dielo Sarah Kane.
Posledné roky.
Napriek tomu, že Sarah bola svojím okolím považovaná za veselé, milé a prijemné dievča, počas svojho života trpela záchvatmi depresie. Začiatkom leta 1998 Sarah zachvátila ďalšia vlna depresie, preto sa rozhodla zveriť do odbornej starostlivosti psychiatrov. Liečba depresie jej poskytla námet na napísanie ďalšej hry. 
"" (4:48 Psychosis) bola napísaná na jeseň a v zime rokov 1998-1999. V tomto texte autorka posunula formálne prvky použité v hre "Túžim" ešte ďalej. V hre nie sú načrtnuté ani hlasy a z textu nie je jasný ani počet ani pohlavie vystupujúcich postáv. Text pozostáva z vnútorných monológov jednej z postáv a z úlomkov dialógov medzi postavami, ktoré pripomínajú doktora a pacienta. Autorkin záber sa zúžil na myseľ samotnú, na priestor vo vnútri samovražednej psychózy, ktorú väčšina z nás, ako dúfa, nikdy nenavštívia. 
Hra bola posmrtne uvedená v Londýne, v júni roku 2000 v režijnom naštudovaní Kaneovej priateľa a spolupracovníka Jamesa MacDonalda v Theatre Upstairs v Royal Court. 
"Pozri aj:" "cool dráma"; "Mark Ravenhill"
Filmové scenáre.
Pokožka (1997) 

</doc>
<doc id="30650" url="https://sk.wikipedia.org/wiki?curid=30650" title="Očistení">
Očistení

Očistení (1998) bola treťou hrou anglickej dramatičky Sarah Kane a je považovaná za jej najťažšiu a najdrsnejšiu hru vôbec. 
Hra bola koncipovaná ako druhý diel trilógie započatej hrou "Spustošení". Trilógia mala vyvrcholiť hrou o nukleárnej deštrukcii ľudstva, autorka však nakoniec zmenila svoj zámer a tretí diel nikdy nenapísala. 
Kompozícia. Čas a miesto. Jazyk.
Kompozične autorka rozdelila hru do dvadsiatich výstupov, v ktorých vystupuje dovedna sedem postáv, ktorých identity sa postupne strácajú, prelínajú a menia. Dej je zasadený do inštitúcie, ktorá je pomenovaná ako univerzita, no skôr pripomína akýsi koncentračný tábor. Výstupy sa odohrávajú na zemi pri plote univerzity, za ktorým sa odohráva kriketový zápas, v bielej miestnosti – univerzitnej ambulancii, v červenej miestnosti – univerzitnej športovej hale, v čiernej miestnosti - sprchách športovej haly, ktoré sú prestavané na kabínky peep-show a v okrúhlej miestnosti – knižnici. Dej hry sa skladá zo štyroch príbehov, ktoré sa odohrávajú súčasne a v mnohých momentoch sa prekrývajú. 
Jazyk hry je dnešný, plný vulgarizmov ale zároveň aj jemnej poetiky. Drsnosť jazyka umocňuje brutalitu činov páchaných na postavách. Brutalitu hry zjemňuje obrazová poetika, napr. slnečné lúče, narcisy a slnečnice vyrastajúce zo zeme. 
Dej.
O postavách v hre vieme veľmi málo. Nevieme, prečo sú za múrmi ústavu, ktorý má očistiť spoločnosť od nežiadaných. Nepoznáme ich minulosť, ale poznáme pocity a túžby každého z nich. Každý z obyvateľov má medzi ostatnými svojho milenca. 
Hlavnou postavou je Tinker, riaditeľ tejto tajomnej inštitúcie. Tinker sa prejavuje ako psychopatický tyran a sadista. Mrzačením jednotlivých postáv ich doháňa do krajnej bolesti a brutálne testuje, koľko znesie ich vzťah a čo sú ochotní podstúpiť kvôli láske.
Ďalšou postavou je Grace, ktorá hľadá svojho brata – mladého narkomana Grahama, zavraždeného Tinkerom. Grace si oblieka Grahamove šaty, tancuje a miluje sa s jeho duchom a po transplantácii pohlavných orgánov sa ním aj stáva. 
Druhú dejovú líniu tvorí príbeh homosexuálnej dvojice Roda a Carla. Carl je naivný mladík, zatiaľ čo Rod je poznačený životom. Na Carlov sľub "„Vždy ťa budem milovať. Nikdy ťa neopustím“" Rod reaguje smiechom. Stratil svoje ideály a už dávno neverí na večnú lásku, ktorá všetko vydrží a všetko prekoná. Namiesto toho Carlovi ponúka čestný, i keď neprívetivý sľub: "„Milujem ťa teraz. Som s tebou teraz. Urobím všetko preto, aby som ťa nezradil. Teraz. To je všetko. Nič viac. Nenúť ma klamať.“" Kane dáva do protikladu pekný, ale nesplniteľný a v mnohom i falošný Carlov sľub a Rodovu pragmatickú víziu reality. Paradoxné je, že je to práve Carl, ktorý zradí (a za svoju zradu zaplatí) a je to Rod, ktorý za svoju lásku bolestivo umiera. 
Ďalšiu dejovú líniu tvorí príbeh ľahko retardovaného devätnásťročného chlapca Robina, ktorý sa zamiluje do Grace, ktorá sa ho snaží naučiť čítať. Potom, ako sa naučí počítať na počítadle a zistí, aký dlhý je jeho trest sa v zúfalstve obesí
Poslednú dejovú líniu tvoria Tinkerove návštevy kabínok peep-show. Tinker prenáša identitu Grace na striptérku. Zvádza ju, odmieta ju a nakoniec sa z nej stáva Tinkerova vlastná Grace. Grace je identická s Grahamom a Carl má na sebe šaty Grace. Intenzita túžby spôsobila celkový tok identity. Identita sa stáva premenlivým, nestálym pojmom, prenášajúcim sa z postavy na postavu. Tematicky sa Kane hrá so zámenou identity, stupňuje ju a nakoniec ju necháva nedoriešenú. Stiera hranice medzi sebou a tými druhými ale aj medzi životom a smrťou. 
Láska je prezentovaná ako cit konštruktívny, ale aj ako cit deštruktívny. Nech už je akýkoľvek, je to cit, bez ktorého postavy nedokážu žiť. Ich situáciu charakterizuje výrok jednej z postáv: "„Môžu ti vziať život a nedať namiesto neho smrť.“" Táto inštitúcia z nich urobila fyzických ale aj duševných mrzákov, trpiacich, neschopných života.

</doc>
<doc id="30652" url="https://sk.wikipedia.org/wiki?curid=30652" title="Antigona (Sofokles)">
Antigona (Sofokles)

Antigona je tragédia v piatich dejstvách. Bola napísaná gréckym dramatikom Sofoklom. Prvýkrát bola hraná v Aténach v roku 442 pred Kr. Dielo "Antigona" nadväzuje na udalosti v diele "Kráľ Oidipus" a "Oidipus na Kolóne". Celý dej hry sa odohráva pred kráľovským palácom v Tébach v mýtickej dobe. 
Dej antigona.
Prológ.
Isména sa rozpráva s Antigonou a snaží sa ju odhovoriť od jej snahy o pohreb svojho brata. Čitateľ sa dozvedá o Kreónovom zákaze pochovať Antigoninho brata – Polyneika, ktorý viedol vojenské ťaženie proti Tébam. Antigona je odhodlaná porušiť mocenský zákaz, lebo zákon bohov je pre ňu dôležitejší než zákon Kreónov.
Vstupná pieseň zboru.
Vstupná pieseň opisuje vojnu medzi novým tébskym kráľom Eteoklom a jeho bratom Polyneikom. Opisuje ich smrť v bratovražednej bitke, kde sa naraz v jednej chvíli obaja bratia zabijú.
Prvé dejstvo.
Kreón sa po odchode Oidipa ujíma tébskeho trónu. Vydáva prísny zákaz pochovať Polyneika a necháva jeho telo napospas psom a vtákom – tým sa vlastne dopúšťa prehrešku voči gréckemu náboženstvu, kde je pohreb znakom ľudskosti. Do paláca prichádza strážca a oznámi Kreónovi, že niekto prikryl Polyneikovu mŕtvolu vrstvou zeme. Kreón zúri a hrozí vinníkovi smrťou. Po prvom dejstve nasleduje prvá pieseň zboru, ktorá oslavuje človeka a jeho prácu v prospech svojej vlasti a odsudzuje každého, kto koná proti nej.
Druhé dejstvo.
Strážca pristihne Antigonu pri "nelegálnom" pohrebnom obrade a odvádza ju do paláca. Antigona pred Kreónom obhajuje svoj čin s odvolávaním sa na božské zákony a mravné princípy. Kreón odmieta Antigonine argumenty a stojí si za svojím kráľovským rozhodnutím a upevňuje svoju autoritu. Dáva priviesť Isménu, ktorú podozrieva zo spolupáchateľstva. Isména bráni Antigonu a žiada rovnaký trest aj pre seba. Antigona ju od toho odrádza – Ja som si vybrala smrť, ty si si vybrala život. Kreón vydá rozkaz obe uväzniť. Nasleduje druhá pieseň zboru.
Tretie dejstvo.
Haimón sa snaží Kreónovi dohovoriť a schvaľuje jeho snahu o upevnenie autority, ale nie za cenu neprávosti. Haimón obraňuje Antigonu a zdôrazňuje to, čo si myslia samotní obyvatelia Téb, ale boja sa vysloviť svoj názor, že Antigona by mala byť za svoj čin velebená a nie usmrtená. Kreón si naďalej stojí za svojim názorom a odmieta si dávať radiť od Haimóna. "Mám hádam chodiť v tomto veku k nezrelému mladíkovi po rozum?" Haimón mu oponuje: "Ani pre takého muža, ktorý mnoho pozná, nie je hanbou ešte mnohému sa priučiť a nebyť tvrdohlavý." Rozzúrený Haimón opúšťa kráľovský palác. Kreón rozhodne o Antigoninom a Isméninom osude. Rozhodne, že Isménu ušetrí, ale Antigonu zaživa pochová do kamennej hrobky v pustatine. Tretia pieseň zboru oslavuje Erosovu moc - lásku a čo je človek schopný kvôli láske urobiť. Zamilovaný človek dokáže povýšiť pôvab nad mocenské záujmy a zákony.
Štvrté dejstvo.
Antigonu odvádzajú v čiernych šatách do kamennej hrobky. Ona narieka a prirovnáva svoj osud k osudu Tantalovej dcéry, ktorá v podobe brečtanu vrástla do skaly. Ľutuje svoju mladosť a smúti za neprežitými dňami, o ktoré je pripravená. Prosí Téby a jej obyvateľov o účasť na jej nespravodlivej smrti.
Piate dejstvo.
Do paláca prichádza slepý Teiresias. Upozorňuje na Kreónovo porušenie mravných princípov a na jeho previnenie proti božskému zákonu. Kreón si najprv neoblomne upevňuje svoju pozíciu kráľa a stojí si za svojím rozhodnutím. Teiresias mu ďalej vraví, že Kreón privolal na Téby hnev. Bohovia odmietajú obete z oltárov tébskych chrámov – čo značí ich hnev. Kreón sa dostáva do hádky s veštcom a uráža ho. Starec opustí palác. Náčelník zboru upozorňuje Kreona, že Teiresiasove veštby sa vždy naplnili. Kreón sa zlomí a vydá sa do pustatiny oslobodiť Antigonu. V piatej piesni oslavuje zbor Dionýza a prosí ho, aby ochraňoval Téby aj v čase, keď na ne privodil Kreón boží hnev.
Epilóg.
Do kráľovského paláca prichádza prvý posol so správou o Antigoninej a Haimónovej smrti. Antigona sa v kamennej hrobke obesila a Haimón sa pred Kreonovým zrakom prepichol mečom. Kreonova manželka Eurydika sa zrúti a vbehne naspäť do paláca. Prvý posol ide do paláca skontrolovať Eurydiku, či neurobila niečo zlého. V tom prichádza Kreón v náručí s Haimónovou mŕtvolou. Z paláca vyjde druhý posol. Oznámi Kreonovi správu, že Eurydika ho prekliala a následne spáchala samovraždu. Kreón sa necháva zatknúť strážou a prosí bohov, aby spečatili jeho osud.

</doc>
<doc id="30653" url="https://sk.wikipedia.org/wiki?curid=30653" title="Commedia dell'arte">
Commedia dell'arte

Commedia dell’arte (CDA) je druh ľudového, profesionálneho divadla v Taliansku. Presný dátum vzniku nie je známy, ale k jej rozšíreniu došlo v polovici 16. storočia a existovala až do 18. storočia. Hrala sa v miestnom nárečí a preto bola široko zrozumiteľná a aktuálna. Základom je improvizácia (text nebol vopred daný, existuje len kostra príbehu, na základe ktorej sa improvizuje) a pevné herecké typy (herec hral celý život tú istú postavu, ktorá mala svoj kostým, masku a charakter). Každý herec musel byť výborný tanečník, akrobat a rozprávač. Herci používali obľúbené repliky a hojne inscenovali dramatické akcie. Pre úspech tohto divadla bola najpodstatnejšia súhra kolektívu, ktorá vychádzala zo sebadisciplíny hercov. 
Commedia dell'arte sa síce neujala ako reprezentačný typ divadla, ale mala vplyv na Goldoniho a Molièra, ktorí priviedli improvizáciu do písaných textov a ďalej využili aj typovosť postáv (ich postavy mali jednu základnú vlastnosť, okolo ktorej sa točí všetko ostatné). 
Súbory kočovali po celej Európe, najväčší ohlas mala "commedia dell´arte" vo Francúzsku. 
Postavy.
Nebolo dôležité prostredie, v ktorom sa hralo, dôležité boli postavy a kostýmy. Išlo o komédiu ľudských typov, ktoré boli stále a nemenné. Napr. sluhovia ("zanni") – "Brighella" a "Arlecchino" – vytvárali zápletku a posúvali príbeh dopredu; starci ("vecchi") – "Dottore" (karikatúra lekára alebo právnika, učenca z Bologne) a "Pantalone" (kupec) sa stali obeťami posmeškov a žartov. Ďalšími postavami boli "Capitano" – chvastúnsky vojak, ktorý mal vždy úspech u žien; smutný a melancholický "Pierrot, Harlekýn," slúžka "Kolombina," právnik "Dottore, Kapitán," kupliarka "Ruffiana" a zamilovaní s rôznymi menami a ďalšie.
Zánik.
V 18. storočí postupne zanikalo. Negatívom Commedia dell'arte sa stala postupná repetitívnosť, prestala vychádzať z potrieb spoločnosti a nakoniec ju nahradili iné formy umenia. Jej dedičstvo dnes žije v cirkuse, pantomíme, balete a avantgardných divadlách. 

</doc>
<doc id="30654" url="https://sk.wikipedia.org/wiki?curid=30654" title="Divadlo Andreja Bagara">
Divadlo Andreja Bagara

Divadlo Andreja Bagara je divadlo v Nitre. V Nitre pôsobí od roku 1949, podľa Andreja Bagara sa volá od roku 1979. Od roku 1992 hráva v jednej z najväčších a najmodernejších divadelných budov na Slovensku.
História divadla.
Prvé nitrianske divadlo bolo postavené v roku 1883 s kapacitou 377 miest. Budova stála na ploche terajšieho divadla a slúžila nitrianskej verejnosti až do jej zničenia leteckou bombou v druhej svetovej vojne. Tým však nezanikla snaha o obnovenie profesionálnej divadelnej scény v meste. Tá sa vytvorila v budove Národného domu a súčasne telocvični TJ Sokol. Na divadelné účely upravený priestor slúžil od decembra 1949 - plných 61 rokov. V súčasnosti v tejto budove pôsobí Staré divadlo. V roku 1979 bolo Nitrianske krajové divadlo pomenované podľa Andreja Bagara - významného organizátora divadelného života na Slovensku, herca, režiséra a pedagóga. 
50. roky: Haspra.
V priebehu rokov 1954-1956 do Nitry prichádzajú čerství absolventi VŠMU na čele s režisérom Pavlom Hasprom. Okrem neho do divadla prichádza aj dramaturg Ján Laca a herci Dušan Blaškovič, Vladislav Müller, Viera Strnisková, Andrej Rimko, Jozef Dóczy a ďalší. K nim sa pridávajú členovia dovtedajšieho divadla Magda Paveleková a Oľga Hudecová; po rozpustení Krajového divadla v Trnave Božena Slabejová, Žofia Martišová, Milan Kiš a neskôr mladí absolventi VŠMU Adela Gáborová, Hilda Augustovičová, Dušan Lenci a iní.
60. roky.
Po odchode značnej časti súboru a najmä režiséra Pavla Haspru dostalo nitrianske divadlo do umeleckej krízy. Tento nepriaznivý stav prehĺbila aj fluktuácia hercov, ktorí považovali Nitru iba za prestupnú stanicu, v ktorej sa zdržali sezónu - dve a potom odišli do renomovanejších súborov alebo do Bratislavy pracovať pre Slovenskú televíziu. Hrala tam najmä veľkú rolu Ivanka Lednicková, zaslobodna Hasprová.
V tomto období sa na divadlá stupňoval i tlak zo strany štátnych inštitúcií, aby peniaze investované do divadiel boli rentabilne využité. V bezhlavej honbe za divákom, však divadlo viac stratilo ako získalo.
70. roky: Spišák a Hynšt.
V 70. rokoch do Nitry prichádza režisér Karol Spišák, ktorý svoje tradičné inklinovanie k ľahším žánrom doplnil aj o hľadanie závažnejších tém. Ku konsolidácii súboru prispela aj koncepčná práca hosťujúceho režiséra Miloša Hynšta, ktorý do divadla priniesol postupy epického divadla Bertolta Brechta a Erwina Piscatora.
Divadlu pomohol aj prílev mladých hercov. Do tejto generácie patrili: Marián Slovák, Eva Matejková, Jozef Bednárik, Anton Živčic, Dušan Kaprálik, František Javorský, Eva Žilineková, Jana Strnisková, a neskôr aj Eva Pavlíková, Maroš Kramár, Ján Gallovič, Ivan Vojtek st., Ivan Vojtek ml., Stano Král, Pavol Višňovský, Marta Sládečková, Peter Kočiš a iní. 
Prínosom bol aj príchod mladej dramaturgičky Dariny Károvej.
90. roky.
Zlatú éru nitrianskeho divadla začiatkom 90. rokov vystriedala tvorivá kríza - v divadle nepôsobil interný režisér a dramaturg na plný úväzok, ktorý by do divadla priniesol ucelený program a ideovo smeroval divadlo. Navyše v roku 1992 sa divadlo presťahovalo do novej, modernej, avšak na nitrianske pomery priveľkej budovy s kapacitou hľadiska 600 miest. Prvé sezóny v novej budove boli rozpačité - divadlo nevedelo čo hrať, aby naplnilo veľkú sálu a preto uvádzalo vo svojom repertoári prevažne ľahšie žánre. Až neskôr sa podarilo nájst dramaturgii tituly, ktoré nepodliezali hranicu dobrého vkusu, no napriek tomu dokázali zaplniť hľadisko. 
V roku 1995 za riaditeľovania Františka Javorského prichádza do divadla mladý dramaturg Svetozár Sprušanský, táto dvojica sa rozhodla využiť neprítomnosť interného režiséra v prospech divadla. Pre nitrianske divadlo bola charakteristická fluktuácia a neustály pohyb a dramaturgia divadla sa z nich rozhodla urobiť svoju filozofiu. Za desať rokov ich pôsobenia v Divadle Andreja Bagara sa im podarilo vybudovať jedno z divácky najúspešnejších divadiel na Slovensku. 
Divadlo uvádza na svojich dvoch scénach tituly z fondu svetovej i domácej klasiky, nových slovenských i zahraničných textov v slovenskej alebo i celosvetovej premiére. Výnimočné postavenie v repertoári divadla majú hudobno-dramatické projekty. V 90. rokov divadlo uviedlo sériu muzikálov v réžii Jozefa Bednárika - "Fidlikant na streche", "Grék Zorba", "Adam Šangala" a "Kabaret" a pôvodný slovenský muzikál "Báthoryčka" v réžii Martina Kákoša.
Do divadla prichádzajú hosťovať viacerí významní slovenskí i zahraniční režiséri s vyhranenou poetikou a názorom. Za všetkých spomeňme: Jána Antonína Pitínského ("Večera nad mestom" a "Mariša"), Vladimíra Morávka ("Macbeth"), Valentina Kozmenko-Delinde ("…hráme duráka!"), Gintarasa Varnasa ("Hra snov"), Roberta Alföldiho ("Hamlet") a iných). 
Súbor stabilných hereckých osobností strednej a staršej generácie doplnili mladí herci: Daniela Kuffelová, Jana Valocká, Lenka Barilíková, Marcel Ochránek, Marián Labuda ml., Marek Majeský, Erik Peťovský, Lucia Lapišáková, Miloslava Zelmanová a Klaudia Kolembusová.
2000+.
V 2002 prišli do súboru divadla Peter Gecík, Martin Fratrič, Milan Ondrík, Kristína Turjanová, Klaudia Kolembusová, Juraj Hrčka.
V 2003: Zuzana Moravcová, Peter Kadlečík, Zuzana Kanócz, a Martin Nahálka.
V 2004: Renáta Ryníková, Ludmila Trenklerová
V 2005: Kristína Greppelová
V 2006: Peter Oszlík a Juraj Loj
Ocenenia.
Projekty Divadla Andreja Bagara sa nestretli iba s diváckou obľubou ale boli ocenené (prípadne nominované na ocenenie) aj divadelnou kritikou pri každoročnom odovzdávaní Divadelných ocenení sezóny. Tu je prehľad víťazných i nominovaných umelcov:

</doc>
<doc id="30657" url="https://sk.wikipedia.org/wiki?curid=30657" title="Marius von Mayenburg">
Marius von Mayenburg

Marius von Mayenburg (* 21. február 1972, Mníchov, Nemecko) je nemecký dramatik, dramaturg, prekladateľ a režisér. Je jedným z najúspešnejších mladých nemeckých dramatikov a jeho diela sa hrajú v Nemecku i v zahraničí.
Životopis.
Po maturite na strednej škole sa rozhodol študovať starogermanistiku a literatúru. V roku 1992 sa presťahoval do Berlína, kde od roku 1998 študoval scenáristiku na "Hochschule der Künste". Od roku 1998 pôsobil ako dramaturg divadla "Die Baracke", alternatívnej scény berlínskeho "Deutsches Theater", vedenej nemeckým režisérom Thomasom Ostermeierom. Ten sa zaslúžil najmä o popularizáciu tvorby mladých britských dramatikov v Nemecku. Pod Ostermeierovým vedením bolo Die Baracke vyhlásené za najlepšie nemecké divadlo roku 1998 a bolo považované za najúspešnejšie európske divadlo uvádzajúce súčasnú drámu.
Po zavretí Die Baracke sa von Mayenburg v roku 1999 stal dramaturgom "Neue Schaubühne am Lehniner Platz". Od roku 2000 pôsobí v hamburskom divadle "Schauspielhaus".
Výber z tvorby.
"Haarmann".
Von Mayeburgovou dramatickou prvotinou bola hra "Haarmann" napísaná v roku 1995. Námetom tejto hry je skutočný prípad homosexuálneho masového vraha, ktorý zabil takmer dva tucty mladých mužov z okolia Hannoveru v rokoch 1918 až 1924. V hre sa prelínajú obrazy z bežného života povojnového Nemecka, ukazujúce Haarmanov dlhoročný úspešný lov a výjavy zo súdnej siene, v ktorej sa uskutočňujú pojednávania s Haarmanom. Von Mayenburg sa zameriava na zachytenie okolností, ktoré napomohli uskutočneniu Haarmanových neľudských činov a pritom odmieta ich verné zobrazovanie. Divák sa o nich sa dozvedá iba prostredníctvom súdnych spisov a z výpovedí svedkov.
Hra nebola uvedená až do jej premiéry v roku 1999 v divadle Die Baracke ako rozhlasová hra. Jej skutočne prvé uvedenie na divadelných doskách bolo až 24. februára 2001 v "Niedersächsisches Staatstheater" v Hannoveri, v meste, kde sa odohráva dej samotnej hry.
Prelom nastal až hrou "Tvár v ohni" (nem. "Feuergesicht"), za ktorú bol von Mayenburg v sezóne 1998/1999 ocenený ako najlepší mladý dramatik. Hra mala svoju svetovú premiéru 10. októbra 1998 v mníchovskom Kammerspiele a odvtedy sa hrá po celom svete. "Tvár v ohni" bola uvedená aj na Slovensku. Premiéru mala 30. júna 2000 v nitrianskom Divadle Andreja Bagara v režijnom naštudovaní Svetozára Sprušanského.
"Paraziti".
Hra "Paraziti" (nem. "Parasiten") uvedená v máji roku 2000 v Deutsches Schauspielhaus v Hamburgu. Paraziti zobrazujú navzájom prepletené životy piatich postáv. Ringo je paralyzovaný a pripútaný na vozíku. Multscher je pokrytecký altruista, ktorý ho zrazil autom. Pretože Ringo odmieta opustiť byt, stará sa o neho jeho priateľka Betsi. Jej sestra Friderike je neurotická troska, ktorá čaká s Petrikom dieťa. Petrik je k smrti otrávený Friderikinými samovražednými pokusmi a radšej by sa staral o svojho hada.
Postavy sa nedokážu zniesť a napriek tomu jeden druhého potrebujú na ventilovanie svojich frustrácií. Nachádzajú sa v bludnom kruhu (seba)opovrhovania a (seba)ľútosti. Riadia sa heslom: "Nenáviď blížneho svojho ako seba samého!" Ich zbrane, často namierené na seba samých, sa nazývajú cynizmus, urážka a obvinenie. Jazyk prestal byť médiom komunikácie, ale stal sa mučiacim nástrojom.
"Eldorádo".
"Eldorádo" (nem. "Eldorado") je von Mayenburgovou hrou z roku 2004. Eldorádo ako zasnúbená zem symbolizujúca sen o nekonečnom blahobyte a šťastí. Takýto sen sníva aj hlavný hrdina, vysoko postavený manažér investičnej spoločnosti. Na to aby mohol udržať drahý dom, podobajúci sa raju, sfalšuje podpis svojho šéfa. Prichádza o prácu a vedie dvojitú existenciu. Jeho ilúzie o trvalom šťastí sa rozpadajú.
Hra bola uvedená aj v činohre Národního divadla v Prahe v decembri 2004.

</doc>
<doc id="30662" url="https://sk.wikipedia.org/wiki?curid=30662" title="Tvár v ohni">
Tvár v ohni

Tvár v ohni (nem. "Feuergesicht") je prelomovou hrou nemeckého dramatika Mariusa von Mayenburga, ktorá mu otvorila dvere veľkých nemeckých divadiel. Je psychologicko-sociologickou analýzou základného kameňa spoločnosti, primárnej jednotky spolužitia – rodiny, z ktorej sa vymedzuje vzdor mladého, neukotveného jedinca voči nej samej. Marius von Mayenburg pracuje veľmi dobre s optikou tzv. cool drámy. "Tvár v ohni" je kultovou hrou o dospievaní a nemožnosti súžitia s rodičmi.
Kompozícia.
Kompozične je hra rozdelená do 90 výstupov – dialógov i (vnútorných monológov). Ich spád je veľmi rýchly. Prelína sa svetlo a tma, hovorené slovo a ohlušujúca hudba. Protagonistami diela sú otec, matka, Kurt, dospievajúci mladík, jeho sestra Oľga a jej priateľ Paul.
Dej.
Kurt aj Oľga sú mladí, zmätení, dospievajúci ľudia. Nevedia, čo chcú, ale vedia, čo nechcú. Nechcú sa stať kópiami svojich rodičov. Pohŕdajú rodinou a z celých síl bojujú proti konvenciám a snažia sa o získanie vlastnej individuality.
 Oľga: "Tak chorí sú iba starí. Ale aj my budeme raz takí. Tomu nezabrániš z každého z nás bude raz dospelý."
 Kurt: "To budem radšej mŕtvy alebo na mol. Utekajú pred realitou, ktorú tak veľmi nenávidia a uzatvárajú sa sami do seba."
Oľga začína ignorovať rodičov a komunikuje iba s Kurtom. Jediné čo cíti je hnus. V nádeji, že sexuálny zážitok s Paulom prinesie vytúženú zmenu sa vyspí s Paulom, ale nič sa nezmenilo. Stále sa cíti byť ženou uväznenou v detskom tele.
 Paul: "Čo reveš? Nič zlého sa nastalo." 
 Oľga: "Veď práve. Vždy som si myslela, že v tú chvíľu, keď k tomu dôjde, musí sa všetko zmeniť. Že sa ohliadnem dozadu a všetko je v troskách, tak som si to predstavovala. Ale nastalo sa nič."
Kurt nachádza oslobodenie, vzrušenie a najmä sebarealizáciu v pyrománii. Po nociach sa potuluje po meste a podpaľuje budovy. Rodičia trávia čas hádaním sa a obviňovaním jeden druhého. Otca skôr zaujímajú vraždy prostitútok o ktorých sa píše v čiernej kronike, než problémy jeho vlastných detí. Skôr sa spriatelí s Paulom, ktorý sa mu javí ako správny chlap – má predsa prácu, motorku a baví ho futbal. Matka, napriek tomu, že sa neustále trápi o svoje deti, správa sa chladne. Obviňuje otca, že sa nedokáže vžiť do situácie ich detí, ale koniec koncov to nevie ani ona sama.
Rodinný priestor je vyplnený komunikačným vákuom. Pokusy o konverzáciu pri rodinnej večeri, či pokusy o sexuálnu osvetu zlyhávajú a javia sa trápne. V Mayenburgovej hre je manželstvo formalitou a rodina sa stáva miestom obchádzania sa, nestretávania sa. Beznádej, ktorá vzniká v takto disfunkčnej rodine začína byť neznesiteľná a vyvrcholí vraždou rodičov. Ubiť kladivom, poliať benzínom a podpáliť. Kurt umiera v plameňoch, zatiaľ čo Oľga ho zradí a uteká s Paulom, ako možnosťou viesť normálny život.
Slovenské uvedenie hry.
Hra "Tvár v ohni" bola po prvýkrát uvedená na Slovensku na prelome júna a júla v Štúdiu DAB v Nitre v koprodukcii Divadelného družstva Zdvih a Divadla Andreja Bagara.
Z recenzií.
[...] inscenácia je stretnutím s drsnou dramatikou, ktorej zmyslom nemá byť žiadne posolstvo či hodnotenie, ale iba pravdivé, objektívne zaznamenanie neprívetivej sociálnej reality, rozbitých medziľudských či rodinných a generačných vzťahov.
[...] Obraz rodiny v rozklade, totálne chýbajúca komunikácia rodičov a detí, primitivizmus názorov a postojov, úzka škála hodnôt rodiny, jednotlivých jej členov a sebazničujúci protest mladých – to sú témy, ktoré európska dramatika od severu, východu i západu v 20. storočí už obsiahla. V Mayenburgovom slede rodinných obrazov pribudla vulgárnosť, surovosť vzájomného nechápania a izolovanosti rodičov a detí s neskrývaným freudovským pozadím, incestná sexualita ako dôsledok prázdnoty vzťahov, vražda a v inscenácii ich bezprostredné zhmotnenie na javisku. Na dosiahnutie otriasajúceho účinku inscenácie by stačila hádam tretina deviácií, vyskytujúcich sa v hre. Ich nakopenie je možno výrazom autorovej skúsenosti, možno slúži práve na to, aby hra bola označovaná za škandalóznu.
[...] Po drastickom emocionálnom zážitku a katastrofickom závere "Tváre v ohni" nie je veľmi čomu tlieskať, ba ani hercom, ktorí sa ešte v dyme horiaceho domu či sveta (niektorí ho povýšia možno aj na diskotékovú apokalypsu) konvenčne (či konfekčne) vyroja na javisko po svoju odmenu v podobe potlesku a kvetinových darov.

</doc>
<doc id="30663" url="https://sk.wikipedia.org/wiki?curid=30663" title="Kláštor Hronský Beňadik">
Kláštor Hronský Beňadik

Benediktínsky kláštor v Hronskom Beňadiku tvorí súbor opevnených sakrálnych stavieb v obci Hronský Beňadik v okrese Žarnovica v Banskobystrickom kraji. Nachádza sa na južných výbežkoch Pohronského Inovca v údolí rieky Hron. Kláštor bol 15. mája 1965 vyhlásený za kultúrnu pamiatku, v roku 1970 za národnú kultúrnu pamiatku a v roku 2011 za jeden zo siedmich divov Banskobystrického samosprávneho kraja.
Založenie kláštora.
Benediktínske opátstvo v Hronskom Beňadiku slávnostne posvätili v roku 1075 v prítomnosti zakladateľa kláštora, uhorského kráľa Gejzu I. Kláštorný komplex, ako to vyplýva zo zakladacej listiny rádu, bol už vtedy stavebne dokončený. Súčasne so zriadením rádu kráľ v listine priznal novovzniknutému kláštoru majetkové práva a privilégiá. Podľa nej kláštoru patrili rozsiahle majetky okrem samotnej Tekovskej stolice aj v stoliciach Nitrianskej, Ostrihomskej, Novohradskej a ďalších; k privilégiám patrilo napr. právo vyberanie tzv. soľného mýta v Sedmohradsku a mýta z plavenia dreva na Hrone.
História.
Miesto vzniku nášho najstaršieho románskeho kláštora nebolo zvolené náhodne. Malo priaznivé prírodné podmienky (Slovenská brána otvárajúca vstup na Pohronie) a existovala tu stará obchodná cesta spájajúca Nitru s banskými lokalitami, z ktorých sa neskoršie vyvinuli kráľovské mestá.
Archeologický výskum potvrdil, že toto miesto bolo obývané už vo veľkomoravskom období. 
Z prvotného románskeho komplexu (z r. 1075) sa zachovalo veľmi málo. Prieskum konaný na tejto lokalite už v rokoch 1881 – 1883 odkryl murivá patriace k najstarším kláštorným stavbám na území Slovenska. Boli to pravdepodobne trojloďová bazilika a južne od nej ležiace kláštorné budovy. Tieto stavby tu však jestvovali iba asi tristo rokov. Prvá polovica 14. storočia priniesla chátranie objektu a zborenie kláštorných budov i kostola. Z interiérového vybavenia sa zachovali iba krstiteľnica a veľký drevený kríž.
K stavbe dnešného komplexu budov došlo za vlády kráľa Ľudovíta I. Veľkého z Anjou v rokoch 1345 – 1350 (niekedy sa uvádzajú roky 1346 – 1375). Prvou stavbou bol gotický kostol a trojica svätýň s krížovými klenbami. Súčasne sa pristúpilo i k stavbe kláštorných budov. Po dokončení tejto stavebnej etapy, na sklonku 14. storočia, postavili trojlodie s dvojicou charakteristických veží a s reprezentačným neskorogotickým vstupným portálom. Kláštor bol stavebne doplnený o južné krídlo s krížovou chodbou. Poslednou stavbou, zasahujúcou do obdobia gotiky, bolo tzv. opátske krídlo, dokončené v roku 1508. V strede kláštora sa nachádzala kláštorná záhrada. Po dokončení stavebných prác sa kostol začal zapĺňať významnými umeleckýmu dielami, najmä oltármi, z ktorých sa však zachovalo veľmi málo.
Z obdobia nasledujúcom po opätovnom zriadení kláštora až do 15. storočia sa o osude objektu zachovalo pomerne málo správ. Výnimkou je doba správcovstva opátom Jánom III. (1476 – 1510). Ten dal podľa záznamov pokryť nanovo strechu kostola, zriadil kaplnku sv. Krvi a okolo roku 1506 dal v kostole inštalovať organ. Významne sa pričinil i o rozvoj vzdelanosti a knižnej kultúry.
V roku 1483 dostal kláštor od kráľa Mateja I. (Korvína) relikviu Kristovej krvi. Má ísť o časť plátna šatky ktorou Veronika utrela Ježišovu tvár pri krížovej ceste. Kráľ pravdepodobne relikviu dostal od pápeža Pavla II.
Už od počiatku existencie sa kláštor okrem šírenia duchovného slova preslávil i ako významné centrum stredovekej kultúry a vzdelanosti ale i technického pokroku (napr. zavádzaním nových pracovných postupov v poľnohospodárstve). Významné pamiatky výtvarného umenia, liturgie, hudby a teologických prác mali svoj pôvod práve za múrmi beňadického kláštora. Odtiaľ pochádza Nitriansky kódex, latinský evanjeliár, najstarší text napísaný v latinčine na území Slovenska.
Kláštor bol tiež jedným z tzv. hodnoverných miest. Do jeho kompetencie patrilo vydávanie, potvrdzovanie a overovanie dôležitých listín a písomností, na tunajší konvent sa ľudia obracali so žiadosťami o vyriešenie sporov v majetkových záležitostiach. Kláštor bol súčasne miestom na uchovávanie archívov a cenností.
Začiatok 16. storočia niesol so sebou narastanie tureckého nebezpečenstva ale i útoky miestneho obyvateľstva. Tieto skutočnosti mali za následok ďalšie stavebné úpravy kláštorného komplexu. Po roku 1537 sa začali na objekte fortifikačné úpravy majúce za cieľ zabezpečenie kláštora pred vonkajšími nepriateľmi. Výsledkom bolo prebudovanie kláštora i kostola na renesančnú pevnosť, ktoré bolo zavŕšené v rokoch 1565 – 1588, kedy majiteľom objektu bola ostrihomská kapitula. Súčasťou kláštorného areálu sa stali mohutné hradby a delové bašty. Daňou za túto prestavbu však bol zánik niektorých gotizujúcich prvkov architektúry. Objekt kláštora po uvedenej prestavbe sa stal súčasťou sústavy pevností, chrániacich stredné Slovensko, ba dokonca v roku 1663 bol priamo hraničnou pevnosťou počas tureckej okupácie Levíc.
Napriek týmto úpravám boli stavby kláštora počas tureckých nájazdov značne poškodené. Celé zostávajúce obdobie 17. ako i 18. storočie boli poznamenané opravami zničených častí. V tomto storočí postavili na mieste zrúteného krídla veľkú sýpku (rozmery 60 x ).
Tragickým dňom pre kláštor sa stal 21. júl 1881, kedy boli budovy kláštora zachvátené veľkým požiarom. Ten poškodil objekt natoľko, že kapitula v Ostrihome bola nútená pristúpiť k rozsiahlym úpravám. Puristickú prestavbu v štýle neogotiky – regotizáciu – projektoval Ferenc Storno, jej realizáciu v rokoch 1882 – 1889 dokončil Otto Sztehló. Znamenala ďalší úbytok dovtedy pomerne dobre zachovaných častí kláštora, napr. bola odstránená vstupná brána s padacím mostom. Niektoré prvky gotického mobiliáru našli nové umiestnenie v Diecéznom múzeu, dnešnom Kresťanskom múzeu v Ostrihome.
Na prelome 19. a 20. storočia prebehla na objekte pamiatková obnova, kedy sa regotizoval exteriér a do interiéru umiestnili neogotické oltáre s časťami pôvodného gotického zariadenia.
Opis.
Ústrednú časť kláštorného komplexu tvorí tzv. rajský dvor obkolesený krížovou chodbou s arkádami. Okolo dvora stoja kláštorné budovy a priestor dotvára dominantný chrámový kostol Panny Márie a svätého Benedikta stojaci na severnej strane. Je to veľkolepá trojloďová bazilika s impozantne riešeným gotickým vstupným portálom na západnej strane a rozmerným priečelím tvoriacim dvojicu typických veží. Kostol je zaklenutý krížovými klenbami. Na jeho južnej strane je časť gotickej krížovej klenby starého gotického kláštora, ku ktorej prilieha gotická sakristia s neskorogotickou kaplnkou sv. Krvi z roku 1489.
V súvislosti s renesančnou prestavbou na pevnosť v 16. storočí sa priestor kláštora zväčšil asi trojnásobne. Pri nej boli do novovznikajúceho komplexu zahrnuté i pôvodné stavby – zachovalá východná fasáda, kostol i staršia obranná veža so vstupnou bránou. Kostol sa stal súčasťou pevnostného systému keď plnil funkciu severozápadnej bašty. Nárožia kláštora boli zosilnené a dobudované mohutnými valcovitými baštami, z ktorých do dnešných dní sa v nezmenenej podobe zachovala iba jedna. Komplex kláštora dostal po prestavbe ráz protitureckej pevnosti. V jednej z bášt sa zachoval, na vtedajšiu dobu unikátny, systém odsávania spálených plynov, vznikajúcich pri streľbe. Ďalším technickým prvkom, ktorý našiel uplatnenie pri prestavbe, bol rúrkový keramický vodovod privádzajúci pre obyvateľov kláštora vodu z neďalekého prameňa. Jeho ústie bolo v dnešnej studni na nádvorí.
Inventár kostola je dnes pomerne skromný. Mnohé vzácne artefakty sa nachádzajú v múzeách v Maďarsku (napr. pašiový oltár – významná pamiatka tabuľového maliarstva). Z pôvodného vybavenia sa zachovalo iba niekoľko sôch (tri plastiky z pôvodného hlavného oltára), relikvia Božej krvi darovaná kláštoru kráľom Matejom Korvínom, neskorobaroká krstiteľnica z pôvodného románskeho kostola z konca 18. storočia s kamennou polychrómiou a krypta rodiny Koháryovcov s neskororenesančným mramorovým epitafom Štefana Koháryho z konca 17. storočia. Nápisová doska je zdobená bohatým ornamentálnym dekorom. Vzácnou pamiatkou je chrámový organ z roku 1714 patriaci k najvzácnejším u nás.
Kláštorný komplex ohromujúci súčasných návštevníkov svojou monumentálnosťou predstavuje ojedinelé spojenie stavieb sakrálnych a fortifikačných ako i symbiózu jednotlivých stavebných slohov – gotiky, renesancie a baroka. Komplex budov ešte i dnes pôsobí ako strážca križovatky ciest.
Bohatá história, vzácne architektonické dielo ako i existencia tunajšieho najstaršieho benediktínskeho kláštora na Slovensku boli podnetom, že kláštorný komplex v Hronskom Beňadiku bol 24. apríla 1970 zaradený do zoznamu národných kultúrnych pamiatok.
V súčasnom období, po odchode rehole saleziánov, ktorí tu pôsobili od roku 1927 s prestávkami až do roku 1999, v kláštore pôsobí rehoľa pallotínov. Kláštor sa využíva ako charitný domov, ale i ako miesto krátkodobého pobytu.
Kláštor „je stále živým miestom konania pútí, pravidelných bohoslužieb, modlitieb, táborov a tiež duchovných cvičení.“

</doc>
<doc id="30664" url="https://sk.wikipedia.org/wiki?curid=30664" title="Concerto for Group and Orchestra">
Concerto for Group and Orchestra

Concerto for Group and Orchestra je prvý koncertný album britskej hardrockovej skupiny Deep Purple. V USA vyšiel v decembri 1969 a v UK o mesiac neskôr.
Charakteristika albumu.
Snahy o prepojenie soundu rockovej kapely a symfonického orchestra boli na prelome šesťdesiatych a sedemdesiatych rokov minulého storočia pomerne dosť populárne.
Do tejto módy zapadá aj album "Concerto for Group and Orchestra". Prináša koncepčné dielo klávesistu a skladateľa Jona Lorda naživo zaznamenané 24. septembra 1969 v londýnskej Royal Albert Hall. Ide o zaujímavú, hudobne však nie veľmi prevratnú kompozíciu. Možnosti rockovej kapely a orchestra sú využívané až príliš oddelene, namiesto toho, aby vytvárali vzájomne dokonale prepojený kompaktný celok. To zanecháva nahrávku skôr v polohe veľmi vydareného hudobného experimentu.&lt;br&gt; Fedor Frešo: "Slávnu LP Deep Purple s kráľovským filharmonickým orchestrom sme úprimne chceli prijať ako vážnu hodenú rukavicu, ale pri počúvaní sme pociťovali rozpaky a napokon sme sa zhodli, že to bolo vlastne jedno veľké trápenie."
Tvorcovia.
Album bol nahratý s pomocou mobilného nahrávacieho štúdia De Lane Lea pod vedením Dava Siddla a Martina Bircha.

</doc>
<doc id="30667" url="https://sk.wikipedia.org/wiki?curid=30667" title="Tri sestry">
Tri sestry

Tri sestry () je názov divadelnej hry, ktorú napísal v roku 1900 ruský spisovateľ Anton Pavlovič Čechov. Je to dráma v štyroch dejstvách. Prvýkrát boli "Tri sestry" inscenované v roku 1901. 

</doc>
<doc id="30673" url="https://sk.wikipedia.org/wiki?curid=30673" title="Dračí rád">
Dračí rád

Dračí rád (lat. "Ordo Draconis", maď. "Sárkány Lovagrend") alebo Dračí spolok alebo Uhorský rytiersky dračí rád (lat. "Ordo equestris Draconis Hungariae") bol rytiersky rád.
História.
Rád založil dňa 12. decembra 1408 rímsky cisár a uhorský kráľ Žigmund Luxemburský spolu s manželkou ako svetský rytiersky Dračí spolok (lat. "Societas draconis") podľa vzoru Rádu svätého Juraja–Drakobijcu (zal. 1318). Niekde sa uvádza aj pod názvom Spoločnosť so znamením draka (lat. "Societas cum signo draconis"). Najstarší prepis stanov rádu sa zachoval z roku 1707.
Poslaním členov rádu bol boj proti Turkom a ochrana kresťanstva. V neposlednom rade to však bol politický ťah, ktorý mal zabezpečiť Uhorsko proti Turkom, ale aj proti vzmáhajúcej sa vojenskej sile Husitom. Žigmund tiež členstvom v ráde „odmenil“ mnohých lojálnych šľachticov v Uhorsku i za jeho hranicami.
V tomto období sa rytieri tešili veľkej popularite a Dračí rád patril vo svojej dobe k jedným z najpopulárnejších a najvýznamnejších svetských rytierskych rádov. Časom sa zmenil z uzavretého spoločenstva na reprezentatívny a exkluzívny otvorený spolok európskeho významu a prijatie do rádu sa stalo vysokým vyznamenaním.
Po Žigmundovej smrti stratil Dračí rád na svojej vážnosti, hoci sa jeho ikonografia zachovala na erboch niekoľkých šľachtických rodov.
Členovia rádu.
Rád mal pôvodne 24 (niekde sa uvádza 26) členov z radov európskej šľachty, vrátane samotného Žigmunda a jeho druhej manželky Barbary Celjskej. Okrem toho mal rád ešte čestných členov.
Insígnie.
Členovia rádu museli nosiť jeho insígnie stále na odeve. Symbolika draka sa dostala aj do heraldiky mnohých členov rádu, kde sa dedila na potomkov. Valašský princ Vlad II. dostal podľa symbolov rádu dokonca prezývku "Dracul" (drak) a jeho syn Vlad III. po ňom prezývku "Draculea" (dráčik). Symbol rádu sa odzrkadľuje aj v názve románu Dracula spisovateľa Brama Stokera, kde bola predlohou pre temného grófa Draculu práve historická postava Vlada III.
Erb.
Znakom rádu bola stočená figúrka draka s chvostom obtočeným okolo krku, s chrbátom rozťatým do tvaru kríža. Ide pôvodne o Urobora, ešte starší symbol draka (jaštera) prehĺtajúceho svoj vlastný chvost. Neskôr sa červený kríž oddelil a figúrka draka bola na ňom zavesená, v takejto podobe sa vyskytuje rádový klenot na Žigmundových pečatiach v posledných rokoch jeho vlády (1434 – 1435).
V kríži sa nachádzal vpísaný latinský text, zvislo "O, quam misericors est Deus" a vodorovne "Justus et pius".
Drak symbolizuje zlo, nepriateľa kresťanstva (azda Turkov, Husitov), zlého ducha, samotného Diabla. Jeho chrbát rozťatý do tvaru kríža symbolizuje víťazstvo viery a kresťanstva nad Diablom.
Heslo.
Heslom rádu bolo „O QUAM MISERICORS EST DEUS IUSTUS ET PATIENS“ (Ó aký milosrdný je Boh spravodlivý a trpezlivý.) Niekde sa uvádza aj verzia „O QUAM MISERICORS DEUS IUSTUS ET PIUS“ (Ó aký milosrdný je Boh spravodlivý a zbožný.)

</doc>
<doc id="30678" url="https://sk.wikipedia.org/wiki?curid=30678" title="David Bowie">
David Bowie

David Robert Jones (* 8. január 1947, Brixton, Londýn, Spojené kráľovstvo – † 10. január 2016, New York, USA), známy pod umeleckým menom David Bowie, bol anglický spevák-skladateľ a herec. Stal sa vedúcou osobnosťou hudobného priemyslu a je považovaný za jedného z najvplyvnejších hudobníkov 20. storočia. Získal uznanie kritikov a hudobníkov najmä za svoju inovatívnu prácu v 70. rokoch. Jeho kariéra bola poznačená vynaliezavou vizuálnou prezentáciou, pričom jeho hudba a scéna mali významný vplyv na populárnu hudbu. Počas života predal viac ako 100 miliónov nahrávok na celom svete, čím sa stal jedným z najpredávanejších hudobných umelcov všetkých čias. Vo Veľkej Británii získal desať certifikátov platinových albumov, jedenásť zlatých a osem strieborných. Vydal jedenásť albumov číslo jeden. V USA získal päť platinových a deväť zlatých certifikátov. V roku 1996 bol uvedený do Rock and Roll Hall of Fame. Magazín "Rolling Stone" ho zaradil medzi 100 najlepších umelcov všetkých čias a po jeho smrti v roku 2016 bol časopisom označený ako „najväčšia rocková hviezda všetkých čias“. 
Bowie, ktorý sa narodil v Brixtone v južnom Londýne, sa začal zaujímať o hudbu už ako dieťa. Nakoniec však študoval umenie, hudbu a dizajn, predtým ako začal s profesionálnou kariérou ako hudobník v roku 1963. „Space Oddity“ (1969) sa stal jeho prvým singlom v top 5 UK Singles Chart. Po období experimentovania sa znovu objavil v roku 1972 počas Glam rockovej éry so svojím okázalým Androgynným Alter egom – Ziggy Stardust. Postava bola v čele úspechu jeho singla „Starman“ a albumu "The Rise and Fall of Ziggy Stardust and the Spiders from Mars", ktorý mu získal širokú popularitu. V roku 1975 sa Bowieho štýl radikálne posunul smerom k zvuku, ktorý charakterizoval pojmom „plastická duša“. Spočiatku odcudzil mnoho z jeho britských oddaných, ale získal svoj prvý veľký úspech v USA so singlom „Fame“ a albumom "Young Americans". V roku 1976 hral v kultovom filme "Muž, ktorý spadol na Zem (The Man Who Fell to Earth)", ktorý režíroval Nicolas Roeg. Tiež vydal album "Station to Station" (1976). V roku 1977 ešte viac zmiatol hudobné očakávania s albumom "Low", ktorý bol naklonený k elektronickej hudbe. Je to jedna z troch spoluprác s Brianom Enom, ktoré sa stali známe ako „Berlínska trilógia“. Nasledovali albumy "Heroes" (1977) a "Lodger" (1979); oba albumy sa dostali do prvej päťky vo Veľkej Británii a získali trvalú chválu od hudobných kritikov. 
Po nevyváženom komerčnom úspechu koncom 70. rokov 20. storočia dosiahol Bowie číslo jeden s viacerými projektmi: so singlom z roku 1980 – „Ashes to Ashes“, ďalej albumom "Scary Monsters (and Super Creeps)" a tiež s piesňou „Under Pressure“ (1981), na ktorej spolupracoval so skupinou Queen. Svoj komerčný vrchol dosiahol v roku 1983 vďaka albumu "Let's Dance"; titulná skladba albumu bola na vrchole britských aj amerických hitparád. V priebehu 90. a 2000. rokov Bowie pokračoval v experimentovaní s hudobnými štýlmi, vrátane industriálnej hudby a oldschool jungle. Tiež pokračoval v herectve; medzi jeho úlohy patrili napríklad Major Jack Celliers vo filme "Veselé Vianoce, pán Lawrence" ("Merry Christmas, Mr. Lawrence"; 1983), Jareth the Goblin King vo filme "Labyrinth" (1986), Pontius Pilát v "Poslednom pokušení Krista" (1988) a Nikola Tesla vo filme "Dokonalý trik" (2006). Po roku 2004 ukončil turné a jeho posledné živé vystúpenie bolo na charitatívnej akcii v roku 2006. V roku 2013 sa Bowie vrátil z desaťročnej prestávky a vydal album "The Next Day". Hudobne zostal aktívny až do svojej smrti; zomrel na rakovinu pečene vo svojom dome v New Yorku, dva dni po svojich 69. narodeninách a vydaní svojho posledného albumu "Blackstar" (2016).
Diskografia.
Album
Single

</doc>
<doc id="30681" url="https://sk.wikipedia.org/wiki?curid=30681" title="David Bowie (album)">
David Bowie (album)

David Bowie je eponymný debutový album britského hudobníka Davida Bowieho, vydaný 2. júna 1967 vo Veľkej Británii vydavateľstvom Deram Records.
Zoznam skladieb.
Autorom hudby a textov je David Bowie.

</doc>
<doc id="30682" url="https://sk.wikipedia.org/wiki?curid=30682" title="Achajmenovci">
Achajmenovci

Achajmenovci alebo Achaimenovci bola perzská dynastia, ktorá v dobe najväčšej slávy ovládala veľkú časť Blízkeho východu, Afriky (Egypt) a Európy (Trácia).
Zakladateľom dynastie bol Achajmenes (Hachámaniš) a prví predstavitelia vládli v srdci dnešného Iránu. Veľmocenskú politiku Achajmenovcov začal Kýros II. Starší (Veľký), ktorý zvrhol médskeho kráľa Astyaga (Ištumegu), ovládol Médiu a začal si podmaňovať Malú Áziu a ostatné územia na Blízkom východe. Najväčší rozsah dosiahla ríša za vlády Dareia I. (pochádzal z vedľajšej línie Achajmenovcov) a jeho syna Xerxa I. Dynastia skončila vládou Dareia III., ktorého porazil macedónsky kráľ Alexander III. Veľký. Na úteku ho zavraždili jeho satrapovia.

</doc>
<doc id="30683" url="https://sk.wikipedia.org/wiki?curid=30683" title="Plazy">
Plazy

Plazy () alebo mimo taxonómie aj reptílie sú taxón blanovcov (Amniota). Jeho definície sa rôznia - pozri nižšie. 
Pojem plazy.
Definícia pojmu plazy (Reptilia) je sporná. Dnešné najčastejšie sa vyskytujúce definície pojmu plazy sú tieto (prvé dve sú prísne fylogenetické, ostatné tri nie sú prísne fylogenetické): 
a okrem toho existujú tieto (dnes) zriedkavé definície plazov:
Najčastejšie sa vyskytujúce definície sú podčiarknuté. 
O týchto vymedzeniach názvu plazy (Reptilia) pozri aj v článku Systematika stavovcov (sú tam hore označené A, B, C...).
Ak sa obmedzíme na základné z vyššie uvedených definícií počas celej ich histórie, možno vývoj pojmu plazy opísať takto: V minulosti do plazov patrili všetky štvornožce okrem vtákov a cicavcov (definícia g). Neskôr boli z plazov vyňaté obojživelníky (definícia c). A ešte neskôr (v 80 rokoch 20. storočia) boli z plazov vyňaté aj synapsidy (definícia e) a prípadne boli navyše do plazov preradené vtáky (definícia a). 
Obojživelníky a plazy.
Kedysi (pozri vyššie definíciu g) sa do plazov často radilo aj všetko to, čo sa dnes tradične označuje ako obojživelníky. Neskôr sa do plazov (a blanovcov) u niektorých autorov radila už len malá časť toho, čo sa dnes tradične označuje ako obojživelníky, konkrétne najmä tieto taxóny (v závislosti od autora len časť z nich alebo viaceré naraz):
U iných autorov resp. najmä na konci 20. a na začiatku 21. storočia sa uvedené taxóny do plazov (a blanovcov) nezaraďovali. Podľa novších prác okolo roku 2020 sa z uvedených obojživelníkov do plazov (a blanovcov) zaraďuje len taxón Recumbirostra (t.j. veľká časť taxónu Microsauria, vrátane Pantylidae) a okrem toho taxón bývalých obojživelníkov nazývaný †Lysorophia; ostatné vyššie uvedené taxóny sa do plazov (blanovcov) nezaraďujú, ale vývojovo majú k nim blízko.
Charakteristika plazov podľa definície (c).
Telesné znaky.
Plazy sa vyznačujú nestálou teplotou tela a pomerne tvrdou kožou vybavenou vodovzdornými šupinami. Rozmnožujú sa vajcami, podobne ako obojživelníky, no vajcia majú obalené silnou membránou (amnionom), ktorá bráni vysychaniu. Takto nie je rozmnožovanie plazov viazané na vodné prostredie.
Typy plazov.
Rozoznávajú sa tieto (primárne morfologické) skupiny plazov (porov. napr. ): 
Staršie sa toto morfologické (teda na spánkových otvoroch založené) delenie viac-menej používalo aj v taxonómii plazov (i keď Captorhinomorpha alebo korytnačky sa niekedy zaraďovali vedľa anapsíd); v najnovších čisto fylogenetických systémoch už Parareptilia a korytnačky patria pod diapsidy a Captorhinomorpha je sesterský taxón diapsíd. Okrem toho v čisto fylogenetických deleniach do plazov patria aj vtáky a cicavce, lebo sa z plazov vyvinuli.
Počet a výskyt druhov.
V súčasnosti je známych vyše 6 000 druhov plazov, ktoré sa najhojnejšie vyskytujú v tropickom pásme. 
Vývoj.
Prvé plazy vznikli koncom karbónu z niektorej formy početných, plazom podobných obojživelníkov. Už veľmi skoro sa vyhranili dve hlavné vývojové línie - línia sauropsíd vedúca k moderným plazom a línia synapsíd vedúca k cicavcom. Do konca karbónu pred približne 300 miliónmi rokov však boli plazy menej početné než obojživelníky, ktorým sa veľmi darilo v rozsiahlych močiaroch tých čias.
Začiatkom permu spôsobili zmeny podnebia ubúdanie močiarov a s nimi aj obojživelníkov. Plazy, menovite zástupcovia synapsíd, sa stali dominantnými stavovcami súše. Synapsidy sa v tomto čase začali vzďaľovať tradičným plazom postupným pribúdaním znakov cicavcov (napr. diferencovanie chrupu), kým sauropsidy ostali až na pár výnimiek relatívne nevýrazné. 
Veľké permské vymieranie na rozhraní druhohôr a prvohôr zasiahlo aj plazy. Mnohé vývojové vetvy synapsidov síce vymreli, no synapsidy si svoju pozíciu v podstate udržali. Objavili sa však rôzne skupiny, najmä z Archosauromorpha, ktoré im predstavovali konkurenciu. Konkurovali im dokonca tak úspešne, že od stredného triasu do konca druhohôr na súši dominovali práve archosauromorfy, ktoré sa dostali aj do vzduchu (najprv vďaka pterosaurom, neskoršie vďaka vtákom). Sprvu si najlepšie viedli príbuzní krokodílov (Crurotarsi), neskoršie (koncom triasu) ich vytlačili dinosaury, počínajúce si ostatok druhohôr nanajvýš suverénne. Kým si dinosaury upevňovali svoje pozície, synapsidy boli takmer na nerozoznanie od cicavcov, ktoré sa objavili zrejme niekedy v skorej alebo strednej jure. 
Kým dinosaury ovládali pevninu, v moriach sa po rôznych krátko trvácnych vývojových líniách (napr. Placodontia, Nothosauria) na dlhšiu dobu usadili delfínom podobné plazy – ichtyosaury (Ichthyosauria) alebo plesiosaury (Plesiosauria). Koncom kriedy sa rozšírili varanom príbuzné mosasaury (Mosasauridae).
Hromadné vymieranie na hranici druhohôr a treťohôr predstavovalo ťažký úder pre plazy. Vymreli ako dinosaury, pterosaury, tak aj všetky morské plazy s výnimkou korytnačiek. Plazy stratili dominantnú pozíciu, ktorú prevzali a dodnes si držia cicavce.
Systematika.
"Význam tu použitých označení definícií ((a), (b), (c)...) pozri hore v úvodnej kapitole článku."
Plazy podľa definície (a) a (e).
Okolo roku 2020 (Systém používaný v tejto wikipédii).
[trieda] plazy (Reptilia)/ sauropsidy (Sauropsida):
Poznámky:
- Vtáky z vývojového hľadiska patria pod diapsidy (plazy podľa definície a). Z tradičných dôvodov a keďže zaradenie pod plazy by spôsobilo, že nad vtákmi by bolo v systéme veľmi veľa taxónov, sa však bežne zaraďujú oddelene (plazy podľa definície e). V tejto wikipédii sa primárne používa definícia e (ale miestami paralelne aj definícia a).
 - Taxón pozostávajúci z plazov (vo vyššie uvedenom význame) okrem Recumbirostra a diapsíd (inak povedané: z čeľadí Captorhinidae, Protorothyridae a s nimi príbuzných rodov) sa zvykne označovať ako Captorhinomorpha (porov. napr. Gaisler-Zima 2018). Z dnešného pohľadu ide o neprirodzený taxón, v minulosti sa sčasti považoval za prirodzený. V starších textoch Captorhinomorpha zahŕňalo navyše aj rody †Bolosaurus, †Ascleistorhinus [oba dnes patria pod Parareptilia], prípadne aj rod †Batropetes [dnes patriaci pod Recumbirostra] (porov. napr. Carroll 1988) a zhruba do 50. rokov 20. stor. niekedy aj čeľaď Limnoscelidae [dnes patriacu pod obojživelníky].
Cca. 1995 - 2020.
sauropsidy (Sauropsida)/plazy (Reptilia) v širšom zmysle:
Poznámky: 
 - Recumbirostra tu patrilo mimo plazov, pod obojživelníky. 
 - Niekedy sa od diapsíd oddeľoval a vedľa nich oddelene uvádzal taxón †Euryapsida, ktorý najčastejšie zahŕňa taxóny Sauropterygia a ichtyosaury.
Cca. 1986/1988 - 1995 (najmä Gauthier 1988).
sauropsidy (Sauropsida) v širšom zmysle:
Poznámky: 
- V trochu starších systémoch bývala čeľaď Protorothyrididae (v širšom zmysle) pod Anapsida (napr. Carroll 1988) a taxón Romeriida neexistoval.
- V ešte starších systémoch existovala namiesto čeľade Protorothyrididae čeľaď Romeriidae, ktorá pozostávala z Protorothyrididae v širšom zmysle a z rodov †Romeria a †Protocaptorhinus (oba rody dnes patria do čeľade Captorhinidae).
 - Recumbirostra tu patrilo mimo plazov, pod obojživelníky. 
Pred rokom 1986/1988.
V tomto období sa obyčajne do plazov zaraďovali aj synapsidy (spravidla okrem cicavcov). To už ale zodpovedá plazom podľa definície (c) - pozri preto nižšie kapitolu Plazy podľa definície (c).
Ukážky konkrétnych systémov.
"Sues 2019"&lt;br&gt;
plazy (Reptilia):
"Gaisler a Zima 2018":&lt;br&gt;
Reptilia:
"Ruggiero et al. 2015 (len pre recentné taxóny):"&lt;br&gt;
trieda plazy (Reptilia):
"Benton 2014:"&lt;br&gt;
trieda Reptilia (staršie Sauropsida )
Poznámky:
- V predchádzajúcom vydaní tejto knihy (Benton 2004) autor používa namiesto vyššie uvedeného názvu Reptilia len názov Sauropsida a názov Reptilia vtedy zavrhoval. Okrem toho má korytnačky zaradené vedľa Parareptilia (pod spoločným názvom Anapsida).
- Autorov systém z roku 1997 pozri nižšie. 
"Linzey cca. 2001":&lt;br&gt;
plazy (Sauropsida, nevhodne: Reptilia):
Plazy podľa definície (b).
Pozri jaštery (taxón v paleontológii).
Plazy podľa definície (c).
Poloha synapsíd v systéme.
Pre lepšiu porovnateľnosť so súčasnými systémami sú synapsidy nižšie vždy uvádzané na prvom mieste systému plazov. V skutočnosti však v systémoch do roku 1986/1988 (resp. zo zotrvačnosti aj neskôr) boli na prvom mieste uvádzané anapsidy, pretože sa do roku 1986/1988 spravidla predpokladalo, že najstaršie plazy (resp. najstaršie blanovce) boli obsiahnuté v anapsidách a od nich sa následne (presnejšie: síce následne, ale zároveň veľmi skoro, t.j. takmer hneď na začiatku) vývojovo oddelili synapsidy a následne (oveľa neskôr) aj všetky ostatné plazy. V systémoch sa to formálne prejavovalo tým, že synapsidy boli spravidla uvádzané buď na druhom mieste (za anapsidami) alebo na poslednom mieste (ako neutrálna poloha resp. preto, že je to v systéme bližšie k triede cicavce). Dnešné systémy (blanovcov) naopak uvádzajú synapsidy na prvom mieste, lebo predpokladajú, že sa blanovce hneď na začiatku rozdelili na dve vetvy - synapsidy a (ostatné) plazy.
Ukážky konkrétnych systémov.
"Strickberger 2011 (uvedené ako "Historická klasifikácia plazov" )":&lt;br&gt;
trieda plazy (Reptilia):
Poznámka: Autor uvádza, že tento systém je upravený systém Carrolla 1988 [porov. dole]; de facto sa ale od neho sčasti odlišuje.
"Pančík (cca. 2005) (len pre recentné taxóny)":&lt;br&gt;
trieda plazy (Reptilia):
Poznámka: Slovenské názvy tu boli sčasti doplnené z iných zdrojov.
"Matoušek-Trnka 1997":&lt;br&gt;
trieda plazy (Reptilia):
Poznámka: Variantné slovenské názvy označené hviezdičkou tu boli doplnené z iných zdrojov.
"Benton 1997":&lt;br&gt;
trieda plazy (Reptilia):
"Carroll 1988":&lt;br&gt;
trieda plazy (Reptilia):
"Špinar 1984":&lt;br&gt;
trieda plazy (Reptilia):
"Camp et al. 1972"&lt;br&gt;
trieda plazy (Reptilia):
"Young 1962":&lt;br&gt;
trieda plazy (Reptilia):
"Pavlova 1929":&lt;br&gt;
trieda plazy (Reptilia):
Poznámka: Systém sa explicitne opiera o Osbornov systém [pozri nižšie].
"Williston 1917":&lt;br&gt;
trieda plazy (Reptilia):
"Osborn 1903":&lt;br&gt;
trieda plazy (Reptilia):
Porovnaj aj kapitolu Typy plazov.
Plazy podľa definície (d).
"Linzey 2001":&lt;br&gt;
trieda plazy (Reptilia):
Poznámka: Autor na rozdiel od systému pre recentné plazy, kde používa termín plazy (Reptilia), v systéme všetkých (t.j. aj vyhynutých) plazov používa termín sauropsidy (Sauropsida).

</doc>
<doc id="30684" url="https://sk.wikipedia.org/wiki?curid=30684" title="Štvornožce">
Štvornožce

Štvornožce (iné názvy: tetrapódy , štvornohé stavovce ; lat. "Tetrapoda, Stegocephali") je skupina (označovaná ako stupeň, nadtrieda a podobne) stavovcov, ktorej zástupcovia sa vyznačujú dobre diferencovanými končatinami s prstami. 
Medzi štvornožce patria obojživelníky v (naj)širšom zmysle (t.j. primitívne formy štvornožcov a obojživelníky v užšom zmysle) a skupina blanovce (Amniota), ktorá zahŕňa plazy, vtáky a cicavce. Štvornožce sa prvýkrát objavili koncom devónu, pred asi 375 miliónmi rokov. Niektoré pozostatky prvotných štvornožčov nie sú dosť kompletné (najmä čo sa týka skamenelín končatín) na to, aby sa dalo spoľahlivo rozlíšiť, či už ide o štvornožca alebo len o vyspelú „rybu“, ktorá je na vývojovej ceste k štvornožcom. 
Systematika.
Zaradenie.
Z vývojového hľadiska štvonožce patria pod ryby lalokoplutvovce, lebo sa z nich vyvinuli. Z tradičných dôvodov sa však zaraďujú ako samostatná skupina čeľustnatcov.
Vnútorná systematika.
[stupeň] štvornožce (Tetrapoda):

</doc>
<doc id="30685" url="https://sk.wikipedia.org/wiki?curid=30685" title="Synapsidy">
Synapsidy

Synapsidy (muž. alebo žen. rod) alebo [ak nezahŕňajú cicavce, tak aj:] cicavcovité plazy (lat. "Synapsida"; väčšinou sú synonymá aj názvy zverojaštery a teriomorfné praplazy - pozri vysvetlenie v článku zverojaštery) sú taxón (obyčajne trieda) blanovcov ("Amniota"). Zahŕňa blanovce najviac príbuzné s cicavcami (a prípadne zahŕňa aj samotné cicavce). 
Ojedinele sa synapsidy (ak zahŕňajú aj cicavce) označujú aj ako cicavce (Mammalia) v (naj)širšom zmysle. 
Vzťah k cicavcom.
V niektorých (novších) deleniach synapsidy zahŕňajú aj cicavce. V iných deleniach cicavce nezahŕňajú a zahŕňajú teda len tzv. cicavcovité plazy, čo je iný (aj formálny) názov pre synapsidy definované tak, že nezahŕňajú cicavce; cicavce sa vyvinuli z cicavcovitých plazov. Inak povedané: Synapsidy v širšom zmysle pozostávajú z cicavicovitých plazov (čiže synapsíd v užšom zmysle) a cicavcov.
Vzťah k plazom.
Či sa synapsidy považujú za plazy, závisí od zvolenej definície pojmu plazy (Reptilia) - pozri vysvetlenie v článku plazy. Pri pohľade na jednotlivé definície plazov možno skonštatovať toto: Pokiaľ ide o 5 dnes najčastejších definícií plazov, podľa štyroch definícií synapsidy nepatria medzi plazy a podľa jednej definície (tzv. tradičnej definície) patria medzi plazy len synapsidy bez cicavcov (čiže tzv. cicavcovité plazy). Pokiaľ ide o ostatné - čiže dnes už zriedkavé - definície, vo viacerých z nich synapsidy patria pod plazy, napr. ak sa plazy chápu len ako iný názov pre blanovce alebo iný názov pre blanovce a veľkú časť vyhynutých obojživelníkov.
Charakteristika.
Synapsidy sa vyznačujú jedným spánkovým otvorom spánkovým otvorom v dolnej časti lebky (diapsidy majú naopak väčšinou dva spánkové otvory alebo jeden v hornej časti lebky). Synapsidy majú tiež sklon k diferencovaniu chrupu. 
Najstaršie synapsidy sú známe z vrchného karbónu. Najväčší rozmach dosiahli počas permu a začiatkom triasu, vo forme cicavcov aj v treťohorách a štvrtohorách.
Systematika.
Súčasná systematika (stav cca. 2016) je takáto :
trieda synapsidy (Synapsida):
Poznámky: 
Staršie sa (ako je už uvedené aj vyššie) všetky synapsidy okrem terapsíd označovali ako pelykosaury a okrem toho sa do synapsíd niekedy zahrňovali aj mesosaury (=mnohozubcotvaré; lat. Mesosauria; dnes sa zaraďujú v systéme mimo synapsíd). Z toho potom vyplýval veľmi jednoduchý systém synapsíd :&lt;br&gt;
(pod)trieda synapsidy (Synapsida):
Poznámka: V súčasných systémoch synapsidy (presnejšie terapsidy, resp. cynodonty) často zahŕňajú aj cicavce. V hlavnom systéme používanom v tejto wikipédii sa cicavce nezaraďujú pod synapsidy, ale tradične, t.j. ako samostatná trieda mimo synapsíd.

</doc>
<doc id="30687" url="https://sk.wikipedia.org/wiki?curid=30687" title="Cool dráma">
Cool dráma

Cool dráma je termín označujúci dramatické diela nastupujúcej generácie mladých európskych autorov polovice 90. rokov 20. storočia. Ich tvorba je známa najmä svojimi drastickými výrazovými prostriedkami a kontroverznými témami, ktoré neraz u publika vyvolávali zhrozenie a šok. V anglo-saskom svete je cool dráma známa aj pod pojmom In-Yer-Face Theatre, ktorý sa objavil v prácach anglického divadelného kritika Aleksa Sierza a do širšieho povedomia sa dostal vďaka jeho rovnomennej knihe.
Úvod.
Nastupujúca generácia dramatikov – dnešných tridsiatnikov bola znechutená spoločnosťou, v ktorej žili. Napriek pádu železnej opony a zmene politickej klímy v Európe sa im svet, do ktorého vstupovali nezdal podstatne lepší ani znesiteľnejší. Hľadanie nepriateľa z druhého bloku vymenili iné problémy – problémy hľadania vlastnej identity, hľadania si miesta v živote.
V 90. rokoch 20. storočia nastal veľký pohyb na britskej divadelnej scéne – britskými divadlami sa prehnala revolúcia. Politicky korektné, nič neriešiace hry s postavami utápajúcimi sa v sebaľútosti vystriedali hry nové, hry iné.
Nový spôsob písania, ktorý do divadiel priniesli mladí dramatici zobrazoval súčasný život, jeho krutú realitu a boj s ňou. Divadlo sa stalo „cool“ miestom, kam opäť začali chodiť mladí ľudia. Vznikali nové divadelné súbory a niektoré staré radikálne zmenili svoj repertoár.
Pre európsku drámu 90. rokov vzniklo nesmierne veľa pomenovaní – v Británii si ju pomenovali ako "in-yer-face", v Nemecku "Blut und Sperm", Poliaci a Srbi ju nazvali "novým brutalizmom". Slovenské označenie cool dráma sa prvýkrát objavilo v slovenských a českých esejach teatrologičky Anny Gruskovej.
Ohniskom tejto revolúcie sa stalo londýnske divadlo The Royal Court Theatre a smršť, ktorá začala vo Veľkej Británii sa veľmi rýchlo rozšírila i do ďalších kútov Európy. Otvárali sa nové divadlá a staré pod vedením výrazných režisérskych osobností, umeleckých šéfov a riaditeľov menili radikálne svoj repertoár. Aleks Sierz, britský kritik a teatrológ považuje londýnske divadlá ako Royal Court, Bush Theatre, Soho Theatre, Traverse a iné za drahokamy britského divadelného systému. Vďaka nim divadlo znova načerpalo silu, aktualitu a naliehavosť nie z klasiky, ale zo súčasnej drámy.
Na európskom kontinente, kde našlo britské divadlo živnú pôdu najmä v prostredí mladého nemeckého divadla. Vlajkovými loďami cool drámy sa stalo berlínske divadlo Die Baracke, späté najmä s menom režiséra Thomasa Ostermeiera a hamburský Schauspielhaus. Postupne s rozširovaním súčasnej britskej tvorby rástla aj pôvodná domáca dramatická tvorba.
Za Nemeckom a Veľkou Britániou nezaostávali ani ostatné krajiny – britskí, či novoobjavení talentovaní domáci autori sa začali uvádzať vo Francúzsku, Španielsku, ale i v krajinách východnej Európy – v Poľsku, v Česku, do istej miery aj na Slovensku, v Srbsku a Čiernej Hore a v Rusku.
Témy.
Aleks Sierz vo svojej knihe In Yer Face Theatre definoval cool drámu ako "„divadlo, ktoré Vás chytí za krk a trasie vami dovtedy, kým nepochopíte jeho odkaz.“" Je to definícia viac než výstižná. Cool dramatika je neraz označovaná ako obscénna, agresívna alebo provokatívna, jej odkaz je však hodný vypočutia. Zámerom autorov však nie je šokovať meštiacku spoločnosť. Chcú pravdivo a presne zobraziť medziľudské vzťahy, ktoré panujú v súčasnej spoločnosti. Neberú si pred ústa servítky a snažia sa celému svetu vykričať, čo si o ňom myslia, čím sa snažia napraviť súčasnú povesť divadla. Divadla, ktoré sa pre mladých ľudí stalo nezáživným, predstavujúcim konzervatívne hodnoty rodičovskej generácie. Divadlo v ich očiach ostalo miestom nudných výchovných predstavení, ktoré museli povinne absolvovať s učiteľským dozorom.
Cool autori sa snažia pravdivejšie vyjadriť pocity človeka. Starostlivo a bez akéhokoľvek prikrášľovania rozoberajú aspekty každodenného života bežných i menej bežných ľudí. O divadle sa často vraví ako o doskách, ktoré znamenajú svet – svet dnešnej doby je však krutý, drsný a nemilosrdný, a tak ho aj toto divadlo zobrazuje.
Cool dramatika zobrazuje človeka v tých najintímnejších polohách. Často až naturalisticky ukazuje veci skryté pred zrakom verejnosti. Otvorene rozpráva o veciach, o ktorých verejnosť vie, len sa nimi nechce zaoberať. Sú to najmä problémy rasizmu a xenofóbie. Dramatici nás učia väčšej tolerancii voči odlišnostiam, s ktorými sa stretávame v dnešnej spoločnosti. Taktiež je veľmi aktuálna otázka ľudskej sexuality. Mnohé z postáv hľadajú svoju sexuálnu identitu alebo riešia krízu svojho homosexuálneho vzťahu.
Pred problémami sexuality nie je možné donekonečna zatvárať oči. Sexualita je prirodzenou súčasťou ľudského bytia. Bohužiaľ, spoločnosť však v mnohom nie je pripravená o nej otvorene diskutovať a akékoľvek verejné rozoberanie tejto témy je odsudzované a označované za nemravné.
Problém drog je v súčasnosti veľmi aktuálny a potreba odtabuizovania drogovej závislosti je viac než potrebná. Pretože práve v drogách mnohí mladí ľudia nachádzajú šťastie, i keď je to šťastie veľmi dočasné a koniec koncov zničujúce. Umierajú alebo z nich ostávajú ľudské trosky neschopné začleniť sa do normálneho života. Nikto však neskúma ich dôvody. Nikto sa nepýta, prečo je to tak.
Zaoberá sa odcudzenosťou medziľudských vzťahov. Ľudia sa prestávajú medzi sebou rozprávať. Človek sa postupne stáva vyprahnutou existenciou nachádzajúcou sa na citovej púšti. Láska je považovaná za akýsi staromódny cit a z medziľudských vzťahov sa stávajú podivné obchodné transakcie a akési vzájomne výhodné dohody. Surovým zobrazením devalvácie ľudských citov sa snaží zabrániť tomu, aby sa z človeka stala vyprahnutá existencia márne hľadajúca lásku na citovej púšti.
Vzájomná komunikácia zlyháva. Rodina ako základná spoločenská jednotka sa natoľko zdeformovala, že deti s rodičmi sa stretávajú nanajvýš pri večeri a väčšinou si aj tak nemajú čo povedať. Zúfalé snahy rodičov o nadviazanie komunikácie zlyhávajú. To má za následok, že deti sa uzatvárajú sami do seba a rodičia sa pre nich stávajú len garantom materiálneho zabezpečenia. Pomoc nehľadajú u rodičov, utiekajú sa k hľadaniu iných vzorov a ideálov. Možno ešte nevedia, čo od života chcú, ale vedia čo nechcú. Nechcú sa stať kópiami svojich rodičov, odmietajú životné skúsenosti vnucované rodinou. Ich hlavnou snahou je stať sa kompletnou individualitou.
Ako v rodinných, tak i partnerských vzťahoch dochádza k úpadku vzájomnej komunikácie. Ľudia sú citovo neukotvení, nechcú hovoriť o svojich pocitoch. Hanbia sa za svoje city, za svoje problémy. Boja sa, že sklamú svojho partnera a pritom znemožnia samého seba. Snaha za každú cenu zachovať kamennú tvár však nič nerieši. Dochádza iba k akumulácii problémov a následným skratom v ľudskom konaní.
S nástupom masovo-komunikačných prostriedkov sa človek stal hračkou v rukách médií. Médiá každodenne ovplyvňujú náš život. Reklama nám vraví, ako sa máme správať, čo si máme obliekať, čo máme jesť a ako máme vyzerať. Média v nás pestujú pocit viny, ak nerobíme to, čo nám diktujú. Individualita človeka sa dostáva na okraj záujmu spoločnosti.
S cool drámou sa divadlo dostalo do pozície živého média, ktoré sprostredkúva autentický dotyk s realitou. Bez prikrášlenia, bez estetických posunov, takou, aká v skutočnosti je.
Jazyk a výrazové prostriedky.
Cool dráma priniesla do divadla konca 20. storočia témy, ktoré boli dovtedy oficiálnou dramatickou tvorbou odmietané. Na dosky, ktoré znamenajú svet sa dostal svet podsvetia, svet zvrhlíkov najrôznejšieho druhu, svet vrahov, šialencov, pedofilov, incestných vzťahov, svet deviantných homosexuálov, bisexuálov a heterosexuálov. S týmito svetmi prenikli do divadla aj ich jazyky a inscenačné techniky dokumentárneho, niekedy až naturalistického rázu.
Jazyk súčasného divadla je jednoduchý, každodenný. Postavy hovoria jazykom ulice, ich slovník je plný slangových výrazov a vulgarizmov. Ich rečový prejav je drsný, živelný, čím je v mnohom blízky súčasnej mladej generácii. Postavy akoby svoje repliky zlostne štekali. To čo kričia, vychádza z ich vnútra, z hĺbky ich duše a neraz sa ich slová zarezávajú pod kožu a nútia nás premýšľať o svete a svojom živote v ňom. Autori sa vracajú k tomu najzákladnejšiemu a najpôvodnejšiemu materiálu – k dramatickému textu. Dôraz sa kladie na samotný text a na hercovo umenie s textom pracovať. Svoje príbehy herci rozprávajú priamo, bez umelých zovšeobecnení, bez filozofických téz. Cool dráma nič neprikrášľuje, na nič sa nehrá, nepovyšuje sa.
Inscenátori zobrazujú deviantnú realitu rovnakými prostriedkami. S dokumentárnym, až naturalistickým spôsobom zobrazovania reality korešponduje aj celková výprava jednotlivých predstavení. Dekorácia divadelných hier musí byť jednoduchá a málo nákladná. Napríklad, v prvom uvedení Kaneovej hry "Túžím" scénu tvorili iba štyri stoličky, na ktorých sedeli štyri hlasy. Často si scénograf vystačí so špinavou dlážkou a stenou, nábytkom z bazáru alebo z IKEA. Viac než na nákladnosť scény a dekorácie sa kladie veľký dôraz na hudbu a osvetlenie, ktoré musí dokonale korešpondovať s náladou predstavenia.
Značný je vplyv filmovej tvorby na vizuálnu stránku prestavení, a to najmä severskej skupiny Dogma 95 a ich desatora. "Desatoro Dogmy 95" bolo zostavené dánskym režisérom Larsom von Trierom a Thomasom Vinterbergom. Tu sú niektoré z pravidiel Desatora:
Ukážka jazyka.
Jednou z postáv hry "Japes" (Simon Gray, 2001) je spisovateľ Michael Cartts, muž v stredných rokoch, ktorý sa rozčuľuje nad novým štýlom písania. Po tom, čo zhliadol novú divadelnú hru od mladého dramatika, Cartts popisuje konanie osôb na scéne:
 "„...mali tú drzosť, priam pýchu mrmľať tie najstrašnejšie slová, „milujem ťa“, [ale] čo tým mysleli? Mysleli tým „Pojebal som ťa a teraz mám chuť pojebať ťa zase, a možno ešte zopárkrát, a potom budem žiarliť, budem šalieť žiarlivosťou ak ťa bude jebať hocikto iný“... Nerobia nič iné, len že jebú jeden s druhým a nehovoria o ničom inom len o tom, ako to robia, a s kým či komu by to robili naozaj radi – a vôbec sa tým netaja...&lt;br&gt;Ani jediné slovko nenaznačuje vnútorný život, nepoznajú priateľstvo, iba ako príležitosť na sexuálne súťaže a zrady, nemajú záujmy, vášne alebo city, ako keby bol muž zredukovaný na kokot, a kokot bol mužom, žena pičou, piča ženou, a jediným cieľom v živote ako keby bolo pichnúť kokot do piče, naraziť piču na kokot… A najhoršie, vieš, úplne najhoršie na tom je, že hovoria spisovne. Tvoria vety. Skladajú ich! Dokonca elegantne. Tak prečo? Povedz mi, prečo? [krátka pauza] Vlastne viem, prečo. Aby hádzali slovesá a podstatné mená – do ksichtu. Ľuďom do ksichtu. To sú slová, čo? To sú slová! Do ksichtu!“"
Slová „do ksichtu“ (angl. "in-yer-face") sa stali základom anglického názvu pre cool drámu – divadlo do ksichtu ("In-yer-face theatre").
Externé odkazy.
Alex Sierz: In-Yer Face Theatre 

</doc>
<doc id="30689" url="https://sk.wikipedia.org/wiki?curid=30689" title="Deklinácia (astronómia)">
Deklinácia (astronómia)

Deklinácia (δ) je uhlová vzdialenosť hviezdy od svetového rovníka meraná pozdĺž deklinačnej kružnice hviezdy. Udáva sa v stupňoch od 0° do 90° kladne k severnému svetovému pólu, záporne k južnému svetovému pólu. Deklinácia je jedna z rovníkových súradníc hviezdy, podobne ako rektascenzia.

</doc>
<doc id="30695" url="https://sk.wikipedia.org/wiki?curid=30695" title="Endokrinná sústava">
Endokrinná sústava

Endokrinná sústava alebo endokrinný systém je sústava endokrinných žliaz – žliaz s vnútorným vylučovaním. Tieto žľazy produkujú biologicky aktívne látky – hormóny, ktoré ovplyvňujú činnosť rôznych orgánov tela a prenášajú informácie vo vnútri tela. Ich úlohou je zabezpečiť v organizme stálosť vnútorného prostredia, tzv. homeostázu. Žľazy úzko spolupracujú s nervovým systémom, dokonca niektoré časti nervovej sústavy (hypotalamus, dreň nadobličiek) majú funkciu endokrinných žliaz.
Zloženie.
Hypofýza.
Nachádza sa v tureckom sedle klinovej kosti, delí sa na 3 laloky. "Predný lalok hypofýzy" produkuje niekoľko hormónov: somatotropín (zvyšuje produkciu rastových faktorov), kortikotropín (potrebný pre udržanie normálnej funkcie kôry nadobličiek), prolaktín (dôležitý pre rast prsníkovej žľazy), tyreotropín (stupňuje tvorbu hormónov štítnej žľazy), luteotropín (spôsobuje prasknutie vaječníkového folikulu a následne vyplavenie vajíčka), folitropín (potrebný pre rast a vývin folikulov). 
"Stredný lalok hypofýzy" produkuje hormóny, ktoré sa svojou chemickou štruktúrou podobajú na kortikotropín (t. j. hormón produkovaný predným lalokom hypofýzy). 
"Zadný lalok hypofýzy" neprodukuje, ale uskladňuje: antidiuretický hormón (zvyšuje priepustnosť bunkových stien v distálnom kanáliku, čím sa voda dostáva späť do obehu), oxytocín (vyvoláva rytmické sťahy hladkej svaloviny maternice).
Štítna žľaza.
Prištítne telieska (lat. glandulae parathyreoidae) sú dva páry malých žliaz s vnútorným vylučovaním. Sú umiestnené na zadnej strane štítnej žľazy. Tvoria parathormón (PTH), ktorý zvyšuje hladinu vápnika v krvi, tým že ho uvoľňuje z kostí (aktivuje osteoklasty, ktoré rozrušujú kosti) a podporuje vstrebávanie vápnika v tenkom čreve, obmedzuje jeho vylučovanie v obličkách. Týmto procesmi udržuje stálu hladinu vápnika v krvi a mimobunkových tekutinách.
Hyperfunkcia: odvápňovanie kostí a následné ukladanie vápnika v mäkkých tkanivách ako sú obličky, srdce.
Hypofunkcia: v krvi je nedostatok vápnika, čo spôsobuje kŕče a svalové zášklby.
Langerhansove ostrovčeky pankreasu.
V pankrease je ich okolo milióna (asi 1 g celej hmotnosti pankreasu). Skladajú sa z dvoch typov buniek, ktoré produkujú glukagón a inzulín. Hlavná úloha: kontrola množstva cukru v krvi.
Nadobličky.
"Hormóny kôry nadobličiek": mineralokortikoidy (aldosterón - umožňuje priepustnosť obličkových kanálikov pre sodík, ktorý sa vracia spolu s primárnym močom späť do organizmu), glukokortikoidy (kortizol - potrebný na to, aby sa z aminokyselín v pečeni mohli tvoriť cukry), androgény (tieto hormóny nemajú príliš veľký fyziologický význam). 
"Hormóny drene nadobličiek": noradrenalín (zvyšuje tlak krvi a vyvoláva zúženie ciev), adrenalín (rozširuje cievy, podporuje činnosť srdca).
Funkcie.
Komplexná chemická regulácia vývoja a funkcií ľudského tela látkami, vylučovanými do krvného obehu.
Použitá literatúra.
PLANIK L. a kol., "Patologická anatómia a patologická fyziológia", OSVETA 2007, ISBN 978-80-8063-241-0

</doc>
<doc id="30696" url="https://sk.wikipedia.org/wiki?curid=30696" title="Podmozgová žľaza">
Podmozgová žľaza

Podmozgová žľaza alebo hypofýza (pravdepodobne z gr. "hupophusis" – uchytenie zospodu) je žľaza s vnútorným vylučovaním. Má nadradenú, koordinačnú funkciu voči ostatným endokrinným žľazám. Je spojená s časťou medzimozgu – hypotalamom a spolu s ním vytvára hypotalamo-hypofýzový komplex. Hypotalamus tu funguje ako riadiace a spájacie centrum, ktoré umožňuje ovládanie funkcií endokrinného systému centrálnou nervovou sústavou.
Anatómia.
Hypofýza je nepárový, sivoružový, valcovitý útvar oblého tvaru, v predozadnom smere mierne sploštený. Jej veľkosť je do istej miery variabilná: dĺžka 5, výška 6, šírka 12, váha 300700 mg. U žien je o niečo ťažšia, počas tehotenstva sa jej veľkosť mierne zväčšuje. Je uložená v tzv. "tureckom sedle" (lat. "sella turcica"), ktoré vytvára klinová kosť (lat. "os sphenoidale"). Hypofýza je obalená väzivovým puzdrom a jej kostené lôžko je vystlané tvrdou mozgovou plenou (lat. "dura mater"). Dura mater tvorí medzi prednými a zadnými výbežkami okraja tureckého sedla – "processus clinoideus anterior" (lat.) a "processus clinoideus posterior" (lat.) – záhyb (odb. duplikatúru), ktorá až na malý otvor uzatvára jeho dutinu. Takto je hypofýza veľmi dobre chránená.
Duplikatúra dura mater, ktorá kryje hypofýzu z hornej strany, sa volá "bránica sedla" – (lat. "diaphragma sellae"). V tomto kryte je malý otvor, ktorým prechádza stopka – "infundíbulum hypofýzy". Infundíbulum spája hypofýzu s hypotalamom, ktorý v mieste spojenia s ním vybieha do tzv. "tuber cinereum" (lat.). Tretia komora vybieha do infundíbula v podobe slepo končiaceho výbežku (lat. "recessus infundibuli").
Po oboch stranách hypofýzy prebieha párový žilový splav – lat. "sinus cavernosus". Ten je rozdelený neúplnými priečkami na sústavu vzájomne pospájaných dutín. Prechádza cezeň okrem viacerých nervov i arteria carotis interna.
Hypofýza sa skladá z dvoch častí:
* "pars distalis" (lat.) - vlastná adenohypofýza; predná, najväčšia časť hypofýzy.
* "pars intermedia" (lat.) - pruh buniek naliehajúci na neurohypofýzu a oddeľujúci ju od vlastnej adenohypofýzy. Sama je od nej oddelená drobnou štrbinkou, ktorá je pozostatkom dutiny stomodea (pozri Embryológiu hypofýzy). Táto môže v dospelosti sčasti obliterovať a zostávajú po nej len folikuly vystlané kubickým epitelom - tzv.Rathkeho cysty.
* "pars tuberalis" (lat.) - vrstvička buniek pokrývajúca infundíbulum a tiahnúca sa až k tuber cinereum, bohato cievne zásobená - začínajú tu kapiláry hypofýzoportálneho systému (pozri Cievne zásobenie hypofýzy).
* "lobus nervosus" - vlastná neurohypofýza.
* "infundibulum" - pokračovanie lobus nervosus, ktoré ho spája s hypotalamom.
* "eminentia mediana" - mierne vyvýšenie prednej i zadnej steny infundíbula, vyklenujúce sa do dutiny III. komory.
Do neurohypofýzy vstupujú axóny neurónov z "nucleus supraopticus" (lat.) a "nucleus paraventricularis" (lat.) vo forme "tractus hypothalamohypophysialis" (lat.).
Cievne zásobenie hypofýzy.
Má súvis s prenášaním hormónov z hypotalamu do hypofýzy a z hypofýzy do krvného obehu. Tepny i žily sú párové.
Dolná hypofyzárna tepna – lat. "arteria hypophysialis inferior" – odstupuje z vnútornej krčnice (lat. "arteria carotis interna") hneď po jej výstupe zo sinus cavernosus. Ide zdola k lobus posterior, ktorý zásobuje. V samotnej hypofýze vysiela vetvičky aj do predného laloka a stopky.
Horná hypofyzárna tepna – lat. "arteria hypophysialis superior" odstupuje z vnútornej krčnice neskôr, až pred jej rozdelením na mozgové tepny. Smeruje spredu k stopke a delí sa na vetvičky pre predný lalok a pre infundíbulum a jeho eminentia mediana.
Horné hypofyzárne tepny sa vetvia v hornej časti infundíbula a eminentia mediana. Tvoria tu kapilárne siete, z ktorých následne vznikajú žily zostupujúce stopkou do predného laloka hypofýzy, kde sa znovu vetvia na kapilárne siete – tento spôsob vetvenia sa podobá vetveniu vrátnice (lat. "vena portae"), preto sa označuje ako "hypofýzoportálny systém".
Osobitne z kapilárnych sietí predného a osobitne zo zadného laloka sa vytvárajú "hypofyzárne vény" – lat. "venae hypophysiales". Je ich väčšie množstvo a ústia do sinus cavernosus.
Histológia.
Hypofýza sa skladá z dvoch histologicky odlišných lalokov, ktoré majú spoločné puzdro.
Väzivové puzdro.
Puzdro je jemné, skladá sa z kolagénového väziva, ktoré pozdĺž infundíbula plynule prechádza do mäkkej pleny mozgovej (lat. "pia mater"). Z jeho vnútornej plochy odstupujú jemné väzivové septá, ktoré obsahujú nervy a krvné cievy.
Adenohypofýza.
Adenohypofýza je extodermového pôvodu a je najobjemnejšou časťou hypofýzy. V anatomickom reze má vďaka veľkému množstvu drobných ciev hnedočervenú farbu. 
Pars distalis.
Pars distalis je zložená z epitelových buniek rôznej veľkosti, tvaru i funkcie. Sú v nej usporiadané do vzájomne prepojených pruhov, trámcov a folikulov (niekedy obsahujúcich koloidnú hmotu), medzi ktorými je veľké množstvo sínusoidných kapilár. Tie sú oddelené od žľazových buniek spleťou jemných retikulínových vláken, ktoré naväzujú na hrubšie väzivové septá vychádzajúce z puzdra. Jej bunky rozdeľujeme podľa ich schopnosti sa farbiť a podľa špeciálnych imunohistochemických metód na nasledovné typy:
Pars intermedia.
Pars intermedia je u človeka len rudimentárna úzka zóna tkaniva medzi adeno- a neurohypofýzou, zložená z niekoľkých folikulov vystlaných plochým alebo kubickým epitelom a vyplnených koloidom. Folikuly obklopujú bunkové trámce, ktoré najmä u starších ľudí zasahujú hlboko do neurohypofýzy (tzv. "invázia bazofilov"). Obsahuje "melanotropné bunky" – bazofilné bunky produkujúce melanotropín (melanocyty stimulujúci hormón, MSH).
Pars tuberalis.
Pars tuberalis je tvorená 2 – 3 vrstvami buniek, ktoré vytvárajú nepravidelné trámce a folikulmi buniek, podobných chromofóbnym bunkám. Ich funkcia nie je známa. Je tu najhustejšia sieť ciev z celej hypofýzy.
Neurohypofýza.
Neurohypofýza je neuroektodermového pôvodu. V anatomickom reze je sivožltej farby, ktorého príčinou je bunkový pigment. Nemá histologicky žľazový charakter. Tvorí ju veľké množstvo gliových buniek (tzv. "pituicyty") a malé množstvo ependýmových buniek. Do zadného laloku cez infundíbulum smeruje veľké množstvo nemyelinizovaných nervových vlákien (cca 100 000) z jadier hypotalamu ("nucleus supraopticus" a "nucleus paraventricularis"), ktoré majú sekrečnú funkciu. Samotné pôsobky sú transportované z tela nervovej bunky v hypotalame v sekrečných granulách cez nervové výbežky – axóny. Hovoríme o tzv. "axonálnom prúdení". Takýto axón sa nekončí typicky synapsiou, ale nalieha na stenu kapiláry, do ktorej tieto pôsobky vylučuje – samotný dej sa označuje ako "neurosekrécia (neurokrínia)" a bunky neurosekrečné (neurokrinné alebo neuroendokrinné). Pokiaľ je produkt neurónu skutočným hormónom, bunku označujeme ako "neuroendokrinný" alebo "peptidergný neurón". Sekrečné granuly sa pred uvoľnením do krvného obehu hromadia v koncových častiach axónov ako tzv. "Herringove telieska".
Medzi gliovými bunkami sú zrnká pigmentu, ktorého množstvo pribúda vekom.
Embryológia.
Vývoj hypofýzy začína u trojtýždňového embrya z dvoch odlišných základov:
V 6. týždni sa obe výchlipky stretnú, tá zo stomodea pred tou zo spodiny medzimozgu.
Koncom 8. týždňa sa výchlipka stomodea úplne oddelí od svojho základu a spojí sa s infundíbulom – na konci 2.mesiaca je už vytvorený základ celej hypofýzy. V strope budúceho hltanu zostáva zvyšok jej tkaniva – "hypophysis pharyngea" (lat.). V prednej stene Rathkeho výchlipky dochádza k rýchlemu deleniu buniek, ktoré sa stanú základom pars distalis adenohypofýzy; časť buniek obklopí infundíbulum a vytvorí pars tuberalis. Zo zadnej steny Rathkeho výchlipky vznikne pars intermedia. Dutina výchlipky pretrváva vo forme štrbiny i po narodení a čiastočne sa uzatvorí až v dospelosti. Infundíbulum sa v kaudálnej časti rozšíri a vytvorí základ neurohypofýzy. Pôvodne gliové bunky sa v nej menia na pituicyty a z hypotalamu sem vrastú axóny nervových buniek. Žľazové bunky adenohypofýzy sa diferencujú medzi 9. až 14. týždňom vývoja.
Fyziológia (funkcie).
Hlavným regulačným centrom hypofýzy je hypotalamus. Vylučovanie jej hormónov reguluje pomocou vlastných regulačných polypeptidov, ktoré sa tvoria v hypotalamických jadrách. Axonálnym transportom sú distribuované do oblasti eminentia mediana, tam prechádzajú do ciev hypofýzoportálneho systému a cezeň sa dostávajú do adenohypofýzy. Tieto regulačné látky označujeme podľa toho, či produkciu jednotlivých hormónov stimulujú - "liberíny" (napr. kortikoliberín, tyreoliberín, foliberín) alebo utlmujú - "statíny" (napr.somatostatín, prolaktostatín). Ich vylučovanie je riadené nervovou cestou.
Iná situácia je v prípade neurohypofýzy, ktorá je vlastne priamo akousi „predĺženou rukou“ hypotalamu – jej hormóny (takisto syntetizované v jadrách) sa vylučujú priamo do krvného obehu.
Adenohypofýza produkuje tieto hormóny:
Stredný lalok (lat. "pars intermedia") je dobre vyvinutý iba pri nižších stavovcoch, u vyšších stavovcov je vyvinutý veľmi slabo až skoro vôbec. Tvorí sa tu melanoforový hormón zodpovedný za sfarbenie tela živočíchov, u človeka sa tento hormón označuje ako melanotropín (melanocyty stimulujúci hormón, MSH).
Neurohypofýza uskladňuje hormóny, ktoré sa vytvárajú v neurosekrečných (neurokrinných) bunkách hypotalamu. 

</doc>
<doc id="30697" url="https://sk.wikipedia.org/wiki?curid=30697" title="Šuškovité teliesko">
Šuškovité teliesko

Šuškovité teliesko (íné názvy: pineálny orgán, epifýza, šuška, staršie: šuškovité teleso, neodborne: tretie oko, nesprávne [a po česky]: "šišinka"; lat. "glandula pinealis" alebo "corpus pineale"; gr. "epi-" = pri, "fyomai" = rásť) je žľaza s vnútorným vylučovaním. Je to výrastok medzimozgu.
Vytvára sa v nej hormón melatonín, ktorý je zodpovedný za inhibíciu tvorby pohlavných hormónov. Počas svetelnej časti dňa sa inhibuje tvorba melatonínu. V lete, počas dlhých dní je jeho tvorba znížená. Nedostatok svetla (napríklad v zime) môže spôsobovať horšiu náladu až depresiu.

</doc>
<doc id="30698" url="https://sk.wikipedia.org/wiki?curid=30698" title="Štítna žľaza">
Štítna žľaza

Štítna žľaza (lat. "glandula thyreoidea") je jedna z väčších endokrinných žliaz v tele.
Je to dvojlalokový orgán umiestnený v krku, ktorý produkuje hormóny, najmä tyroxín (T4) a trijódtyronín (T3), regulujúce intenzitu metabolizmu a ovplyvňujúce rast a aktivitu mnohých iných systémov v tele. Jód je dôležitý pre tvorbu oboch hormónov. Ďalší hormón produkovaný štítnou žľazou je kalcitonín – kontroluje hladinu vápnika v krvi. Hypertyroidizmus (bežnejšie hypertyreóza - zvýšená aktivita štítnej žľazy) a hypotyroidizmus (bežnejšie hypotyreóza - nedostatočná aktívita štítnej žľazy) sú najbežnejšie poruchy spojené s touto žľazou. 
Anatómia.
Štítna žľaza je umiestnená na prednej strane krku, začína pri šikmej čiare na štítnej chrupke (tesne pod hrtanovým výstupkom ohryzku) a pokračuje až k šiestej podkovitej chrupke (chrupavky v tvare C, tvoriace mechanickú oporu priedušnice). Určiť jej polohu vzhľadom na stavce chrbtice nie je možné, pretože sa vzhľadom na ne pri prehĺtaní pohybuje vertikálne. Leží na priedušnici a je zakrytá pretracheálnou fasciou (čo jej umožňuje pohyb), svalmi a kožou.
S hmotnosťou 10 – 20 g u dospelého človeka patrí štítna žľaza medzi väčšie žľazy. Má motýlikovitý tvar. Krídla zodpovedajú lalokom a telo je mostík štítnej žľazy. Môže sa výrazne zväčšiť počas tehotenstva a pri mnohých chorobách.
Zásobenie krvou.
Štítna žľaza je prekrvovaná dvoma pármi tepien, hornou a dolnou štítnou tepnou na oboch stranách. Horná štítna tepna je prvá, ktorá odstupuje od externej karotídy a zásobuje najmä hornú časť štítnej žľazy, kým dolná štítna tepna je hlavnou vetvou štítnokrčného kmeňa, ktorý odstupuje od podkľúčnej tepny. V prípade 10 % ľudí je ďalšia štítna tepna ("thyreoidea ima"), ktorá odstupuje od hlavovoramenného kmeňa alebo aortálneho oblúku. Lymfatické cievy sledujú krvné zásobenie.
Krv zo žíl odvádzajú tri hlavné žily do hornej dutej žily a to horná, stredná a dolná štítna žila.
V porovnaní s inými orgánmi v tele má na svoju hmotnosť štítna žľaza jedno z najlepších krvných zásobení. Najlepšie zásobený je baroreceptorový orgán v karotíde.
Embryologický vývoj.
Štítna žľaza je odvodená od druhého hltanového oblúka. V treťom až štvrtom týždni tehotenstva sa u plodu objaví štítna žľaza ako rastúci epitel na dne hrtana pri koreni jazyka medzi "tuberculum impar" a "copula" na mieste neskôr označenom slepý otvor ("foramen caecum"). Následne štítna žľaza poklesne cez štítnojazykový vývod ako dvojlaločný výrastok. Počas nasledujúcich týždňov migruje ďalej ku spodku krku. Počas migrácie ostane štítna žľaza spojená s jazykom cez úzky kanál (štítnojazykový vývod).
Folikuly štítnej žľazy začnú tvoriť koloid v 11. týždni a tyroxín do 18. týždňa.
Histológia štítnej žľazy.
Na histologickej úrovni sú v štítnej žľaze tri hlavné štruktúry:
Fyziológia.
Hlavnou funkciou štítnej žľazy je produkcia hormónov tyroxínu (T4), trijódtyronínu (T3) a kalcitonínu. Až 40 % T4 sa premieňa na T3 v periférnych orgánoch ako napríklad pečeň, obličky a slezina. T3 je asi desaťkrát účinnejší ako T4.
Tvorba tyroxínu a trijodtyronínu.
Tyroxín produkujú folikulárne bunky z voľného tyrozínu a tyrozínových zvyškov na tyreoglobulíne (TG). Jód sa zachytáva v "jódovej pasci" peroxidom vodíka tvorenom tyroidálnou peroxidázou (TPO) a nadviazaný do polôh 3′ a 5′ benzénového jadra tyrozínových zvyškov na TG a na voľnom tyrozíne. Po stimulácii TSH folikulárne bunky absorbujú TG a proteolyticky odštiepia jódované tyrozínové zvyšky z TG, tvoria T4 a T3 (na T3 je o jeden jód menej oproti T4) a vypúšťajú ich do krvi. Dejodinázy konvertujú T4 na T3. Štítna žľaza vylučuje asi z 90 % T4 a z 10 % T3
Hlavným cieľom tyroidných hormónov sú bunky mozgu. Tyreoidné hormóny hrajú kritickú úlohu vo vývoji mozgu počas tehotenstva.
Zistilo sa, že transportný proteín OATP1C1 je dôležitý na prenos T4 cez hematoencefalickú bariéru. Ďalší transportný proteín (MCT8) je dôležitý pre prenos T3 cez membrány mozgových buniek.
V krvi je T3 a T4 čiastočne viazaný na globulín viažúci tyroxín, sérový albumín a transtyretín. Len veľmi malá časť cirkulujúceho hormónu je voľná (0,03 % T4 a 0,3 % T3). Iba voľný podiel má hormonálnu aktivitu. Rovnako ako pri kyseline retinolovej a steroidných hormónoch, tyroidné hormóny prechádzajú cez bunkovú membránu a viažú sa na vnútrobunkové receptory (α1, α2, β1 a β2), ktoré pôsobia samostatne, v pároch alebo spolu s retinoidným X-receptorom ako transkripčný faktor a ovplyvňujú transkripciu DNA.
Regulácia tvorby tyroxínu a trijodtyronínu.
Tvorbu tyroxínu reguluje tyreotropný hormón (TSH) vylučovaný v prednom laloku hypofýzy (adenohypofýza).
Hormóny štítnej žľazy ovplyvňujú bunky produkujúce TSH negatívnou spätnou väzbou: Produkcia TSH je potlačená pri vysokých hladinách T4 a naopak. Samotnú produkciu TSH moduluje tyreotropín uvoľňujúci hormón (tyreoliberín) produkovaný v hypotalame, ktorý sa uvoľňuje vo zvýšenom množstve v situáciách ako je napríklad chlad (aby zrýchlený metabolizmus zvýšil produkciu tepla). Produkciu TSH tlmí somatostatín, zvýšená hladina glukokortikoidov, sexuálne hormóny (estrogén a testosterón) a veľmi vysoká koncentráciou jodidových jónov v krvi.
Kalcitonín.
Ďalší hormón produkovaný štítnou žľazou sa zapája do regulácie hladiny vápnika v krvi. Ako odpoveď na hyperkalcémiu produkujú parafolikulárne bunky štítnej žľazy (C-bunky) kalcitonín. Kalcitonín podporuje transport vápnika do kosti čo je účinok opačný ako má paratyreoidálny hormón (PTH) prištítnej žľazy. Kalcitonín sa však nezdá byť tak nenahraditeľným ako PTH vzhľadom na to, že krvný vápnik ostáva stály po odstránení štítnej žľazy, ale nie po odstránení prištítnych teliesok.
Môže sa použiť ako indikátor výskytu karcinómu drene štítnej žľazy, pri ktorom sú prítomné vysoké hladiny kalcitonínu a jeho zvýšené hladiny po operácii môžu indikovať, že nebolo odstránené všetko tkanivo karcinómu. Môže sa tak aj zistiť, či podozrivé lézie (napríklad opuchnuté lymfatické uzliny) obsahujú metastázy pôvodného malígneho rastu.
Kalcitonín sa používa aj na farmakoterapiu hyperkalcémie alebo osteoporózy.
Dôležitosť jódu.
V oblastiach sveta, kde je nedostatok jódu (nenahraditeľný pri produkcii tyroxínu a trijódtyronínu) v strave sa môže štítna žľaza výrazne zväčšiť, čo vedie k opuchnutému krku (endemická struma).
Tyroxín je kritický v regulácii metabolizmu rastu v celej živočíšnej ríši. Podaním látky blokujúcej štítnu žľazu ako propyltiouracyl obojživelníkom môže napríklad zabrániť žubrienkam v premene na žaby, naopak podanie tyroxínu spustí metamorfózu.
U ľudí, deti narodené s nedostatočnosťou tyroidných hormónov majú problémy s rastom a vývojom a ich mentálny vývoj tiež môže byť vážne obmedzený, tento stav sa nazýva kreténizmus. Novonarodené deti v mnohých rozvinutých krajinách sú dnes rutinne testované na nedostatočnosť štítnej žľazy ako časť skríningu novorodencov. Deti s nedostatočnosťou sa liečia substitučne podávaním syntetického tyroxínu, čo im umožňuje normálny rast a vývin.
V dôsledku selektívneho vychytávania a koncentrovania pomerne zriedkavého prvku je štítna žľaza citlivá na účinky rôznych rádioaktívnych izotopov jódu, ktoré vznikajú pri jadrovom štiepení. Ak prostredie obsahuje väčšie množstvo rádioaktívnych izotopov jódu, môže sa koncentrácia rádioaktívnych izotopov jódu v štítnej žľaze zablokovať jej nasýtením veľkým nadbytkom nerádioaktívneho jódu, braného vo forme tabletiek jodidu draselného. Jodid draselný preto používajú preventívne zamestnanci, ktorí pracujú pri výrobe rádioaktívne značených zlúčenín za pomoci rádioaktívneho jódu.
Jeden z dôsledkov katastrofy v Černobyle bolo zvýšenie výskytu rakoviny štítnej žľazy v rokoch, ktoré nasledovali po nej.
Užívanie jodidovanej soli je účinná metóda pridávania jódu ku strave a podarilo sa tým odstrániť endemický kreténizmus vo väčšine rozvinutých krajín, niektoré vlády zaviedli aj povinné jodidovanie múky. Jodid sodný a jodid draselný sú najvhodnejšie na dopĺňanie jódu do tela.
Hyper a hypofunkcia štítnej žľazy.
Vysoká alebo nízka aktivita štítnej žľazy postihuje asi 2 % populácie.
Zväčšenie štítnej žľazy.
Označuje sa odborne ako struma (slovenský výraz "hrvoľ" alebo "ohryzok").
Farmakologická liečba ochorení štítnej žľazy.
Liečivá používané pri ochoreniach štítnej žľazy zahŕňajú amiodarón, soli lítia, niektoré typy interferónu a IL-2 (interleukín-2). Najpoužívanejším je však náhrada tyroxínu – hormónu štítnej žľazy (Euthyrox).
Diagnostika.
Ultrazvuk.
Na zistenie charakteru uzlíkov v štítnej žľaze môže byť potrebné ultrazvukové vyšetrenie.
Hlavné charakteristiky uzlíka štítnej žľazy pri použití vysokofrekvenčného ultrazvuku sú:
Tieto kritériá môžu pomôcť vybrať uzlíky pre biopsiu, žiadne z nich však nie je stopercentné.
Biopsia.
Ideálny spôsob, ako zabezpečiť, že pri uzlíku nejde o rakovinu, je biopsia. Aby sa zaistil odber vzorky práve zo žiadaného uzlíka, je odporúčané použiť ultrazvukom kontrolovanú biopsiou tenkou ihlou. Pri nahmatateľných uzlíkoch je možné urobiť biopsiu tenkou ihlou i bez pomoci ultrazvuku, častejšie sa však pri nej vyskytnú chyby alebo nevhodný odber vzorky.
Ak je výsledok nejednoznačný, môže scintigrafia s jódom-123 zistiť, či je uzlík abnormálne produktívny ("horúci") alebo neaktívny ("studený"). Horúce uzlíky sú len veľmi zriedka rakovinové, preto endokrinológ už často nemusí opakovať biopsiu. Ak však ide o studený uzlík, nejednoznačný výsledok biopsie môže byť dôvodom pre opakovanie biopsie, v tomto prípade však by už mala byť vedená ultrazvukom.
Špeciálne riziká Hashimotovej tyreoiditída.
Hašimotová choroba môže mať na pozadí rýchlo rastúcu masu zriedkavého tyroidálneho lymfómu. Rýchly rast po predchádzajúcej dlhší čas stabilnej tyreoiditíde by mal byť vyšetrený ultrazvukom vedenou biopsiou tenkou ihlou a živé bunky by mali byť zachytené do špeciálneho média pre prietokovú cytometriu. Presný typ lymfómu môže byť takto určený bez chirurgického zákroku.
Terapia.
Farmakoterapia.
U pacientov s hypotyreoidizmom sa používa levotyroxín, je to stereoizomér tyroxínu, ktorý je rozkladaný oveľa pomalšie, preto môže byť podaný raz denne.
Gravesova choroba môže byť liečená tioamidmi ako propyltiouracil, karbimazol alebo metimazol, alebo zriedkavo Lugolovým roztokom. Hypotyreoidizmus ako aj nádory štítnej žľazy môžu byť liečené rádioaktívnym jódom.
Ako alternatíva k bežným chirurgickým zákrokom môžu byť u vracajúcich sa cystám a metastatickej rakovine štítnej žľazy použité perkutánne injekcie etanolu.
Operácia štítnej žľazy.
Operácie štítnej žľazy sú robené z rôznych dôvodov. Niekedy je odobratý uzlík v štítnej žľaze, alebo celý lalok pre biopsiu alebo pre prítomnosť samostatne fungujúceho adenómu, ktorý spôsobuje hypertyreoidizmus. Pri hypertyreoidizme, ako je napríklad Gravesova choroba, alebo pri strume z estetických dôvodov alebo pretože tlačí na okolité orgány, môže byť odobraná veľká väčšina štítnej žľazy (subtotálna tyroidektómia). Úplná tyroidektómia, spolu s okolitými lymfatickými uzlinami je zvyčajná liečba rakoviny štítnej žľazy. Jej odstránenie zvyčajne spôsobí hypertyreoidizmus, ak pacient neužíva substitučne náhrady tyreoidálnych hormónov.
Ak musí byť chirurgicky odstránená štítna žľaza, musí si chirurg dať pozor, aby nepoškodil priľahlé štruktúry ako prištítne žľazy a návratový hrtanový nerv. Obe sú náchylné na náhodné odstránenie alebo poranenie počas operácie štítnej žľazy. Prištítne žľazy produkujú parathormón (PTH), dôležitý pre udržanie dostatočného množstva vápnika v krvi. Ich odstránenie vedie k hypoparatyreoidizmu s nutnosťou podávať vápnik a vitamín D denne. Návratové hrtanové nervy zabezpečujú motorickú kontrolu všetkých externých svalov hrtanu okrem prstienkovo-štítneho svalu a vedie pozdĺž zadnej steny štítnej žľazy. Náhodné poranenie jedného z nich alebo oboch môže viesť k ochrnutiu hlasiviek a a súvisiacich svalov, čím sa zmení tón hlasu.
Terapia rádiojódom.
Veľké strumy, ktoré spôsobujú negatívne prejavy, ale neobsahujú rakovinu, po vyhodnotení a biopsii podozrivých uzlíkov, môžu byť liečené alternatívnou terapiou rádiojódom. Vychytávanie jódu môže byť vysoké v krajinách s nedostatkom jódu, ale nízke v krajinách, kde je jódu v potrave dostatok. V roku 1999 bol v USA zavedený rhTSH (rekombinantný ľudský TSH) thyrogen, ktorý dokáže zvýšiť vychytávanie na 50 – 60 % a tým umožňuje terapiu jódom 131. Žľaza sa potom zmenší o 50 – 60 %, môže pri tom vzniknúť hypotyreoidizmus a zriedka bolestivé prejavy spôsobené radiáciou, ktoré sú liečené steroidmi. V zriedkavých prípadoch sa po terapii I131 vyskytla Gravesova choroba. V súčasnej dobe toto použitie thyrogenu v USA nie je indikáciou odobrenou FDA, ale je to nádejná alternatíva k chirurgickému zásahu.
Hormóny štítnej žľazy.
Tyroxín zvyšuje rýchlosť štiepenia živín, čím zvyšuje zisk energie a telesnú teplotu. U mladých jedincov pôsobí spolu so somatotropným hormónom a je zodpovedný za rast a vývoj. Pri jeho zníženom vylučovaní (pri hypofunkcii štítnej žľazy) dochádza k vážnym ochoreniam.
Tyroníny, napríklad tyrokalcitonín, znižujú hladinu fosforu a vápniku v krvi spomalením ich uvoľňovania z kostí.
História.
Štítna žľaza bola objavená Thomasom Whartonom (podľa ktorého je pomenovaný podsánkový vývod tiež Whartonov vývod) roku 1656.
Hormón štítnej žľazy (tyroxín) bol objavený až v 19. storočí.

</doc>
<doc id="30699" url="https://sk.wikipedia.org/wiki?curid=30699" title="Detská žľaza">
Detská žľaza

Detská žľaza alebo týmus (lat. "thymus"; gr. "thymos" = duša) je zaradzovaná medzi primárne orgány lymfatického systému a je uložená v hrudnom koši. V týmuse dochádza k dozrievaniu T-lymfocytov. 
Umiestnenie a stavba.
Týmus je uložený v hrudníku vpredu za hrudnou kosťou, pred priedušnicou. Jeho veľkosť sa mení s vekom, najväčší je v detstve, od puberty dochádza k jeho postupnému zániku a nahradzovaniu tukovým tkanivom. U detí siaha približne od štítnej žľazy až k srdcu, u dospelých je malý a má nepravidelný tvar.
Týmus sa skladá z dvoch asymetrických lalokov v tvare trojbokých pyramíd, ktoré sú v dolnej časti spojené väzivom. Ľavý lalok býva o niečo väčší ako pravý. Žľaza je na pohmat mäkká, pružná, hubovitej konzistencie. Povrch týmusu je krytý väzivovou blanou - "capsula thymi". Z puzdra prenikajú do detskej žľazy priehradky, ktoré ju rozdeľujú na menšie laloky a lalôčiky. Lalôčiky sú tvorené po obvode tmavšou kôrou ("cortex") a vo vnútri sa nachádza svetlejšia dreň ("medulla"). Lalôčiky nie sú od seba celkom oddelené blanou a ich dreň je prepojená tzv. centrálnym pruhom, v ktorom sa nachádzajú cievy týmusu.
Tkanivo týmusu tvoria bunky usporiadané do siete - retikulárny sieťovitý epitel. V očkách tohoto epitelu sa zachytávajú T-lymfocyty - thymocyty, ktoré tvoria až 90 % hmotnosti detskej žľazy. V kôre lalôčikov sa nachádzajú najmä tieto "T lymfocyty", v dreni sa nachádzajú iné bunky imunitného systému, "lymfoblasty" a "makrofágy". Okrem toho sú v dreni ešte "Hassalove telieska", ktorých funkcia nie je celkom jasná.
Funkcie detskej žľazy.
Hlavnou funkciou týmusu je dozrievanie a diferenciácia T-lymfocytov. V kostnej dreni vznikajú tzv. pre-T-lymfocyty (alebo pro-thymocyty), ktoré sa krvou presúvajú do týmusu a v ňom pôsobením rôznych molekúl dozrievajú na imunokompetentné T lymfocyty, teda lymfocyty schopné brániť organizmus. Tieto bunky nazývame aj "naivné" T-lymfocyty, pretože sa ešte nestretli s antigénmi. Naivné T-lymfocyty vystupujú z týmusu do krvi a osídľujú týmus dependentné oblasti (oblasti závislé od týmusu) v sekundárnych (druhotných) lymfatických orgánoch (slezina, lymfatické uzliny, lymfoidné tkanivá asociované so sliznicou - tzv. MALT, Payerove plaky, appendix (slepé črevo) a ďalšie). K aktivácii naivných T-lymfocytov dochádza po kontakte s cudzími antigénmi, ktoré sú im predkladané "antigén-prezentujúcimi bunkami".
Týmus tiež kontroluje lymfopoézu, teda rast, dozrievanie, diferenciáciu a získavanie imunokompetencie nielen v rámci týmusu, ale aj v ďalších lymfatických orgánoch. Tieto funkcie týmus zabezpečuje prostredníctvom hormónov, ktoré produkuje: "tymulínu, tymopoetínu, tymopentínu" a "tymozínov." Súčasné štúdie naznačujú, že tieto hormóny pôsobia aj mimo týmusu na úrovni celého organizmu a môžu ovplyvňovať produkciu hormónov ostatných žliaz s vnútorným vylučovaním.

</doc>
<doc id="30700" url="https://sk.wikipedia.org/wiki?curid=30700" title="Podžalúdková žľaza">
Podžalúdková žľaza

Podžalúdková žľaza alebo pankreas alebo zastarano "slinivka (brušná)" je tubuloalveolárna žľaza všetkých stavovcov nachádzajúca sa v žalúdočno-pečeňovej oblasti a ústiaca cez jeden alebo viacero vývodov (ductus pancreaticus) vedľa alebo cez žlčovod do prednej časti tenkého čreva. 
Podžalúdková žľaza človeka.
Patrí medzi veľké žľazy tráviacej sústavy.
Anatómia.
Podžalúdková žľaza je dlhá 16 až 22 cm, hrubá 2 až 3 cm, váži 65 až 80 gramov. Je to plochý, žľazovitý orgán, s lalôčikovitou štruktúrou, ktorý má sivoružovú farbu. Nachádza sa pod zadným listom pobrušnice (lat. "peritoneum"), v priestore, ktorý sa označuje ako retroperitoneum (retro = za). Nalieha na veľké cievy - brušnú aortu a dolnú dutú žilu, v úrovni medzi 12. hrudným (Th12) a 2. bedrovým (L2) stavcom (alebo 5 - 10 cm nad pupkom). Zhruba 2/3 žľazy sú umiestnené v ľavej časti brucha. Predná plocha pankreasu nalieha na zadnú stenu žalúdka. Zadná plocha - okrem už spomínaných veľkých ciev - nalieha na ľavú renálnu žilu, ľavú obličku a nadobličku. Po zadnej ploche pankreasu prebieha slezinná žila a slezinná tepna.
Pankreas sa sprava doľava rozdeľuje na 3 základné časti:
Pankreatický vývod (lat."ductus pancreaticus") prebieha celou žľazou a v "papilla duodeni maior" vyúsťuje spolu so žlčovým vývodom (lat."ductus choledochus") do dvanástnika. Z hornej časti hlavy niekedy vychádza prídatný pankreatický vývod (lat."ductus pancreaticus accesorius"), ktorý vyúsťuje do dvanástnika samostatne a vyššie v "papilla duodeni minor".
Inervácia: plexus coeliacus, plexus hepaticus, plexus mesentericus superior
Cievne zásobenie: a. hepatica communis, a. mesenterica superior, a. lienalis
Funkcia.
Je žľazou s vonkajším aj vnútorným vylučovaním. Vytvára sa v nej pankreatická šťava, ktorá sa vylučuje do tenkého čreva, kde napomáha pri trávení potravy. Nachádzajú sa tu aj skupiny buniek, tzv. Langerhansove ostrovčeky, ktoré majú endokrinnú funkciu. Produkujú antagonistické hormóny (hormóny s opačným účinkom) – inzulín a glukagón, ktoré ovplyvňujú hladinu glukózy v krvi. Inzulín podporuje premenu glukózy na glykogén, a tým znižuje jej množstvo v krvi. Glukagón pôsobí opačne, tj. zvyšuje hladinu glukózy v krvi a urýchľuje rozklad glykogénu v svaloch.
Hrá rozhodujúcu úlohu pri spracovaní a trávení potravy. Vylučuje hormón inzulín produkovaný v tzv. Langerhansových ostrovčekoch, ktorý má kľúčový význam pre rovnováhu cukru v krvi a jeho metabolizmus vo svaloch, látkovú výmenu uhľohydrátov. Pankreasom vylučované enzýmy sú dôležité pre látkovú výmenu tukov a proteínov.

</doc>
<doc id="30701" url="https://sk.wikipedia.org/wiki?curid=30701" title="Nadoblička">
Nadoblička

Nadobličky () sú párové žľazy s vnútorným vylučovaním. Sú tvorené z dvoch funkčne odlišných častí, z kôry a drene.
Funkcia nadobličiek.
Dreňová časť je premenené nervové ganglium, tvoria sa v nej antagonistické hormóny
V kôre nadobličiek sa tvoria hormóny zodpovedné za metabolizmus anorganických a organických látok. Sú to napríklad

</doc>
<doc id="30702" url="https://sk.wikipedia.org/wiki?curid=30702" title="Pohlavná žľaza">
Pohlavná žľaza

Pohlavné žľazy sú žľazy s vnútorným vylučovaním, ktoré vylučujú hormóny pôsobiace na vznik druhotných pohlavných znakov (napr. vzhľadové odlišnosti muža a ženy), prípadne u žien riadia menštruačný cyklus.
Mužské pohlavné žľazy.
U mužov sú to semenníky (a v nich intersticiálne bunky), ktoré zodpovedajú za tvorbu mužských pohlavných hormónov – androgénov (najdôležitejší je testosterón). Podporujú pohlavnú aktivitu, rast pohlavných orgánov, vývin a udržiavanie sekundárnych pohlavných znakov (napríklad rast ochlpenia a iné).
Semenníky (testes) sú pohlavné žľazy, kde sa tvorí mužský pohlavný hormón testosterón, ktorý ovplyvňuje rast pohlavných orgánov, vznik druhotných pohlavných znakov a pohlavné správanie sa muža. Sú párovým orgánom dlhým 4-5 cm a širokým 2-3 cm, ktorý je počas vnútromaternicového vývinu chlapca uložený na dne brušnej dutiny. U dospelého muža sú uložené mimo brušnej dutiny – v miešku (scrotum), kde zostupujú až koncom vnútromaternicového vývinu.
Na ich povrchu je silný väzivový obal, od ktorého odstupujú priehradky rozdeľujúce vnútorný priestor semenníka na niekoľko častí. V jednotlivých oddieloch semenníka sú mnohonásobne stočené semenotvorné kanáliky, ktoré sa pri zadnom okraji semenníka spájajú a spoločne vyúsťujú do kanálika nadsemenníka. Ich úlohou je tvorba spermií. Obsahujú aj Sertoliho bunky ovplyvňujúce dozrievanie spermatických buniek.
O produkciu testosterónu sa starajú tzv. Leydigove bunky umiestnené vo väzive medzi semenotvornými kanálikmi.
Ženské pohlavné žľazy.
U žien sa pohlavné hormóny tvoria vo vaječníkových folikuloch a žltom teliesku, vo vaječníkoch. Počas tehotenstva sa tieto hormóny tvoria v plodovom koláči. Sú to hormóny:
Oba pripravujú prsné žľazy na produkciu mlieka a spolu s luteinizažným hormónom vyvolávajú hrubnutie maternice.

</doc>
<doc id="30703" url="https://sk.wikipedia.org/wiki?curid=30703" title="Prištítne teliesko">
Prištítne teliesko

Prištítne telieska (lat. "glandulae parathyreoidae") sú dva páry malých žliaz s vnútorným vylučovaním. Sú umiestnené na zadnej strane štítnej žľazy. Tvoria parathormón (PTH), ktorý zvyšuje hladinu vápnika v krvi, tým že ho uvoľňuje z kostí (aktivuje osteoklasty, ktoré rozrušujú kosti) a podporuje vstrebávanie vápnika v tenkom čreve, obmedzuje jeho vylučovanie v obličkách. Týmto procesmi udržuje stálu hladinu vápnika v krvi a mimobunkových tekutinách.
Hyperfunkcia: odvápňovanie kostí a následné ukladanie vápnika v mäkkých tkanivách ako sú obličky, srdce.
Hypofunkcia: v krvi je nedostatok vápnika, čo spôsobuje kŕče a svalové zášklby.

</doc>
<doc id="30705" url="https://sk.wikipedia.org/wiki?curid=30705" title="Mark Ravenhill">
Mark Ravenhill

Mark Ravenhill (* 7. júna 1966, Haywards Heath, Anglicko) je anglický dramatik. Spolu so Sarah Kane je považovaný za jedného z priekopníkov nového štýlu písania v anglickej dráme, označovaného aj ako cool dráma.
Život a tvorba.
"Enfant Terrible" britskej divadelnej scény sa narodil v roku 1966 v Sussexe, kde prežil aj svoje šťastné a bezproblémové detstvo. Na strednej škole bol členom dramatického krúžku a po jej ukončení študoval angličtinu a drámu na univerzite v Bristole. Živil sa ako režisér na voľnej nohe a učiteľ. Pracoval aj ako scenárista jedného anglického televízneho seriálu BBC, neskôr, však bol jeho seriál stiahnutý z televíznych obrazoviek.
V roku 1996, rok po uvedení Kaneovej hry "Spustošení", sa dostal do všeobecného povedomia britskej verejnosti svojou debutovou hrou "Nákupy a jebačky" "(Shopping &amp; Fucking)". Hra spôsobila škandál už len svojím názvom, nehovoriac o jej samotnom obsahu. Názov však v sebe dokonale pojíma obe témy hry – sex a konzumná spoločnosť. Napriek kontroverznej téme a ešte kontroverznejšiemu spracovaniu, boli kritické ohlasy veľmi pozitívne. 
Ravenhill ďalej experimentoval s klasickými textami. Výsledkom experimentov bolo voľné prepracovanie mýtu o Faustovi v diele "Faust (Faust je mŕtvy)" "(Faust (Faust is Dead))", v ktorom zobrazil človeka strateného uprostred sveta médií, internetu a virtuálnej reality. 
Nasledovala "Kabela" (Handbag) rozprávajúca dva rozdielne príbehy vymedzené priestorovo i časovo. Jeden týkajúci sa súčasného spôsobu rodičovstva v bizarnej homosexuálno-lesbickej štvorici a príbeh klasiky Oscara Wildea "Je dôležité mať Filipa". Za hru "Kabela" bol v roku 1998 ocenený cenou Evening Standard pre najsľubnejšieho dramatika. "Niekoľko obscénnych momentiek" (Some Explicit Polaroids) je považovaná za akési voľné pokračovanie "Shopping &amp; Fucking". Poslednou Ravenhillovou produkciou je muzikálový príbeh z prostredia homosexuálneho kabaretu "Mother Clap’s Molly House". Homosexualita je jednou z Ravenhillových frekventovaných tém, sám je HIV pozitívny homosexuál.

</doc>
<doc id="30709" url="https://sk.wikipedia.org/wiki?curid=30709" title="Ivanka">
Ivanka

Ivanka môže byť

</doc>
<doc id="30714" url="https://sk.wikipedia.org/wiki?curid=30714" title="James Prescott Joule">
James Prescott Joule

James Prescott Joule [vyslov: džaul)] (* 24. december 1818, Salford, Spojené kráľovstvo – † 11. október 1889, Sale, Spojené kráľovstvo) bol anglický fyzik.
Joule študoval hlavne teplo, teplotu, energiu, termodynamiku a elektromagnetizmus.
Na jeho počesť bola jednotka práce, energie a tepla pomenovaná joule. Je autorom Joulovho zákona.

</doc>
<doc id="30717" url="https://sk.wikipedia.org/wiki?curid=30717" title="Koža">
Koža

Koža (lat. integumentum, integumentum commune; gr. "derma") je vonkajšia pokrývka tela všetkých mnohobunkových stavovcov.
Zloženie.
Koža v užšom zmysle má takéto zloženie:
Koža stavovcov sa nazýva po latinsky aj "cutis". Ako "cutis" sa však niekedy označuje len zamša.
Koža v širšom zmysle (u stavovcov) zahŕňa "aj":
Koža človeka.
Koža je orgán pokrývajúci ľudské telo. Jej povrch je približne 1,5 až 2 m². Má veľa rôznych funkcií - ochrannú, termoregulačnú, senzorickú a imunitnú funkciu.
Funkcia.
Najdôležitejšou je ochranná funkcia. Koža pôsobí ako ochranná bariéra medzi vonkajším prostredím a vnútornými orgánmi tela. Chráni pred vonkajšími vplyvmi fyzikálnymi (poranenie, slnečné žiarenie), chemickými aj biologickými (invázia mikroorganizmov).
Je aj zmyslovým (senzorickým) orgánom hmatu. Obsahuje veľké množstvo buniek citlivých na dotyk, teplo, bolesť, tlak, či svrbenie.
Koža hrá dôležitú úlohu v udržiavaní konštantnej telesnej teploty. Je schopná vylučovať rôzne látky z tela. Pôsobením ultrafialového žiarenia sa v koži aktivuje vitamín D. Podieľa sa na činnosti imunitného systému.
Povrch a hrúbka kože.
Koža dospelého človeka má povrch 1,5 až 2m2. Z toho na hlavu pripadá 11%, na trup 36%, na horné končatiny 23%, a na dolné končatiny 30% z celkovej plochy. Váži v priemere 3 kg čo je 1/10 celkovej hmotnosti tela. Hrúbka sa pohybuje od 0,5 mm do 5 mm. Na miestach kde je vystavená menšiemu tlaku či namáhaniu je koža tenšia a na miestach ktoré sú vystavené výsokej námahe a opotrebovaniu je koža hrubšia. Koža sa stenčuje aj determináciou veku.
Vplyv UV žiarenia na kožu.
UV žiarenie je pre človeka potrebné kvôli syntéze vitamínu D. Na vytvorenie potrebného 
množstva však postačuje niekoľko desiatok minút denne . 
Nadmerné vystavovanie kože vplyvom slnečného žiarenia (UVA a UVB), vedie naopak k jej poškodeniu. UVA žiarenie zapríčiňuje starnutie kože a negatívne ovplyvňuje imunitný systém. Nadmerné vystavovanie kože UVB žiareniu (opaľovanie) vyvoláva spálenie kože (začervenanie). Pri intenzívnom a dlhodobom pôsobení môže viesť až k nádorom kože. Jedným zo spôsobov, ako ochrániť kožu pred negatívnym vplyvom UV žiarenia je používanie ochranných prípravkov pred slnečným žiarením.
Farba kože.
Farba kože závisí od pigmentu a hrúbky pokožky (pozri pokožka) a od stavu roztiahnutia ciev v zamši (pozri zamša).
Ochorenia.
Oslabený imunitný systém sa môže prejaviť na koži rôznymi infekciami, ekzémami a inými symptómami.
Psoriáza - zrýchlená obmena buniek, čo má za následok odlupovanie kože a neestetický vzhľad.
Tetovanie.
"Hlavný článok: Tetovanie"
Tetovanie je veľmi obľúbené v Tichomorí a v Afrike. V staroveku ho rozširovali Feničania po celom Stredomorí. Pre Rimanov bolo znakom otrokov a barbarov. Kresťanstvo a islam vystupovali proti nemu. V Afrike je dodnes veľmi obľúbené takzvané jazvové tetovanie. V súčasnosti je zas módnou záležitosťou.

</doc>
<doc id="30726" url="https://sk.wikipedia.org/wiki?curid=30726" title="IRC">
IRC



</doc>
<doc id="30727" url="https://sk.wikipedia.org/wiki?curid=30727" title="Herbert George Wells">
Herbert George Wells

Herbert George Wells (* 21. september 1866, Bromley, Spojené kráľovstvo – † 13. august 1946, Londýn ), bol anglický spisovateľ. Spolu s francúzskym spisovateľom Julesom Verneom je nazývaný "otec science fiction". Pôvodným povolaním bol chemik.
Spolu s G. B. Shawom založil Fabiánsku spoločnosť, ktorá šírila teóriu fabiánskeho socializmu. Tzn., že pomocou postupných reforiem zanikne kapitalizmus a vznikne socializmus.
Je po ňom nazvaný kráter H. G. Wells na odvrátenej strane Mesiaca.
Dielo.
Jeho tvorbu ovplyvnil Jules Verne a T. H. Huxley. Jeho diela sú sociálno vedecké utópie, do ktorých sa výrazne premietli jeho socialistické názory. Možno ich označiť za kolektivistické diela.

</doc>
<doc id="30728" url="https://sk.wikipedia.org/wiki?curid=30728" title="Ján Horárik">
Ján Horárik

Ján Horárik (* 19. máj 1808, Bánovce nad Bebravou – † 20. máj 1864, Banská Bystrica) bol slovenský rímskokatolícky kňaz a filozof, väčšinu života pôsobiaci v dnešnom Maďarsku. Vo svojich filozofických prácach sa opieral o Ludwiga Feuerbacha.
Život.
Narodil sa v Bánovciach nad Bebravou, mal šesť súrodencov. Jeho otec bol súkenníkom. Študoval na nitrianskom gymnáziu, kde sa naučil po latinsky a po maďarsky. Od roku 1827 študoval na ústrednom katolíckom seminári v Pešti, kde sa naučil po nemecky a neskôr po francúzsky a anglicky. Tu sa stal spoluzakladateľom "Maďarskej bohosloveckej rečovej spoločnosti".
V seminári bol Horárik do roku 1829, potom odišiel do Nitry, na Turíce, kde bol v roku 1831 vysvätený. Profesor teológie na seminári v Nitre, kňaz vo Veľkých Uherciach a v Nitrianskom Pravne. V roku 1837 opustil pastoračnú činnosť a odišiel do Pešti, kde pôsobil ako súkromný vychovávateľ. Od roku 1845 žil v Nemecku, neskôr sa vrátil do Uhorska.
V roku 1848 pracoval ako žurnalista v Zerffiho časopise "Der Ungar". Keď sa tento časopis stal vládnym orgánom, prešiel do časopisu "Der 14. April", súčasne bol stálym spolupracovníkom radikálneho časopisu "Március tizenötödike" a prispieval aj do slovenského vydania časopisu "Prjateľ ľudu", ktorý vychádzal až do mája 1849. Bol aktívnym účastníkom revolučných udalostí v rokoch 1848 - 1849. Neskôr bol prenasledovaný a nesmel publikovať. To ho nezastavilo a začal publikovať pod menami iných osôb. Venoval sa písaniu príbehov z histórie, do ktorých vpasoval svoje názory a v metaforách hovoril o súčasnosti. Z toho obdobia je i jeho myšlienka:
 "Ak je človek bigotne nacionalistický alebo bigotne veriaci, je schopný podlých činov - bez toho, aby sa jeho svedomie ozvalo, ba dokonca s tým presvedčením, že koná veľkú, vznešenú službu národu, či Bohu."
Horárik v priebehu svojho života vystúpil z katolíckej cirkvi. V dokladoch si písal evanjelické vyznanie, lebo v tom čase musel byť zapísaný ako príslušník niektorej z cirkví. Písal knihy, ktoré cirkev kritizovali. Pokladá sa za humanistického učenca, vystupujúceho z pozície takzvanej skutočnej humanity demystifikovanej ľudskej lásky, až na prah antropologického realizmu. V Banskej Bystrici sa zaslúžil o rozvoj astronómie.
Pochovaný je v Banskej Bystrici.

</doc>
<doc id="30730" url="https://sk.wikipedia.org/wiki?curid=30730" title="Pot (tekutina)">
Pot (tekutina)

Pot (lat. sudor, hidros) je tekutina produkovaná v potných žľazách.
Pot obsahuje cca. 98% vody, zvyšok tvoria NaCl (chlorid sodný), močovina, kreatinín, kyselina mliečna a močová, amoniak a mastné kyseliny. Má hustotu okolo 1002-1010 kg/m3 a za fyziologických okolností sa denne vylúči 1l potu. V dôsledku tvorby potu je koža vláčna a stále vlhká, pot sa neustále odparuje. Veľké potné žľazy majú zvláštnu stavbu a niektoré z nich vylučujú látky, ktoré sa od potu značne odlišujú a majú veľký obsah aromatických látok, Sú hlavnou príčinou špecifického zápachu človeka.

</doc>
<doc id="30732" url="https://sk.wikipedia.org/wiki?curid=30732" title="Chlp (cicavce)">
Chlp (cicavce)

Chlp alebo vlas (lat. "pilus") je dlhé, tenké, zrohovatené valcovité vlákno, ktoré prerastá nad povrch kože cicavcov, vrátane človeka, a pokrýva telo. Patrí medzi tzv. kožné deriváty (prídatné orgány kože). Ide o jeden z hlavných znakov cicavcov. Existujú aj užšie definície a podobný je termín srsť - pozri nižšie.
Terminológia.
Významy výrazov chlp a/alebo vlas:
Srsť alebo vlas(y) môže znamenať jeden z nasledujúcich významov:
Okrem toho pojem srsť (chlp, vlas) niekedy nezahŕňa ostne (оstne majú napr. ježkovia, dikobrazy a pod.)
Typy.
Medzi typy chlpov (vlasov, srsti) podľa tvaru a funkcie patria:
U človeka môžeme rozlíšiť tieto typy chlpov (vlasov) :
Stavba.
Skladá sa z:
Farbu vlasov spôsobujú pigmenty eumelanín a feomelanín kôrovej vrstvy. Vzduchové bublinky spôsobujú sivú až bielu farbu vlasov.
Do vlasového vačku pri vstupe na povrch kože vyúsťuje mazová žľaza. Prostredníctvom nervových spletí okolo vlasovej cibuľky sa vlasy a chlpy zúčastňujú na hmatovom vnímaní.
Charakteristika.
Srsť sa skladá primárne z kombinácie dlhých, silných a mastných srstíc (pesíkov) na vrchnej časti a krátkeho, jemného podsrstia (podsady) pod nimi.
U zvieracích cicavcov.
Srsť cicavcov má mnoho využití: ochrana, zmyslové vnímanie, izolácia proti vode a kamufláž, pričom primárnym využitím je termoregulácia.Srstice fungujú ako izolácia proti vode a podsrstie pôsobí ako izolačná prikrývka, ktorá udržuje zviera v teple. Chlpy sú kožný rohovinový derivát.
Dĺžka srsti je pri termoregulácii zanedbateľná, pretože niektoré tropické cicavce, ako napríklad leňochy, majú rovnakú dĺžku srsti ako niektoré arktické cicavce, ale izolujú menej; a naopak, iné tropické cicavce s krátkou srsťou majú rovnakú izoláciu ako arktické cicavce. Hustota srsti môže zvýšiť tepelnú izoláciu zvieraťa a arktické cicavce majú výrazne hustú kožušinu; napríklad pižmoň severský má kontúrovú srsť dlhú 30 cm a husté podsrstie ktoré vytvára vzduchotesný kabát, ktorý im umožňuje prežiť pri teplotách nižších ako -40 °C Niektoré púštne cicavce, ako sú ťavy, používajú hustú kožušinu, aby zabránili slnečnému teplu preniknúť na pokožku, čo umožňuje zvieraťu zostať chladným; srsť ťavy môže v lete dosiahnuť 70 °C ale pokožka ostáva na teplote 40 °C. Vodné cicavce zachytávajú v srsti vzduch, aby zlepšili jej tepelnoizolačné vlastnosti a držali pokožku v suchu.
Srsť býva sfarbená z rôznych dôvodov, medzi hlavné selektívne tlaky patrí kamufláž, výber sexuálneho partnera, komunikácia a fyziologické procesy ako napr. regulácia teploty. Kamufláž je silným vplyvom u veľkého počtu cicavcov, pretože pomáha jednotlivcom skrývať sa pred dravcami alebo korisťou.
Aposematizmus, varujúce sfarbenie, je najpravdepodobnejším vysvetlením čiernobielej koláže mnohých cicavcov, ktoré sa dokážu brániť, napríklad skunk brániaci sa zápachom a silný, agresívny mediar svetlochrbtý. Arktické a subarktické cicavce ako líška polárna ("Alopex lagopus"), lumík grónsky ("Dicrostonyx groenlandicus"), lasica hranostaj ("Mustela erminea") a zajac menivý ("Lepus americanus") majú sezónny polyfenizmus medzi hnedou farbou v lete a bielou v zime, ktorý im pomáha v maskovaní. Rozdiely vo farbe srsti samíc a samcov môžu upozorňovať na ich výživu a hladiny hormónov, ktoré sú dôležité pri výbere partnera. Niektoré stromové cicavcov, najmä primáty a vačkovce, majú na častiach tela odtiene fialovej, zelenej alebo modrej pokožky, čo naznačuje zreteľnú výhodu v ich stromovom biotope v dôsledku konvergenčnej evolúcie. Zelené sfarbenie leňochov je však výsledkom symbiózy s riasami.
Sfarbenie srsti niekedy vytvára sexuálny dimorfizmus, ako je to u viacerých primátov. Farba srsti môže ovplyvniť schopnosť udržať teplo, v závislosti od toho, koľko svetla odráža. Cicavce s tmavšou farbou môžu absorbovať viac tepla zo slnečného žiarenia a zostať teplejší a niektoré menšie cicavce, ako sú hraboše, majú v zime tmavšiu srsť. Biela, bezfarebná srsť arktických cicavcov, ako je medveď biely, môže odrážať viac slnečného žiarenia priamo na pokožku.
Cicavce s malým množstvom srsti sa často nazývajú „nahé“, „lysé“ alebo „bezsrsté“ (rypoš lysý, psie plemeno Naháč). Človekom opracovaná koža so srsťou sa nazýva kožušina. Zviera s komerčne hodnotnou kožušinou je v kožušinovom priemysle známe ako kožušinové zviera. Použitie kožušiny ako odevu alebo dekorácie je kontroverzné; obhajcovia práv zvierat namietajú proti lovu a usmrcovaniu divokých zvierat a chovu a zabíjaniu zvierat na kožušinových farmách.
U človeka.
Základ vlasu vzniká tak, že časť zárodkovej vrstvy pokožky ("stratum germinativum epidermis") vrastie do hĺbky zamše ("corium") a vytvorí základ vlasovej cibuľky ("bulbus pili"), v nej sa tvorí malé vyklenutie, do ktorého vrastie väzivo mezenchýmového pôvodu a vytvorí (??)vlasovú cibuľku.
Vlas rastie tvorbou a rohovatením buniek vo vlasovej cibuľke. Cez epitelový vlasový vačok ("foliculus pili") rastie vlas smerom na povrch kože.
Vlasy majú rôznu dĺžku od 0,5 až po 150 cm a výnimočne aj viac. Hrúbka vlasov kolíše medzi 0,05 mm až po 0,6 mm. Vlasy sú na celom povrchu tela s výnimkou dlaní, stupají, bočných plôch prstov, nechtov, pier, žaluďa, predkožky dráždca a pošvy. Hustota, hrúbka aj dĺžka vlasov je individuálna.

</doc>
<doc id="30733" url="https://sk.wikipedia.org/wiki?curid=30733" title="Vývoj počtu obyvateľov Frankfurtu nad Mohanom">
Vývoj počtu obyvateľov Frankfurtu nad Mohanom

Počet obyvateľov Frankfurtu nad Mohanom na práve platnom území. Výsledky sčítania ľudu (1) alebo úradné odhady štatistických úradov resp. samotnej mestskej správy.
Tabuľka a graf.
1 sčítanie ľudu
2 po korekciách

</doc>
<doc id="30735" url="https://sk.wikipedia.org/wiki?curid=30735" title="Útoky v Madride 11. marca 2004">
Útoky v Madride 11. marca 2004

Útoky v Madride z 11. marca 2004 (skrátene niekedy označované ako 11/3, 3/11, M-11 a 11-M) boli sériou koordinovaných teroristických bombových útokov proti vlakovému systému v Madride v Španielsku.
Útoky.
Odohrali sa ráno 11. marca 2004 a zabili celkom 191 ľudí, 2057 bolo zranených. Celkovo bolo použitých 13 časovaných bômb, ukrytých v športových taškách. Bomby zanechali páchatelia v rôznych vlakoch, spájajúcich predmestia Madridu s centrom mesta. Ako výbušnina bol použitý dynamit, kúpený v Španielsku na čiernom trhu od zamestnanca bane. Ako časovače boli použité mobilné telefóny. Tri z bômb zlyhali. Jednu zo zlyhaných bômb rozobral policajný pyrotechnik. Mobil, použitý ako len ako jednoduchý časovač zlyhanej bomby, patril k sérii asi 20 aparátov, odkúpených v istom obchode jediným zákazníkom. Táto stopa viedla ku sérii zatknutí: Teroristi neopatrne použili ďalšie aparáty z tejto serie na bežné telefonovanie. Vyšetrovanie čísel volaných z týchto mobilov a miest kde boli použité viedlo políciu jednak ku baníkovi, ktorý skupine predal výbušniny, ako aj k lokalizácii bytu, v ktorom sa ukrývala skupina islamských extrémistov. Všetci prítomní členovia skupiny zahynuli pri úmyselnom samovražednom výbuchu, keď si uvedomili, že sú obkľúčení políciou. Postupne boli zatknutí ďalší, aj keď nie všetci, členovia tejto skupiny. 
Než bola skupina odhalená, pokúsila sa ešte uložiť bombu na koľajniciach vysokorýchlostného vlaku AVE. Boli našťastie pri čine vyrušení, nestihli aktivovať uloženú bombu a z miesta ušli. Úspešný útok na vlak s rýchlosťou 300 km/h by mohol viest ku stovkám obetí na životoch. Väčšina členov teroristickej skupiny boli polícii známi drobní priekupníci s drogami, arabského pôvodu. Polícia mala informácie o ich náboženskej radikalizácii, bohužiaľ týmto informáciám nevenovala dostatočnú pozornosť.
Politické následky útokov.
Útoky sa udiali tri dni pred všeobecnými parlamentnými voľbami, pravdepodobne s cieľom ovplyvniť ich výsledok. Bezprostredne po útokoch prichádzalo do úvahy autorstvo výbuchov od dvoch možných skupín: 
Prisúdenie atentátu Islamskej skupine by veľmi poškodilo šance na znovuzvolenie vládnucej stredo-pravicovej Ľudovej Strany (PP), keďže mnohí voliči by považovali islamistický útok za dôsledok účasti Španielska na vojne v Iraku. Účasť Španielska na vojne v Iraku bola silne podporovaná španielskou vládou napriek značnej nepopularite medzi Španielmi. Prisúdenie atentátov separatistickej organizácii ETA by nemalo jednoznačnú volebnú interpretáciu, mohla by dokonca posilniť vládnúcu Ľudovú Stranu (PP), ktorá v okamihu volieb zastávala politiku tvrdej ruky proti skupine ETA a baskickému separatizmu. Hlad po informáciach a tlaky politických síl viedli počas ďalších troch dní, ktoré zostávali do volieb, k informačnému zmätku. Vláda bola mnohými obvinená z pokusu o zamlčiavanie nepohodlných informácií. V každom prípade pravdepodobnosť, že sa jednalo o atentát, uskutočnený islamistickou teroristickou skupinou a dojem, že sa vláda tento fakt snažila zatajiť, viedol k masívnej mobilizácii ľavicovo orientovaných voličov. Výsledok volieb bol neočakávane priaznivý pre stredo-ľavicovú Socialistickú robotnícku stranu Španielska (PSOE), ktorá vyhrala voľby a zostavila vládu.
V súčasnosti (júl 2007) prebieha súdny proces s 29 obvinenými, členmi islamskej teroristickej skupiny a ich spolupracovníkmi, vrátane španielskeho baníka, ktorý predal skupine výbušniny. Výsledky policajných vyšetrovaní a svedectvá, predstavené počas súdneho procesu, potvrdzujú vinu obžalovaných. Vynesenie rozsudkov sa očakáva v septembri.
Konšpiračné teórie.
Politická interpretácia útokov viedla a vedie ku silnému rozdeleniu španielskej spoločnosti a ku zrodu konšpiračných teórií, podla ktorých boli útoky zorganizované masívnou konšpiráciou síl so záujmom na volebnej porážke vládnucej pravice. Konšpirácia by zahrnovala Socialistickú stranu, ETA a tajné služby Maroka. 
Podľa takejto teórie by hlavným autorom bola ETA a tým pádom by porážka pravice vo voľbách bola zmanipulovaná a nespravodlivá. Denník El Mundo uverejnil sériu článkov podporujúcich túto teóriu. 
Organizácie, reprezentujúce obete týchto útokov, sú rovnako trpko politicky rozdelené a ich pravicová časť sa vytrvalo pokúša zviditeľniť teórie o autorstve ETA. Paradoxne sa napríklad, ako jeden zo žalobcov v prebiehajúcom súdnom procese, pokúša dokázať vinu ETA, čiže dokázať zároveň nevinu v procese obžalovaných. 

</doc>
<doc id="30738" url="https://sk.wikipedia.org/wiki?curid=30738" title="New Haven (Connecticut)">
New Haven (Connecticut)

New Haven je druhé najväčšie mesto v štáte Connecticut v USA. K 1. júlu 2007 tu žilo 123 932 obyvateľov.
New Haven je často zaraďované do oblasti spadajúcej pod New York.
Mesto býva prezývané the Elm City (Brestové mesto), pretože v minulosti sa v meste nachádzalo veľa brestov. V meste sídli Yale University. Považuje sa za prvé plánované mesto v USA (založené v roku 1638).

</doc>
<doc id="30739" url="https://sk.wikipedia.org/wiki?curid=30739" title="Houston">
Houston

Houston je najľudnatejšie mesto v americkom štáte Texas a na juhu Spojených štátov. Je štvrtým najľudnatejším mestom v Spojených štátoch po New Yorku, Los Angeles a Chicagu a siedmym najľudnatejším mestom v Severnej Amerike. Houston s počtom obyvateľov 2 302 878 v roku 2022 sa nachádza na juhovýchode Texasu v blízkosti Galvestonského zálivu a Mexického zálivu; je sídlom a najväčším mestom okresu Harris County a hlavným mestom metropolitnej oblasti Greater Houston, ktorá je piatou najľudnatejšou metropolitnou štatistickou oblasťou v Spojených štátoch a druhou najľudnatejšou v Texase po Dallase-Fort Worth. Houston je juhovýchodnou kotvou väčšieho megaregiónu známeho ako Texaský trojuholník.
Houston s rozlohou je deviatym najrozsiahlejším mestom v Spojených štátoch (vrátane konsolidovaných mestských okresov). Je to najväčšie mesto v Spojených štátoch podľa celkovej rozlohy, ktorého samospráva nie je konsolidovaná s okresom, farnosťou alebo mestskou štvrťou. Hoci sa nachádza predovšetkým v okrese Harris County, malé časti mesta zasahujú do okresov Fort Bend County a Montgomery County a hraničia s ďalšími hlavnými obcami Greater Houston, ako sú Sugar Land a The Woodlands.
Houston založili investori do pôdy 30. augusta 1836 na sútoku Buffalo Bayou a White Oak Bayou (miesto, ktoré je dnes známe ako Allen's Landing) a 5. júna 1837 bol vyhlásený za mesto. Mesto je pomenované po bývalom generálovi Samovi Houstonovi, ktorý bol prezidentom Texaskej republiky a v bitke pri San Jacinto 40 km východne od Allen's Landing získal nezávislosť Texasu od Mexika. Po krátkom pôsobení ako hlavné mesto Texaskej republiky koncom 30. rokov 19. storočia sa Houston po zvyšok 19. storočia postupne rozrastal na regionálne obchodné centrum.
Príchod 20. storočia priniesol súbeh ekonomických faktorov, ktoré podporili rýchly rast Houstonu, vrátane rozvíjajúceho sa prístavu a železničného priemyslu, úpadku Galvestonu ako hlavného texaského prístavu po ničivom hurikáne v roku 1900, následnej výstavby houstonského lodného kanála a ropného boomu v Texase. V polovici 20. storočia sa hospodárstvo Houstonu diverzifikovalo, pretože sa stalo domovom Texaského zdravotníckeho centra - najväčšej koncentrácie zdravotníckych a výskumných inštitúcií na svete - a Johnsonovho vesmírneho strediska NASA, kde sídli Centrum riadenia letov.
Od konca 19. storočia má hospodárstvo Houstonu širokú priemyselnú základňu v oblasti energetiky, výroby, letectva a dopravy. Houston, ktorý je lídrom v odvetviach zdravotnej starostlivosti a výstavby zariadení pre ropné polia, má v rámci svojho územia druhú najväčšiu centrálu z rebríčka "Fortune" 500 spomedzi všetkých amerických obcí (po New Yorku). Houstonský prístav je na prvom mieste v Spojených štátoch amerických v medzinárodnej lodnej tonáži a na druhom mieste v celkovej tonáži prepraveného nákladu.
Houston, prezývaný "Bayou City", "Space City", "H-Town" a "the 713", sa stal globálnym mestom so silnými stránkami v oblasti kultúry, medicíny a výskumu. V meste žijú obyvatelia z rôznych etnických a náboženských skupín a početná a rastúca medzinárodná komunita. Houston je najrozmanitejšou metropolitnou oblasťou v Texase a je označovaný za rasovo a etnicky najrozmanitejšie veľkomesto v USA. Je domovom mnohých kultúrnych inštitúcií a expozícií, ktoré do Muzeálnej štvrte prilákajú viac ako sedem miliónov návštevníkov ročne. V Museum District sa nachádza devätnásť múzeí, galérií a komunitných priestorov. Houston má aktívnu scénu výtvarného a divadelného umenia v divadelnej štvrti a celoročne ponúka rezidenčné súbory všetkých hlavných divadelných umení.
Dejiny.
Dnešný Houston leží na území, ktoré kedysi obývali pôvodní obyvatelia Karankawa a Atakapa najmenej 2 000 rokov pred príchodom prvých známych osadníkov. Tieto kmene dnes už takmer neexistujú; pravdepodobne to spôsobili cudzie choroby a konkurencia s rôznymi skupinami osadníkov v 18. a 19. storočí. Územie však potom zostalo od konca 17. storočia až do osídlenia v 30. rokoch 19. storočia zväčša neobývané.
Od raného osídlenia po 20. storočie.
Bratia Allenovci - Augustus Chapman a John Kirby - preskúmali mestské lokality v Buffalo Bayou a Galvestonskom zálive. Podľa historika Davida McComba "bratia 26. augusta 1836 kúpili od Elizabeth E. Parrottovej, manželky T. F. L. Parrotta a vdovy po Johnovi Austinovi, južnú polovicu dolnej ligy [2 214 akrov (896 ha)], ktorú jej udelil jej zosnulý manžel. Celkovo zaplatili 5 000 USD, z toho však len 1 000 USD v hotovosti; zvyšok tvorili zmenky."
Bratia Allenovci už o štyri dni neskôr uverejnili v novinách "Telegraph and Texas Register" prvý inzerát, v ktorom pomenovali pomyselné mesto na počesť Sama Houstona, ktorý sa neskôr v tom istom roku stal prezidentom. Úspešne lobovali v Kongrese Texaskej republiky, aby určil Houston za dočasné hlavné mesto, a súhlasili s tým, že novej vláde poskytnú budovu hlavného mesta štátu. Na začiatku roka 1837 žilo v meste asi tucet ľudí, ale v máji toho roku, keď sa v Houstone prvýkrát zišiel Texaský kongres, ich počet vzrástol na približne 1 500. Texaská republika udelila Houstonu štatút mesta 5. júna 1837, keď sa James S. Holman stal jeho prvým starostom. V tom istom roku sa Houston stal sídlom okresu Harrisburg County (dnes Harris County).
V roku 1839 Texaská republika presťahovala svoje hlavné mesto do Austinu. V tom istom roku mesto utrpelo ďalšiu porážku, keď si epidémia žltej zimnice vyžiadala približne jeden život na každých osem obyvateľov, napriek tomu však pretrvalo ako obchodné centrum a vytvorilo symbiózu s prístavom Galveston na pobreží Mexického zálivu. Poľnohospodári, ktorí nemali prístup na pevninu, dovážali svoje produkty do Houstonu a využívali Buffalo Bayou na prístup do Galvestonu a Mexického zálivu. Houstonskí obchodníci profitovali z predaja základných potravín poľnohospodárom a z prepravy ich produktov do Galvestonu.
Veľká väčšina zotročených ľudí v Texase prišla so svojimi majiteľmi zo starších otrokárskych štátov. Značný počet však prišiel prostredníctvom domáceho obchodu s otrokmi. Centrom tohto obchodu na hlbokom Juhu bol New Orleans, ale obchodníci s otrokmi boli aj v Houstone. V blízkosti mesta žili pred americkou občianskou vojnou tisíce zotročených černochov. Mnohí z nich v blízkosti mesta pracovali na cukrových a bavlníkových plantážach, zatiaľ čo väčšina z tých, ktorí sa nachádzali na území mesta, mala domáce a remeselné práce.
V roku 1840 mesto založilo obchodnú komoru, čiastočne na podporu lodnej dopravy a plavby v novovytvorenom prístave na Buffalo Bayou.
Do roku 1860 sa Houston stal obchodným a železničným centrom pre vývoz bavlny. Železničné trate z texaského vnútrozemia sa zbiehali v Houstone, kde sa stretávali so železničnými traťami do prístavov Galveston a Beaumont. Počas americkej občianskej vojny slúžil Houston ako veliteľstvo konfederačného generálmajora Johna B. Magrudera, ktorý mesto využil ako organizačný bod pre bitku pri Galvestone. Po občianskej vojne houstonskí podnikatelia iniciovali snahy o rozšírenie rozsiahleho systému mestských zálivov, aby mesto mohlo prijať viac obchodov medzi centrom mesta a neďalekým prístavom Galveston. Do roku 1890 bol Houston železničným centrom Texasu.
V roku 1900, po tom, čo Galveston zasiahol ničivý hurikán, sa urýchlilo úsilie vytvoriť z Houstonu životaschopný hlbokovodný prístav. V nasledujúcom roku objav ropy na ropnom poli Spindletop pri Beaumonte podnietil rozvoj texaského ropného priemyslu. V roku 1902 prezident Theodore Roosevelt schválil projekt na zlepšenie houstonského lodného kanála v hodnote 1 milión dolárov. Do roku 1910 dosiahol počet obyvateľov mesta 78 800, čo bolo takmer dvojnásobok oproti predchádzajúcemu desaťročiu. Veľkú časť obyvateľstva mesta tvorili Afroameričania, ktorých bolo 23 929, čo bola takmer tretina obyvateľov Houstonu.
Prezident Woodrow Wilson otvoril hlbokovodný prístav v Houstone v roku 1914, sedem rokov po začatí kopania. Do roku 1930 sa Houston stal najľudnatejším mestom Texasu a okres Harris County najľudnatejším okresom. V roku 1940 americký úrad pre sčítanie ľudu uviedol, že v Houstone žije 77,5 % belochov a 22,4 % černochov.
Od druhej svetovej vojny po neskoré 20. storočie.
Keď sa začala druhá svetová vojna, tonáž v prístave sa znížila a lodná doprava bola pozastavená; vojna však priniesla mestu ekonomické výhody. Pozdĺž lodného kanála boli postavené petrochemické rafinérie a výrobné závody, pretože obranný priemysel počas vojny požadoval výrobky z ropy a syntetického kaučuku. Letisko Ellington Field, pôvodne postavené počas prvej svetovej vojny, bolo revitalizované ako stredisko pre pokročilý výcvik bombardérov a navigátorov. Spoločnosť Brown Shipbuilding Company bola založená v roku 1942 na stavbu lodí pre americké námorníctvo počas druhej svetovej vojny. Kvôli rozmachu pracovných miest v oblasti obrany sa do mesta prisťahovali tisíce nových pracovníkov, černochov aj belochov, ktorí súťažili o lepšie platené pracovné miesta. Prezident Roosevelt zaviedol politiku nediskriminácie pre dodávateľov obranných prác a černosi získali určité príležitosti, najmä pri stavbe lodí, hoci nie bez odporu bielych a rastúceho sociálneho napätia, ktoré občas vyústilo do násilia. Ekonomické zisky černochov, ktorí nastúpili do obranného priemyslu, pokračovali aj v povojnových rokoch.
V roku 1945 založila Nadácia M. D. Andersona Texaské zdravotnícke centrum. Po vojne sa hospodárstvo Houstonu vrátilo k prístavnej ekonomike. V roku 1948 mesto pripojilo niekoľko nezačlenených oblastí, čím sa jeho rozloha viac ako zdvojnásobila. Samotný Houston sa začal rozširovať po celom regióne. V roku 1950 bola dostupnosť klimatizácie podnetom pre mnohé spoločnosti, aby sa presťahovali do Houstonu, kde boli mzdy nižšie ako na severe; to viedlo k hospodárskemu rozmachu a spôsobilo kľúčový posun v hospodárstve mesta smerom k energetickému sektoru.
Zvýšená produkcia rozšíreného lodiarskeho priemyslu počas druhej svetovej vojny podporila rast Houstonu, rovnako ako založenie "Centra pilotovaných kozmických lodí" NASA v roku 1961 (v roku 1973 premenované na Vesmírne centrum Lyndona B. Johnsona). To bolo podnetom pre rozvoj leteckého a kozmického priemyslu v meste. Astrodome, prezývaný "ôsmy div sveta", bol otvorený v roku 1965 ako prvý krytý kupolovitý športový štadión na svete.
Koncom 70. rokov 20. storočia zažil Houston populačný boom, keď sa do Texasu vo veľkom sťahovali ľudia zo štátov Rezavého pásu. Noví obyvatelia prichádzali za mnohými pracovnými príležitosťami v ropnom priemysle, ktoré vznikli v dôsledku arabského ropného embarga. S nárastom počtu odborných pracovných miest sa Houston stal cieľom mnohých vysokoškolsky vzdelaných osôb, v poslednom čase vrátane Afroameričanov v rámci opačnej veľkej migrácie zo severných oblastí.
V roku 1997 si obyvatelia Houstonu zvolili Leeho P. Browna za prvého afroamerického starostu mesta.
21. storočie.
Houston pokračuje v raste aj v 21. storočí, pričom od roku 2000 do roku 2022 sa počet obyvateľov zvýšil o 15,7 %.
Ropa a zemný plyn naďalej podporujú jeho hospodársky rast, pretože v oblasti Houstonu sídlia veľké ropné spoločnosti vrátane Phillips 66, ConocoPhillips, Occidental Petroleum, Halliburton a ExxonMobil. V roku 2001 sa houstonská spoločnosť Enron Corporation s príjmami vo výške 100 miliárd dolárov zaplietla do účtovného škandálu, v dôsledku ktorého spoločnosť v roku 2001 zbankrotovala. Zdravotníctvo sa v Houstone stalo významným priemyselným odvetvím. Texaské zdravotnícke centrum je v súčasnosti najväčším zdravotníckym komplexom na svete a zamestnáva viac ako 120 000 ľudí.
V prvom desaťročí 21. storočia boli v centre mesta otvorené tri nové športové štadióny. V roku 2000 otvoril klub Houston Astros svoj nový bejzbalový štadión Minute Maid Park v centre mesta v susedstve starej stanice Union Station. V roku 2002 vznikol tím Houston Texans ako expanzný tím NFL, ktorý nahradil Houston Oilers, ktorý opustil mesto v roku 1996. NRG Stadium bol otvorený v tom istom roku. V roku 2003 sa otvoril štadión Toyota Center ako domov pre klub Houston Rockets. V roku 2005 vznikol futbalový tím Houston Dynamo. V roku 2017 tím Houston Astros vyhral svoju prvú svetovú sériu.
Povodne sú v oblasti Houstonu opakovaným problémom, ktorý sa ešte zhoršil v dôsledku nedostatočných zákonov o územnom plánovaní, ktoré umožňovali neregulovanú výstavbu obytných domov a iných stavieb v oblastiach ohrozených povodňami. V júni 2001 tropická búrka Allison vyliala na niektoré časti Houstonu až 1 000 mm zrážok, čo spôsobilo v tom čase najhoršie záplavy v histórii mesta a škody za miliardy dolárov, pričom v Texase zahynulo 20 ľudí. V auguste 2005 sa Houston stal útočiskom pre viac ako 150 000 ľudí z New Orleans, ktorí sa evakuovali pred hurikánom Katrina. O mesiac neskôr, keď sa k pobrežiu Mexického zálivu priblížil hurikán Rita, evakuovalo sa približne 2,5 milióna obyvateľov z oblasti Houstonu, pričom v oblasti zanechal len malé škody. Išlo o najväčšiu mestskú evakuáciu v histórii Spojených štátov. V máji 2015 zomrelo sedem ľudí po tom, čo počas tzv. povodne Memorial Day spadlo 12 cm dažďa za 10 hodín. V apríli 2016 počas búrky, pri ktorej spadlo 430 mm dažďa, zahynulo osem ľudí. Najhoršie to bolo koncom augusta 2017, keď sa nad juhovýchodným Texasom zastavil hurikán Harvey, podobne ako pred šestnástimi rokmi tropická búrka Allison, ktorá spôsobila v oblasti Houstonu silné záplavy, pričom v niektorých oblastiach spadlo viac ako 1 300 mm zrážok. Na viacerých miestach presiahli zrážky 1 300 mm, čím bol prekonaný národný rekord v množstve zrážok. Škody v oblasti Houstonu sa odhadovali až na 125 miliárd amerických dolárov a považovali sa za jednu z najhorších prírodných katastrof v histórii Spojených štátov, pričom počet obetí presiahol 70 ľudí.
Geografia.
Houston sa nachádza 266 km východne od Austinu, 142 km západne od hraníc s Louisianou a 400 km južne od Dallasu. Mesto má celkovú rozlohu ; z toho vyše tvorí pevnina a pokrýva voda. Väčšina Houstonu sa nachádza na pobrežnej rovine Mexického zálivu a jeho vegetácia sa klasifikuje ako západné pobrežné trávnaté porasty Mexického zálivu, zatiaľ čo ďalej na sever prechádza do subtropickej džungle Big Thicket.
Veľká časť mesta bola postavená na zalesnenej pôde, močiaroch alebo bažinách, ktoré sú stále viditeľné v okolitých oblastiach. Rovinatý terén a rozsiahla zástavba na zelenej lúke spolu zhoršili povodne. Centrum mesta sa nachádza približne 15 m nad morom a najvyšší bod na krajnom severozápade Houstonu má výšku približne 46 m. Mesto sa kedysi spoliehalo na podzemné vody, ale pokles pôdy prinútil mesto obrátiť sa na zdroje podzemnej vody, ako sú Houstonské jazero, jazero Conroe a jazero Livingston. Mesto vlastní práva na povrchovú vodu v objeme 1,20 miliardy amerických galónov (4,5 Gl) vody denne okrem 150 miliónov amerických galónov (570 Ml) podzemnej vody denne.
Mestom Houston prechádzajú štyri veľké zátoky, ktoré prijímajú vodu z rozsiahleho odvodňovacieho systému. Buffalo Bayou preteká cez centrum mesta a Houstonský lodný kanál a má tri prítoky: White Oak Bayou, ktorý preteká obcou Houston Heights severozápadne od centra mesta a potom smerom k centru; Brays Bayou, ktorý preteká pozdĺž Texas Medical Center; a Sims Bayou, ktorý preteká južnou časťou Houstonu a centrom mesta. Lodný kanál pokračuje okolo Galvestonu a potom do Mexického zálivu.
Geológia.
Houston je rovinatá, močaristá oblasť, kde bol vybudovaný rozsiahly odvodňovací systém. Priľahlé prérijné územie odvádza vodu do mesta, ktoré je náchylné na záplavy. Podkladom zemského povrchu Houstonu sú nekonsolidované íly, ílovité bridlice a slabo stmelené piesky až do hĺbky niekoľkých kilometrov. Geológia regiónu sa vyvinula z riečnych nánosov, ktoré vznikli eróziou Skalnatých hôr. Tieto sedimenty pozostávajú z radu pieskov a ílov uložených na rozkladajúcich sa organických morských látkach, ktoré sa časom premenili na ropu a zemný plyn. Pod vrstvami sedimentov sa nachádza vodou uložená vrstva halitu, kamennej soli. Pórovité vrstvy boli časom stlačené a vytlačené nahor. Ako sa soľ tlačila nahor, ťahala okolité sedimenty do útvarov soľných dómov, ktoré často zachytávali ropu a zemný plyn, ktoré presakovali z okolitých pórovitých pieskov. Hustá, bohatá, niekedy až čierna povrchová pôda je vhodná na pestovanie ryže na predmestiach, kde sa mesto naďalej rozrastá.
V oblasti Houstonu sa nachádza viac ako 150 aktívnych zlomov (odhaduje sa, že ich je 300) s celkovou dĺžkou až 500 km vrátane systému zlomov Long Point-Eureka Heights, ktorý prechádza stredom mesta. Pôda v niektorých oblastiach juhovýchodne od Houstonu sa prepadá, pretože sa z nej už mnoho rokov čerpá voda. Môže to súvisieť s posunom pozdĺž zlomov; posun je však pomalý a nepovažuje sa za zemetrasenie, pri ktorom sa stacionárne zlomy musia posunúť dostatočne náhle, aby vznikli seizmické vlny. Tieto zlomy majú tiež tendenciu pohybovať sa plynulou rýchlosťou v rámci takzvaného "plazivého pohybu zlomov", čo ďalej znižuje riziko zemetrasenia.
Krajina mesta.
Mesto Houston bolo založené v roku 1837 a krátko na to, v roku 1840, prijalo obvodný zastupiteľský systém. Šesť pôvodných obvodov Houstonu je predchodcami 11 súčasných geograficky orientovaných obvodov mestskej rady Houstonu, hoci mesto opustilo obvodný systém v roku 1905 v prospech vlády komisií a neskôr v prospech súčasnej vlády starostu a rady.
Lokality v Houstone sa vo všeobecnosti klasifikujú ako lokality, ktoré sa nachádzajú buď vo vnútri, alebo mimo okruhu Interstate 610. "Vnútorná slučka" zahŕňa oblasť s rozlohou , ktorá zahŕňa centrum mesta, obytné štvrte a predmestia s električkovou dopravou spred druhej svetovej vojny a novšiu bytovú a mestskú zástavbu s vysokou hustotou. Mimo slučky je typológia mesta viac prímestská, hoci mnohé hlavné obchodné štvrte, ako napríklad Uptown, Westchase a Energy Corridor, ležia mimo mestského jadra. Okrem diaľnice Interstate 610 obkolesujú mesto ďalšie dve diaľničné slučky: Beltway 8 s okruhom približne 16 km od centra mesta a štátna diaľnica 99 (Grand Parkway) s okruhom 40 km. V rámci okruhu Interstate 610 žilo v roku 2015 približne 470 000 ľudí, medzi Interstate 610 a Beltway 8 žilo 1,65 milióna ľudí a mimo Beltway 8 žilo v okrese Harris County 2,25 milióna ľudí.
Hoci je Houston najväčším mestom v Spojených štátoch bez formálnych predpisov o územnom plánovaní, vyvíjal sa podobne ako iné mestá v Slnečnom páse, pretože mestské predpisy o využívaní pôdy a právne dohody zohrávali podobnú úlohu. Predpisy zahŕňajú povinnú veľkosť pozemkov pre rodinné domy a požiadavky, aby boli nájomcom a zákazníkom k dispozícii parkovacie miesta. Takéto obmedzenia mali zmiešané výsledky. Hoci niektorí obviňovali tieto politiky z nízkej hustoty obyvateľstva, rozrastania mesta a nedostatočnej prívetivosti pre chodcov, iní pripisovali zásluhy mestským pravidlám využívania pozemkov za to, že zabezpečili významné množstvo cenovo dostupného bývania a ušetrili Houston najhorších dôsledkov realitnej krízy z roku 2008. V roku 2008 mesto vydalo 42 697 stavebných povolení a v roku 2009 sa umiestnilo na prvom mieste v zozname najzdravších trhov s bývaním. V roku 2019 dosiahol predaj domov nový rekord vo výške 30 miliárd USD.
V referendách v rokoch 1948, 1962 a 1993 voliči odmietli snahy o vytvorenie oddelených obytných a komerčných územných obvodov. V dôsledku toho namiesto jednej centrálnej obchodnej štvrte ako centra zamestnanosti v meste vyrástlo v celom meste okrem Downtownu viacero štvrtí a panorám, medzi ktoré patria Uptown, Texaské zdravotnícke centrum, Midtown, Greenway Plaza, Memorial City, Energy Corridor, Westchase a Greenspoint.
Podnebie.
Podnebie v Houstone je klasifikované ako vlhké subtropické ("Cfa" podľa Köppenovej klasifikácie podnebia), typické pre južné oblasti Spojených štátov. Hoci sa nenachádza v Tornádovej aleji, podobne ako väčšina severného Texasu, jarné supercelárne búrky niekedy prinášajú do oblasti tornáda. Po väčšinu roka prevládajú južné a juhovýchodné vetry, ktoré prinášajú teplo a tropickú vlhkosť z blízkeho Mexického zálivu a Galvestonského zálivu.
V lete teploty dosahujú alebo prekračujú 32 °C v priemere 106,5 dňa v roku, vrátane väčšiny dní od júna do septembra. Okrem toho v priemere 4,6 dňa v roku teplota dosiahne alebo prekročí 37,8 °C. Charakteristická subtropická vlhkosť v Houstone často spôsobuje vyššiu zdanlivú teplotu a letné rána majú v priemere viac ako 90 % relatívnu vlhkosť. Klimatizácia je v Houstone všadeprítomná; v roku 1981 ročné výdavky na elektrickú energiu na chladenie interiérov presiahli 600 miliónov USD (čo zodpovedá 1,93 miliardy USD v roku 2022) a koncom 90. rokov 20. storočia bolo približne 90 % houstonských domov vybavených klimatizačnými systémami. Rekordná najvyššia teplota zaznamenaná v Houstone je 43 °C na letisku Bush Intercontinental Airport, a to počas 4. septembra 2000 a opäť 27. augusta 2011.
V Houstone sú mierne zimy s občasnými chladnými obdobiami. V januári je na letisku George Bush Intercontinental Airport normálna priemerná teplota 12 °C, pričom v priemere 13 dní v roku je najnižšia teplota 0 °C alebo nižšia, čo sa vyskytuje v priemere medzi 3. decembrom a 20. februárom, pričom vegetačné obdobie trvá 286 dní. Medzi snehové udalosti v Houstone v dvadsiatom prvom storočí patrí búrka z 24. decembra 2004, pri ktorej v niektorých častiach metropolitnej oblasti napadli 3 cm snehu, a udalosť zo 7. decembra 2017, pri ktorej napadli 2 cm snehu. Snehové zrážky s výškou aspoň 2,5 cm 10. decembra 2008 aj 4. decembra 2009 znamenali prvý prípad merateľného sneženia v dvoch po sebe nasledujúcich rokoch v zaznamenanej histórii mesta. Celkovo sa v Houstone v rokoch 1895 až 2018 vyskytli merateľné snehové zrážky 38-krát. V dňoch 14. a 15. februára 1895 napadlo v Houstone 51 cm snehu, čo je najväčší úhrn snehu z jednej búrky v histórii. Najchladnejšia oficiálne zaznamenaná teplota v Houstone bola -15 °C 18. januára 1930. Naposledy Houston zaznamenal jednocifernú teplotu 23. decembra 1989. Teplota na letisku Busha klesla na -14 °C, čo znamenalo najchladnejšiu teplotu, aká tam bola kedy zaznamenaná. Predchádzajúci deň napadlo na letisku George Bush Intercontinental Airport 4,3 cm snehu.
Houston má vo všeobecnosti dostatok zrážok, v priemere približne 1260 mm ročne na základe záznamov z rokov 1981 až 2010. V mnohých častiach mesta je vysoké riziko lokálnych záplav v dôsledku rovinatého reliéfu, všadeprítomných málo priepustných ílovito-pieskových prérijných pôd a nedostatočnej infraštruktúry. V polovici roka 2010 zažil Greater Houston po sebe nasledujúce veľké povodne v rokoch 2015 ("Memorial Day"), 2016 ("Tax Day") a 2017 (hurikán Harvey). Celkovo bolo v Houstone zaznamenaných viac obetí a materiálnych strát v dôsledku povodní ako v ktorejkoľvek inej lokalite v Spojených štátoch. Väčšina zrážok sa vyskytuje od apríla do októbra (vlhké obdobie juhovýchodného Texasu), keď sa vlhkosť z Mexického zálivu vo veľkom rozsahu vyparuje nad mestom.
Houston má nadmerné hodnoty ozónu a pravidelne sa zaraďuje medzi mestá s najväčším znečistením ozónom v Spojených štátoch. Prízemný ozón alebo smog je dominantným problémom znečistenia ovzdušia v Houstone, pričom Americká pľúcna asociácia zaradila v roku 2017 úroveň ozónu v tejto metropolitnej oblasti na dvanáste miesto v rebríčku "najviac znečistených miest ozónom" po veľkých mestách ako Los Angeles, Phoenix, New York a Denver. Priemysel pozdĺž lodného kanála je hlavnou príčinou znečistenia ovzdušia v meste. Rebríček je zostavený z hľadiska noriem založených na špičkách, pričom sa zameriava výlučne na najhoršie dni v roku; priemerná úroveň ozónu v Houstone je nižšia ako vo väčšine ostatných oblastí krajiny, pretože dominantné vetry zabezpečujú čistý, morský vzduch z oblasti Mexického zálivu. Nadmerné emisie spôsobené ľudskou činnosťou v oblasti Houstonu viedli k trvalému nárastu oxidu uhličitého v atmosfére nad mestom. Takéto zvýšenie, ktoré sa často považuje za "mestskú kupolu CO2", je spôsobené kombináciou silných emisií a stagnujúcich atmosférických podmienok. Houston je navyše jedinou metropolitnou oblasťou s menej ako desiatimi miliónmi obyvateľov, kde sa dá takáto kupola CO2 zistiť pomocou satelitov.
Vzhľadom na vlhké ročné obdobie a blízkosť pobrežia Mexického zálivu je mesto náchylné na záplavy spôsobené silnými dažďami; medzi najvýznamnejšie záplavy patria tropická búrka Allison v roku 2001 a hurikán Harvey v roku 2017, ako aj najnovšie tropická búrka Imelda v roku 2019 a tropická búrka Beta v roku 2020. V reakcii na hurikán Harvey starosta Houstonu Sylvester Turner inicioval plány, podľa ktorých budú musieť developeri stavať domy, ktoré budú menej náchylné na záplavy, a to tak, že ich zdvihnú o dva metre nad 500-ročnú záplavovú oblasť. Hurikán Harvey poškodil státisíce domov a vylial do mesta bilióny galónov vody. Na niektorých miestach to viedlo k metrom stojacej vody, ktorá zablokovala ulice a zaplavila domy. Mestská rada Houstonu prijala toto nariadenie v roku 2018 pomerom hlasov 9:7. Odhaduje sa, že ak by tieto pravidlá rozvoja záplavových území platili po celý čas, 84 % domov v 100- a 500-ročných záplavových oblastiach by bolo ušetrených škôd.
V nedávnom prípade testovania týchto predpisov v blízkosti starého golfového ihriska Brickhouse Gulley, ktoré dlho slúžilo ako záplavové územie a zásobáreň povodňových vôd, oznámili zmenu názoru na intenzifikáciu rozvoja. Pozemok kúpil celoštátny developer Meritage Homes a plánoval zastavať 500-ročnú záplavovú oblasť 900 novými obytnými domami. Ich plán by priniesol príjem 360 miliónov dolárov a zvýšil by počet obyvateľov mesta a daňové príjmy. Aby developeri splnili nové predpisy pre záplavové územie, museli zdvihnúť najnižšie poschodia o dva metre nad úroveň 500-ročného záplavového územia, čo zodpovedá piatim alebo šiestim metrom nad úrovňou základnej povodne pri 100-ročnej povodni, a vybudovať kanál na odvádzanie dažďovej vody do záchytných nádrží. Pred hurikánom Harvey mesto kúpilo domy v tejto oblasti za 10,7 milióna dolárov špeciálne preto, aby ich vyňalo z ohrozenia. Okrem výstavby nových ulíc a rodinných domov v záplavovom území prechádza cez rozvojové územie aj tečúci povodňový tok označovaný ako záplavová zóna, čo je najnebezpečnejšie miesto, s ktorým sa môžete stretnúť počas akejkoľvek budúcej povodne. Podľa texaských zákonov okres Harris County, podobne ako iné vidieckejšie texaské okresy, nemôže usmerňovať developerov, kde majú alebo nemajú stavať, prostredníctvom kontroly využívania pôdy, ako je napríklad nariadenie o územnom plánovaní, a namiesto toho môže zaviesť len všeobecné predpisy o záplavovom území na presadzovanie počas schvaľovania rozdelenia pozemkov a schvaľovania stavebných povolení.
Demografia.
Podľa sčítania obyvateľov USA v roku 2020 mal Houston 2 304 580 obyvateľov. V roku 2017 bolo podľa odhadu sčítania obyvateľov 2 312 717 obyvateľov a v roku 2018 to bolo 2 325 502 obyvateľov. Odhaduje sa, že v roku 2017 žilo v oblasti Houstonu 600 000 prisťahovalcov bez dokladov, čo predstavovalo takmer 9% obyvateľstva metropoly. Pri sčítaní obyvateľov Spojených štátov v roku 2010 mal Houston 2 100 263 obyvateľov, pričom pri sčítaní v roku 1850 išlo len o 2 396 obyvateľov.
Podľa prieskumu American Community Survey z roku 2019 bolo v Houstone 482 402 obyvateľov mladších ako 15 rokov, 144 196 obyvateľov vo veku 15 až 19 rokov, 594 477 obyvateľov vo veku 20 až 34 rokov, 591 561 obyvateľov vo veku 35 až 54 rokov, 402 804 obyvateľov vo veku 55 až 74 rokov a 101 357 obyvateľov vo veku 75 a viac rokov. Priemerný vek v meste bol 33,4 roka. Pri odhade sčítania obyvateľstva v rokoch 2014 - 2018 bolo v Houstone 486 083 obyvateľov vo veku do 15 rokov; 147 710 obyvateľov vo veku 15 až 19 rokov; 603 586 obyvateľov vo veku 20 až 34 rokov; 726 877 obyvateľov vo veku 35 až 59 rokov a 357 834 obyvateľov vo veku 60 a viac rokov. Medián veku bol 33,1 roka, čo je viac ako 32,9 roka v roku 2017 a menej ako 33,5 roka v roku 2014; mladosť mesta sa pripisuje prílevu afroamerickej novej veľkej migrácie, hispánskych a latinskoamerických a ázijských prisťahovalcov do Texasu. Na 100 žien pripadalo 98,5 mužov.
V roku 2019 bolo 987 158 bytových jednotiek a 876 504 domácností. Odhaduje sa, že 42,3% obyvateľov Houstonu vlastnilo bytové jednotky, pričom na jednu domácnosť pripadalo v priemere 2,65 osôb. Medián mesačných nákladov vlastníka s hypotékou bol 1 646 USD a bez hypotéky 536 USD. Medián hrubého nájomného v Houstone v rokoch 2015 až 2019 bol 1 041 USD. Medián príjmov domácností v roku 2019 bol 52 338 USD a 20,1% Hustončanov žilo na hranici chudoby alebo pod ňou.
Rasová a etnická príslušnosť.
Houston je mesto s väčšinovou menšinou. Kinderov inštitút pre výskum miest na Riceovej univerzite, ktorý je think tankom, označil Veľký Houston za "jednu z etnicky a kultúrne najrozmanitejších metropolitných oblastí v krajine". Rozmanitosť Houstonu, ktorú v minulosti podporili veľké vlny hispánskych a latinskoamerických a ázijských prisťahovalcov, sa pripisuje relatívne nižším životným nákladom v porovnaní s väčšinou veľkých miest, silnému trhu práce a úlohe centra pre presídľovanie utečencov.
Houston je už dlho známy ako obľúbená destinácia pre Afroameričanov, pretože v meste žije etablovaná a vplyvná afroamerická komunita. Stal sa známy ako černošská mekka podobná Atlante, pretože je obľúbenou destináciou pre život černošských profesionálov a podnikateľov. V oblasti Houstonu žije najväčšia afroamerická komunita na západ od rieky Mississippi. V správe Kinderovho inštitútu z roku 2012 sa uvádza, že na základe rovnomernosti rozdelenia obyvateľstva medzi štyri hlavné rasové skupiny v Spojených štátoch (nehispánska biela, nehispánska čierna, hispánska alebo latinskoamerická a ázijská) je Veľký Houston etnicky najrozmanitejšou metropolitnou oblasťou v Spojených štátoch, pred New Yorkom.
V roku 2019 podľa amerického úradu pre sčítanie ľudu tvorili belochovia, ktorí nie sú hispáncami, 23,3% obyvateľstva samotného Houstonu, Hispánci a Latinoameričania 45,8%, černosi alebo Afroameričania 22,4% a Američania ázijského pôvodu 6,5%. V roku 2018 tvorili nehispánski belosi 20,7% obyvateľstva, Hispánci alebo Latinskoameričania 44,9%, černosi alebo Afroameričania 30,3% a Ázijčania 8,2%. Najväčšími etnickými skupinami Hispáncov alebo Latinoameričanov v meste boli v roku 2018 Mexičania (31,6%), Portoričania (0,8%) a Kubánci (0,8%).
Ako je zdokumentované, v Houstone je vyšší podiel menšín ako nehispánskych belochov; v roku 2010 tvorili belosi (vrátane hispánskych belochov) 57,6% obyvateľstva mesta Houston; 24,6% celkového obyvateľstva tvorili nehispánski belosi. Čierni alebo Afroameričania tvorili 22,5% obyvateľstva Houstonu, americkí Indiáni tvorili 0,3% obyvateľstva, Ázijci 6,9% (1,7% Vietnamci, 1,3% Číňania, 1,3% Indovia, 0,9% Pakistanci, 0,4% Filipínci, 0,3% Kórejci, 0,1% Japonci) a obyvatelia tichomorských ostrovov 0,1%. Osoby inej rasy tvorili 15,69% obyvateľov mesta. Osoby z dvoch alebo viacerých rás tvorili 2,1% obyvateľov mesta.
Pri sčítaní obyvateľstva v roku 2000 bolo v meste 49,3% bielych, 25,3% černochov alebo Afroameričanov, 5,3% Ázijčanov, 0,7% amerických Indiánov, 0,1% Tichomorských ostrovanov, 16,5% príslušníkov inej rasy a 3,1% príslušníkov dvoch alebo viacerých rás. Okrem toho Hispánci a Latinoameričania akejkoľvek rasy tvorili v roku 2000 37,4% obyvateľstva Houstonu, zatiaľ čo belosi bez hispánskej príslušnosti tvorili 30,8%. Podiel bielej populácie, ktorá nie je hispánska, sa v Houstone od roku 1970, keď predstavoval 62,4%, výrazne znížil.
Sexuálna orientácia a rodová identita.
Houston je domovom jednej z najväčších LGBT komunít a sprievodov hrdosti v Spojených štátoch. V roku 2018 získalo mesto 70 bodov zo 100 za ústretovosť voči LGBT. Jordan Blum z denníka "Houston Chronicle" uviedol, že úroveň akceptácie a diskriminácie LGBT sa v roku 2016 líšila v dôsledku tradične konzervatívnej kultúry niektorých regiónov.
Pred 70. rokmi 20. storočia boli mestské gay bary rozmiestnené v centre Houstonu a v jeho dnešnom strede. Po zatvorení gay barov sa LGBT Houstončania potrebovali mať kde stretávať. Začali chodiť do Art Wren, 24-hodinovej reštaurácie v Montrose. Členov LGBT komunity Montrose ako štvrť zaujala po tom, čo sa s ňou stretli pri záštite Art Wren, a začali ju gentrifikovať a pomáhať jej pôvodným obyvateľom s údržbou nehnuteľností. V Montrose sa začali otvárať nové gay bary. Do roku 1985 bol kolorit a politika štvrte silne ovplyvnená komunitou LGBT a v roku 1990 sa podľa Hilla 19 % obyvateľov Montrose identifikovalo ako LGBT. V roku 1991 bol v Montrose zavraždený Paul Broussard.
Pred legalizáciou manželstiev osôb rovnakého pohlavia v Spojených štátoch sa 5. októbra 1972 uskutočnilo manželstvo Billie Ertovej a Antonia Molinu, ktoré sa považuje za prvé manželstvo osôb rovnakého pohlavia v histórii Texasu. Houston si v roku 2009 zvolil prvú otvorene lesbickú starostku veľkého mesta, ktorá túto funkciu vykonávala do roku 2016. Počas svojho pôsobenia schválila houstonskú vyhlášku o rovnakých právach, ktorej cieľom bolo zlepšiť antidiskriminačné pokrytie na základe sexuálnej orientácie a rodovej identity v meste, konkrétne v oblastiach, ako je bývanie a zamestnanie, kde neexistovala žiadna antidiskriminačná politika.
Ekonomika.
Houston je celosvetovo uznávaný pre svoj energetický priemysel - najmä pre ropu a zemný plyn - ako aj pre biomedicínsky výskum a letectvo. Obnoviteľné zdroje energie - vietor a slnko - sú tiež rastúcou ekonomickou základňou v meste a mestská samospráva nakupuje 90 % svojej ročnej energie v objeme 1 TWh prevažne z vetra a čiastočne zo slnka. Mesto je tiež rastúcim centrom pre začínajúce technologické firmy a je najrýchlejšie rastúcim odvetvím hospodárstva mesta. Medzi hlavné technologické a softvérové spoločnosti v rámci Veľkého Houstonu patria Crown Castle, KBR, FlightAware, Cybersoft, Houston Wire &amp; Cable a HostGator. V oblasti Houstonu majú svoje pobočky spoločnosti Aylo, Go Daddy a ByteDance. Spoločnosť Hewlett Packard Enterprise presťahovala 4. apríla 2022 svoje globálne sídlo z Kalifornie do oblasti Veľkého Houstonu. Veľkú časť hospodárskej základne Houstonu tvorí aj Houstonský lodný kanál.
Vďaka týmto silným stránkam je Houston označený ako globálne mesto študijnou skupinou a sieťou Globalization and World Cities Study Group a globálnou poradenskou spoločnosťou A.T. Kearney. Podľa údajov, ktoré zverejnil Úrad pre medzinárodný obchod amerického ministerstva obchodu, je oblasť Houstonu najväčším exportným trhom v USA a v roku 2013 predbehla New York. V roku 2012 zaznamenala oblasť Houston-The Woodlands-Sugar Land vývoz tovaru v hodnote 110,3 miliardy dolárov. Ropné produkty, chemikálie a zariadenia na ťažbu ropy a zemného plynu tvorili v minulom roku približne dve tretiny vývozu tejto metropolitnej oblasti. Tri hlavné destinácie vývozu boli Mexiko, Kanada a Brazília.
Oblasť Houstonu je popredným centrom pre výrobu zariadení na ťažbu ropy. Za svoj úspech ako petrochemický komplex vďačí do veľkej miery rušnému lodnému kanálu, prístavu Houston. V Spojených štátoch je tento prístav na prvom mieste v medzinárodnom obchode a na 16. mieste medzi najväčšími prístavmi na svete. Na rozdiel od väčšiny miest sú vysoké ceny ropy a benzínu pre hospodárstvo Houstonu prospešné, pretože mnohí jeho obyvatelia sú zamestnaní v energetickom priemysle. Houston je začiatočným alebo koncovým bodom mnohých ropovodov, plynovodov a produktovodov.
Hrubý domáci produkt (HDP) metropolitnej oblasti Houston-The Woodlands-Sugar Land v roku 2022 predstavoval 633 miliárd dolárov, čo z nej robí siedmu najväčšiu metropolitnú oblasť v Spojených štátoch a je väčší ako HDP Iránu, Kolumbie alebo Spojených arabských emirátov. Len 27 krajín okrem Spojených štátov má hrubý domáci produkt vyšší ako regionálny hrubý produkt (GAP) Houstonu. V roku 2010 tvorila ťažba (ktorá v Houstone pozostáva takmer výlučne z prieskumu a ťažby ropy a zemného plynu) 26,3 % GAP Houstonu, čo je výrazný nárast v dôsledku vysokých cien energií a zníženého celosvetového prebytku kapacít na ťažbu ropy, ďalej nasledovali inžinierske služby, zdravotníctvo a priemyselná výroba.
Ročný vplyv Houstonskej univerzity na ekonomiku v oblasti Houstonu sa rovná vplyvu veľkej korporácie: 1,1 miliardy dolárov v nových finančných prostriedkoch, ktoré ročne priláka do oblasti Houstonu, 3,13 miliardy dolárov v celkovom ekonomickom prínose a 24 000 vytvorených miestnych pracovných miest. To je navyše 12 500 nových absolventov, ktorých systém univerzity každoročne vyprodukuje a ktorí nastúpia na pracovnú pozíciu v Houstone a v celom Texase. Títo držitelia diplomov majú tendenciu zostať v Houstone. Po piatich rokoch 80,5 % absolventov stále žije a pracuje v regióne.
V roku 2019 sa metropolitná oblasť Houstonu umiestnila na treťom mieste v Texase v kategórii "Najlepšie miesta pre podnikanie a kariéru" podľa časopisu "Forbes". V houstonskej metropolitnej oblasti si zriadilo konzulárne úrady 91 zahraničných vlád, čo je tretí najvyšší počet v krajine. Štyridsať zahraničných vlád tu má obchodné a komerčné kancelárie a 23 aktívnych zahraničných obchodných komôr a obchodných združení. V Houstone pôsobí 25 zahraničných bánk zastupujúcich 13 krajín, ktoré poskytujú finančnú pomoc medzinárodnej komunite.
V roku 2008 sa Houston umiestnil na prvom mieste v rebríčku "Najlepších miest roku 2008" časopisu "Kiplinger's Personal Finance", ktorý hodnotí mestá podľa ich miestnej ekonomiky, pracovných príležitostí, primeraných životných nákladov a kvality života. Podľa časopisu "Forbes" sa mesto umiestnilo na štvrtom mieste za najvyšší nárast miestnych technologických inovácií za predchádzajúcich 15 rokov. V tom istom roku sa mesto umiestnilo na druhom mieste v každoročnom zozname sídiel spoločností "Fortune" 500, na prvom mieste v rebríčku časopisu "Forbes" "Najlepšie mestá pre absolventov vysokých škôl" a na prvom mieste v zozname "Najlepšie mestá na kúpu domu". V roku 2010 bolo mesto podľa časopisu "Forbes" vyhodnotené ako najlepšie mesto na nakupovanie.
V roku 2012 sa mesto podľa časopisu "Forbes" umiestnilo na prvom mieste v hodnote výplat a koncom mája 2013 bol Houston označený za najlepšie mesto v Amerike z hľadiska tvorby pracovných miest.
Štatistický úrad USA v roku 2013 označil Houston za prvé mesto v USA v oblasti tvorby pracovných miest po tom, ako sa mu nielen ako prvému veľkému mestu podarilo obnoviť všetky pracovné miesta stratené počas predchádzajúceho hospodárskeho poklesu, ale po krachu pribudli viac ako dve pracovné miesta na každé stratené. Ekonóm a viceprezident pre výskum v Greater Houston Partnership Patrick Jankowski pripísal úspech Houstonu schopnosti realitného a energetického priemyslu v regióne poučiť sa z historických chýb. Jankowski okrem toho uviedol, že "v rokoch 2008 až 2010 sa do Houstonu presťahovalo, rozšírilo alebo začalo podnikať viac ako 100 spoločností so zahraničnou účasťou" a táto otvorenosť voči zahraničným podnikom podporila tvorbu pracovných miest v období, keď bol domáci dopyt problematicky nízky. Aj v roku 2013 sa Houston opäť objavil na zozname časopisu "Forbes" "Najlepšie miesta pre podnikanie a kariéru".
Kultúra.
Houston sa nachádza na americkom juhu a je to rozmanité mesto s veľkou a rastúcou medzinárodnou komunitou. V metropolitnej oblasti Greater Houston žije podľa odhadov 1,1 milióna (21,4 %) obyvateľov, ktorí sa narodili mimo Spojených štátov, pričom od roku 2009 takmer dve tretiny obyvateľov tejto oblasti narodených v zahraničí pochádzajú z južnej časti americko-mexickej hranice. Okrem toho viac ako jeden z piatich obyvateľov narodených v zahraničí pochádza z Ázie. V meste sa nachádza tretia najväčšia koncentrácia konzulárnych úradov v krajine, ktoré zastupujú 92 krajín.
Mnohé každoročné podujatia oslavujú rozmanité kultúry Houstonu. Najväčším a najdlhšie trvajúcim podujatím je každoročná výstava hospodárskych zvierat a rodeo, ktorá sa koná 20 dní od začiatku do konca marca a je najväčšou každoročnou výstavou hospodárskych zvierat a rodeom na svete. Ďalšou veľkou oslavou je každoročný nočný Houston Gay Pride Parade, ktorý sa koná koncom júna. Medzi ďalšie významné každoročné podujatia patrí Houstonský grécky festival, prehliadka umeleckých áut, Houstonská autosalónová výstava, Houstonský medzinárodný festival a Bayou City Art Festival, ktorý sa považuje za jeden z piatich najväčších umeleckých festivalov v Spojených štátoch.
Houston je vysoko cenený pre svoju rozmanitú kultúru stravovania a reštaurácií. Niekoľko významných publikácií označilo Houston za jedno z najlepších amerických miest v oblasti stravovania. Houston dostal v roku 1967 oficiálnu prezývku "vesmírne mesto", pretože sa tu nachádza vesmírne stredisko NASA Lyndona B. Johnsona. Medzi ďalšie prezývky, ktoré často používajú miestni obyvatelia, patria "Bayou City", "Clutch City", "Crush City", "Magnolia City", "H-Town" a "Culinary Capital of the South".
Umenie a divadlo.
Divadelná štvrť v centre Houstonu je domovom deviatich významných umeleckých organizácií a šiestich divadelných sál. Je to druhá najväčšia koncentrácia divadelných miest v centre mesta v Spojených štátoch.
Houston je jedným z mála miest v Spojených štátoch so stálymi, profesionálnymi, rezidenčnými súbormi vo všetkých hlavných oblastiach divadelného umenia: opera (Houston Grand Opera), balet (Houston Ballet), hudba (Houston Symphony Orchestra) a divadlo (The Alley Theatre, Theatre Under the Stars). V Houstone pôsobia aj ľudoví umelci, umelecké skupiny a rôzne malé progresívne umelecké organizácie.
Houston láka na mnohé zájazdové predstavenia, koncerty, prehliadky a výstavy na Broadwayi pre rôzne záujmy. Medzi zariadenia v divadelnej štvrti patrí Jones Hall - domov Houstonského symfonického orchestra a Spoločnosti pre divadelné umenie - a Hobby Center for the Performing Arts.
Kultúrne inštitúcie a výstavy v múzejnej štvrti prilákajú ročne viac ako 7 miliónov návštevníkov. Medzi významné zariadenia patria Múzeum výtvarných umení, Houstonské múzeum prírodných vied, Múzeum súčasného umenia v Houstone, Staničné múzeum súčasného umenia, Múzeum holokaustu v Houstone, Detské múzeum v Houstone a Houstonská zoologická záhrada.
V blízkosti múzejnej štvrte sa nachádza The Menil Collection, Rothko Chapel, Moody Center for the Arts a Múzeum byzantských fresiek.
Bayou Bend je 14-akrový (5,7 ha) objekt Múzea výtvarných umení, v ktorom sa nachádza jedna z najvýznamnejších amerických zbierok dekoratívneho umenia, obrazov a nábytku. Bayou Bend je bývalým domovom houstonskej filantropky Imy Hoggovej.
Národné múzeum histórie pohrebníctva sa nachádza v Houstone neďaleko interkontinentálneho letiska Georgea Busha. V múzeu sa nachádza originálny pápežský automobil, ktorý používal pápež Ján Pavol II. v 80. rokoch 20. storočia, ako aj množstvo pohrebných vozidiel, balzamovacích expozícií a informácií o slávnych pohreboch.
Na miestach po celom Houstone pravidelne hosťujú miestne a koncertné rockové, bluesové, country, dubstepové a tejano hudobné skupiny. Hoci Houston nikdy nebol široko známy svojou hudobnou scénou, houstonský hip-hop sa stal významnou, nezávislou hudobnou scénou, ktorá má vplyv v celej krajine. Houston je rodiskom chopped and screwed remixovania - techniky v hip-hope, ktorej priekopníkom bol DJ Screw z tohto mesta. Medzi ďalších významných hip-hopových umelcov z tejto oblasti patria Destiny's Child, Don Toliver, Slim Thug, Paul Wall, Mike Jones, Bun B, Geto Boys, Trae tha Truth, Kirko Bangz, Z-Ro, South Park Mexican, Travis Scott a Megan Thee Stallion.
Cestovný ruch a rekreácia.
Divadelná štvrť je 17 blokov v centre centra Houstonu, kde sa nachádza zábavný komplex Bayou Place, reštaurácie, kiná, námestia a parky. Bayou Place je veľká viacúrovňová budova, v ktorej sa nachádzajú reštaurácie s kompletnými službami, bary, živá hudba, biliard a kino Sundance. V hudobnom centre Bayou sa konajú živé koncerty, divadelné hry a stand-up komédie.
Vesmírne centrum Houston je oficiálnym návštevníckym centrom vesmírneho strediska NASA Lyndon B. Johnson Space Center. Vesmírne centrum má mnoho interaktívnych exponátov vrátane kameňov z Mesiaca, simulátora raketoplánu a prezentácií o histórii programu pilotovaných letov NASA do vesmíru. Medzi ďalšie turistické atrakcie patrí Galleria (najväčšie texaské nákupné centrum v štvrti Uptown), Old Market Square, Downtown Aquarium a Sam Houston Race Park.
Súčasná čínska štvrť a štvrť Mahátma Gándhího sú dve hlavné etnické enklávy, ktoré odrážajú multikultúrne zloženie Houstonu. V oboch oblastiach nájdete reštaurácie, pekárne, butiky s tradičným oblečením a špecializované obchody.
V Houstone sa nachádza 337 parkov vrátane Hermannovho parku, parku Terryho Hersheyho, parku pri jazere Houston, parku Memorial, parku Tranquility, parku Sesquicentennial, parku Discovery Green, parku Buffalo Bayou a parku Sama Houstona. V Hermannovom parku sa nachádza Houstonská zoologická záhrada a Houstonské múzeum prírodných vied. V parku Sama Houstona sa nachádzajú obnovené a zrekonštruované domy, ktoré boli pôvodne postavené v rokoch 1823 až 1905.
Spomedzi 10 najľudnatejších miest USA má Houston najväčšiu celkovú rozlohu parkov a zelene, . Mesto má aj ďalších viac ako 200 zelených plôch - spolu viac ako , ktoré spravuje mesto - vrátane Houstonského arboréta a prírodného centra. Lee and Joe Jamail Skatepark je verejný skatepark vo vlastníctve a správe mesta Houston a je jedným z najväčších skateparkov v Texase, ktorý pozostáva z pozemného zariadenia.
Park Gerald D. Hines Waterwall v mestskej štvrti Uptown slúži ako obľúbená turistická atrakcia a na organizovanie svadieb a rôznych osláv. V štúdii Walk Score z roku 2011 sa Houston umiestnil na 23. mieste spomedzi 50 najväčších miest v Spojených štátoch, kam sa dá chodiť pešo.
Šport.
V Houstone pôsobia športové tímy všetkých hlavných profesionálnych líg okrem National Hockey League. Houston Astros je expanzný tím Major League Baseball založený v roku 1962 (do roku 1965 známy ako "Colt .45s"), ktorý vyhral Svetovú sériu v rokoch 2017 a 2022 a objavil sa v nej v rokoch 2005, 2019 a 2021. Je to jediný tím MLB, ktorý vyhral pennanty v oboch moderných ligách. Houston Rockets sú klubom Národnej basketbalovej asociácie, ktorý sídli v meste od roku 1971. Pod vedením hviezdnych hráčov Hakeema Olajuwona, Otisa Thorpa, Clydea Drexlera, Vernona Maxwella a Kennyho Smitha získali dva tituly majstra NBA, jeden v roku 1994 a druhý v roku 1995. Houston Texans je expanzný tím Národnej futbalovej ligy, ktorý vznikol v roku 2002. Houston Dynamo je klub hrajúci v Major League Soccer, ktorý sídli v Houstone od roku 2006 a v rokoch 2006 a 2007 získal dva tituly v pohári MLS. V Národnej ženskej futbalovej lige hrá tím Houston Dash, ktorý v roku 2020 získal svoj prvý titul. Houston SaberCats je rugbyový tím, ktorý hrá v Major League Rugby. Houston je tiež jedným z ôsmich miest, ktoré majú tím v XFL, Houston Roughnecks.
Minute Maid Park (domov Astros) a Toyota Center (domov Rockets) sa nachádzajú v centre Houstonu. V Houstone sa nachádza prvý štadión NFL so zaťahovacou strechou a prírodnou trávou, NRG Stadium (domov Texans). Minute Maid Park je tiež štadión so zaťahovacou strechou. Toyota Center má tiež najväčšiu obrazovku pre krytú arénu v Spojených štátoch, ktorá bola postavená pri príležitosti konania Zápasu hviezd NBA 2013. Štadión Shell Energy Stadium je futbalový štadión určený pre kluby Houston Dynamo, futbalový tím Texas Southern Tigers a Houston Dash vo východnej časti mesta. Aveva Stadium (domovský štadión tímu SaberCats) sa nachádza v južnej časti Houstonu. Okrem toho sa v roku 1965 postavil prvý krytý štadión na svete NRG Astrodome. Medzi ďalšie športové zariadenia patria Hofheinz Pavilion (basketbalový klub Houston Cougars), Rice Stadium (futbalový klub Rice Owls) a NRG Arena. Na štadióne TDECU Stadium hrá futbalový tím University of Houston Cougars.
Vláda.
Mesto Houston má silnú starostovskú formu samosprávy. Houston je mestom s domovským právom a všetky komunálne voľby v Texase sú nestranické. Volenými predstaviteľmi mesta sú starosta, mestský kontrolór a 16 členov mestskej rady Houstonu. Súčasným starostom Houstonu je John Whitmire, demokrat zvolený v nestraníckych voľbách. Starosta Houstonu slúži ako hlavný správca, výkonný úradník a oficiálny predstaviteľ mesta a je zodpovedný za všeobecné riadenie mesta a za dohliadanie na dodržiavanie všetkých zákonov a nariadení.
Pôvodné zloženie mestskej rady zo 14 členov (deväť okresov a päť miest pre nezávislých poslancov) vychádzalo z mandátu ministerstva spravodlivosti USA, ktorý nadobudol účinnosť v roku 1979. Členovia rady z obvodov zastupujú celé mesto. Podľa štatútu mesta sa po prekročení počtu obyvateľov na území mesta 2,1 milióna mali pridať ďalšie dva obvody. Podľa oficiálneho sčítania obyvateľov mesta Houston v roku 2010 chýbalo do požadovaného počtu 600 obyvateľov; keďže sa však očakávalo, že mesto krátko nato prekročí hranicu 2,1 milióna obyvateľov, boli pridané ďalšie dva obvody a tieto miesta boli obsadené počas volieb v auguste 2011.
Mestský kontrolór je volený nezávisle od primátora a mestskej rady. Povinnosťou kontrolóra je potvrdzovať disponibilné finančné prostriedky pred ich pridelením a spracovaním výdavkov. Rozpočtový rok mesta sa začína 1. júla a končí 30. júna. Mestským kontrolórom je Chris Brown, ktorý od januára 2016 vykonáva svoju funkciu prvé funkčné obdobie.
Na základe referenda v Houstone z roku 2015 je starosta volený na štvorročné obdobie a môže byť zvolený až na dve po sebe nasledujúce funkčné obdobia. Zavedenie časových obmedzení inicioval v roku 1991 konzervatívny politický aktivista Clymer Wright. V rokoch 1991 - 2015 platilo pre mestského kontrolóra a členov mestskej rady dvojročné obmedzenie na tri funkčné obdobia - referendum z roku 2015 zmenilo obmedzenia na dve štvorročné funkčné obdobia. Od roku 2017 budú mať niektorí členovia mestskej rady, ktorí odslúžili dve funkčné obdobia a získali posledné funkčné obdobie, odslúžených osem rokov, zatiaľ čo čerstvý člen mestskej rady, ktorý získal funkciu v roku 2013, môže podľa predchádzajúceho zákona o obmedzení funkčného obdobia odslúžiť až dve ďalšie funkčné obdobia - niekoľko vybraných bude mať po uplynutí funkčného obdobia najmenej 10 rokov.
Houston sa považuje za politicky rozdelené mesto, v ktorom sa pomer síl často mení medzi republikánmi a demokratmi. Podľa prieskumu v oblasti Houstonu z roku 2005 sa 68 % nehispánskych belochov v okrese Harris County hlási alebo uprednostňuje republikánov, zatiaľ čo 89 % nehispánskych černochov v tejto oblasti sa hlási alebo uprednostňuje demokratov. Približne 62 % Hispáncov (akejkoľvek národnosti) v tejto oblasti sa hlási k demokratom alebo ich podporuje. Mesto je často známe ako politicky najrozmanitejšie mesto v Texase, štáte známom ako všeobecne konzervatívny. V dôsledku toho je mesto často spornou oblasťou v celoštátnych voľbách. V roku 2009 sa Houston stal prvým americkým mestom s viac ako 1 miliónom obyvateľov, ktoré si zvolilo homosexuálneho starostu, keď si zvolilo Annise Parkerovú.
Texas zakázal útočisko pre mestá, ale starosta Houstonu Sylvester Turner povedal, že Houston nebude pomáhať agentom ICE pri imigračných raziách.
Kriminalita.
V roku 2015 bolo v Houstone spáchaných 303 vrážd a v roku 2016 302 vrážd. V roku 2016 úradníci predpovedali 323 vrážd. Namiesto toho v rokoch 2015 a 2016 nedošlo v Houstone k nárastu počtu vrážd.
V roku 2005 sa Houston umiestnil na 46. mieste spomedzi amerických miest s viac ako 250 000 obyvateľmi (miera vrážd na obyvateľa 16,3 vraždy na 100 000 obyvateľov). V roku 2010 sa podľa Federálneho úradu pre vyšetrovanie miera vrážd v meste (miera vrážd na obyvateľa 11,8 vraždy na 100 000 obyvateľov) umiestnila na šiestom mieste medzi americkými mestami s počtom obyvateľov nad 750 000 (za New Yorkom, Chicagom, Detroitom, Dallasom a Philadelphiou).
V porovnaní s rovnakým obdobím roku 2010 klesol počet vrážd od januára do júna 2011 o 37 %. Celková kriminalita v Houstone vrátane násilných a nenásilných trestných činov sa znížila o 11 %. Jednotná správa FBI o kriminalite (Uniform Crime Report - UCR) naznačuje klesajúci trend násilnej kriminality v Houstone v desaťročnom a dvadsaťročnom období končiacom v roku 2016, čo je v súlade s celoštátnymi trendmi. Tento trend znižovania miery násilnej kriminality v Houstone zahŕňa aj mieru vrážd, hoci zaznamenala štvorročný nárast, ktorý trval do roku 2015. V roku 2016 bola miera násilnej kriminality v Houstone o 8,6 % vyššia ako v predchádzajúcom roku. Od roku 2006 do roku 2016 však násilná kriminalita v Houstone stále klesala o 12 %.
Houston je významným centrom obchodovania s kokaínom, marihuanou, heroínom, MDMA a metamfetamínom vzhľadom na svoju veľkosť a blízkosť hlavných krajín vyvážajúcich nelegálne drogy.
Začiatkom 70. rokov 20. storočia sa v Houstone, Pasadene a niekoľkých pobrežných mestách odohrali masové vraždy, ktoré boli v tom čase najsmrteľnejším prípadom sériovej vraždy v americkej histórii.
V roku 1853 sa na cintoríne Founder's Cemetery v štvrtom obvode uskutočnila prvá verejná poprava v Houstone; spočiatku bol miestom popravy cintorín, ale po roku 1868 sa popravy vykonávali vo väzenských zariadeniach. V roku 2023 sa mesto Houston stalo prioritou presadzovania nariadenia proti zdieľaniu potravín. To malo za následok, že dobrovoľníci dostali viac ako 80 pokút a na mesto Houston bola podaná federálna žaloba.
Doprava.
Houston sa považuje za mesto závislé od automobilov, pričom v roku 2016 dochádzalo do práce autom približne 77,2 % ľudí, pričom v roku 1990 to bolo 71,7 % a v roku 2009 75,6 %. V roku 2016 ďalších 11,4 % Hustončanov dochádzalo do práce autom, 3,6 % využívalo verejnú dopravu, 2,1 % chodilo pešo a 0,5 % jazdilo na bicykli. Podľa štúdie o dochádzaní do práce bola v roku 2012 mediánová dĺžka dochádzania do práce v regióne 19,6 km. Podľa prieskumu American Community Survey z roku 2013 trvá priemerná dochádzka do práce v Houstone (mesto) 26,3 minúty. V štúdii Murdochovej univerzity z roku 1999 sa zistilo, že Houston má z 13 skúmaných veľkých amerických miest najdlhšie dochádzanie do práce aj najnižšiu hustotu mestskej dopravy, a v štúdii spoločnosti Arcadis z roku 2017 sa Houston umiestnil na 22. mieste z 23 amerických miest v oblasti udržateľnosti dopravy. Okres Harris County je jedným z najväčších spotrebiteľov benzínu v Spojených štátoch, v roku 2013 sa umiestnil na druhom mieste (za okresom Los Angeles County).
Napriek vysokej miere využívania automobilov v regióne, postoje k doprave medzi obyvateľmi Houstonu naznačujú rastúcu preferenciu pešej dopravy. Štúdia Kinderovho inštitútu pre výskum miest na Riceovej univerzite z roku 2017 zistila, že 56 % obyvateľov okresu Harris County uprednostňuje husté bývanie v zmiešanom prostredí s možnosťou pešej dopravy pred bývaním v rodinných domoch v oblasti s nízkou hustotou. Väčšina respondentov prieskumu tiež označila dopravné zápchy za najvýznamnejší problém, ktorému metropolitná oblasť čelí. Okrem toho mnoho domácností v meste Houston nemá auto. V roku 2015 nemalo auto 8,3 % domácností, čo sa v roku 2016 prakticky nezmenilo (8,1 %). Národný priemer v roku 2016 bol 8,7 percenta. V roku 2016 pripadalo v Houstone na jednu domácnosť v priemere 1,59 auta, zatiaľ čo národný priemer bol 1,8.
Cesty.
Metropolitná oblasť Greater Houston s ôsmimi okresmi obsahuje viac ako 40 000 km ciest, z čoho 10 %, teda približne 4 000 km, tvoria diaľnice s obmedzeným prístupom. Rozsiahly diaľničný systém v regióne zabezpečuje viac ako 40 % regionálnej dennej prepravy vozidiel (VMT). Na hlavných cestách sa uskutoční ďalších 40 % dennej prepravy vozidiel, zatiaľ čo na spoplatnených cestách, ktorých je v širšom Houstone 290 km, sa uskutoční takmer 10 %.
Greater Houston má systém diaľnic s obmedzeným prístupom typu "hub-and-spoke", v ktorom sa z centra mesta rozprestiera niekoľko diaľnic, pričom okružné cesty zabezpečujú spojenia medzi týmito radiálnymi diaľnicami v stredných vzdialenostiach od centra mesta. Mestom prechádzajú tri medzištátne diaľnice, Interstate 10, Interstate 45 a Interstate 69 (všeobecne známa ako U.S. Route 59), ako aj množstvo ďalších trás Spojených štátov a štátnych ciest. Hlavné diaľnice vo Greater Houston sa často označujú buď podľa svetových strán, alebo podľa geografického miesta, ku ktorému smerujú. Medzi diaľnice, ktoré sa riadia kardinálnou konvenciou, patria U.S. Route 290 ("Northwest Freeway"), Interstate 45 severne od centra mesta ("North Freeway"), Interstate 10 východne od centra mesta ("East Freeway"), Texas State Highway 288 ("South Freeway") a Interstate 69 južne od centra mesta ("Southwest Freeway"). Medzi diaľnice, ktoré sa riadia konvenciou umiestnenia, patria Interstate 10 západne od centra mesta ("Katy Freeway"), Interstate 69 severne od centra mesta ("Eastex Freeway"), Interstate 45 južne od centra mesta ("Gulf Freeway") a Texas State Highway 225 ("Pasadena Freeway").
Tri diaľničné slučky zabezpečujú severojužné a východozápadné prepojenie medzi radiálnymi diaľnicami v širšom Houstone. Najvnútornejšou slučkou je Interstate 610, všeobecne známa ako Inner Loop, ktorá obklopuje centrum mesta, Texaské zdravotnícke centrum, Greenway Plaza, mestá West University Place a Southside Place a mnohé hlavné štvrte. Strednú slučku s polomerom približne 16 km tvorí 142 km dlhá štátna diaľnica Beltway 8, často označovaná ako Beltway. Tretia, 290 km dlhá slučka s polomerom približne 40 km, štátna diaľnica 99 (Grand Parkway), je v súčasnosti vo výstavbe, pričom v roku 2018 bolo dokončených osem z jedenástich úsekov. Dokončené úseky D až I-2 poskytujú súvislé 198 km dlhé mýtne spojenie s obmedzeným prístupom medzi mestami Sugar Land, Richmond, Katy, Cypress, Spring, Porter, New Caney, Cleveland, Dayton, Mont Belvieu a Baytown .
Systém spoplatnených ciest, ktoré prevádzkujú úrady Harris County Toll Road Authority (HCTRA) a Fort Bend County Toll Road Authority (FBCTRA), poskytuje ďalšie možnosti pre dochádzajúcich v regióne. Sam Houston Tollway, ktorá zahŕňa hlavné cesty Beltway 8 (na rozdiel od vedľajších ciest, ktoré sú nespoplatnené), je najdlhšou spoplatnenou cestou v systéme a pokrýva celú Beltway s výnimkou bezplatného úseku medzi Interstate 45 a Interstate 69 v blízkosti Interkontinentálneho letiska Georgea Busha. Región je obsluhovaný štyrmi spoplatnenými úsekmi: súborom riadených pruhov na diaľnici Katy Freeway; cestou Hardy Toll Road, ktorá je súbežná s diaľnicou Interstate 45 severne od centra mesta až po Spring; cestou Westpark Tollway, ktorá obsluhuje západné predmestia Houstonu až po Fulshear; a cestou Fort Bend Parkway, ktorá sa pripája k Sienna Plantation. Westpark Tollway a Fort Bend Parkway sú prevádzkované spoločne s Fort Bend County Toll Road Authority.
Diaľničný systém Greater Houston monitoruje Houston TranStar, partnerstvo štyroch vládnych agentúr, ktoré je zodpovedné za poskytovanie dopravných služieb a služieb núdzového riadenia v regióne.
Sieť dopravných tepien v Greater Houston je vytvorená na komunálnej úrovni, pričom mesto Houston vykonáva plánovaciu kontrolu nad svojou začlenenou oblasťou aj nad exteritoriálnou jurisdikciou (ETJ). Houston teda vykonáva dopravné plánovanie na území s rozlohou v piatich okresoch, ktoré je mnohonásobne väčšie ako jeho korporátna oblasť. Plán hlavných ciest a diaľnic, ktorý sa každoročne aktualizuje, stanovuje hierarchiu ulíc v meste, identifikuje cesty, ktoré je potrebné rozšíriť, a navrhuje nové cesty v neobslúžených oblastiach. Magistrály sú rozdelené do štyroch kategórií v klesajúcom poradí podľa intenzity: "hlavné dopravné tepny", "ulice s tranzitnými koridormi", "zberné ulice" a "miestne ulice". Klasifikácia ciest ovplyvňuje predpokladanú intenzitu dopravy, návrh vozovky a šírku pravej strany cesty. V konečnom dôsledku je systém navrhnutý tak, aby prevážal dopravu z ulíc v okolí na hlavné dopravné tepny, ktoré sa pripájajú na systém diaľnic s obmedzeným prístupom. Medzi významné dopravné tepny v regióne patria Westheimer Road, Memorial Drive, Texas State Highway 6, Farm to Market Road 1960, Bellaire Boulevard a Telephone Road.
Architektúra.
Mestská silueta Houstonu je hodnotená ako štvrtá najpôsobivejšia v USA. Čo sa týka výšky, je panoráma Houstonu na treťom mieste v USA (po New Yorku a Chicagu) a vo svete medzi 10 najlepšími. Houston má systém priechodov a nadzemných tunelov spojujúcich budovy v Downtowne. Najvyšší mrakodrap v Houstonu, JPMorgan Chase Tower (predtým Texas Commerce Tower), má 75 poschodí a je vysoký 305 metrov. Zároveň je to najvyššia budova v Texase, deviata nejvyššia v USA a 29. najvyššia na svete.
Partnerské mestá.
Starostov úrad pre obchod a medzinárodné záležitosti (MOTIA) je spojkou mesta s partnerskými mestami Houstonu a s národnou riadiacou organizáciou Sister Cities International. Prostredníctvom oficiálnych vzťahov medzi mestami tieto dobrovoľnícke združenia podporujú diplomaciu medzi ľuďmi a povzbudzujú občanov k rozvíjaniu vzájomnej dôvery a porozumenia prostredníctvom obchodných, kultúrnych, vzdelávacích a humanitárnych výmen.

</doc>
<doc id="30740" url="https://sk.wikipedia.org/wiki?curid=30740" title="Leukémia">
Leukémia

Leukémia je zhubné ochorenie krvi, pri ktorom dochádza v kostnej dreni k množeniu a hromadeniu bielych krviniek a hlavne ich nezrelých foriem. Tieto bunky postupne obsadzujú priestory v kostnej dreni a potláčajú normálnu krvotvorbu. Je najčastejším druhom rakoviny u detí vo vyspelom svete. 
Pri leukémii sa pacient cíti unavený a chudne. Medzi ďalšie príznaky patrí: bledosť, únava, dýchavičnosť, tlak a pocit plnosti v nadbrušku, chudnutie, zvýšená krvácavosť (napríklad časté krvácanie z nosa) a zväčšenie sleziny. 
Delenie.
Podľa priebehu.
Leukémie a malígne lymfómy – začiatok choroby je v bunkovej mutácii; vzniká základ pre vývoj malígneho klonu s abnormálnou rastovou rýchlosťou. 
Akútna lymfoblastická leukémia – malígne množenie sa lymfoidných buniek, ktoré sú v rôznom štádiu zrelosti. Príznaky choroby sa objavujú po 2 – 6 týždňoch. Dieťa je bledé, unavené. S postupom ochorenia sa zväčšujú lymfatické uzliny, pečeň a slezina. Je sklon ku krvácaniu do kože a slizníc, krvácaniu z nosa.
Liečba.
Leukémia sa lieči kombináciou cytostatickej a hormonálnej liečby, rádioterapie a transplantácie kostnej drene pokrvného príbuzného. Cieľom je zastaviť leukemický proces, zlikvidovať leukemické bunky a obnoviť krvotvorbu.

</doc>
<doc id="30743" url="https://sk.wikipedia.org/wiki?curid=30743" title="Obchodný a obytný dom Manderla">
Obchodný a obytný dom Manderla

Obchodný a obytný dom Manderla, ľudovo Manderlák, je výšková budova v Bratislave na Námestí SNP pri Kamennom námestí. Budovu navrhli a zrealizovali v rokoch 19341935 architekti Christian Ludwig, Emerich Spitzer a Augustín Danielis pre bratislavského podnikateľa a mäsiara Rudolfa Manderlu, ktorý sa inšpiroval jatkami v Chicagu. Je prvou obývateľnou výškovou budovou na Slovensku, je pomenovaná po Rudolfovi Manderlovi. Dosahuje výšku 45 metrov.
Návrhy.
Architekti váhali, do akej miery majú ostať verní tradícii a ako využiť princípy modernej architektúry. Spracovali niekoľko variantných riešení, od tradičnejších k modernejším. Na prvých návrhoch z júna 1933 bol výškový dom poňatý ako kompaktná hmota konzolovito vysunutá nad chodník, bez podporných stĺpov. Na fasáde s horizontálnymi oknami bol použitý keramický obklad. Atika bola prerušovaná výrezmi tvaru V. 
V ďalšom návrhu konzolovité vysunutie bolo nahradené podporou šiestich stĺpov a atika výraznou líniou horizontálneho zábradlia strešnej terasy. Tehlová štruktúra a okná zoskupené do pásov umocňovali expresívny ráz výškovej budovy.
Nakoniec realizovala stavebná firma Alexandra Feiglera a miestna pobočka viedenskej stavebnej spoločnosti Pittel &amp; Brausewetter návrh, ktorý charakterizuje zdržanlivá puristická striedmosť. Postavili vežiak, ktorý mal na svoju dobu neuveriteľných jedenásť poschodí, vyzývavo stojaci na štyroch pevných stĺpoch.
Dispozičné riešenie.
Pre prízemie domu je charakteristické moderné podlubie a zakrivená pasáž so vstupmi do menších prevádzok a mäsiarstva, ktoré je neoddeliteľnou súčasťou budovy dodnes. Vzdušnosť a odľahčenosť parteru dosiahli architekti navrhnutím veľkých okenných otvorov. Na prvom poschodí boli kancelárie a kaviareň Grand, ktorá bola centrom bratislavskej bohémy. V horných podlažiach je 64 dvoj- a trojizbových bytov. Vybavenosť domu je na vysokej technickej úrovni.
Konštrukčné riešenie.
Konštrukciu tvorí železobetónový skelet, po piate poschodie osemosový, vyššie štvorosový. Hladkú omietku fasády dopĺňajú lizény prechádzajúce od oporných stĺpov v parteri cez celý objekt až nad úroveň strechy, kde vytvárajú rámy, ktoré nahradili horizontálne zábradlie strešnej terasy. Tak vznikla strešná nadstavba, na ktorú bol umiestnený stožiar a nadpis R. Manderla. Fasádu dotvárajú jednoduché trojdielne okná, na ktoré autor použil „termolux“. Konštrukcia výkladov je z antikoru a soklový múrik zo švédskeho granitu.
Urbanistický koncept.
Aj napriek svojej striedmosti vzbudil tento „mrakodrap predsunutý nad ulicu námestia“ (ako dom nazval básnik Štefan Žáry) v čase svojho vzniku búrlivé reakcie a pozornosť občanov, mestských úradníkov a intelektuálov, keďže vysunutá vysoká hmota zasahuje do priestoru najfrekventovanejšej križovatky námestia. Mestské zastupiteľstvo aj proti uzneseniu regulačnej komisie stavebníkovi povolilo prekročiť stavebnú čiaru, čo spôsobilo, že budova nepriaznivo zasiahla do možností urbanistického riešenia exponovaného miesta v centre Bratislavy. Kým jedni vyjadrovali odpor voči špekulačnému zneužívaniu parcely a drzému podnikateľskému zámeru, druhí jasali nad veľkomestským vzhľadom domu.
Obchodný a obytný dom Manderla s výškou 45 m bol v čase svojho vzniku najvyššou budovou na Slovensku. Táto prvá výšková budova v Bratislave aj na Slovensku je niekedy nesprávne označovaná za prvý mrakodrap na Slovensku.

</doc>
<doc id="30747" url="https://sk.wikipedia.org/wiki?curid=30747" title="Vlad Tepes">
Vlad Tepes



</doc>
<doc id="30748" url="https://sk.wikipedia.org/wiki?curid=30748" title="Vlad II.">
Vlad II.

Vlad II. Dracul alebo Vlad II. (* 1390 – † 1447) bol knieža Valašského kniežatstva a vazal uhorského kráľa Žigmunda Luxemburského. Svoju prezývku "Dracul" (po slovensky: "drak") dostal vďaka príslušnosti k rytierskemu Dračiemu rádu, kam ho prizval uhorský kráľ.
Bol nemanželským synom Mirceu I. Starého. Vyrastal na dvore Žigmunda Luxemburského, ktorý ho v roku 1431 vymenoval za guvernéra Sedmohradska, kde sa v tom istom roku narodil aj jeho syn Vlad III.. Vlad II. ašpiroval na valašský trón, ktorý sa mu v roku 1436 podarilo obsadiť s pomocou Uhorska a zosadiť z neho Alexandra I. Aldeu, svojho nevlastného brata.
O rok neskôr (1437) bol prinútený uznať kontrolu Osmanov nad svojím územím a v roku 1438 spoločne s ním napadol Uhorsko. Počas jeho krátkej neprítomnosti na tróne Valašského kniežatstva zavinenej zajatím a uvrhnutím do väzenia v Konštantínopole, ho na tróne na rok (1442) vystriedal jeho syn Mircea II..
Bol zavraždený na objednávku Vladislava II. v roku 1447, ktorý dal zavraždiť aj jeho syna Mirceu II. v roku 1446.
 Z prvého manželstva:
 Z druhého manželstva:

</doc>
<doc id="30749" url="https://sk.wikipedia.org/wiki?curid=30749" title="Vladimír Mináč">
Vladimír Mináč

Vladimír Mináč (* 10. august 1922, Klenovec – † 25. október 1996, Bratislava) bol slovenský prozaik, esejista, filmový scenárista, publicista a kultúrny a politický činiteľ.
Životopis.
Vzdelanie získal na gymnáziu v Rimavskej Sobote a v Tisovci, kde aj napokon maturoval. Na Filozofickej fakulte Univerzity Komenského v Bratislave študoval slovenčinu a nemčinu. 
Zúčastnil sa aktívne Slovenského národného povstania, koncom roka 1944 bol zatknutý a odvlečený do koncentračného tábora v Mauthausene a neskôr do Dachau. 
Po vojne bol redaktorom armádneho časopisu Bojovník (neskôr premenovaný na Obrana ľudu). V roku 1949 sa stal tajomníkom slovenskej sekcie Zväzu československých spisovateľov a zároveň bol redaktorom denníka Kultúrny život. 
V roku 1951 sa stal vedúcim scenáristického oddelenia Československého filmu, neskôr šéfredaktorom Kultúrneho života a od roku 1955 šéfredaktorom Slovenských pohľadov. V rokoch 19561974 sa profesionálne venoval literárnej tvorbe. V roku 1971 sa stal poslancom Slovenskej národnej rady. 
V rokoch 19741990 bol predsedom Matice slovenskej. 
V rokoch 19681989 bol členom ÚV KSČ.
Po roku 1970 bol jednou z intelektuálnych opôr tzv. normalizácie, okrem iného sa zapojil aj do kampane proti Alexandrovi Solženicynovi. Vo svojich esejach sa vyslovil o slovenských dejinách ako o dejinách práce, ktorá zaručila pretrvanie Slovákov aj v tých najhorších časoch. Spomenutú koncepciu prevzali viacerí slovenskí spisovatelia. 
V roku 1988 sa zastal ekologickej iniciatívy „Bratislava/nahlas“. 
Odmietal Nežnú revolúciu a označoval ju za prevrat. V decembri 1989 sa stal aktérom pomerne známeho škandálu, keď mu vtedy ešte sedemnásťročný gymnazista Milan Nič v televíznej relácii vyčítal, že prevracia kabáty a nemá žiadne právo hovoriť o národnom povedomí – keďže bol súčasťou komunistickej nomenklatúry, kým iní spisovatelia nemohli publikovať. 
V rokoch 19901992 bol poslancom Federálneho zhromaždenia za SDĽ. Zomrel 25. októbra 1996 v Bratislave.
Vladimír Mináč ako predseda Matice slovenskej.
Za Mináčovho pôsobenia v Matici slovenskej najvýraznejšie pokročilo budovanie Slovenskej národnej knižnice, kde sa rozvíjali jej fondy, bibliografia, informatizácia a proces automatizácie. Inštitučná zložka Matice slovenskej plnila funkciu Slovenskej národnej knižnice, zároveň metodicky riadila okresné knižnice po celom Slovensku. Vydávala "Bibliografický zborník" a zborník "Kniha", časopis "Knižnice a vedecké informácie", vychádzal aj populárno-náučný časopis "Čitateľ". Mináč venoval veľkú pozornosť aj druhej inštitučnej zložke Pamätníku slovenskej literatúry. Tú tvorili Literárny archív (Archív literatúry a umenia), Hudobný archív a Obrazový archív. Periodicky vychádzali zborníky Literárny archív, Hudobný archív a Obrazový archív. Osobitne podporoval rozvoj literárneho múzejníctva. V roku 1974 sa jeho pričinením vrátila do správy Matice slovenskej jej prvá historická budova v centre Martina, kde sa po náročnom zreštaurovaní zriadilo Slovenské národné literárne múzeum. To začalo budovať svoju stálu expozíciu slovenskej literatúry od čias Veľkej Moravy až po 20. storočie a vydávalo zborník "Literárnomúzejný letopis". Vladimír Mináč sa pričinil aj na renovácii a prebudovaní Literárneho múzea Alexandra Sergejeviča Puškina zriadeného v komplexe kaštieľov v Brodzanoch pri Partizánskom. Počas jeho predsedovania v období rokov 1974 – 1989 sa počet profesionálnych pracovníkov Matice slovenskej strojnásobil a stúpol na asi 500 zamestnancov. 30. augusta otvorili v Martine na Hostihore novú, veľkoryso koncipovanú budovu Matice slovenskej, dielo architektov  Dušana Kuzmu a Antona Cimmermanna. 
Budovu slávnostne otvoril národný umelec a vtedajší predseda Matice slovenskej Vladimír Mináč. V roku 1983 zriadil Vladimír Mináč Odbor pre zahraničných Slovákov v Matici slovenskej. Vychádzal aj reprezentatívny časopis pre zahraničných Slovákov "Slovensko". Inicioval veľkolepé celonárodné oslavy 125. výročia založenia Matice slovenskej, ktoré sa konali 14. augusta 1988.
Tvorba.
Mináčova tvorba je rozsiahla, venoval sa próze, filmovým scenárom ako i esejistike. V roku 1955 a 1962 sa stal laureátom štátnej ceny Klementa Gottwalda a v roku 1975 mu bol udelený titul národný umelec. 
Próza.
Vďaka svojim novinárskym a publicistickým skúsenostiam sa väčšina jeho diel venuje aktuálnym spoločenským problémom. Vychádza z vlastných zážitkov, no tiež z odkazu SNP, ktoré sa objavuje v jeho próze ako neustále sa vracajúci motív, no taktiež ako námet na zamyslenie a idea ovplyvňujúca dianie v dobe, kedy jeho diela vznikali. Snažil sa pochopiť človeka v jeho vzťahu k dejinám a súčasnosti. 
K písaniu sa dostal viac menej náhodou, v čase keď pracoval v redakcii denníka Obrana ľudu a ako uvádza v pamätiach „mal po ruke písací stroj“, práve vtedy vypísali súťaž o prózu z Povstania, ráno si vždy prisadol za stroj a napísal svoje tri – štyri strany. Tak vznikla "Smrť chodí po horách". Po dopísaní mal román 300 strán, čo sa Mináčovi zdalo veľa a do súťaže odovzdal druhú polovicu. Tú spolu s Petrom Jilemnickým vyhral. Kniha sa stala už po dvoch rokoch predmetom straníckej kritiky. Známy je referát Júliusa Šefránka "Proti buržoáznemu nacionalizmu" v slovenskej literatúre. Podľa "Encyklopédie slovenských spisovateľov", dielo zachytáva pocit a skúsenosti mladého inteligenta, ktorý „"v Povstaní spoznal veľkosť a silu pokrokovej myšlienky, ľudskej súdržnosti, obrodzujúcu silu aktívneho boja proti fašizmu, proti zlu, násiliu a v koncentračnom tábore nazrel až na dno ľudskej existencie".“ Hlavné postavy, bratov Lotárovcov, znázornil vo vzájomnom rozpore. Na ich osudoch sa snaží pochopiť človeka v súvzťažnosti s dejinným pohybom, čo sa neskôr naplno rozvinie aj v jeho esejistike. Podľa "Dejín slovenskej literatúry" je v tomto diele rozhodujúcim momentom intelektuálne hodnotenie situácií, do ktorých sa bratia dostávajú a významnou je tu reflexívna psychologická rovina. 
Mináč následne publikoval romány: "Včera a zajtra" (1949) voľné pokračovanie diela "Smrť chodí horách"; "Modré vlny" (1951),"  Na rozhraní" (1956), trilógia "Generácia" (ktorá zahŕňala diela – 1958 "Dlhý čas čakania"; 1959 "Živí a mŕtvi"; 1961 "Zvony zvonia na deň"), zbierka próz "Tmavý kút" (1960), dvojnovela "Nikdy nie si sama" (1962), zbierka poviedok "Záznamy" (1963), satira "Výrobca šťastia" (1964, inscenované s Milanom Lasicom v roku 1985), výber poviedok "Kto kráča po ceste" (1965), detektívna poviedka "Kriminálny príbeh" (1966), výbery poviedok "Ženy" a "Prípad" (1982). 
Podľa I. Sedláka si Mináč ako prozaik všíma morálne následky činov a postavy podrobuje skúškam charakterovej pevnosti. V tvorbe Vladimíra Mináča sa opakuje téma zápasu o šťastie a zmysluplný život. S písaním umeleckej prózy však Mináč skončil argumentom, že silu nemá umelecká fikcia, ale reč faktov. A tak si zvolil novú formu prezentovania svojich ideálov – prostredníctvom esejistiky, v ktorej dominuje téma slovenských dejín a filozofovanie nad ich zmyslom a údele človeka v nich. Mináčova tvorba nesie silne psychologické motívy a zameriava sa tiež na detaily. Opisuje ľudské charaktery v hraničných situáciách, čo dáva jeho dielam existencialistický rozmer. 
Vladimír Mináč a film.
Mináč pôsobil ako vedúci scenáristického oddelenia Československého štátneho filmu a  napísal predlohu jedného z najznámejších vojnových slovenských filmov pre Paľa Bielika "Kapitán Dabač" (1959) Mináč sa tiež podieľal na sfilmovaní Jilemnického diela "Pole neorané". Vo svojej filmovej tvorbe spracovával aj ďalšie témy ako medzivojnový boj za sociálne práva ("Boj sa skončí zajtra", 1950) či tému 50. rokov a kolektivizáciu ("Žena z vrchov", 1955) v kontexte pohľadu jednoduchého človeka, jeho prežívania, túžob.
Vladimír Mináč ako esejista.
Mináča preslávilo najmä dielo "Dúchanie do pahrieb" (1970), no ešte predtým napísal dielo "Paradoxy" (1966) (dominuje tu myšlienka, že vzťahy sú osudom človeka, tzn. ani človeka, ani národ nemožno interpretovať mimo spoločenských a historických vzťahov) a na "Dúchanie" nadviazali "Zobrané spory Jozefa Miloslava Hurbana" (1974). V "Dúchaní do pahrieb" sa pýta na zásadnú otázku, čo sú dejiny a čo je národ bez dejín. Mladé národy hľadali podľa Mináča právo na svoje oprávnenie, svoj zmysel a hľadali ho práve v dejinách. Mináč k dejinám pristupuje realisticky a uvedomuje si limity, ktoré sprevádzali pokusy o národnú a sociálnu emancipáciu. K osobnostiam dejín pristupuje s porozumením a často až s existencialistickým, psychologickým presahom medzi subjektívnym (osobný život, láska, samota, pocity) a objektívnym (miesto osobnosti v dejinách). Pripomína, že slovenská politika bola vždy nesamostatná: „ …"nevytvárala zmeny, reagovala na ne. Jej koncepcie sú obranárske; jej pohyb protipohybom: malý národ medzi žarnovmi veľkých národov".“ Dochádza k názoru, že súdiť pohyb, pokrokovosť či reakčnosť tzv. objektívnymi historickými meradlami je nezmyselné, pretože objektívne historické meradlá sú výsadným vlastníctvom veľkých národov a práve borenie sa s každodennou biedou a potreba venovať všetky sily až priam beznádejnej veci je istou mravnou veľkosťou slovenského národa. Dodáva, že naša národná inteligencia bola málopočetná a bieda, opozičná, bitá a moc, slávu či bohatstvo mala v nedohľadne. Napriek každej porážke sme však podľa Mináča zmocneli a táto nezadržateľnosť vzostupu je železnou logikou vývinu moderných národov. Práve pohyb, ktorý je v súvzťažnosti s inými národmi, s ktorými tvorí dielo civilizácie, je zmyslom národa. 
V literárnej kritike zdôrazňoval filozofické a mravné aspekty slovesnej tvorby ("Čas a knihy, Paradoxy").
Filozofický odkaz.
Podľa Mináča môžu mať dejiny zmysel iba vtedy, ak majú vyšší cieľ v humanizme a sociálnej spravodlivosti a sociálna spravodlivosť je zmyslom tak národných dejín ako aj dejín ľudstva. Mináč filozoficky nadviazal na generáciu davistov (ľavicoví intelektuáli ako Novomeský, Clementis, Husák, Okáli) podobne ako napr. Miroslav Válek. Svojou literárnou tvorbou sa postavil proti schematizmu a dogmatizmu päťdesiatych rokov a v šesťdesiatych rokoch podporil Dubčekovo krídlo. Syn Vladimír Mináč ml. v tomto kontexte hovorí: "V roku 1968 otec patril k reformným komunistom. Nebol priaznivcom klasického kapitalizmu, ako napríklad vtedajší členovia Klubu angažovaných nestraníkov, ale bol za socializmus s ľudskou tvárou." 
Mináč pôsobil skôr v sfére kultúrnej, čo ho možno zachránilo aj pred obvinením z buržoázneho nacionalizmu, ktorému čelil spolu s Dominikom Tatarkom. V Mináčových esejách nachádzame, že národné musí ísť ruka v ruke so sociálnym a spolupráca medzi národmi musí predpokladať ich historické uznanie. A nad všetkým je najvyššia idea sociálnej spravodlivosti a bratstva medzi národmi. V humanistickom duchu meral  hodnotu ľudstva podľa vývoja kultúry, vývoja vzájomného ľudského porozumenia a bratstva.
Slovenskú filozofiu dejín postavil na dvoch povstaniach dvoch storočí, pričom práve Slovenské národne povstanie považuje – aj pod vplyvom esejí Novomeského – za vyvrcholenie slovenského národného sebauvedomenia. Esej "Povstanie" je dovŕšením koncepcií, ktoré rozvíjal v dvoch predchádzajúcich knihách a napísal ju k 30. výročiu SNP. Mináč píše, že práve celonárodným povstaním „"uskutočnil slovenský národ svoj najväčší, najvýznamnejší historický čin"“.
Rodina.
Vladimír Mináč bol dvakrát ženatý. S novinárkou Libušou Mináčovou a Máriou Mináčovou (založila Nadáciu V. Mináča). 
Jeho synom je PhDr. Vladimír Mináč ml., ktorý pôsobil v Slovenskom národnom múzeu a neskôr v Slovenskej filmovej tvorbe, ako zástupca šéfredaktora, vedúci publicistiky a editor periodík Slovenský národ, Slovenská republika a Slovenka. Syn Vladimíra Mináča bol aj pri odhalení tabule v Klenovci a busty v Rimavskej Sobote.
Švagrinou je fotografka Zuzana Mináčová a synovcom režisér Matej Mináč.
Ocenenia.
V roku 1998 mu Vladimír Mečiar (vykonávajúci prezidentské právomoci) prepožičal štátne vyznamenanie Rad Ľudovíta Štúra I. triedy, in memoriam.
Matica slovenská usporiadala pri príležitosti storočnice Vladimíra Mináča triptych podujatí (kladenie vencov, výstava a spomienková udalosť v Bratislave za účasti rodiny a slovenských spisovateľov; vedecký seminár a odhalenie busty v Aleji národných dejateľov v Rimavskej Sobote a vedecká konferencia v Bratislave) a taktiež sprostredkovala verejnosti vedeckú reflexiu jeho diela a osvetové články o jeho živote a práci. 
Na podujatiach vystúpili osobnosti slovenskej kultúry, politiky a umenia (Gabriela Rothmayerová, Peter Holka, Peter Štrelinger, Jozef Leikert, Jozef Šimonovič, Eva Mária Chalupová, Ivan Ožvát, Eduard Chmelár, Peter Valo, Róbert Fico, Jozef Šimko, Magdaléna Rúfusová, Dušan Mikolaj, Štefan Cifra, Marián Gešper, Maroš Smolec), ako aj rodina Vladimíra Mináča.
Storočnicu Vladimíra Mináča pripomenula tiež TASR a RTVS.
Matica slovenská pripravil k Mináčovej storočnici film "Zobrané spory Vlada Mináča".

</doc>
<doc id="30750" url="https://sk.wikipedia.org/wiki?curid=30750" title="Česko-slovenská filmová databáza">
Česko-slovenská filmová databáza



</doc>
<doc id="30751" url="https://sk.wikipedia.org/wiki?curid=30751" title="Katedrála svätého Martina (Bratislava)">
Katedrála svätého Martina (Bratislava)

Katedrála svätého Martina (od apríla 1995 do februára 2008 "Konkatedrála svätého Martina") alebo Dóm svätého Martina je pôvodne gotická sakrálna stavba v historickej zóne Bratislavy. Je najvýznamnejším a najväčším kostolom v Bratislave (jedným z najväčších na Slovensku) a od 14. februára 2008 hlavným chrámom novovzniknutej Bratislavskej arcidiecézy (do tohto obdobia bol Konkatedrálou Bratislavsko-trnavskej arcidiecézy). Je jednou z najvýraznejších bratislavských dominánt a po Hrade druhým najvyhľadávanejším turistickým objektom hlavného mesta Slovenska.
Dejiny katedrály.
Archeologický výskum dokázal, že najstaršie osídlenie na mieste dnešného Dómu pochádza z neskorej kamennej doby – eneolitu. Patrilo ľudu badenskej kultúry. Pomerne intenzívne bolo osídlenie v období 1. storočia pred Kr., keď sa na tunajšom území usídlili Kelti a priestor, na ktorom dnešný chrám stojí bol v tesnej blízkosti ich oppida.
Stavba chrámu prešla počas svojej stáročnej existencie zložitým stavebným vývojom. Miesto, na ktorom súčasný chrám stojí, bolo od nepamäti centrom spoločenského a cirkevného diania v meste. Podľa dochovaných správ a archeologických nálezov sa dá na tomto území predpokladať jadro vznikajúceho mesta na prelome 12. a 13. storočia. Existovala tu osada, ktorej obyvatelia tu okrem svetských stavieb a trhu (prvý záznam o konaní trhu pochádza z roku 1151) postavili v 11. storočí menší kostol – rotundu – s kruhovým pôdorysom, okolo ktorého pochovávali. Rotunda bola v 12. storočí prestavaná na kaplnku zasvätenú svätému Martinovi a jej spodná časť slúžila ako karner. Potrebám veriacich sprvu plne postačovala.
Duchovným predchodcom dnešnej katedrály bolo prepoštstvo s kolegiálnou kapitulou na hradnej akropole. Jeho zriadenie potvrdzuje listina z roku 1114, v ktorej sa uvádza, že pre ňu (t. j. kapitulu) bol postavený kostol zasvätený najsvätejšiemu Spasiteľovi (svätému Salvátorovi). Podľa archeologického výskumu stál tento kostol na mieste veľkomoravskej baziliky, na východnej terase hradu. Bratislavské prepoštstvo s kapitulou bolo oficiálne uznávaným tzv. hodnoverným miestom ("loca credibila"): malo právo vlastniť pečať, ktorou sa potvrdzovala hodnovernosť listín. Z druhej tretiny 13. storočia pochádza pečať bratislavskej kapituly s kruhopisom S:ECLESIE SALVATORIS I POSO ("Sigilium Ecclesiae Salvatoris in Poson", t. j. "Pečať kostola Najsvätejšieho Spasiteľa v Prešporku").
Kostol Najsvätejšieho Spasiteľa.
Dôležitým rokom z hľadiska stavebnej histórie dnešnej katedrály bol rok 1221, kedy sa po predchádzajúcom presťahovaní prepoštstva (v roku 1204) z hradu, presťahoval na základe súhlasu pápeža Honoria III. ("In burgum eiusdem castri") do podhradia i kostol. Dôvodom bol neustále sa zvyšujúci počet veriacich na bohoslužbách v kostole na hrade a tým ohrozenie bezpečnosti hradu.
Vzhľadom na postupné narastanie počtu obyvateľov mesta však už kaplnka svätého Martina nestačila, a tak vyrástla čoskoro (koncom 12. alebo na začiatku 13. storočia) po presťahovaní na jej mieste stavba kostola v románskom slohu, zasväteného v kontinuite s hradným kostolom najsvätejšiemu Spasiteľovi (Salvátorovi). Kostol bol postavený z lomového kameňa. Dodnes sa z neho zachovalo len malé torzo, ale architektonické zvyšky svedčia o jeho vybavení na úrovni vyspelej architektúry bežnej vo vyspelej Európe. O novom kapitulsko-farskom chráme v podhradí sa prvý raz objavila zmienka v roku 1234. V takejto podobe vydržala stavba takmer jedno storočie. 
Z hľadiska historického vývoja ranostredovekého mesta bolo dôležitou udalosťou udelenie mestských privilégií kráľom Ondrejom III. v decembri 1291, ktoré mali veľký význam pre ozvoj mesta a života v ňom. Privilégium dávalo mestu právo slobodne voliť richtára a dvanásť prísažných, no nepovoľovalo právo slobodnej voľby farára, čo patrilo medzi hlavné práva slobodných kráľovských miest. Preto zástupcovia mesta a prepošt, i zástupcovia kapituly uzavreli niekoľko dohôd (v rokoch 1302, 1344 a 1348) o voľbe prešporského farára.
Privilégiá boli veľkým prínosom pre ďalší vývoj mesta. Na ich základe sa mesto začalo rozvíjať, no v dôsledku geografických daností iba východným smerom. Vzhľadom na to sa niekdajšie jadro mesta razom dostalo na jeho okraj na úpätí hradného vrchu. Táto skutočnosť mala pre neskorší farský chrám, najmä pre jeho stavebnú zložku, rozhodujúci význam. Nový kostol sa totiž stal súčasťou mestského opevnenia; západná časť trojlodia bola priamo začlenená do mestských hradieb a kostolná veža slúžila ako bašta.
Gotický chrám.
Vzrastajúca prosperita mesta, ktoré sa stalo jedným z najvýznamnejších centier Horného Uhorska našla odraz aj vo výstavbe objektov, reprezentujúcich mesto navonok. 
K významným činom patrila prestavba starého farského kostola. Jestvujúci Kostol Najsvätejšieho Spasiteľa sa totiž čoskoro stal primalým, a preto mesto potrebovalo nový, reprezentačnejší a väčší chrám. Kapitula i mestská rada sa rozhodli postaviť nový prepoštský chrám v novom gotickom slohu. Je zrejmé, že všetky vhodné pozemky, na ktorých by mohla vyrásť stavba nového farského chrámu, boli začiatkom 14. storočia už obsadené. Preto sa jediným možným riešením ukázala prestavba jestvujúceho kostola. Aby aj počas stavebných prác malo mesto kostol, chrám začali (v rokoch 1311 – 1314) stavať okolo jestvujúceho románskeho kostolíka. Najskôr postavili presbytérium a potom trojlodie. Nový kostol mal byť bazilikou (s najvyššou strednou loďou), neskôr sa rozhodli pre halovú (sieňovú) stavbu s rovnakou výškou lodí.
Pozostatkom starého románskeho kostola sú na južnej strane lode zachované zlomky kameňov s nápismi z prvej polovice 13. storočia, ktoré stavitelia použili v exteriéri ako stavebný materiál.
14. - 17. storočie.
Do konca 14. storočia postavili severný múr a časť južného obvodového múru. Súčasťou severného múru sa stal malý portál (zo strany Kapitulskej ulice). Súčasne vznikol južný portál s členito profilovaným ostením a figurálnym reliéfom v tympanóne.
Okolo roku 1400 pristavali k hranolovej veži dve kaplnky z južnej i severnej strany; južnú ozdobili erbom Českého kráľovstva, lebo sa stala pohrebnou kaplnkou kráľovnej Žofie Bavorskej, vdovy po Václavovi IV. Tá prišla v roku 1419, po manželovej smrti do bratislavského kláštora klarisiek, kde žila pod ochranou svojho švagra uhorského kráľa Žigmunda Luxemburského. Kaplnka bola otvorená do bočnej lode Dómu vysokým oblúkom.
V tom čase napadli Bratislavu husiti, čo malo za následok zastavenie stavebných prác na novom kostole. Pokračovali až začiatkom tridsiatych rokov 15. storočia. 
V roku 1432 starý kostolík zbúrali, aby na jeho mieste mohli postaviť klenbu nového trojlodia. Zaklenutie sa malo stať hlavným umelecko-výrazovým komponentom bratislavského Dómu. Klenba chrámu dodnes vytvára kompaktný jednotiaci motív diagonálnych lúčov rebier, križujúcich sa v štvorcových poliach bočných lodí. Za piliermi presahujú do hlavnej lode vytvárajúc dokonalý sieťový systém. Podľa názoru odborníkov klenba bratislavského Dómu má priamu súvislosť so zachovaným plánom viedenského staviteľa Hansa Puchspauma, autora klenby viedenského svätoštefanského Dómu. Je zrejmé, že majster Puchspaum poveril realizáciou klenby v bratislavskom Chráme svätého Martina niektorého z domácich kamenárskych majstrov; jedným z nich, známym podľa mena, bol istý Heinrich.
V roku 1451 pokryli strechu chrámu krytinou a 10. marca nasledujúceho roku bol nový Kostol svätého Martina slávnostne konsekrovaný.
Už koncom štyridsiatych rokov 15. storočia, keď dokončovali klenbu trojlodia, začalo sa pomýšľať na priestrannejšie presbytérium, ktoré by bolo dôstojným duchovným zakončením stavby a poskytlo by dostatok priestoru kanonikom, popredným zástupcom mestskej honorácie a iným privilegovaným návštevníkom. K realizácii tohto zámeru prišlo po roku 1459 podľa plánov Puchspaumovho nástupcu vo vedení viedenskej kamenárskej huty Laurenza Spenninga.
Duchovným otcom a patrónom prestavby presbytéria sa stal bratislavský prepošt Juraj Schömberg. Umelecky i historicky významným je hviezdicovo-sieťované rebrové klenbovanie so zaujímavými stavebnými prvkami nachádzajúcimi sa v priesečníkoch rebier. Staviteľ tu na prianie zadávateľa umiestnil erby kráľa Mateja Korvína a českej kráľovnej Žofie Bavorskej spolu s maľovanými erbami Uhorska, Matejovej druhej manželky Beatrix Aragónskej, moravského Olomouca a erbu Českého kráľovstva spolu s letopočtom 1476, rokom dokončenia hrubej stavby (s erbom kráľa Mateja Korvína sa stretávame aj na opornom pilieri na južnej strane svätyne). S menom prepošta Schomberga sa spája aj vznik kovaného kružbového kríža a veterníkového kohúta umiestnených na malej vežičke nad presbytériom, ktorými korunovali masív novej svätyne. Kohút naznačujúci otvoreným zobákom vítanie nového dňa je univerzálnym kristologickým symbolom rodiaceho sa svetla.
Dokončovacie práce na zariadení novej chrámovej svätyne riadil prepošt Anton zo Šankoviec (1486 – 1500), ktorý povolal rezbárov z Viedne, aby vyhotovili nové chórové lavice pre kanonikov tzv. stally. Podľa záznamov kanonickej vizitácie z roku 1736 bola na týchto laviciach tabuľka s vročením 1497. V tom istom roku presbytérium slávnostne konsekroval ostrihomský arcibiskup Tomáš Bakóc.
Stavebne nadväzujúc na architektúru presbytéria, vznikla pravdepodobne v poslednej štvrtine 15. storočia prístavba k severnej stene chrámovej lode – kaplnka svätej Anny, ktorá zvonku prekryla severný portál spred polovice 14. storočia.
Definitívnym zavŕšením stredovekého vývinu bratislavského Dómu bola ďalšia prístavba – neveľká neskorogotická predsieň pristavaná k južnému portálu okolo roku 1510. Podľa všetkých znakov jej vznik možno pripísať inej významnej osobnosti viedenského staviteľstva, moravskému rodákovi Antonovi Pilgramovi. 
Hoci prístavba k južnej stene chrámovej lode svojimi architektonickými prvkami nesie stopy zanikajúcej gotiky, portál na východnej strane predsiene patrí už do nového stavebného slohu – renesancie. Portál južnej predsiene ostal na dlhší čas jedinou cudzorodou architektonickou súčasťou gotického chrámu.
Z 13. storočia sa nezachovali nijaké údaje o výzdobe starého, pôvodného kostola. Nevieme nič o počte oltárov, ich slohovom prevedení či zasvätení. Navyše, keď v roku 1273 chrám vyhorel, všetko cenné zariadenie sa buď zničilo alebo ulúpilo.
Situácia sa zmenila začiatkom 14. storočia. Dary od panovníka, kléru, ale aj bohatých mešťanov postupne zapĺňali chrámový interiér a zachovali sa aj prvé správy o oltároch kostola. V druhej polovici 14. storočia boli v Dóme už viaceré oltáre: oltár svätého Jána Krstiteľa (1354), oltár svätého Juraja a svätého Vojtecha (1373). Okrem toho pribudli oltáre i v kaplnkách. V priebehu druhej polovice 15. storočia vznikli štyri oltáre v presbytériu – hlavný oltár a bočné oltáre svätého Kríža (z roku 1483), Panny Márie a Najsvätejšieho Spasiteľa.
Hlavný oltár podľa opisu z roku 1734, ako aj podľa dochovanej medirytiny z roku 1655, ktorá vznikla pri príležitosti korunovácie Leopolda I., bol monumentálny drevený neskorogotický krídlový oltár s predelou a pohyblivými krídlami. Ukončoval ho vysoký nadstavec s fiálami. Na južnej strane oltára bol erb Mateja Korvína, na severnej erb jeho druhej manželky Beatrix. V oltárnej skrini bolo súsošie svätého Martina spolu so skulptúrami svätého Jána Krstiteľa a svätého Šebestiána. Predela obsahovala motív narodenia Krista. Na vonkajších krídlach obsahoval reliéfy "Zvestovanie" a "Navštívenie Panny Márie"; vnútorné krídla niesli obrazy s pašiovým cyklom.
Hlavný oltár svätého Martina bol v Dóme až do roku 1734. V rámci barokových úprav arcibiskupa Imricha Esterházyho ho v tom roku odstránili, preniesli do Trhovej Hradskej, kde však pri požiari v 19. storočí zhorel (do dnešných čias sa však zachovali dva jeho fragmenty - reliéf označovaný ako "Narodenie Krista z „Hlohovca“" sa nachádza v zbierkach Slovenskej národnej galérie a sochu Panny Márie zo skupiny "Zvestovania" vlastní farský úrad vo Veľkom Bieli). 
V štyridsiatych rokoch 16. storočia sa v meste začala udomácňovať nová cirkev – protestantská. Okrem toho, že prívrženci tejto viery dominovali v mestskej samospráve, aj kňazi hlásiaci sa k evanjelickej cirkvi mali prevahu nad katolíckymi duchovnými. Na prelome 16. a 17. storočia sa k protestantizmu hlásilo viac ako deväťdesiatpäť percent stálych obyvateľov Bratislavy. Vyvrcholením tohto stavu bolo, keď sa v roku 1619 stal mestský farský Kostol svätého Martina na dva roky evanjelickým kostolom (do 7. mája 1621). Uvedené obdobie však na architektúre Dómu nezanechalo výraznejšie stopy.
18. storočie.
Situácia sa začala meniť až začiatkom 18. storočia, keď v meste po období stagnácie došlo k nebývalému stavebnému rozvoju a hlavný mestský chrám dostal mimoriadne vplyvného a zámožného mecenáša v osobe hlavy uhorskej cirkvi – arcibiskupa Imricha Esterházyho. Hoci arcibiskupovu priazeň pocítili viaceré kostoly v Bratislave, najväčšiu pozornosť sústredil na farský kostol. Jeho zanietenosť pre umenie a kultúrny rozvoj sa prejavila nielen zveľadením chrámových priestorov v duchu nových umeleckých prúdov, ale najmä architektonicko-duchovným dotvorením farského chrámu. Vrcholom stavebných úprav bolo do priestoru medzi severný múr presbytéria a východné čelo severnej lode, na mieste gotickej sakristie, na prelome dvadsiatych a tridsiatych rokov 18. storočia pristavanie kaplnky zasvätenej alexandrijskému patriarchovi svätému Jánovi Almužníkovi.
Kaplnka koncipovaná v duchu viedenského baroka, dokončená v roku 1732, dostala umeleckú výzdobu hodnú európskej úrovne zásluhou najpoprednejších stredoeurópskych umelcov na čele so sochárom Georgom Rafaelom Donnerom. Arcibiskup Esterházy jej realizáciou sledoval dva ciele: kaplnka mala byť dôstojným miestom uloženia svätcových ostatkov a súčasne mala byť arcibiskupovou pohrebnou kaplnkou – pompéznym mauzóleom, kde mali byť uložené jeho telesné ostatky a jeho osoba na trvalú pamiatku zvečnená v bielom mramore.
Ostatky svätého Jána Almužníka boli podľa tradície darom tureckého sultána Bajazida II. kráľovi Matejovi Korvínovi v roku 1489 a od toho času boli uložené v kráľovskej kaplnke v Budíne. V roku 1526 po porážke uhorských vojsk pri Moháči boli v kráľovskom sprievode Márie Habsburskej, spolu s inými cennosťami a kráľovským pokladom, prevezené do Bratislavy a uložené na Hrade. Tu ostali až do 5. júna 1530, keď boli na príkaz Ferdinanda I. prevezené do Dómu svätého Martina, kde mali byť uložené až do čias, kedy sa budú môcť vrátiť na pôvodné miesto do Budína. V bratislavskom farskom chráme ich najprv uložili v sakristii, kde odpočívali vyše sto rokov. Miesto však nebolo vhodné. Preto dal arcibiskup Peter Pázmaň postaviť v presbytériu po ľavej strane hlavného oltára mramorový náhrobok, do ktorého svätcove ostatky v striebornej rakve slávnostne preniesli 23. januára 1632. Hrobka v takomto stave tu existovala nasledujúcich sto rokov, až do uloženia svätcových ostatkov na terajšie miesto v kaplnke svätého Jána Almužníka. Vzápätí nato hrobku zlikvidovali.
V roku 1712 boli všetky cennosti, dovtedy dočasne uschovávané v Bratislave, vrátené do Budína, no svätcove ostatky zásluhou arcibiskupa Imricha Esterházyho a kardinála Christiana Augusta Saského ostali v bratislavskom Dóme. Ich dôstojné a definitívne uloženie vyriešila až výstavba kaplnky svätého Jána Almužníka zásluhou arcibiskupa Esterházyho. Akt slávnostného uloženia svätcových ostatkov prebehol 28. októbra 1732. Udalosť bola natoľko významná, že neušla pozornosti Mateja Bela. Vo svojich "Noticiach" atmosféru slávnosti približuje čitateľom takto:
Novovzniknutá duchovno-pohrebná stavba kaplnky sa po dohotovení stala skvostným uceleným umeleckým dielom a dodnes patrí k najvýznamnejším výtvorom barokovej architektúry na Slovensku.
Vzápätí po stavbe kaplnky sa v roku 1733 začalo s radikálnou barokovou prestavbou chrámového interiéru. V apríli nasledujúceho roku odstránili gotické oltáre a Georg Rafael Donner začal tvoriť nový hlavný oltár svätého Martina. Mohutný baldachýnový oltár koncipovaný ako javisko predstavujúce kľúčovú časť svätomartinskej legendy – výjav ako sa svätý Martin delí so žobrákom o plášť – mal v ústrednej časti umiestnené olovené jazdecké súsošie svätého Martina so žobrákom (vytvorené v roku 1734). Po stranách mohutnej stĺpovej architektúry zakončenej volútami a svätoštefanskou korunou boli adorujúci anjeli. Slávnostná posviacka nového oltára nitrianskym biskupom Žigmundom Berénim sa konala na sviatok svätého Imricha 5. novembra 1735.
Pri regotizácii Dómu v roku 1865 však oltár odstránili. Jeho ústrednú časť, súsošie svätého Martina presunuli a umiestnili pod prístrešok medzi oporné piliere z južnej strany presbytéria, kde stálo až do roku 1912 (od uvedeného roku je opäť v kostole, ale už len ako voľná socha v južnej lodi). Anjelov predali do Maďarskej národnej galérie. Ostatné oltárne súčasti – vázy, nadstavec a pozadie s dekoratívnou výzdobou – sa nezachovali. O podobe barokového hlavného oltára tak svedčia iba medirytiny a litografie z 18. a prvej polovice 19. storočia.
V barokových úpravách interiéru sa pokračovalo inštalovaním dvoch oltárov (Panny Márie a svätého Michala) z rokov 1737 – 1738 pri víťaznom oblúku a kanonických stáll, zdobených skupinou dvadsiatich ôsmich nadživotných búst, v presbytériu, ktoré takisto vytvoril Georg Rafael Donner. Tie nahradili pôvodné gotické lavice z roku 1497. 
Ďalšie úpravy nasledovali vzápätí: odstránila sa kazateľnica zo 17. storočia a bola nahradená novou z roku 1747, odstraňovali sa staré gotické krídlové oltáre, pribúdali oltárne a závesné obrazy a nové plastiky. Podľa súpisu inventára, vyhotoveného v roku 1755, mal Dóm svätého Martina pätnásť oltárov; súčasťou vybavenia bolo viacero náhrobných plastík, monumentálne drevené pohrebné štíty s erbami a vojenskými trofejami umiestnené na stenách presbytéria a oboch lodí Dómu. Okrem malých výnimiek žiaden z týchto doplnkov dnes neexistuje – všetky padli za obeť regotizácii kostola v rokoch 1865 – 1877.
Cenným historicko-archívnym dokumentom popisujúcim zariadenie chrámu sa stalo dielo významného polyhistora Matej Bela "Notitia Hungariae novae historico geographica" ("Historicko-zemepisný poznatok o súvekom Uhorsku") z rokov 1735 – 1742. Vďaka nemu vieme, v akom stave sa farský kostol v Bratislave nachádzal v období pred barokovou úpravou. Dozvedáme sa o mnohých umeleckých súčastiach interiérového vybavenia, ktoré sa do dnešných dní nezachovali. Iba tak vieme o existencii napr. kolektívneho reprezentačného náhrobku siedmich ostrihomských arcibiskupov v presbytériu (hornú časť náhrobnej tabule ozdoboval obraz ukrižovaného Spasiteľa a nápis: FONS ET ORIGO BONORUM OMNIUM ("Prameň a pôvod všetkého dobra") či symbolického náhrobku Alexandra Veľkého tesne pri vstupe do chrámu. Verše na náhrobku, ktorých autorom bol Dómsky kanonik, opát Michal Verešmárty, panovníkom prichádzajúcim do Dómu prevziať symboly moci – korunu a žezlo – pripomínali pominuteľnosť svetských vecí. Nič sa nezachovalo ani z maliarskej výzdoby rakúskeho maliara Josepha Bernharta Reinera Mahlera (fasádová freska nad portálom z r. 1741, dekorácia hudobného chóru z r. 1747 – 1748).
V rokoch 1764 – 1766 sa uskutočnila veľká prestavba veže vyvolaná potrebou opravy po zásahu bleskom v roku 1760 (12. mája). Až do toho roku bola veža v porovnaní s veľkosťou chrámu malá, neproporčná. Nad podstrešnú rímsu kostola vyčnievala len jediným podlažím, v ktorom bola umiestnená zvonica so zvonmi. Priestor zvonice bol pravdepodobne zaklenutý gotickou krížovou klenbou a na všetky štyri strany otvorený veľkými gotickými oknami. Jedno okno viedlo do podstrešia nad chrámovým trojlodím. Veža bola na nárožiach vybudovaná z otesaných kamenných kvádrov. Tie prechádzali vo výške okien zvonice do výklenkov, v ktorých na mohutných konzolách stáli sochy svätcov, prikryté kamennými strieškami, zavŕšenými typickými gotickými fiálovými vežičkami. Veža bola zakrytá pyramidálnou stanovou strechou. Dá sa predpokladať, že krytina bola z pálenej hliny. 
Podľa návrhu architekta Uhorskej kráľovskej komory v Bratislave Franza Antona Hillebrandta jej prestavbu realizoval bratislavský staviteľ Franz Karol Römisch. Veža, ktorú zvýšili asi o dvadsaťštyri metrov, dostala do nadstavanej časti hodinový stroj so štyrmi ciferníkmi. Súčasne prispôsobili nový priestor pre zvony pod hodinovým strojom. Zvuk zvonov sa rozliehal vysokými barokovými oknami na všetky štyri svetové strany. Zmena nastala aj v exteriéri veže. Pribudli tu nové architektonické prvky – pilastre, plastická bosáž, výrazné rímsy. Skromnejší gotický ráz veže tak ustúpil novým barokovým predstavám tvorcov. Jej pompéznosť umocnila nová medená helmica so zvlneným obrysom, na vrchole ktorej v roku 1765 umiestnili už nie kríž ale pozlátený model uhorskej kráľovskej koruny. Slávnostné osadenie koruny sa konalo v utorok 15. októbra 1765, keď do koruny predtým vložili pamätný pergamen s menom kráľovnej Márie Terézie a ďalších členov panovníckeho rodu. Koruna, vynímajúca sa na hrote veže do dnešných dní, sa stala trvalým symbolom a pripomienkou funkcie bratislavského Dómu ako hlavného korunovačného kostola Uhorska.
Pri týchto úpravách umiestnili na hlavnú korunnú rímsu skupinu barokových plastík – na piliere vyčnievajúce zo západnej fasády kamenné barokové sochy apoštolov svätého Petra a svätého Pavla a do výklenku v strede fasády medzi nimi kolosálnu sochu Krista. 
V rokoch 1764 – 1766 sa zavŕšila veľká a slávna éra barokovej výzdoby Dómu svätého Martina. Obdobie druhej polovice 18. storočia poznačila stagnácia zapríčinená o. i. zavedením osvietenských reforiem Jozefa II. Ich dôsledkom bol napr. zákaz zdôrazňovania výzdoby chrámov, obmedzenie osvetľovania či redukcia večerných bohoslužieb. Pri Dóme zanikli bratstvá svätého Jána Almužníka a Božieho tela a v roku 1787 vyšlo dokonca nariadenie o zrušení bratislavskej kapituly. Aj keď mnohé z opatrení priamo narúšali základné funkcie kostola a viacerí cirkevní predstavitelia s nimi nesúhlasili, predsa sa časť duchovenstva s panovníkovými nariadeniami stotožnila. Jedným z horlivých zástancov jozefínskych reforiem v oblasti cirkevnej politiky bol aj známy spisovateľ a kanonik bratislavskej kapituly Jozef Ignác Bajza. V románe "René mláďenca príhodi a skúsenosťi" sa postavil proti nadmernej pompéznosti kostolov: "„Načo je to množstvo drahocenných svietnikov a lámp? Načo toľko drahých maliarskych, rezbárskych, sochárskych a zlatníckych výtvorov?“"
19. storočie a regotizácia.
13. júna 1833 vežu opäť zasiahol blesk. Jeho následkom vznikol požiar, ktorý vežu aj s korunou na jej špici poškodil, zničil krov pod strechou, no zvonom ani hodinovému stroju neublížil. Havarijný stav odstránili najprv provizórne zastrešením ihlancovou strechou. Trvalo však trinásť rokov, než ju definitívne opravili. Podľa návrhu staviteľa Ignáca Feiglera st. však zmenili tvar zastrešenia tak, aby podľa vtedajšieho vkusu harmonizovala s gotickou architektúrou chrámu. Vzhľadom na citeľné poškodenie koruny prešporskí meďotepci – Carl Mayer (autor koruny) a Johann Gschnatl (autor podušky) – zhotovili v novembri 1846 úplne novú pozlátenú napodobeninu uhorskej kráľovskej koruny, ktorú 25. novembra 1846 po ďakovnej bohoslužbe vytiahli na vežu kostola.
Korunu z veže sňali ešte dvakrát – to už až v 20., resp. 21. storočí. Prvý raz tak urobili po takmer šesťdesiatich rokoch v roku 1905. 25. augusta toho roku ju po predchádzajúcom sňatí (9. augusta 1905) a rekonštrukcii (súčasťou bolo jej pozlátenie v dieňach zlatníckej firmy Mórica Weinstabla) na jediný deň vystavili verejnosti pri severnom vchode svätyne. 26. augusta ju opäť umiestnili na vrchol veže, aj spolu s bleskozvodom, ktorý na ňu upevnil miestny profesor fyziky Franz Floridus Rómer. 
Zatiaľ posledná rekonštrukcia koruny spojená s jej zložením s hrotu veže prebehla v období od 17. augusta do 27. septembra 2010. Od 27. septembra do 10. októbra 2010 bola pre návštevníkov vystavená v interiéri južnej predsiene. Pre jej opätovným osadením na vežu do nej vložili dokumenty pre nasledujúce generácie.
Chrámové okná pod vežou upravili tak, aby robili dojem originálnych gotických okien. Fasádu západného priečelia a všetky strany veže doplnili štukovou dekoráciou, ktorá vychádzala z gotických predlôh. Veža s fasádou tvorili jediný harmonický celok.
Obdobie druhej polovice 19. storočia prinieslo najciteľnejší zásah do architektúry chrámu. Znamenalo nástup radikálnych zmien a redukciu barokového inventáru. Zmeny boli vyvolané novými názormi panujúcimi v pamiatkovej starostlivosti druhej polovice 19. storočia – purizmom a historizmom. Ich iniciátorom a organizátorom bol mestský farár a kanonik Karol Heiller (1811 – 1889). Architektom regotizácie a súčasne autorom všetkých výtvarných návrhov mobiliáru presbytéria bol arcibiskupský architekt Jozef Lippert. Radami mu pomáhal aj Arnold Ipoly-Stummer, vysoký cirkevný hodnostár a významný uhorský historik umenia tej doby.
Hlavným zmyslom týchto smerov bol návrat k pôvodnému gotickému chrámu, čo vylučovalo prítomnosť akéhokoľvek diela, ktoré by sa po formálnej stránke nezhodovalo s gotickými pamiatkami 15. storočia; preto museli byť z chrámového interiéru odstránené všetky doplnky z neskorších slohových období – renesancie a baroka. 
Ako prvá bola v roku 1854 reštaurovaná severná kaplnka svätej Anny. Odstránili oltár; do polí krížovej klenby pribudli ornamentálne maľby s medailónmi štyroch evanjelistov (dielo Carla Jobsta).
Stavebný ruch však kostol zasiahol naplno v polovici šesťdesiatych rokov 19. storočia, po založení "Spolku na reštaurovanie bratislavského Dómu" ("Pressburger Domrestaurirugsverein") v roku 1863, na čele s Karolom Heillerom. Na realizácii regotizačných úprav mala najväčší podiel kamenárska firma Alojza Rumpelmayera.
Reštaurátorské práce v presbytériu Dómu začali 2. júla 1865. Ako prvé odstránili epitafy, pohrebné štíty a ostatné hnuteľné veci; hneď za tým nasledoval Donnerov hlavný oltár. Napriek nevôli a protestom nielen veriacich ale aj odborníkov jeho odstránenie dôvodil vtedajší podpredseda Spolku Teodor Edl:
Zlikvidovali aj Donnerove barokové stallá (operadlá sa dnes nachádzajú vo viedenskom Paláci Kinských, busty kúpil pre svoju zbierku známy taliansky inžinier Enea Lanfranconi, od ktorého sa dostali do Budapešti) a dlažba.
Výsledkom týchto prác bol vzhľad svätyne v štádiu holej stavby. Vzápätí sa pristúpilo k novému zariaďovaniu presbytéria v duchu historizmu. Prvým krokom bola maliarska výzdoba klenby. Ornamentálno-dekoratívnu fresku namaľoval Abondio Issela v roku 1866. Na ľavej stene presbytéria pribudol maľovaný štylizovaný dekoratívny rám s iniciálou, so zoznamom tu korunovaných panovníkov, dielo maliara Carla Jobsta. Ten istý umelec sa po maliarskej stránke podieľal aj na realizácii novogotického hlavného oltára, ktorý podľa návrhu architekta Jozefa Lipperta zhotovil stolár Ignác Karger. Prestavané presbytérium konsekroval 11. novembra 1867 uhorský prímas Ján kardinál Simor, ktorého erb sa nachádza na organovej empore.
Po dokončení regotizácie presbytéria sa pristúpilo k úpravám aj v chrámových lodiach a kaplnkách. Z chrámu odstránili všetky barokové oltáre ako aj ostatný barokový mobiliár. Počet nových, neogotických oltárov tak klesol na tri – Sedembolestnej Panny Márie, svätého Ondreja a Kalvárie. 
Na sklonku 19. storočia prišlo k veľmi zásadnému stavebnému zásahu do exteriéru chrámu. Týkal sa obnovy pôvodne gotického portálu na severnej strane chrámu a predchádzali mu stavebné úpravy bezprostredného okolia kostolnej veže.
Až do leta 1892 plnila Dómska veža dve funkcie; okrem bežnej chrámovej funkcie so všetkým čo k tomu patrí, bola súčasne aj dôležitou baštou mestského opevnenia, ktorého dvojité hradby vrastali zo severu i z juhu priamo do chrámových múrov. Cez ne prečievala mohutná chrámová veža predsunutá až do obrannej priekopy a bola tak dôležitým fortifikačným prvkom stavby. Práve v lete roku 1892 časť opevnenia priliehajúceho k veži odstránili a razom sa na jeho mieste odkryli nové pohľady. Ako najnevzhľadnejší prvok sa ukázali drevené dvojkrídlové chrámové dvere dovtedy zastrčené v nehostinnom uličnom krídle. Nové riešenie, už nie s dverami ale s honosným segmentovým portálom zakomponovaným do predstavanej predsiene priestor nielenže „prevzdušnilo“ ale mu dodalo veľkolepý vzhľad. Nový portál v rokoch 1893 – 1895 zrealizoval prešporský staviteľ Alexander Feigler podľa projektu viedenského architekta Karola Haybäcka.
Súčasťou regotizácie Dómu svätého Martina bolo aj osadenie nových vitrážových okien. Dodnes predstavujú samostatnú a dôležitú kapitolu umelecko-historickej výzdoby Katedrály svätého Martina, pričom chrám patrí medzi objekty s najbohatším zastúpením vitráží na Slovensku.
Ich zhotoviteľmi boli firmy Karola Geylinga z Viedne a Eduarda Kratzmanna z Budapešti. Dvadsaťtri historizujúcich vitráží rozmiestnených po celom obvode múrov chrámu (vo svätyni a oboch bočných lodiach po deväť, na empore za organom a v južnej predsieni po jednom a tri v kaplnke svätej Anny) má dôležitú výpovednú historickú hodnotu – imformujú o dobe ale najmä o osobách svojich donátorov, ktorými boli významní cirkevní hodnostári, ale aj svetskí predstavitelia mesta, a ktorí sú na nich na početných textoch menovite uvedení. Okná bohaté na dekor i na figurálne námety sú veľmi zaujímavým svedectvom z hľadiska historického, heraldického a ikonografického.
Vitráže bratislavského Dómu majú vysokú kvalitatívnu úroveň. Okrem ikonografickej hodnoty ich historicko-dokumentačná hodnota spočíva nielen v dedikačných nápisoch, ale aj v skutočnosti, že patria k minimu tých vitráží na Slovensku, kde máme preukázateľne identifikovaných ako autora návrhu tak aj jeho realizátora.
Po skončení procesu regotizácie dostal Dóm svätého Martina vzhľad, aký poznáme dnes. 26. júla 1877 ho slávnostne konsekrovali. Napriek tomu, že rozsiahlu renováciu formálne ukončili až v deväťdesiatych rokoch 19. storočia, niektoré nasledujúce úpravy prebiehali ešte začiatkom 20. storočia.
Prehliadka Dómu.
Katedrála svätého Martina je trojloďová stavba halového typu s centrálnou loďou, dvoma postrannými loďami a predstavaným polygonálne uzavretým presbytériom. Stavba je orientovaná v smere západ-východ. Na západnej strane je stavba ukončená vstavanou hranolovitou vežou. Z pôdorysu stavby vystupujú tri prístavby – na severnej strane kaplnka svätého Jána Almužníka a kaplnka svätej Anny, na južnej strane tzv. južná predsieň. Halová stavba i svätyňa sú zastrešené sedlovými strechami pokrytými škridlou.
Exteriér.
Dominantným architektonickým prvkom chrámu je západná vstavaná veža. Ukončená je neobarokovou helmicou s modelom uhorskej kráľovskej koruny. Na fasáde zvonice je nad lomenými oknami umiestnená štvorica hodinových ciferníkov (každý s priemerom dvestopäťdesiat centimetrov).
Dóm svätého Martina má tri vchody: jeden z južnej a dva zo severnej strany. Hlavný neogotický segmentový portál z rokov 1893 – 1895 sa nachádza na severnej strane kostola. Druhým severným vchodom je malý portál vedúci do svätyne. Tento vstup prebúrali v roku 1825 v rámci príprav korunovácie štvrtej manželky cisára Františka II. Karolíny Augusty. Portál zaujme kovovými dverami, ktoré sú však omnoho mladšie – pochádzajú až z konca 19. storočia. Nad dverami na vrchole tympanónu je pod krížom, doplneným štylizovanými ľaliami a nápisom "ihs", dvojriadkový latinský text s mementóznym posolstvom: CRUX REGAT INTRANTES SIC REGAT EGREDIENTES ("Nech kríž usmerňuje rovnako vchádzajúcich ako aj vychádzajúcich").
Západné priečelie chrámu s vežou sa nachádzali za mestskými hradbami. Veža tak bola súčasťou mestského opevnenia a teda musela spĺňať fortifikačnú funkciu: nesmela mať portál, ktorým by prípadný nepriateľ mohol cez kostol vniknúť do mesta, ani okná. Na posilnenie obrany západného priečelia slúžila dvojica malých postranných vežičiek s vretenovými schodiskami, pristavaných k bočným lodiam v priestore podvežia v prvej tretine 15. storočia.
Pred južný portál z prvého desaťročia 15. storočia (kedysi hlavný vchod do kostola) medzi rokmi 1510 – 1520 predstavali tzv. južnú predsieň, výškovo oddelenú schodiskom od okolitého terénu. Nad širokým renesančným portálom v zúženom štíte je dodnes zachovaný pôvodný kamenný reliéf z konca 14. storočia, na ktorom dvaja anjeli nesú šatku svätej Veroniky s odtlačkom Kristovej tváre. V tympanóne nad portálom je umiestnená soška kľačiaceho anjela držiaceho stuhu s nápisom VENITE ADOREMUS DOMINUM ("Poďte a klaňajme sa Pánovi"; ide o úryvok šiesteho verša 95. žalmu: "„Poďte, skloňme sa, v úcte sa pokloňme, pokľaknime pred Hospodinom, svojím Pánom“") od neznámeho viedenského sochára. Inštalovanie skulptúry anjela do tympanónu prišlo za regotizácie Dómu v 70-tych rokoch 19. storočia.
Portál, ako aj predsieň okolo roku 1879 nevhodne prestavali. Predsieň zakryli plochou plechovou strechou. Sochársku výzdobu predsiene (zo starších skulptúr sa zachovala len socha Panny Márie s Ježiškom z obdobia okolo roku 1650 umiestnená na mušľovej konzole) predstavuje dvojica svätcov pod baldachýnom na opornom pilieri – (svätého Ondreja, ktorému bola zasvätená jedna z kaplniek na Dómskom cintoríne, a svätej Terézie). 
Exteriér chrámu upúta aj zaujímavou sochárskou a reliéfnou výzdobou. Na múre kaplnky svätej Anny sa v baldachýnových výklenkoch nachádzajú sochy svätého Jozefa, svätej Alžbety a svätej Heleny. Pôvodne tu boli umiestnené tri drevené skulptúry – svätej Anny, svätého Joachima a svätého Jozefa. V polovici 19. storočia všetky sochy odstránili a miesto nich tu umiestnili nové, kamenné sochy (svätú Annu a svätého Joachima pritom nahradili skulptúrami svätej Heleny a svätej Alžbety).
Vzácnou heraldickou pamiatkou je dvojica erbov uhorského kráľa Mateja Korvína osadených na opornom pilieri na južnej strane presbytéria. 
V Dóme svätého Martina sa zachovala najväčšia skupina renesančných a barokových náhrobkov spomedzi bratislavských kostolov, no v porovnaní s archívnymi údajmi a opismi Dómu je to len malý zlomok z niekdajšieho bohatstva renesančnej a barokovej sepulkrálnej plastiky, ktorej rapídny úbytok sposobili najmä jozefínske reformy a Heillerova regotizácia Dómu. Medzi epitafy, ktoré môžeme dnes obdivovať pri prehliadke exteriéru chrámu patrí predovšetkým kovový renesančný bohato zdobený epitaf Barbory Widmanovej z roku 1549, druhotne osadený na konci 19. storočia na juhovýchodnom opornom pilieri, ktorý obsahuje motív Bolestného Krista s nástrojmi jeho utrpenia. Ďalšími, z historického pohľadu významnými náhrobnými doskami, je skupina piatich epitafov osadených do bočného výklenku južnej lode kostola. Z nich zrejme najzaujímavejší ale aj najzáhadnejší je epitaf prešporského kanonika, humanistu, lekára a filológa Nicasia Hectora Ellebodia. Náhrobník pochádzajúci zo sedemdesiatych rokov 16. storočia obsahuje okrem oslavného nápisu reliéfne stvárnenú hlavu boha Jánusa, jedného z najstarších rímskych božstiev. Jeho dve tváre, mladistvá a fúzatá, symbolizujú dva protipoly – život a smrť, začiatok i koniec, božskosť i ľudskosť, časnosť i večnosť. Ďalšími sú epitaf dvorného radcu a diplomata baróna Wolfganga von Sarau z roku 1563, náhrobník mestského radcu Juraja (Georga) Gruebmillera z roku 1576 a mramorový epitaf dekana prešporských kanonikov Gašpara Rómera z roku 1517.
Epitafy sa až do sedemdesiatych rokov 19. storočia nachádzali v interiéri Dómu. Dnes sú však, vzhľadom na ich umiestnenie, prehliadané bežnými návštevníkmi. 
Jeden z najobdivovanejších epitafov je umiestnený nad kryptou Pálfiovcov pri severnom múre katedrály. Nástenný epitaf z roku 1613 patrí chorvátskemu bánovi a bojovníkovi proti Turkom Jánovi Draškovičovi. Predlohou pre jeho zhotovenie bola stredná, figurálna časť mramorového epitafu uhorského palatína Štefana Ilešházyho z roku 1609, umiestneného vo farskom Kostole Nanebovzatia Panny Márie v Pezinku. Bratislavský Draškovičov epitaf je však z umeleckého hľadiska iba priemernou kamenárskou prácou.
Vľavo od hlavného portálu vztýčili na konci 19. storočia mohutný travertínový kríž. Bol postavený pri príležitosti prechodu z 19. do 20. storočia a slávnostne posvätený 28. októbra 1900. Pri svojej inštalácii dostal pomenovanie "jubilejný", pretože ho postavili pri príležitosti dvoch jubileí, O ktoré výročia ide, ozrejmujú nápisy na samotnom kríži – nápis na vrchnej časti zvislého brvna pripomína, že bol osadený 1900 rokov od Kristovho narodenia (ANNO CHRISTI MUNDO NATI 1900), v dolnej časti stojí, že bol vztýčený 900 rokov od znovuzrodenia domoviny v Kristovi (ANNO PATRIAE CHRISTO RENATAE 900). Priečne rameno obsahuje iba jednoduchý no veľavýznamný nápis JESUS CHRISTUS – DEUS HOMO ("Ježiš Kristus – Boh a Človek") pokračujúci druhou časťou vytesanou pod spojnicou zvislého a priečneho ramena: VIVIT REGNAT IMPERAT ("..., ktorý žije, kraľuje a vládne. "). Kríž zhotovila kamenárska firma Rumpelmayer podľa predlohy mestského farára Edmunda Zandta.
Interiér.
Po vstupe cez hlavný portál sa návštevník ocitne v podveží chrámu. Interiérová výzdoba pochádza, okrem malých výnimiek, z obdobia regotizačnej prestavby v druhej polovici 19. storočia.
Presbytérium.
Nezvyčajne dlhé a úzke presbytérium vzniklo počas gotickej výstavby v rokoch 1476 – 1497. Od trojlodia je výškovo oddelené schodmi z červeného mramoru. V jeho závere stojí od druhej polovice 19. storočia novogotický hlavný oltár, ktorý podľa návrhu architekta Jozefa Lipperta zhotovili stolár Ignác Karger a maliar Carl Jobst. Na oltári v tvare stredovekého relikviáru (predlohou architektonického stvárnenia hlavného oltára slúžilo Lippertovi jeho vlastné dielo, tzv. svätoštefanský relikviár z roku 1862) nad oltárnou menzou stojí tabernákulum a dve postranné pevné krídla. Do šiestich ník krídel umiestnil architekt šesť sôch svätcov. Sú usporiadané v symetrickej a „funkčnej“ hierarchii – na okrajoch sú dvaja vojaci (vľavo svätý Juraj a vpravo svätý Florián), bližšie k stredu dve svätice (vľavo svätá Alžbeta a vpravo svätá Katarína Alexandrijská). Stredné niky obsahujú sochy dvoch biskupov – vľavo svätého Vojtecha (Adalberta) a vpravo svätého Mikuláša. Plastiky sú dielom viedenského sochára Johanna Hutterera.
Všetci tu sochársky spodobnení svätci mali vzťah k Bratislave – na sviatok svätého Juraja sa v Dóme udeľovali plnomocné odpustky; svätého Floriána ako ochrancu pred požiarmi si uctievali mnohé mestá (v Dóme mu bol najneskôr od roku 1461 zasvätený jeden z oltárov); svätá Alžbeta sa v Bratislave narodila, svätá Katarína a svätý Mikuláš boli patrónmi najstarších kostolov v meste, svätý Vojtech bol patrónom ostrihomskej arcidiecézy, do ktorej patrila aj Bratislava. Sochy sú zobrazené v tradičnej ikonografickej kompozícii: svätý Juraj ako stredoveký rytier zabíjajúci kopijou draka, svätá Alžbeta s ružami v náručí, svätý Vojtech okrem tradičnej berly, symbolu biskupského úradu, drží v pravej ruke oštep, ktorý pripomína svätcovu mučenícku smrť v roku 997 pri pruskom Fischhausene, na ľavom predlaktí svätého Mikuláša leží kniha s troma jablkami pripomínajúcimi legendu zo svätcovho života o záchrane cti troch chudobných dievčat pred predajom na prostitúciu tým, že ich otcovi poskytol finančnú pomoc, svätá Katarína je zobrazená s tradičným zlomeným kolesom a svätý Florián ako rímsky vojak v brnení, vylievajúci z krčaha vodu; pod vytekajúcou vodou však nie je obligátna horiaca budova, ale symbolické plastické stvárnenie Bratislavy s jej mestským znakom.
Dvierka oltárneho tabernákula zdobí päť maľovaných kruhov s medailónmi štyroch evanjelistov a so stredovým medailónom s motívom Baránka. Nad tabernákulom v tympanóne je umiestnená reliéfna polpostava žehnajúceho Krista v ľavej ruke s kalichom a hostiou.
Nadstavec hlavného oltára tvorí bohato zdobená vežovitá architektúra doplnená trúbiacimi anjelmi a anjelmi nesúcimi kráľovskú korunu.
Konsekráciu nového hlavného oltára vykonal v roku 1867 na sviatok svätého Martina – 11. novembra – ostrihomský arcibiskup Ján Simor.
Popri oboch bočných stenách presbytéria stoja kanonické stallá, ktoré rovnako vznikli podľa predlohy Jozefa Lipperta. V rokoch 1863 – 1878 ich zhotovila umelecká dielňa Antona Fürsta a Johanna Hutterera. Pozoruhodným umeleckým doplnkom stáll je dvadsaťdva drobných ľudských i zvieracích plastík (starý muž, žena, pelikán, kohút, opica, fénix, slon, medveď a i.), ktoré majú ikonografický význam. Súčasťou severných kanonických stáll je chórový organ z roku 1867. Jeho autorom je prešporský organár Karl Klöckner. Dve píšťalové polia tvoria neznejúce drevené píšťalové atrapy so striebornou fóliou, iba tretie pole má znejúce cínové píšťaly.
Jedným z príkladov gotickej architektúry je rebrová klenba obsahujúca na dvadsiatichtroch svorníkoch erby miest, rodov a krajov, ktoré podporili výstavbu svätyne alebo vzťahovo súviseli s hlavným sponzorom – kráľom Matejom Korvínom. Nachádzame tu erby Bratislavy, Mateja Korvína, krajín, ktorým kráľ Matej vládol (Uhorska, Česka, Luxemburska, Dalmácie, Dolnej Lužice, Moravy, Sliezska a Rakúska), kráľovej druhej manželky Beatrix Aragónskej, Mikuláša Bánffyho, prešporského župana a diplomata v službách Mateja Korvína, erb Ernustovcov (príslušník rodu Ján II. Ernust bol turčianskym županom a kráľovým prívržencom), erb Urbana Dóczyho z Veľkej Lúče, jágerského biskupa, a erb Coborovcov (najvýznamnejší predstaviteľ Michal Cobor bol gemerským županom a budínskym hradným kapitánom). Do súboru patria aj dva znaky s datovaním – 1476 (rok dokončenia hrubej stavby svätyne) a 1487 (rok jej úplnej dostavby).
Rebrové polia klenby vypĺňa dekoratívno-ornamentálna fresková výmaľba. Jej realizáciou bol v máji 1866 poverený pôvodom švajčiarsky maliar Pietro (Abbondio) Isella (1827 – 1887). Pochádzal z mesta Morcote pri Luganskom jazere a bol absolventom milánskej Akadémie výtvarných umení. Prácami tohto umelca sa môže pochváliť viacero stavieb vo Viedni, ale aj v iných mestách (napr. v Terste).
Jeho úlohou bolo v duchu „návratu“ Dómu k pôvodnému slohu 15. storočia:
Isella mal zaplniť rozsiahlu plochu klenby presbytéria, rozdelenú vystupujúcim rebrovaním na jedenásť lunet, osemnásť kosodĺžnikov a sedem trojuholníkov. V duchu gotickej náboženskej ikonografie vyplnil rebrové polia symbolickými maľbami. Prístenné lunety obsahujú medailóny so symbolmi štyroch evanjelistov; lunetu nad hlavným oltárom zdobí motív víťazného Baránka. Kosodĺžniky Isella zaplnil girlandami viniča symbolizujúceho Kristove slová podľa Jánovho evanjelia: "„Ja som vinič, vy ste ratolesti. Kto ostáva vo mne a ja v ňom, prináša veľa ovocia.“" (Jn 15,5)
Trojuholníkové polia klenby v smere od záveru presbytéria k víťaznému oblúku obsahujú motívy holubice ako symbolu Ducha svätého, Božej pravice, Božieho oka doplneného nápisom IHS, pelikána kŕmiaceho mláďatá vlastnou krvou (jedna z tzv. prefigurácií Krista, symbolizujúca Ježišovu vykupiteľskú úlohu, keď na kríži prelial vlastnú krv za spásu ľudstva); posledné dve polia vypĺňa husto komponovaný brečtan, čo má byť pripomienkou jednej z kázní svätý Augustína, ktorý brečtan dáva do súvisu s tými, ktorí "„sa zosobášili v záhrade Cirkvi“" (t. j. sľúbili vernosť svojej viere).
Na severnej stene presbytéria pochádza z čias neogotickej úpravy maľovaný dekoratívny rám s iniciálou písmena I, obsahujúcou postavu prvého uhorského kráľa Štefana I. Nad ľavým horným okrajom rámu dvojica anjelov nesie svätoštefanskú korunu. Rám obsahuje zoznam jedenástich kráľov a šiestich kráľovien, ktorí boli v svätomartinskej katedrále korunovaní v rokoch 1563 – 1830. Napriek nespornej historickej a dokumentačnej hodnote sa na zozname vyskytujú chyby. Okrem absencie mien dvoch z celkovo ôsmich tu korunovaných kráľovských manželiek – Márie Anny Španielskej a Eleonóry Magdalény Gonzaga (prvej a tretej manželky Ferdinanda III.) – je tu ešte jedna nepresnosť pri mene Ferdinanda IV. Na zozname uvedený rok 1646 je nesprávny – prešporská korunovácia sa konala o rok neskôr.
Na severnej a južnej stene presbytéria sú v nikách pod baldachýnmi klenbovej prípory umiestnené sochy apoštolov svätého Petra (severná stena) a svätého Pavla (južná stena), diela Johanna Hutterera.
Súčasťou interiérového vybavenia svätyne je aj štvorica náhrobkov (troch starších, ktoré unikli puristickým úpravám, a jedného novšieho) – biskupa Františka Ujlakyho (z roku 1555), Mikuláša Pálfiho (dielo Caspara Mennelera z roku 1601), biskupa Martina Petheho (z roku 1607) a arcibiskupa Petra Pázmaňa (dielo Alojza Rigeleho z roku 1914). U prvých troch náhrobkov ide iba o torzá – stredné figurálne časti – pôvodne honosných náhrobkových pomníkov. Náhrobok jágerského biskupa a kráľovského miestodržiteľa Františka Ujlakyho z obdobia okolo roku 1555 je zaujímavý poeticky podaným údajom o biskupovom veku a roku úmrtia: "„Mille est quingentas et quinque sequentia messes, lustra abiere decem, cum super astra feror“ " ("„Prešlo už tisíc a päťstopäť po sebe idúcich žatiev, päťročí desiatka, keď sa nad hviezdy tu vznášam ja“ "). Vápencový epitaf protitureckého bojovníka, prešporského hlavného župana, kapitána Bratislavského hradu a diplomata Mikuláša II. Pálfiho začal pôvodne tvoriť ausburgský sochár Paul Mayer, ktorý však počas práce umrel. Dielo potom v roku 1601 dokončil juhonemecký sochár Gaspar Menneler. Po puristických úpravách v druhej polovici 19. storočia ostalo z ornamentálne bohatého epitafu iba torzo, ale na základe zmluvy, modelu a náčrtu a akvarelu maliara Jakuba Alta (1789 – 1872) z roku 1848 môžeme rekonštruovať jeho pôvodný vzhľad. Podľa spomenutých prameňov išlo o prístenný epitaf, ktorý po pravej i ľavej strane ústrednej niky s postavou Pálfiho v brnení obsahoval dve menšie niky s archanjelmi Michalom a Rafaelom. 
Epitaf kaločského arcibiskupa, rábskeho biskupa a uhorského miestodržiteľa Martina Petheho z Heteša (biskupom v rokoch 1598 – 1602) vytvoril neznámy bratislavský sochár dva roky po prelátovej smrti. Arcibiskup zomrel vo Viedni 3. októbra 1605, ale želal si byť pochovaný v Dóme svätého Martina po boku svojich rodičov. Epitaf vyhotovený z červeného mramoru je rovnako dnes iba torzom, strednou časťou monumentálneho prístenného náhrobku, z ktorého ostal iba reliéf s biskupovou postavou držiacou v pravej ruke kríž a v ľavej berlu, symbol biskupského úradu, a knihu.
Umelecky aj ikonograficky je zaujímavý Rigeleho náhrobok arcibiskupa a kardinála Petra Pázmaňa (1570 – 1637). Umelec po prvotnom, nezrealizovanom návrhu na arcibiskupov náhrobok so sediacou postavou arcibiskupa z rokov 1906 – 1907, vytvoril v roku 1914 dnešný epitaf v neorenesančnom štýle z carrarského mramoru (rozmery epitafu 180x120x). Epitaf vyhotovený ako pendant epitafu grófa Mikuláša Pálfiho slávnostne odhalili 7. júna 1914. Postava arcibiskupa, horlivého obhajovateľa protireformačného zápasu, drží v pravej ruke vztýčený dvojramenný kríž a v ľavej zatvorenú knihu, na obálke ktorej môžeme čítať: HODEGUS AZ ISTENI IGAZSÁGRA VEZERLŐ KALAUZ s latinským vročením 1613. Pod latinským nápisom HODEGUS (t. j. Sprievodca) je úplný maďarský názov najvýznamnejšieho Pázmaňovho literárneho diela "Sprievodca k Božej pravde", ktorého prvé vydanie vyšlo v uvedenom roku v Prešporku. Na podstavci sochy Rigele dielo signoval – "FECIT ALOYSIUS RIGELE SCVLPTOR POSONIENSIS A.D. MCMXIV". Rigelemu pri práci na tomto epitafe (pri vytváraní sadrového modelu) pomáhal taliansky kamenosochár a učiteľ z viedenskej Akadémie Angelo Celli.
Je zjavné, že Rigele sa pri tvorbe Pázmaňovho epitafu inšpiroval kardinálovou sochou z roku 1884 od turínskeho sochára Pietra della Vedovu (1831 – 1898), ktorá zdobí prvý pilier ostrihomskej baziliky.
Na južnej stene je umiestnené neogotické pastofórium obsahujúce dvierka z pôvodného gotického pastofória z 15. storočia. Pieskovcový rám pastofória v podobe fiálového baldachýnu s piedestálom je Huttererovým dielom. Nad bohato zdobenými dvierkami, ktoré vyhotovil viedenský umelecký zámočník Sigismund Fischer, je umiestnený slnečný kruh s minuskulou "yhs" (grécky prepis prvých troch písmen mena Jesus). Dvierka dali v roku 1867 zreštaurovať Štefan Rakovský, mestský historik a spoluzakladateľ Mestského múzea a jeho manželka Helena Majthényiová. Skutočnosť dokladá nápis v latinčine umiestnený na kamennej stuhe pod podstavcom pastofória: STEPH. RAKOVSZKY DE NAGY RAKO ET HELENA BARON. MAJTHENYI DE KESSELEÖKEÖ KONJUGES EX VOTO 1867.
Presvetlenie svätyne zabezpečuje deväť vitrážových okien, z ktorých po historickej i umeleckej stránke zaujme šesť. Okrem čelného okna, ktorému dominujú tri postavy – patróna chrámu medzi dvoma najvýznamnejšími uhorskými kráľmi (Štefanom I. a Ladislavom I.) každé z ďalších piatich okien podáva svedectvo o svojich donátoroch. Na južnej stene svätyne sú to tzv. okno manželských párov a okno kanonikov. Štvordielne okno manželských párov Dómu venovalo osem manželských dvojíc, príslušníkov významných uhorských rodov (prevládajú rody Dessewffy a Wenkheim); ich donátorstvo pripomína osem párov rodových erbov umiestnených v spodných častiach každej z okenných tabúľ. Východnejšie sa nachádza okno kanonikov, ktoré venovalo deväť kanonikov-magistrov, z ktorých sa viacerí významne zapísali do našich dejín. Okno Scherzovcov, okno obchodníckej gildy a okno Majthényiovcov presvetľujú priestor presbytéria z južnej strany. Okno Scherzovcov obchodníkovi a mestskému radnému Filipovi Scherzovi de Vaszoja v roku 1866 venovali jeho traja synovia, z ktorých sa najznámejším stal najmladší Karol, obľúbený kňaz v trojičnom kostole v Podhradí. Štvordielne okno obchodníckej gildy venovali desiati členovia obchodného združenia zvaného Prešporská obchodnícka gilda v roku 1865. Donátormi posledne menovaného okna vo svätyni boli manželia Štefan Rakovský a Helena Majthényiová.
Hlavná loď.
Hlavná loď je od bočných lodí vizuálne oddelená ôsmimi podpernými stĺpmi (po štyroch na oboch stranách). Z hlavíc pilierov vybieha rebrová klenba pochádzajúca z prvej polovice 15. storočia. Do stredu stropu hlavnej lode umiestnili stavitelia prstencový svorník s otvorom do nebies prikrytý terčom so symbolom Ducha svätého.
K druhému severnému pilieru je pristavaná neogotická kazateľnica zakončená zvukovou strieškou.
Pravá loď.
Dominantou pravej (južnej) lode je oltár Sedembolestnej Panny Márie (oltár Piety). Dominuje mu v strede osadená socha Panny Márie, držiacej v náručí ukrižovaného Krista, ktorej vznik sa spája s „duchárskou“ legendou. Jej hlavnou predstaviteľkou bola istá Regina Fischerová, 19-ročná dievčina, pochádzajúca z Hallstattu a bývajúca v Prešporku. Od pondelka 24. júna 1641 do nedele 29. júna 1642 sa jej spolu stokrát zjavil duch, ktorý sa predstavil ako niekdajší richtár prešporského predmestia Hans Klement Zwespenbauer. Ziadal Reginu, aby od jeho vdovy vyžiadala dvesto zlatých, ktoré počas svojho života získal pri lúpežnej vražde. Pripomenul ešte, že napriek nesmiernemu pokániu, ktoré vykonal, nevie sa vyslobodiť z očistcového utrpenia. Stane sa vraj až potom, ako sa naplní sľub, ktorý dal ešte pred smrťou, že z ulúpených peňazí dá pre hlavný mestský kostol vyhotoviť sochu Bolestnej Matky, držiacu v lone svojho ukrižovaného Syna. Na dôkaz svojej autentickosti duch vypaľoval odtlačok dlane alebo kríža na truhlicu, súkno alebo papier.
Na soche Panny Márie zaujme honosná strieborná koruna, ktorú podľa návrhu J. Lipperta odliali z votívnych srdiečok a na spodnom okraji ozdobili radom drahokamov. „Spoločnosť“ Panne Márii robia sochy ďalších svätíc usporiadaných v dvoch registroch: v spodnom je to zľava svätá Apolónia, svätá Agnesa, svätá Helena a svätá Cecília. Vo vrchnom registri sú sochy svätej Lucie (vľavo) a svätej Filomény. Najvyššie umiestnenou sochou je postava anjela držiaceho veraikon.
Súčasťou oltára sú reliéfne výjavy zo života Ježiša Krista: vľavo výjavy z Kristovho detstva ("Útek do Egypta", "Ježiš v chráme", "Obetovanie v chráme") a vpravo z konca jeho života ("Nesenie kríža", "Ukrižovanie" a "Ukladanie do hrobu").
Desať metrov vysoký a štyri metre široký oltár je v poradí štvrtým oltárom s týmto zasvätením v kostole a spomedzi všetkých jeho skulptúr je súsošie Piety úplne pôvodným; pochádza z roku 1642 a jeho autorom je sochár Juraj Scheibele. Terajší oltár, dielo firmy tirolského drevorezbára Ferdinanda Prinotha zo St. Ulrichu, kostolu venoval Dómsky kanonik a blumentálsky farár Evarist Czaykowszki. 30. mája 1911 ho posvätil ostrihomský biskup Medard Kohl.
Na čelnej stene lode sa na podstavci nachádza skvost barokového sochárstva – bronzové súsošie "Svätý Martin so žobrákom" od Georga Rafaela Donnera z roku 1734. 
Pred súsoším je cez sklenený priezor v podlahe možno vidieť archeologickým výskumom objavené pozostatky cintorína z 11. storočia a juhovýchodný roh ranogotickej sakrálnej stavby datovanej do konca 13. storočia.
Vľavo od súsošia, na pozadí konsekračného kríža, je postavená gotická krstiteľnica z roku 1409. Jej dve časti vznikli v nerovnakých obdobiach. Spodná časť – kalich – je najstarším a pôvodným artefaktom Dómu: pochádza zo začiatku 15. storočia. Vrchnák je o päť storočí mladší; podľa kruhopisu na jeho spodnom okraji vznikol za pôsobenia farára Karola Heillera v roku 1878. Nápis na hornej strane kalicha, prerušovaný symbolmi štyroch evanjelistov, pripomína, že "„v utorok, pred dňom mučeníka svätého Víta roku Pána 1409 darovalo mesto toto dielo chrámu prostredníctvom richtára Ulricha Rauchenwartera.“" 
Po pravej strane vchodu do južnej predsiene visí tapiséria od akademického maliara Mikuláša Klimčáka s námetom slovanských vierozvestcov Cyrila a Metoda.
Múr pravej lode má najbohatšie zastúpenie vitráží (šesť okien) spomedzi všetkých obvodových stien katedrály. V smere od svätyne je prvým okno biskupa Jozefa Danka (1829 – 1895). Mariánska tematika dominuje ďalšiemu oknu so Zvestovaním; nasleduje okno so Svätou Trojicou. Posledné tri okná, dvojica vysokých a jedno rozetové nad emporou, sú venované farárovi Karolovi Heillerovi. Jeho meno obsahuje dedikačný text v spodnej časti dvojice štvordielnych vitráži, ktoré otcovi myšlienky puristickej prestavby chrámu venovali pri príležitosti štvrťstoročnice Heillerovho pôsobenia v Dóme vo funkcii farára v roku 1874 "Autonómna katolícka cirkevná obec" a domsky "Cirkevný hudobný spolok".
Ľavá loď.
Ľavá (severná) chrámová loď obsahuje dva bočné oltáre. V smere od svätyne je prvým neogotický krídlový oltár Kríža, zvaný aj oltár Kalvárie, pochádzajúci rovnako ako oltár Piety z dielne Ferdinanda Prinotha. V jeho centre je umiestnené súsošie s ukrižovaným Kristom po stranách s Pannou Máriou a apoštolom Jánom. Výjavy na bočných krídlach zachytávajú scény z Ježišových posledných chvíľ: vľavo hore "Korunovanie tŕňovou korunou", dole "Ježišovo stretnutie s matkou cestou na Golgotu", vpravo hore "Bičovanie Krista" a pod ním "Kalich utrpenia", ktorý Ježiš prijíma z anjelových rúk.
V roku 1917 v atmosfére udalostí prebiehajúcej prvej svetovej vojny však spomínané reliéfne výjavy nahradili reliéfmi s vojnovými scénami a samotný oltár dostal nové pomenovanie – Vojnový. Na troch z reliéfov bol návštevníkom chrámu predstavený akýsi mini-príbeh mladého uhorského husára. Začínal prvou scénou, na ktorej sa mladý vojak lúči so svojou rodinou, pokračoval priamou frontovou scénou a končil na treťom výjave, kde mladý husár zomiera a pred smrťou prijíma posledné pomazanie a eucharistiu od mladého kňaza. Celý príbeh mal svoje ideové vyvrcholenie na štvrtom reliéfe, na ktorom pred Božským srdcom (bolo zjednocujúcim prvkom všetkých výjavov) kľačí v modlitbe najvyšší veliteľ vojsk, samotný cisár František Jozef I. odetý v slávnostnej uniforme poľného maršala. Oltár, ktorý sa v rámci rakúsko-uhorskej monarchie stal prvým z radu tzv. vojnových oltárov, v takejto podobe mohli návštevníci Dómu obdivovať až do roku 1920. V období vrcholiacich protiuhorských a protimonarchistických nálad v uvedenom roku reliéfy odstránili, najmä keď predtým boli niekoľkokrát poškodené vandalmi.
V oltárnych fiálových nadstavcoch sú umiestnené štyri sochy – uprostred "Božské srdce Ježišovo" po stranách so sochami svätého Vavrinca (vľavo) a prvého mučeníka svätého Štefana (vpravo). Oboch svätcov poznáme podľa ich tradičných atribútov – symbolov ich mučeníckej smrti: svätého Vavrinca podľa roštu a svätého Štefana podľa kameňa v ruke. Oltár završuje socha anjela so zloženými rukami.
Predela oltára obsahuje reliéfne stvárnenie Poslednej večere, ktoré nápadne pripomína slávnu Leonardovu "Poslednú večeru" v milánskom Kostole Santa Maria delle Grazie.
Za istú paralelu s niekdajšou funkciou chrámu ako miesta korunovačných aktov možno považovať uloženie relikvie posledného rakúskeho cisára a uhorského kráľa bl. Karola I. do oltára Kalvárie 21. októbra 2011.
Druhým oltárom je oltár svätého Ondreja vytvorený dielňou Jozefa Lipperta. Nepomerne skromnejší oltár obsahuje v ústrednej nike sochu svätého Ondreja po stranách doplnenú sochami svätého Alojza v odeve jezuitského novica a svätého Imricha.
Z trojice vitrážových okien v severnej lodi je najzaujímavejšie dvojdielne okno nad oltárom svätého Ondreja. Nápisy na oboch tabuľkách v spodných častiach objasňujú, že okno vzniklo v roku 1874 prispením učiteľov bratislavskej školy, tzv. normálky. Išlo o ľudovú školu zaradenú do siete vzdelávacích ústavov, ktorá pripravovala hlavne nových pedagógov. V Bratislave v druhej polovici 19. storočia existovala pri sv. Martinovi normálka ("Normalhauptschule") s nižšou reálkou ("Realschule").
V ľavej lodi sa nachádzajú vchody do oboch bočných kaplniek – svätého Jána Almužníka a svätej Anny.
Kaplnka svätého Jána Almužníka.
Umelecky najvýznamnejšou z kaplniek Katedrály svätého Martina je baroková kaplnka svätého Jána Almužníka. V rokoch 1729 – 1732 ju do priestoru medzi severný múr presbytéria a východné čelo severnej lode (na mieste bývalej gotickej sakristie) dal postaviť arcibiskup Imrich Esterházy. Na jej výzdobu povolal vtedajších najvýznamnejších umelcov na čele so sochárom Georgom Rafaelom Donnerom (dodnes nie je uspokojivo vyriešené, či je Donner aj architektom kaplnky. Literatúra 18. storočia mu jednoznačne pripisovala autorstvo projektu, v neskoršom období bola táto teória spochybnená a plány kaplnky boli pripísané známemu architektovi J. E. Fischerovi z Erlachu).
Donner prišiel do Bratislavy zo Salzburgu, kde v predchádzajúcich troch rokoch pracoval na výzdobe zámku Mirabell. Tamojšie nie príliš úspešné pôsobenie viedlo Donnera k odchodu do Bratislavy kde mohol bezo zvyšku zúročiť svoje vzdelanie i talent. Bratislava mu poskytla podmienky potrebné pre tvorbu: veľkorysého mecéna, veľké objednávky s možnosťou realizovať svoje výtvarné predstavy a domov, ktoré vo svojej vlasti nemal. Na rozdiel od Viedne Prešporok nebol „v zajatí“ talianskej výtvarnej konvencie, voči ktorej boli domáci umelci vo veľkej nevýhode. V osobe ostrihomského arcibiskupa zasa sochár našiel veľkorysého, dobrotivého, rozvážneho a chápavého donátora, milovníka umenia, ktorému bezo zvyšku splnil jeho predstavy. Na nasledujúcich desať rokov (do konca roku 1739, kedy mesto opustil a odišiel do Viedne) sa mu Bratislava stala skutočným domovom.
Donner vytvoril výzdobu celej kaplnky, postavy anjelov, sochu arcibiskupa, reliéfy tabernákula, jeho dielňa mala podiel na dekoratívnych častiach oltára i na portáli kaplnky. Donner je aj autorom dvoch mohutných svietnikov odliatych z bronzu. Okolo autorstva samotného oltára v kaplnke sa vynárajú otázky – vznikol totiž ešte vo Viedni pred Donnerovým príchodom do Bratislavy.
Donner však nebol jediným tvorcom kaplnky. Stavebné práce realizovali bratislavský staviteľ František Portenhauser s palierom Jakubom Bauerom. Tesárske práce zadali Pavlovi Edterovi a Wolfgangovi Elierovi. Kamenár Fratišek Kristián Schneiber z Bratislavy a Thomas Hilger z Deutsch-Altenburgu zodpovedali zasa za kamenárske práce. V rokoch 1730 – 1732 pracovali v interiéri kaplnky viedenský štukatér Jacob Piringer a pozlacovač Blasius. Mreža uzatvárajúca vstup do kaplnky je dielom bratislavského zámočníckeho majstra Johanna Thama. Fresku v kupole v roku 1731 namaľoval cisársky dvorný maliar Daniel Gran. Oltár v kaplnke pozlátil bratislavský maliar Jozef Kyrtz. 
Vytvorenie samostatnej kaplnky svätcovi bolo podmienené osobným vzťahom prímasa Esterházyho k svätcovi, ale aj jeho túžbou o oživenie svätcovho kultu v Uhorsku. Kaplnka bola určená na dôstojné uloženie ostatkov svätého Jána Almužníka, alexandrijského patriarchu, známeho svojou ľudomilnosťou a štedrosťou, s ktorým sa do značnej miery sám arcibiskup stotožňoval. Súčasne sa mala stať arcibiskupovým mauzóleom, kde chcel byť po svätcovom boku po smrti pochovaný.
Týmto intenciám zodpovedá ikonografia interiérovej výzdoby kaplnky, ktorá je prehliadkou umeleckých diel vrcholného viedenského baroka. Donner na jej východnej strane umiestnil bohato dekorovanú niku, do ktorej osadil menzu s oltárom. Hlavnú pozornosť sústredil na striebornú pozlátenú sklenenú rakvu s ostatkami svätca a dvoma anjelmi stojacimi po stranách.
Svätcovo telo však dnes nie je kompletné. V roku 1580, t. j. v čase, keď svätcove ostatky odpočívali v sakristii chrámu, odobrali z jeho tela jeden z prstov ľavej ruky a venovali ho viedenským jezuitom. Ďalšiu časť získali predstavitelia budínskej kapituly. Tí sa od doby, kedy bolo rozhodnuté o tom, že relikvia ostane v Bratislave a nevráti sa do Budína, usilovali, aby získali aspoň niektorú časť svätcovho tela. Ich úsilie bolo zavŕšené v lete 1716. 26. júna v uvedenom roku bola z relikvie oddelená noha od pravého členka a odovzdaná predstaviteľom Budína. Udialo sa tak na príkaz pápeža Klementa XI., ktorý pri tejto príležitosti sám získal časť svätcových ostatkov – spodný článok prsteníka pravej ruky.
Bohatá drapéria oltára svätého Jána Almužníka s poletujúcimi anjelmi vrcholí v baldachýne. Predela oltára pozostáva zo siedmich bronzových, pôvodne pozlátených reliéfov pašiového cyklu: "Bičovanie", "Kristus na Olivovej hore", "Nesenie kríža", "Pieta", "Stavanie kríža", "Ukladanie do hrobu" a "Korunovanie tŕním". Z hľadiska Donnerovej sochárskej tvorby predstavujú reliéfy umelcov najobsiahlejší cyklus.
Na južnej strane kaplnky Donner umiestnil postavu Imricha Esterházyho. S portrétnou vernosťou zvečnil arcibiskupa ako prostého kňaza v polohe rozjímajúceho adorátora kľačiaceho ako na javisku v mušľovej nike, s tvárou oproti veľkému oknu, modliaceho sa so sklonenou hlavou k oltáru v závere kaplnky. Sochársky riešený náhrobok, pripodobňovaný k rímskym náhrobkom vysokých cirkevných hodnostárov, patrí k najpozoruhodnejším stredoeurópskym sepulkrálnym dielam 18. storočia a k mimoriadne významným umeleckým prácam v Katedrále svätého Martina. 
Hneď za vchodom je do podlahy kaplnky zamurovaná mramorová náhrobná tabuľa, na ktorej prostý text vyjadruje arcibiskupovu túžbu: 
Umelecká výzdoba kaplnky vrcholí v malej kupole s laternou v strede, ktorej povrch nad rímsou pokrývajú fresky, dielo popredného rakúskeho barokového umelca Daniela Grana (1694 – 1757). Po obvode oválnej kupoly umelec na pozadí maľovanej iluzívnej architektúry umiestnil zoskupenia alegorických ženských postáv personifikujúcich kresťanské Cnosti, stvárnených podľa ikonografických zvyklostí so svojimi obvyklými atribútmi. Na strane nad oltárom je to Nádej ("Spes") s kotvou a vetvičkou ruží v ruke s Vierou ("Fides") s kalichom a hostiou. Na bočnej strane nad nikou s arcibiskupovou sochou je Láska ("Caritas") s knihou a planúcim srdcom v zdvihnutej ruke a Milosrdenstvo ("Misericordia") v podobe sediacej mladej ženy s rohom hojnosti a s olivovou ratolesťou. Na strane nad vchodom je Múdrosť ("Sapientia") s Baránkom Božím na knihe so siedmimi pečaťami a Spravodlivosť ("Iustitia") s váhami v ruke. Nad oknom dve posledné postavy personifikujú Umiernenosť ("Temperantia") s jarmom na pleciach a Kajúcnosť ("Paenitentia") s bičíkom pokánia v ruke.
Granova freska v kaplnke svätého Jána Almužníka, vytvorená medzi 4. júlom a 13. decembrom 1731, je na území Slovenska jediným známym dielom tohto vynikajúceho freskára a vysoko hodnoteného cisárskeho dvorného maliara.
28. októbra 1732 bola stavba dokončenej kaplnky slávnostne vysvätená.
Vstup do kaplnky lemuje honosný portál s ťažkou, umelecky kovanou mrežou, prekrytý zhora a z bočných strán ťažkým závesom s drapériami a strapcami. Mreža opticky oddeľuje kaplnku, dnes slúžiacu ako svätostánok, od chrámového priestoru, no súčasne dáva možnosť okoloidúcim nahliadnuť do jej interiéru, vyznačujúceho sa decentnou farebnosťou a pôsobiaceho nanajvýš intímne. Nad portál umiestnili nápis vo volútovej kartuši: NULLI SANCTORUM/SED IPSI DEO SANCTORUM/QUAMUIS IN MEMORIAM SANCTORUM/CONSTITUIMUS ALTARIA. S. AUG. L. XX. Cont. Faust. Manich. C. XXI. Sec. IV. Anno Christi 396 ("Nikomu zo svätých, lež samému Bohu svätých, hoci na pamiatku svätých, postavili sme tento oltár") Nápis je odvolávkou na citát z 21. kapitoly apologetického spisu svätého Augustína "Contra Faustum Manichaeum" ("Proti manichejcovi Faustovi") (396 – 398). Citát z toho istého diela nachádzame aj v nápise nad portálom kaplnky z jej vnútornej strany – A NOBIS COLI SANCTOS/SED NON LATRIA, ET JDEO/NON EST JDOLOLATRIA ("Uctievaným svätým nekonáme bohoslužbu, pretože to nie je náboženstvo").
Kaplnka svätej Anny.
Druhou samostatne stojacou kaplnkou je kaplnka svätej Anny pri severnom múre chrámu. Vznikla v roku 1514 (vročenie vyryté nad jej vchodom) kedy ju pristavali medzi druhý a štvrtý oporný pilier severnej lode. Zvonku prekryla severný portál spred polovice 14. storočia so vzácnou kamenárskou výzdobou, ktorý sa aj napriek viacerým prestavbám zachoval dodnes. Tympanón nad portálom obsahuje motív Najsvätejšej Trojice – Boha Otca so stromom života a Krista – symbolu nového života, nad ktorými sa vznáša holubica – symbol Ducha svätého. Zobrazenie v podobe tzv. Trónu milosti je najdokonalejším spôsobom, aký stredovek na zobrazenie teologicky mimoriadne komplikovanej a abstraktnej trojičnej problematiky poznal. Všetky tri Božské osoby umelec umiestnil v jednej osi. Po stranách výjav adoruje dvojica anjelov. Reliéf je doplnený dvoma tzv. prefiguráciami Krista (symbolickými odkazmi na Kristovu obeť a zmŕtvychvstanie: pelikán živiaci svoje mláďatá vlastným mäsom a krvou na pravej strane a levica oživujúca svoje mŕtvo narodené mláďa na strane ľavej).
Interiérové vybavenie kaplnky je pomerne skromné. V jej závere je na podstavci umiestnené súsošie svätej Anny vyučujúcej Pannu Máriu, ktoré objednal Karol Heiller u miestneho umeleckého stolára Ľudovíta Staudingera. Pri pravej stene je pristavaný pieskovcový náhrobok bratislavského prepošta a vicekancelára Academie Istropolitana Juraja Schomberga z roku 1470.
Na oboch bočných stenách sú oproti sebe vo výške očí umiestnené dva epitafy – na pravej epitaf bratislavského prepošta a správcu kaplnky (v rokoch 1629 – 1632) Juraja Nagya z roku 1636, dielo neznámeho bratislavského sochára. Podľa nápisu na epitafnej doske, náhrobok dal zhotoviť Lukáš Vatay, radca Uhorskej komory, s manželkou Zuzanou. Na ľavej stene visí epitaf jágerského prepošta, opáta Michala Maurovitiusa z roku 1638.
Pri ľavej stene stojí mramorový epitaf spisovateľa a kanonika Jozefa Ignáca Bajzu, ktorý je pochovaný v podzemí Dómu (náhrobok vytvoril v roku 1933 akademický sochár Jozef Pospíšil, autorom spisovateľovho portrétneho medailónu na náhrobku na základe Pospíšilovho návrhu je Alojz Rigele).
Z umeleckej výzdoby kaplnky zaujme ornamentálna výmaľba stropu, pochádzajúca z čias regotizácie chrámového interiéru, zakomponovaná do pôvodnej sieťovej klenby. Centrálne pole obsahuje podobizeň žehnajúceho Ježiša Krista držiaceho v ľavej ruke otvorenú knihu na stránkach s gréckymi písmenami Α (alfa) a Ω (omega), t. j. počiatok a koniec (slová zo Zjavenia svätého Jána: "„Ja som Alfa i Omega, počiatok i koniec, prvé i posledné“" (Zj 22,13)). Susediace polia obsahujú medailóny štyroch evanjelistov. Autorom výmaľby je maliar Carl Jobst.
Presvetlenie kaplnky zabezpečuje trojica vitrážových okien, z ktorých je umelecky aj ikonograficky najzaujímavejšie okno priamo oproti vchodu do kaplnky. Jeho ústredným motívom je zápas svätého archanjela Michala s drakom. Na vitráži z roku 1877 je znázornený v póze ako zadupáva draka, symbol satana, do pekelného ohňa. Na Michalovom štíte čítame latinský nápis, ktorý je prekladom hebrejskej pôvodiny archanjelovho mena QUIS ET DEUS? ("Kto je Boh?").
Z kaplnky svätej Anny sa vstupuje do chrámového podzemia s hrobkami umiestnenými pod kostolom a v priestore severne od chrámu.
Podvežie a organová empora.
Podvežie katedrály je vnútornými múrmi rozdelené na tri časti: južnú časť zaberá tzv. kaplnka kráľovnej Žofie, strednú časť sakristia a severnú tzv. kaplnka kanonikov.
Kaplnka kráľovnej Žofie (zvaná aj kaplnka svätého Jozefa podľa rovnomenného oltára, ktorý tu stával) je pomenovaná po českej kráľovnej Žofii Bavorskej, manželke kráľa Václava IV. Luxemburského, ktorá sa po manželovej smrti v roku 1419 uchýlila do Prešporku pod ochranu svojho švagra, uhorského kráľa Žigmunda. Tu, v kláštore klarisiek, prežila posledných šesť rokov svojho života a po smrti bola pod touto kaplnkou pochovaná. Dedikáciu kaplnky dokladajú dva erby na vitráži – luxemburský lev a erb s bavorskými modro-bielymi kosodĺžnikmi.
Po vretenovom schodisku sa vystupuje do priestoru na druhom podlaží, ktorý sa v dávnej minulosti využíval ako "bibliotheca", t. j. kapitulská knižnica. Išlo o najstaršiu knižnicu na území mesta, ktorej začiatky siahali až do 12. storočia. V časoch najväčšieho rozmachu jej knižničný fond (dnes uložený v Slovenskom národnom archíve), obsahoval tritisíc päťsto kníh. K jeho najvzácnejším exponátom patrili Bratislavský notovaný misál z prvej polovice 14. storočia, štyri antifonáre z 15. storočia a tzv. Prayov kódex pochádzajúci z 12. storočia. Za svoje pomenovanie kódex vďačí svojmu objaviteľovi, jezuitskému historikovi Jurajovi Prayovi, ktorý dielo písané po maďarsky (ide o doteraz najstaršiu známu písomnú pamiatku v maďarskom jazyku) objavil v roku 1770.
Stredná časť dómskeho podvežia, sakristia, sa spolu s miestnosťou na druhom podlaží využíva ako klenotnica. Do jej interiéru sa vstupuje honosným portálom, nad ktorým dominujú barokové hodiny, dielo prešporského majstra Lorentza Brüdera. Po oboch stranách vstupu sa nachádzajú dve drevené lavice, pochádzajúce z pôvodného interiérového vybavenia.
Klenotnica bola zriadená v rokoch 2006 – 2008 na podnet magistra umenia Romana Bajzíka. Jej kolekciu tvorí vyše štyridsať kalichov, dvadsaťštyri relikviárov, desať monštrancií a niekoľko desiatok ďalších liturgických predmetov (berly, cibóriá, kazuly, svietniky a i.) ako aj vynikajúce ukážky kostolného nábytku. Najskvostnejším artefaktom je stošesť centimetrov vysoká zlatá, bohato zdobená gotická monštrancia a strieborný pozlátený, dvadsaťpäť centimetrov vysoký kalich zo začiatku 15. storočia. Medzi exponátmi sa nachádzajú aj dve vzácne tabuľové maľby z obdobia okolo roku 1480 od Majstra Winklerovho epitafu – "Ukrižovanie svätého Filipa" a "Martýrium svätého Mateja". Súčasťou dómskeho pokladu je aj replika svätoštefanskej kráľovskej koruny (dielo Romana Bajzíka), umiestnená vo vitríne v pravej lodi katedrály.
Severnú časť podvežia zaberá miestnosť zvaná "locus consistorii", v ktorej sa konal obrad inštalácie nového kapitulského kanonika (preto miestnosť niesla pomenovanie kaplnka kanonikov). Jej význam však svojho času ďaleko presahoval hranice mesta. V tejto sieni sa totiž vybavovali záležitosti súvisiace s činnosťou tzv. hodnoverného miesta.
Nad touto miestnosťou sa nachádzal priestor, ktorý slúžil ako kapitulský archív. Vystupovalo sa doň po točitom schodisku. O dôležitosti archívu svedčil počet dokumentov, ktoré sa tu v priebehu stáročí nazhromaždili. V jednej jeho časti, tzv. súkromnom srchíve, bolo uložených osemsto šestnásť stredovekých listín, sedemdesiattri zväzkov indexov a protokolov a tridsaťosem máp a plánov. V druhej časti, tzv. Archíve hodnoverného miesta, bolo v priebehu rokov 1240 – 1866 uchovávaných dvetisíc dvestotridsať stredovekých listín a stodevätnásť zväzkov úradných kníh.
Podobne ako v prípade knižnice aj fond kapitulského archívu skončil v roku 1958 v depozitároch Slovenského národného archívu.
Vstupný priestor chrámu za hlavným vchodom je prekrytý organovou emporou, obnovenou v roku 1878 vďaka finančnej pomoci kardinála Jána Simora, ktoré erb je pripevnený v strede chórovej balustrády. V roku 2010 bol na emporu inštalovaný nový organ. Jeho autorom je nemecký organár Gerald Woehl, ktorý ho pomenoval po svätej Alžbete. Okrem akustickej stránky je organ zaujímavý aj technicky. Je vyrobený z kvalitných druhov dreva, ako materiál na jeho štyritisíc píšťal (najmenšia má päť milimetrov, najväčšia desať metrov) boli použité olovo a cín. Slávnostná vysviacka organu, ktorý nahradil pôvodný organ z roku 1880, sa konala 27. júna 2010.
Zvony.
Pôvodne vo veži Dómu svätého Martina viselo šesť zvonov. Najväčší z nich, "Wederin" ("Die Wederin"), odliaty v roku 1670 vo zvonárskej dielni Baltazára Herolda, mal hmotnosť 2513 kilogramov, spodný priemer 1557 milimetrov a výšku . Okrem neho tu bolo päť ďalších zvonov: "Zwölferin" z roku 1807 (hmotnosť 1358 kilogramov), "Viertlerin" z roku 1821 (), dva bezmenné zvony ( a ), "Josefin" () a najmenší 25-kilogramový "Zügenglocklein" (u"mieráčik"). 
V roku 1914 po začiatku prvej svetovej vojny však všetky zvony, okrem najväčšieho Wederina a najmenšieho "Zügenglocklein (umieráčik)", z veže zložili, roztavili a materiál z nich získaný použili na odlievanie diel.
Dnes je vo veži katedrály umiestnených osem zvonov. Okrem pôvodného "Wederina", ktorý musel byť pre značné poškodenie zrekonštruovaný, bolo v novembri 2000 do zvonice slávnostne inštalovaných ďalších sedem zvonov, symbolických darov okolitých štátov. Malý zvonček "Zügenglocklein (umieráčik)" je umiestnený v sanktusovej vežičke. Celkom je v Dóme 9 zvonov.
Najväčší, nazvaný "Mária Terézia" ("Maria Theresia"), až 2 200 kilogramov vážiaci zvon s priemerom 1,5 metra je darom Viedne a spolkových krajín Dolné Rakúsko a Burgenland. Maďarsko a jeho hlavné mesto Budapešť dalo vyrobiť 850-kilogramovú "Svätú Margitu" ("Szent Margit"), poľská Varšava 500-kilogramového "Jána Pavla II." ("Ioanis Paulus II. "), česká Praha 340-kilogramového "Svätého Adalberta" ("Vojtěch") a hlavné mesto Ukrajiny, Kyjev, 290-kilogramového "Svätého Vladimira" ("Святой Владимир").
Súčasne s uvedenými zvonmi boli v rámci rekonštrukcie vežových hodín a zvonkohry umiestnené vo veži aj dva menšie zvony: sv. Jozef (hmotnosť asi ) a Panna Mária s hmotnosťou asi , ktoré financovala fara spolu s príspevkami veriacich.
Zvony vyrobili v známej zvonolejárskej dielni Márie Tomáškovej-Dytrychovej v Brodku u Přerova.
Zvony katedrály sv. Martina:
Hodinové zvony:
Podzemie katedrály.
Zaujímavou súčasťou interiéru katedrály sú návštevníkmi vyhľadávané hrobky v podzemí chrámu. Podzemie sa člení na viacero krýpt, z ktorých návštevníkom sú prístupné (vstup z kaplnky svätej Anny) iba tzv. kanonická a mestská krypta.
Jednou z najzaujímavejších častí je bezpochyby verejnosti neprístupná arcibiskupská hrobka nachádzajúca sa pod kaplnkou svätého Jána Almužníka, kde sú v honosných rakvách uložené telesné ostatky štyroch po sebe nasledujúcich ostrihomských arcibiskupov – prímasa Imricha Esterházyho (1725 – 1745), kardinála Mikuláša Čákiho (1751 – 1757), prímasa Františka Barkóczyho (1761 – 1765) a kardinála Jozefa Baťána (1776 – 1799). O dôležitosti pochovaných osôb podávajú svedectvo kovové rakvy vyzdobené rozmanitými symbolmi: okrem erbov, kniežacích a kardinálskych klobúkov, beriel a kulichov aj presýpacími hodinami ako symbolu plynúceho času, umrlčími hlavami na znak nevyhnutného konca pozemského putovania či krížmi ako pripomienkou zmŕtvychvstalého Krista. Arcibiskup Imrich Esterházy je pochovaný v rokokovej rakve z medi; pôvodná rakva Mikuláša Čákiho sa nezachovala, terajšia pochádza z konca roku 1836, keď ju dal zhotoviť arcibiskup Ján Scitovský. Aj ostatky ďalších dvoch arcibiskupov, Františka Barkóczyho a Jozefa Baťána, spočívajú v kovových rakvách – medenej rokokovej, resp. cínovej empírovej.
Ďalšou významnou kryptou pod Dómom je rodová hrobka Pálfiovcov pod severnou časťou Dómskeho sanktuária, ktorej vstup prekrýva mohutná kamenná platňa pod epitafom Jána Draškoviča pri severnom múre kostola. Do hrobky bolo v priebehu dvestoštyridsiatich piatich rokov uložených najmenej dvadsať osôb. Prehľad najvýznamnejších príslušníkov rodu, pochovaných v hrobke:
V roku 1845 hrobku prekryli mohutnou kamennou platňou, na ktorej spomínaný rok je rokom celkom posledného pohrebu na tomto mieste. Dnes hrobku tvorí vyše desať metrová a viac ako dva metre široká a vysoká chodba. Všetky pôvodné hroby ako aj rakvy sú však prázdne.
Dómsky cintorín.
Južne od terajšieho Dómu svätého Martina sa od samých počiatkov existencie kostola rozprestieralo námestie zvané Dómske. Smerom na juh sa zvažovalo a siahalo až k niekdajšej Vydrickej bráne. Na jeho južnom svahu sa rozkladal Dómsky cintorín. Bol jediným miestom na pochovávanie mŕtvych vnútri mestských hradieb. Mnohí zo zámožných obyvateľov mesta si želali po svojej smrti byť pochovaní, ak nie priamo v Dóme, tak aspoň na tomto mieste, a nie na niektorom z cintorínov za hradbami mesta. Na cintoríne existovalo i niekoľko pohrebných kaplniek (napr. kaplnka svätého Ondreja z rokov 1320 – 1330 či kaplnka svätého Egídia). Tu sa nachádzal aj karner, kostnica s oltárom, pred ktorým sa odbavovali zádušné omše. Cintorín však bol neveľký a časom svojou kapacitou nestačil. Keď sa k tomu pridružil i nezáujem oň zo strany mestskej rady, v roku 1735 ho úradne zatvorili a pochovávať sa mohlo iba za mestskými hradbami. Napriek tomu tu bohatších mešťanov výnimočne pochovávali aj neskôr, až do polovice 18. storočia. V rámci osvietenských zdravotníckych reforiem Márie Terézie však cintorín v roku 1778 zrušili úplne, priestor (dnešné Rudnayovo námestie) upravili a prispôsobili pre potreby návštevníkov kostola.
Dôležité udalosti v dejinách katedrály.
Katedrála svätého Martina patrí k najvýznamnejším pamiatkam na celom Slovensku. Okrem vlastnej architektúry, vzácnych plastík a interiérového gotického a barokového vybavenia je chrám zaujímavý aj v súvislosti s dôležitými udalosťami národných a uhorských dejín.

</doc>
<doc id="30752" url="https://sk.wikipedia.org/wiki?curid=30752" title="Reštaurácia UFO">
Reštaurácia UFO



</doc>
<doc id="30753" url="https://sk.wikipedia.org/wiki?curid=30753" title="Kaviareň Bystrica">
Kaviareň Bystrica



</doc>
<doc id="30754" url="https://sk.wikipedia.org/wiki?curid=30754" title="Klub Bystríkov">
Klub Bystríkov

Klub Bystríkov je občianske združenie občanov Slovenska s krstným menom Bystrík.
Ciele klubu.
Cieľom Klubu Bystríkov je propagovať, rozširovať a zviditeľňovať meno krstné Bystrík, ktoré malo v januári 2007 podľa údajov z centrálnej evidencie obyvateľstva v Banskej Bystrici 356 žijúcich osôb. Poslaním Klubu Bystríkov je tiež vyzdvihnutie osobnosti svätého Bystríka a oboznámenie širokej verejnosti s jeho životom.
Klub Bystríkov realizuje svoj program spoločnými kultúrnymi, spoločenskými, náučnými a mediálnymi aktivitami v miestnych a regionálnych podmienkach. Podnetom pre vznik Klubu Bystríkov bola najmä skutočnosť výnimočnosti a zriedkavosti tohto mena.
Spolok svätého Bystríka.
V rámci Klubu Bystríkov pôsobí tiež Spolok svätého Bystríka, ktorý sa snaží o prehĺbenie úcty k nitrianskemu biskupovi a mučeníkovi - svätému Bystríkovi, ktorý žil v 11. storočí.

</doc>
<doc id="30755" url="https://sk.wikipedia.org/wiki?curid=30755" title="Televízna veža na Kamzíku">
Televízna veža na Kamzíku

Televízna veža na Kamzíku je televízna veža v Bratislave na vrchu Kamzík v Malých Karpatoch v oblasti nazývanej Koliba v nadmorskej výške Je najvyššou stavbou v Bratislave. Bola postavená v roku 1975 a je vysoká 194 m.
Vo veži sa vo výške 70 m nachádza reštaurácia Veža a vyhliadková plošina s výhľadom na Bratislavu. Veža je jedným zo symbolov a orientačným bodom hlavného mesta. Základný kameň tejto stavby položili v roku 1967 a dokončená bola v roku 1975. Doteraz je to najvyššia veža na Slovensku. Na jej projekte sa podieľal kolektív autorov Stanislav Májek, Jakub Tomašák, D. Ferenčik a Juraj Kozák. Celková výška stavby je 194 m a jej vrchol je vo výške 
Televízna veža na Kamzíku je príkladom spojenia architektúry a inžinierstva v jednom diele. V čase vzniku sa v bývalom Česko-Slovensku staval aj vysielač a horský hotel Ještěd pri Liberci, ktorý je českou stavbou storočia, a vo svete už stáli televízne veže v mestách (Berlín, Moskva) ako ich jednoznačný identifikačný bod.
Opis.
Televízna veža na Kamzíku sa nachádza v Bratislavskom lesoparku a spadá do mestskej časti Nové mesto. Vrch Kamzík má výšku 438,4 metrov nad morom a je dobre viditeľný zo širokého okolia, čo zabezpečuje veži nielen dobré šírenie signálu, ale aj viditeľné postavenie. Takmer zo všetkých prístupových ciest je to prvá viditeľná stavba Bratislavy. Silueta veže z diaľky je zreteľná a štíhla.
Veža má do približne dvoch tretín výšky tvar dvoch štvorstenných zrezaných ihlanov spojených podstavami, z jedného vrcholu čnie anténa vysielača kruhového prierezu, druhý je obrátený smerom k zemi. Stredom veže prebieha štvorcové jadro. Veža je horizontálne rozdelená na platformy, označené písmenami od A do O odhora. Niektoré platformy sú uzavreté a obsahujú funkčné časti, niektoré sú otvorené a osadené rádiokomunikačnými zariadeniami.
Funkcia.
Veža súčasne slúži vysielaniu aj verejnosti. Zo strany zabezpečenia vysielania veža obsahuje vysielacie jednotky, potrebnú technológiu a zázemie. Na platforme J sa nachádza pracovisko centrálneho monitorovacieho systému s 24-hodinovou prevádzkou, ktorý sleduje kvalitu vysielania všetkých televíznych vysielačov na Slovensku. 
Pre verejnosť sú prístupné platformy D kaviareň a E reštaurácia Veža. Do roku 1997 bola prístupná aj vyhliadková plošina C, ktorú uzavreli pre nebezpečne silné vetry. Reštaurácia sa nachádza vo výške cca 70 m nad povrchom. Kuchyňa reštaurácie sa nachádza pri kaviarni a pokrmy sa prepravujú do reštaurácie pomocou malých dopravných výťahov. Jedinečnosťou reštaurácie je, že sedenie je umiestnené na točni, ktorá pomaly poskytuje panoramatický výhľad.
Dispozične sú časti pre verejnosť oddelené od vysielacej prevádzky, reštaurácia má samostatný vchod s malou kaviarňou aj vlastný výťah. Komunikačne je zaujímavé, že obslužný výťah môže zastavovať aj na platformách pre verejnosť, nie však naopak. Dvojicu výťahov dopĺňa únikové schodisko. Na platforme B je prestupné miesto, odkiaľ vedie vyššie len malý montážny výťah a núdzový rebrík, ktoré vedú vo vnútri oceľovej rúry nesúcej vysielače. Tento úsek je nebezpečný pre zdravie kvôli silnému elektromagnetickému vlneniu.
Konštrukcia.
Veža je jedinečná použitím spriahnutej konštrukcie z dvoch materiálov. Jadro veže tvorí železobetónový prút štvorcovej základne so stranou 7m. Vonkajšiu konštrukciu tvoria oceľové krabicové stĺpy, ktoré sú nad platformou A cez oceľové nosníky spojené s jadrom. V tejto výške železobetónová konštrukcia končí a pokračuje oceľová rúra, ktorá je zakončená vysielačmi v laminátovej trubici, ktorá tvorí najvyššiu časť veže. Jednotlivé platformy sú votknuté do železobetónového jadra a v rohoch zavesené na oceľovú konštrukciu. V dobe projektovania to bol odvážny konštrukčný systém. ŽB jadro je namáhané na tlak, ale oceľové prúty v rohoch na ťah. Prúty a jadro sú spriahnuté v ŽB sokli, sily sú uzavreté v systéme a prenesené do základov. Ihlanovitý tvar veže pomáha prekonávať horizontálne zaťaženie.
Šírený program.
TV vysielače.
Analógové televízne vysielanie.
V júni 2011 bolo ukončené šírenie analógového signálu Dvojky, TV Markíza a TV JOJ, v auguste 2011 aj Jednotky.
Digitálne televízne vysielanie.
Vysielanie prvého multiplexu DVB-T bolo z vysielača spustené 22. decembra 2009 a bolo ukončené 27. júla 2011. 29. júna 2011 bola spustená distribúcia druhého a verejnoprávneho multiplexu.
Najbližšie vysielače.
Okolité významné vysielače a vzdialenosť k nim:

</doc>
<doc id="30756" url="https://sk.wikipedia.org/wiki?curid=30756" title="Hardvér">
Hardvér

Hardvér (kodifikovaný tvar; nekodifikované a staršie tvary: hardware, hardver; staršie názvy: technické vybavenie počítača, technické vybavenie, technické prostriedky (počítača), technika počítača, konštrukčné prvky počítača; ; skratka HW, hw) je fyzická stránka (t. j. všetky hmotné - čiže tzv. technické - komponenty) počítača a jeho doplnkov (periférií a komunikačných prostriedkov). Opakom je softvér.
V počítačoch typu PC hardvér zahŕňa okrem iného tieto hlavné prvky:

</doc>
<doc id="30757" url="https://sk.wikipedia.org/wiki?curid=30757" title="Softvér">
Softvér

Softvér (-kodifikovaný tvar; nekodifikované a staršie tvary: software, softvér; staršie názvy: programové vybavenie počítača, programové vybavenie, programové prostriedky (počítača), funkčné vybavenie počítača, operačné vybavenie počítača, funkčné vystrojenie počítača, operačné vystrojenie počítača, kultúra počítača; ; skratka SW, sw) je súhrn všetkých programov, ktoré sa dajú použiť na výpočtovom zariadení. Na rozdiel od hardvéru má nemateriálnu povahu. Rozlišujeme systémový softvér a aplikačný softvér. 
Na najnižšej úrovni programovania, spustiteľný kód pozostáva z inštrukcií v strojovom jazyku podporovaných konkrétnym procesorom – typicky centrálnou procesorovou jednotkou (CPU) alebo grafickou procesorovou jednotkou (GPU). Strojový jazyk je tvorený skupinou binárnych hodnôt, označujúcich inštrukcie pre procesor, ktoré menia stav počítača, pričom vychádzajú z jeho doterajšieho stavu. Napríklad, inštrukcia môže zmeniť hodnotu uloženú v istej časti úložného priestoru počítača – efekt, ktorý nie je priamo pozorovateľný používateľom. Inštrukcia tiež môže vyvolať niektorú z vstupných, alebo výstupných operácií, ako napríklad zobrazenie nejakého textu na obrazovke počítača; čo spôsobí zmenu stavu viditeľnú aj pre používateľa. Procesor spúšťa inštrukcie v poradí stanovenom programátorom (v prípade imperatívneho programovania, ide o poradie totožné s tým, v akom sú zapísané), z výnimkou inštrukcie popisujúcej "skok" na inú inštrukciu, alebo prípadu, keď je vykonávanie programu prerušené. 
Väčšina softvéru je napísaná pomocou jazykov vyššej úrovne. Tie sú pre programátorov jednoduchšie a efektívnejšie, nakoľko sú podobnejšie prirodzeným jazykom, ako strojové jazyky. Jazyky vyššej úrovne sú prekladané do strojového jazyka pomocou kompilátora alebo interpretéra, alebo ich kombináciou. Softvér môže byť tiež zapísaný v nízko-úrovňovom jazyku symbolických inštrukcií (), ktorý vychádza z inštrukcií strojového jazyka počítača a je prekladaný do strojového jazyka asemblerom.
História.
Algoritmus toho, čo by mohol byť prvý softvér bol napísaný Adou Lovelace v 19. storočí pre plánovaný Analytický stroj. Vytvorila dôkazy, ktoré ukázali, ako by tento stroju vypočítal bernouliho čísla. Vďaka týmto dôkazom a algoritmu je považovaná, za prvého programátora.
Prvá teória o sofvéri, ešte pred vytvorením počítačov, ako ich poznáme dnes, bola prednesená Alanom Turingom v jeho eseji z roku 1935 „"On Computable Numbers, With an Application to the Entscheidungsproblem"“ (slovensky voľne preložiteľné ako „O spočítateľných číslach s aplikáciou v probléme rozhodnuteľnosti“). To eventuálne viedlo k vytvoreniu informatiky ako akademického odboru, ktorý sa zaoberá (nie len) štúdiom softvéru a jeho tvorby. Do roku 1946 softvérom ešte neboli programy uložené v pamäti digitálnych počítačov, ako tomu rozumieme dnes, ale prvé elektronické výpočtové zariadenia vyžadovali fyzickú zmenu zapojenia elektrických súčiastok počítača za cieľom ich „preprogramovania“.
V roku 2000, Fred Shapiro, knihovník v Yale Law School, publikoval list odhaľujúci, že práca Johna Wildera Tukeyho z roku 1958 „"The Teaching of Concrete Mathematics"“, obsahuje najskoršie známe použitie pojmu „"software"“. V slovenčine sa kodifikoval tvar „softvér“.
Terminológia.
Medzi softvér zaraďujeme operačné systémy, ovládače zariadení, ako aj všetky druhy aplikačných programov, napríklad textové editory a iné kancelárske aplikácie, grafické aplikácie, aplikácie na prehrávanie multimédií, hry a pod.
Počítačový softvér vyvíjajú programátori, grafici atď v rôznych spoločnostiach, v komunite používateľov alebo tiež individuálne. 
Rozdelenie softvéru.
Podľa licenčnej dostupnosti.
Softvér môže byť distribuovaný prostredníctvom Internetu alebo lokálnej sieti, na pamäťových médiách (CD, DVD, USB...), alebo je už pred-inštalovaný na pevnom disku počítača.
Historické príklady softvéru.
Táto časť tohto článku nie je aktuálna a preto slúži ako historický prehľad rôznych typov softvéru.
Kancelárske balíky.
Textový editor a tabuľkový kalkulátor (a niekedy aj databázový a prezentačný softvér) tvoria základ kancelárskych balíkov (balík viacerých softvérov): OpenOffice, LibreOffice, Microsoft Office, StarOffice (posledná verzia z roku 2010), PC Suite 602 (posledná verzia z roku 2006) a pod.
Grafický editor.
"Bitmapové" (rastrové) grafické editory sú určené na úpravu fotografií a iných bitmapových obrázkov pre použitie na internete alebo tlač. Od programov tohto typu treba očakávať základné funkcie zmeny veľkosti, orezu, pootočenia obrazu, ručnú či automatickú korekciu farieb, rôzne filtre, zásuvné moduly (tzv. pluginy), efekty, prácu s vrstvami, množstvo automatických funkcií na odstraňovanie chýb fotografií, retuš, prácu s textom, použitie niektorých webových funkcií pre rýchlejšie vytváranie grafiky webových stránok. Množstvom a prevedením týchto funkcií sa jednotlivé programy od seba odlišujú. Do tejto skupiny programov treba zaradiť najmä dva vysoko kvalitné no aj cenovo pre amatérskych grafikov nedostupné produkty známych firiem: Adobe Photoshop a CorelPHOTO-PAINT (v balíku Corel Graphic Suite). Najlepším zástupcom lacnejších programov, ktoré sa snažia podobať spomenutým profesionálnym produktom, je Paint Shop Pro (www.jasc.com), ktorý je dodávaný spolu s programom Animation Shop na vytváranie animácií. Existuje i kvalitný grafický editor pod názvom GIMP distribuovaný pod licenciou GPL (t. j. zadarmo), hoci bol pôvodne určený pre OS Linux, dnes existuje aj rovnako kvalitná verzia pre Windows.
"Vektorové" grafické editory nazapisujú farby jednotlivých obrazových bodov (pixelov), ale vlastnosti jednotlivých objektov vložených do obrazu (napr. čiara - farba, hrúbka, začiatočný bod, koncový bod, ...).
Iný softvér.
Keď sa autor rozhodne distribuovať svoj softvér ako public domain, vzdáva sa tak všetkých práv diktovať, čo smie a nesmie byť zmenené. Open source kód, hoci je tiež zadarmo, nesie so sebou aj zopár obmedzení spomenutých v licencii. Používatelia musia vedieť čo môžu a nemôžu robiť s daným kusom programu. Pod pojmom otvorený (open) kód sa myslí to, že používateľ má prístup k zdrojovému kódu programu v jazyku, v ktorom bol napísaný. Naproti tomu väčšina komerčných programov prichádza už v binárnej verzii zdrojového kódu - bez pribaleného zdrojového kódu. Éra open source nástrojov a programov sa do dnešnej podoby dostala vďaka Linuxu.

</doc>
<doc id="30758" url="https://sk.wikipedia.org/wiki?curid=30758" title="Hardware">
Hardware



</doc>
<doc id="30759" url="https://sk.wikipedia.org/wiki?curid=30759" title="Dóm sv. Martina">
Dóm sv. Martina



</doc>
<doc id="30760" url="https://sk.wikipedia.org/wiki?curid=30760" title="Software">
Software



</doc>
<doc id="30764" url="https://sk.wikipedia.org/wiki?curid=30764" title="Harald III. (Nórsko)">
Harald III. (Nórsko)

Harald III. (* 1015 – † 25. september 1066) plným menom Harald Sigurdson, s prídomkom Krutý ("Hardråde", "Hardrada" alebo "Harðráði") bol nórsky kráľ z dynastie Hårfagre v rokoch 1046 – 1066.
Prídomok "Hardråde" znamená doslova "tvrdá vláda".
Detstvo.
Harald sa narodil (pravdepodobne koncom augusta) 1015 ako najmladší z troch nevlastných bratov Olafa Svätého. Po smrti Olafa v bitke pri Stiklestade v roku 1030, kde bránil svoje kráľovstvo pred Knutom Veľkým bol ranený Harald donútený utiecť z krajiny.
Život vo vyhnanstve.
Novgorod, Kyjevská Rus.
Jeho útek najprv smeroval do Švédska a následne do Novgorodu, kde ho prichýlilo knieža Jaroslav Múdry. Hoci Harald neskôr Novgorod opustil, s Jaroslavom kontakt nestratil a tento sa aj staral o Haraldove najmä finančné záležitosti a po rokoch sa stal Haraldovým svokrom.
Konštantinopol, Byzantská ríša.
Z Novgorodu sa Harald vybral sa do Byzancie, bájneho Miklagardu (Carihrad). Tam sa dal do služieb cisára Michala IV. a vstúpil aj so svojimi mužmi do elitnej žoldnierskej gardy Varjagov. Vďaka svojej udatnosti v boji proti Saracénom na východe a Normanom na západe sa stal čoskoro veliteľom tejto elitnej jednotky, ktorá vtedy podliehala byzantskému generálovi Georgiovi Maniakovi.
V Byzancii bol vtiahnutý nielen do víru bojov na hraniciach, ale aj intríg v bojoch o cisársky trón. 
Po smrti Michala IV. nastúpil na trón Michal V., ktorého pokus o reformy priviedol ľud k všeobecnému povstaniu, ktoré Michala V. zvrhlo a na trón uviedlo cisárovnú Zoé. Harald bránil so svojimi mužmi palác do poslednej chvíle, pobijúc nespočetné množstvo povstalcov. A hoci sa nakoniec stiahol, dostalo sa mu nemilosti, od ktorej ho zachránila len cisárovná Zoé, ktorá chcela Haralda za svojho milenca. Haraldovo srdce ale už patrilo inej, Márii Skleraine, dvornej dáme cisárovnej. Neustále ho posielali do bojov pod velením Georgia Maniaka (Juraja Maniaka). Po smrti Maniaka (zvíťazil ale padol) Haralda uväznili pod zámienkou podpory Georgiovi a dlhodobej sprenevery vojnovej koristi. Haraldovi sa aj so svojimi priateľmi podarilo utiecť.
Pri úteku sa im podarilo prekonať na lodiach typu drakkar reťaz uzatvárajúcu Zlatý roh. Mária Skleraina sa rozhodla ostať v Byzancii z obavy pred pomstou cisárovnej Zoé na jej rodine. Harald sa vrátil späť do Novgorodu, kde zistil, že korisť ktorú nalúpil počas pôsobenia v garde Varjagov sa vďaka Jaroslavovej obchodnej zručnosti rozmnožila. 
Tu sa aj oženil s Jaroslavovou dcérou Ellisif. Spolu mali neskôr dve dcéry; Máriu a Ingegerd.
Návrat do Nórska.
Spoluvláda.
Po návrate Harald zistil, že v Nórsku sa medzičasom odohrali rôzne udalosti: Knuta z Nórska vyhnal Olafov syn Magnus I. a veľká časť Nórov prijala kresťanstvo. Magnus sa navyše tešil podpore šľachty i ľudu, a ten nebol ochotný Haralda prijať. Navyše Magnus napriek inak miernej povahe a mladému veku bol ťažší súper ako Harald očakával.
Napokon Magnus výmenou za polovicu Haraldovho majetku privolil deliť sa s ním o moc, pričom Magnus si vymohol isté prednostné výsady (na čestné miesto, na kotviská, na kráľovské insígnie atď.). Tieto výsady si Magnus strážil a aj Harald to musel akceptovať. Spoluvláda trvala do roku 1047, kedy sa Magnus počas vojenskej výpravy do Dánska proti Svenovi Estridssonovi nešťastnou náhodou smrteľne zranil. Napriek veľkým rozporom sa Magnusova smrť Harada dotkla a neskôr dal svojmu prvorodenému synovi meno Magnus.
Samovláda.
Na smrteľnej posteli určil Magnus Svena Estridssona za svojho dediča v Dánsku a Haralda v Nórsku. S tým sa ale Harald nemienil zmeniť a neskôr každoročne podnikal pustošivé nájazdy do Dánska. Svena však poraziť nemohol, keďže ten sa rozhodujúcej bitke vyhýbal.
Počas tohoto obdobia založil Harald Oslo a keďže mu thing neschválil potrebné zvýšenie daní, vybudoval ho z vlastného vrecka.
Haraldova neústupná povaha mu narobila mnoho nepriateľov najmä v radoch šľachty. Kráľ totiž nemal v Nórsku absolútnu moc a najvýznamnejšie veci muselo schvaľovať ľudové zhromaždenie – "thing". Na presadzovanie svojich záujmov využíval vo veľkej miere politické vraždy prípadne svojich protivníkov vyštval. Tiež šikovne využíval rozpory najmä medzi malými veľkými vlastníkmi pôdy, ktorí hoc aj bránili staré cnosti, si svojou aroganciou narobili sami veľa nepriateľov. Veľkí vlastníci pôdy stáli proti Haraldovi zvyčajne v opozícii zatiaľčo malí ho buď podporovali alebo sa oňho opierali vo svojich sporoch s veľkými. Tým napríklad dával správy kde sa ten-ktorý šľachtic bude v danom čase nachádzať, a ak ho aj prepadli a zabili, nikdy neboli kráľom volaní na zodpovednosť prípadne bol celý prípad ututlaný (?).
Podpora Haralda sa tiež líšila i regionálne – veľkú podporu mal v oblasti Oslofjordu na juhu, zatiaľčo na západe, t. j. v Trondheime, (najsvätejšom mieste Nórska – tu bol pochovaný aj Olaf Svätý), kde mal aj svoje sídlo sa musel spravidla potýkať s opozíciou.
Manželstvo.
Pri jednom z mnohých objazdov nórskych krajov sa počas zimnej prestávky u svojho významného spojenca Thorberga zoznámil s jeho dcérou Thorou. Rozhodol sa s ňou oženiť, ale keďže nebol ochotný sa rozviesť (najmä z politických dôvodov) s Ellisif, využil medzery vo výklade cirkevného práva a vstúpil "de facto" do bigamického manželstva. Thoru totiž ustanovil za druhú kráľovnú a nie za druhú manželku. S Thorou mal neskôr dvoch synov; Magnusa a Olafa. Tento vzťah dostal trhliny a Harald sa viac primkol k Ellisif.
Haraldov osud.
Osudná chvíľa pre Haralda nastala vo chvíli, keď sa rozhodol uplatniť svoj nárok na anglické dedičstvo – tam mal totiž po smrti kráľa Eduarda Vyznávača podľa rôznych dohôd prevziať korunu. Anglický ľud ale uviedol na trón Godwinowho syna Harolda.
Preto sa Harald v roku 1066 vypravil do Anglicka po boku s Haroldovým bratom Tostigom a jeho skúsená armáda sa bez ťažkostí vylodila a po počiatočných úspechoch sa stretli s Haroldovým narýchlo pozbieraným vojskom v bitke pri Stamford Bridge. Tam sa ale stalo to, čo nik nečakal – Haraldovo vojsko utrpelo ťažkú porážku a Harald sám padol.
Epilóg.
Harald si v Nórsku svoju moc zabezpečil pevne, a preto sa v Nórsku po jeho smrti neudiali nijaké zmätky a na trón bez problémov nastúpil jeho syn Magnus.

</doc>
<doc id="30780" url="https://sk.wikipedia.org/wiki?curid=30780" title="Liečba">
Liečba

Liečba (iné názvy: terapia, liečenie, medikácia; zo ) je zámerné odstraňovanie choroby, čoho následkom je vylepšenie celkovej zdravotnej úrovne živého organizmu. Terapia je predmetom terapeutiky.
"Kauzálna terapia" je zameraná na príčinu ochorenia a podmienky, ktoré ju spôsobujú. V prípade, keď nie je známa príčina, sú zmierňované príznaky ochorenia - "symptomatická terapia".
Liečba zahŕňa celkové opatrenia (pokoj, diéta, príjem tekutín, teplo).
Delenie terapie.
Podľa invazívnosti:
Podľa ovplyvnenia ochorenia:
Podľa použitých prostriedkov:
Kombinácia rôznych liečebných metód u pacienta sa nazýva komplexná terapia.

</doc>
<doc id="30787" url="https://sk.wikipedia.org/wiki?curid=30787" title="Kurt Cobain">
Kurt Cobain

Kurt Donald Cobain (* 20. február 1967, Aberdeen, Washington, USA – † 5. apríl 1994, Seattle, USA) bol spoluzakladateľ a frontman skupiny Nirvana a jedna z najväčších grungových hviezd 90. rokov 20. storočia.
Životopis.
Detstvo.
Narodil sa v malom meste Aberdeen, asi 140 kilometrov od Seattlu. Mnohí sa domnievajú že Kurt sa narodil v Hoquiam, avšak tam nebola nemocnica s pôrodnou sálou. Matka Wendy pracovala ako čašníčka v kokteilovom bare a otec Don bol automechanik na benzínovej pumpe. Keď mal Kurt 9 rokov, jeho rodičia sa rozviedli, táto udalosť mala výrazný dopad na jeho budúcnosť. 
V roku 1972 nastúpil do prvej triedy, okamžite sa v ňom začal rozvíjať talent na maľovanie. Po rozvode sa z neho stal asociál, v ôsmej triede začal Kurt fajčiť marihuanu a brať LSD. Žil u rôznych príbuzných v Aberdeene, kam sa jeho rodina presťahovala ešte pred rozvodom. Hovorí sa, že Kurt okúsil život aj pod mostom, ale je to len historka, ktorú rád hovorieval novinárom. Počas školy mu zistili hyperaktivitu, musel užívať ritalín. Neskôr sa od neho stal závislý.
Nirvana.
Jeho najobľúbenejšia skupina boli Vaselines, The Pastels, Beatles, Sex Pistols, Led Zeppelin, Black Sabbath a rôzne iné britské punkové skupiny. Sám bol členom niekoľkých skupín. V roku 1987 v Olympii založil s basgitaristom Kristom Novoselicom a bubeníkom Aaronom Burckhardom skupinu Fecal Matter. Po krátkom období Aaron Burckhard odišiel zo skupiny a kapela v roku 1990 objavila bubeníka Davea Grohla. Od roku 1989 skupinu nazvali Nirvana.
Dva a pol roka po svojom debute vydala Nirvana album "Nevermind". Nevermindu sa predalo viac ako 10 miliónov kusov s tržbou cez pol miliardy dolárov. Sám Cobain priznal, že o takomto úspechu ani nesníval. Sláva mala pre neho hlavne negatívny dopad. Začal brať heroín, podľa jeho slov preto, aby sa zbavil tlaku producentov a kvôli bolesti v bruchu. Jeho utrpenie cítiť v mnohých textoch, ktoré napísal.
Svadba.
24. februára 1992 Kurt odišiel na Havaj, aby sa tam oženil s tehotnou Courtney Love. Neskôr skupina vydala album "Incesticide" a Kurt skončil v nemocnici, aby sa liečil zo závislosti od heroínu. V tom istom roku sa mu narodila dcéra Frances Bean Cobain. Kurt sa na pôrode zúčastnil, ale počas neho odpadol.
Po koncerte MTV "Unplugged" - 1993, po ktorom sa mnohí domnievali, že je ich posledné, sa skupina vydala na európske turné.
Európske turné.
Po koncerte MTV "Unplugged" sa skupina vydala na európske turné, odohrali vyše dvadsať koncertov, avšak Kurtovi sa zapálilo hrdlo a musel sa liečiť. Počas prestávky Kurt odletel do Ríma, kde sa stretol s manželkou, ktorá pripravovala vlastné turné so skupinou The Hole.
4. marca bol Kurt hospitalizovaný v rímskej nemocnici po neúspešnej samovražde. Zjedol viac ako 50 tabletiek na spanie a zapíjal ich šampanským. Oficiálne tento incident bol iba nehoda. Po piatich dňoch sa Kurt vrátil do Seattlu.
Úmrtie.
Iba 27-ročný sa 5. apríla zastrelil vo svojom dome. Až po troch dňoch ho našiel elektrikár, ktorý prišiel namontovať alarm. Cez okno videl nejakú postavu ležiacu na dlážke, vliezol do domu a tam objavil telo. Vedľa Kurtovho tela ležal list na rozlúčku, bol adresovaný Courtney a malej Frances Bean, list bol zakončený slovami "„Milujem vás, milujem vás“". Courtney Love musela byť o 2 dni hospitalizovaná z dôvodu predávkovania sa drogami. Existujú však rôzne špekulácie o smrti speváka. Dôkazy, ktoré vyťahujú detektív Tom Grant (v prípade priamo zainteresovaný) alebo blízki priatelia a rodina vdovy Courtney Love, ukazujú, čo iné sa mohlo stať. Detektív Tom Grant upozorňuje, že na zbrani, ktorou sa mal Kurt zastreliť, neboli jeho odtlačky prstov, alebo známejšia teória hovorí o takom množstve heroínu v jeho tele, pod vplyvom ktorej nemohol zdvihnúť ani zbraň. Všetky dohady sú zatiaľ rozporuplné a nepodporované miestnou políciou. Údajným vrahom mal byť Eldon Hoke prezývaný aj El Duce (v minulosti spevák pohoršujúcej kapely), ktorý sa síce v dokumente priznal k ponuke od Courtney Love, za zabitie Kurta Cobaina mal dostať 50 000 dolárov, ale samotný akt poprel. "To nechám radšej na FBI" tvrdil.
Po tom, ako sa Kurt zastrelil, mnoho ľudí v USA a v Austrálii spáchalo samovraždu rovnakým spôsobom.
Jeho pamiatku si prišlo uctiť vyše 5 000 ľudí, ktorí sa zhromaždili v Seattle. Dav počúval kazetu, na ktorej čítala Courtney z jeho listu na rozlúčku.

</doc>
<doc id="30789" url="https://sk.wikipedia.org/wiki?curid=30789" title="František Hečko">
František Hečko

František Hečko (pseudonymy Rastislav Zvončiansky, Elena Rubačová, Marek Habdža, Štefan Čulek a i.) (* 10. jún 1905, Suchá nad Parnou – † 1. marec 1960, Martin) bol slovenský básnik, prozaik, redaktor a publicista, manžel slovenskej spisovateľky Márie Jančovej. Je básnikom a prozaikom slovenského sedliactva.
Životopis.
Narodil sa ako najstarší syn v rodine malého sedliaka a vinohradníka v Suchej nad Parnou. Študoval vo vinohradníckej škole v Modre, v Bratislave, na strednej pôdohospodárskej v Košiciach a vo vyššej družstevnej škole v Prahe. Pracoval na veľkostatku a na Ústrednom družstve v Bratislave, neskôr bol redaktorom viacerých novín a časopisov (Hospodársky obzor, Roľnícke noviny a i.). Po ukončení 2. svetovej vojny pracoval ako ľudovovýchovný referent a redaktor časopisov a edícií vychádzajúcich v Matici slovenskej (Matičné čítanie, Praktická knižnica Matice slovenskej a iné) a napokon i ako šéfredaktor Matičného čítania. Pôsobil tiež vo Zväze slovenských spisovateľov a v rokoch 1954 – 1956 sa stal tiež jeho predsedom. Často sa sťahoval (Vozokany, Veľké Leváre, Bernolákovo, Martin, Bratislava, a iné). Pochovaný je na Národnom cintoríne v Martine.
Tvorba.
Svoje prvé literárne diela (poéziu i prózu) začal publikovať v časopisoch (Mladé prúdy, Svojeť, LUK, Slovenské pohľady, Tvorba, Elán a i.). Je autorom básní so sociálnymi motívmi, intímnej lyriky a sociálnych románov, tematicky čerpajúcich z prostredia dediny a z obdobia druhej svetovej vojny. Venoval sa tiež publicistickej činnosti s národohospodárskou a kultúrnovýchovnou tematikou. Svojou tvorbou sa radí k literárnemu smeru socialistický realizmus.

</doc>
<doc id="30791" url="https://sk.wikipedia.org/wiki?curid=30791" title="Space Oddity (album)">
Space Oddity (album)

Space Oddity je album anglického rockového hudobníka Davida Bowieho, vydaný v roku 1969. Pôvodne bol vydaný pod názvom David Bowie (vo Veľkej Británii) a Man of Words/Man of Music (v Spojených štátoch amerických). Album bol znovu vydaný v roku 1972, ale pod názvom "Space Oddity" a s iným obalom, aby nedochádzalo k zámene s Bowieho eponymným debutovým albumom z roku 1967.
Zoznam skladieb.
Autorom hudby a textov je David Bowie.
Reedície.
Album bol vydaný v dvoch reedíciách na CD, prvýkrát v roku 1990 americkým vydavateľstvom Rykodisc a obsahol tri ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. 

</doc>
<doc id="30792" url="https://sk.wikipedia.org/wiki?curid=30792" title="Vedecká klasifikácia">
Vedecká klasifikácia

Vedecká klasifikácia je spôsob identifikovania a zoskupovania organizmov podľa vzájomných príbuzenských (resp. vývojových) vzťahov do skupín – taxónov. Zahŕňa taxonómiu (vedu o klasifikácii živých organizmov), systematiku (štúdium vzťahov medzi živými organizmami) a fylogenézu (evolučnú históriu skupín organizmov).
Typy skupín organizmov vo vedeckej klasifikácii.
Umelé skupiny.
Umelé skupiny sú neprirodzené skupiny vytvorené človekom či už omylom, alebo pre lepšiu prehľadnosť. Existujú dva typy umelých (neprirodzených) skupín, parafyletické a polyfyletické.
Typy klasifikácie.
Klasifikácia podľa Linného.
Linnéovská klasifikácia je všeobecne najrozšírenejší typ klasifikácie organizmov. Jej základy stoja na diele "Systema Naturae", ktorú napísal švédsky botanik Carl von Linné (niekedy sa uvádza polatinčená forma jeho mena Carolus Linnaeus) kde správne pochopil druh ako základnú biologickú jednotku a vyvinul systém triedenia druhov do stále širších skupín s hierarchickým usporiadaním podľa veľkosti. 
Základnými jednotkami Linnéovskej klasifikácie sú (hierarchicky od najmenšieho po najväčší) druh, rod, čeľaď, rad, trieda, kmeň (v rastlinnej ríši nazývaný oddelenie) a ríša. Pre detailnejšie zobrazenie príbuzenských vzťahov sa používajú odvodené úrovne (opäť menované hierarchicky) infra-, pod- a nad-. Napríklad načeľaď, podtrieda alebo infrarad. 
Linnéovská klasifikácia je veľmi užitočná na ilustráciu príbuzenstiev dnešných organizmov, no po aplikácii na už vymreté druhy a skupiny nastávajú problémy, najmä ak je snaha o zachovanie zobrazenia vývojových príbuzenstviev v rámci ancestrálnych a dcérskych skupín. Z vývojového hľadiska sú totiž plazy skupinou obojživelníkov, cicavce skupinou plazov atď. Linnéovská klasifikácia však uznáva aj neprirodzené (umelé) skupiny a naďalej ponecháva týmto skupinám rovnocenný status triedy. Ťažko je tiež zaradiť druhy a skupiny predstavujúce medzistupňe (napr. skupinu vtáčích dinosaurov Maniraptora – dinosaury sa zväčša ponímajú ako plazy, zástupcovia Maniraptora, všetko operené druhy, sú však od vtákov odlíšení len na základe anatomických detailov, no ako pevnú súčasť dravých dinosaurov skupiny "Coelurosauria" ich nemožno vymaniť spod dinosaurov). 
Kladistika.
Kladistika je spôsob klasifikácie živých organizmov, dominantný najmä v paleontológii a evolučnej biológii, ktorý uznáva len prirodzené skupiny a kopíruje vývojové vzťahy skupín. Jednotlivé skupiny, v kladistike nazývané klady, odvodzuje podľa odvodených (novo vyvinutých) znakov posledného spoločného predka, ktoré zdieľajú všetci jeho potomkovia, nie však druhy mimo dotyčného kladu. 
Klady nemajú danú hierarchickú hodnotu (ako napr. trieda alebo rad). Klad môže teda obsahovať neobmedzený počet nižších kladov, hoci najnižšie si, z praktického hľadiska, zachovali úrovne čeľade, rodu a ich odvodených taxónov (podčeľaď atď.). 
Rodostromom podobné diagramy, ktoré znázorňujú vývojové vzťahy medzi kladmi nazývame kladogramy. Kladogramy však nezobrazujú priame vzťahy medzi materskými a dcérskymi kladmi, ale poradie, v akom sa skupiny rozvetvovali. Každý klad kladogramu je charakterizovaný vznikom aspoň jedného odvodeného znaku.
Príklad zjednodušeného kladogramu (v tomto prípade primitívnych vtákov) aj s odvodenými znakmi kladov. Archaeopteryx, ako vták, zdieľa spoločný odvodený znak vtákov (skrátený chvost), nie však odvodený znak jemu sesterskej skupiny (pygostyl):

</doc>
<doc id="30793" url="https://sk.wikipedia.org/wiki?curid=30793" title="Etiópska katolícka cirkev">
Etiópska katolícka cirkev

Etiópskokatolícka cirkev alebo Etiópska katolícka cirkev (v minulosti nazývaná aj Etiópsko-eritrejská katolícka cirkev) je jednou z východných katolíckych cirkví. Je teda súčasťou Katolíckej cirkvi, uznáva za svoju hlavu rímskeho pápeža a jej vierouka je identická s rímskokatolíckou. Pri bohoslužbách však, podobne ako ostatné východné katolícke cirkvi, nepoužíva rímsky obrad, ale jeden z východných obradov. V prípade Etiópskokatolíckej cirkvi je ním etiópsky obrad, takmer identický s tým, v ktorom slávi bohoslužby Etiópska ortodoxná cirkev, Eritrejská katolícka cirkev i Eritrejská ortodoxná cirkev.
História.
Etiópskokatolícka cirkev vznikla vďaka činnosti katolíckych misionárov v 19. a 20. storočí, ktorým sa podarilo získať pre úniu s Katolíckou cirkvou časť duchovenstva i veriacich Etiópskej ortodoxnej cirkvi. Etiópskokatolícka hierarchia na čele s arcibiskupom - metropolitom Addis Abeby bola ustanovená v roku 1961.
Počet členov a geografické rozšírenie.
V súčasnosti má Etiópskokatolícka cirkev 225 224 členov (2005). Väčšina z nich žije v Etiópii a Eritrei, niekoľko komunít existuje aj v Európe a USA. Etiópskokatolíckej cirkvi patrí aj kostol svätého Štefana na území Vatikánu. V roku 2015 sa z nej vyčlenila Eritrejská katolícka cirkev ako samostatná cirkev sui iuris.
Štruktúra a hierarchia.
Etiópska katolícka cirkev je metropolitnou cirkvou sui iuris, na jej čele stojí arcibiskup - metropolita Addis Abeby, ktorým je v súčasnosti Berhane-Jesus Demerew Surafiel (nar. 1948). V roku 2005 mala Etiópskokatolícka cirkev celkovo 9 biskupov, 594 kňazov a 185 farností. Po vyčlenení Eritrejskej cirkvi (2015) má štyri eparchie s nasledovnou štruktúrou: 

</doc>
<doc id="30794" url="https://sk.wikipedia.org/wiki?curid=30794" title="The Man Who Sold the World (album)">
The Man Who Sold the World (album)

The Man Who Sold The World je album anglického rockového hudobníka Davida Bowieho, vydaný v roku 1970 v Spojených štátoch a na jar v roku 1971 v Spojenom kráľovstve.
V čase nahrávania bol Bowie zaujatý skôr svojou novou manželkou - Angie než albumom samotným a tak boli všetky skladby naaranžované jeho spolupracovníkmi gitaristom Mickom Ronsonom a producentom Tonym Viscontim. Vďaka ich práci dostal album drsný, priam až heavy metalový zvuk, ktorý album odlišuje od svojho predchodcu "Space Oddity".
Album vyšiel v niekoľkých rôznych obaloch. Americká verzia albumu mala na obale komiksový obrázok kovboja zobrazeného pred nemocnicou Cane Hill (kde bol umiestnený Bowieho nevlastný brat - Terry). Britská verzia mala na obale neslávnu fotografiu Davida v šatách ležiaceho na pohovke. Neskôr, v roku 1972 bol tento obal nahradený fotografiou Bowieho ako Ziggy Stardusta z koncertného vystúpenia. Tento obal sa zachoval aj v reedícii amaerickej spoločnosti Rykodisc v roku 1990. Pôvodná fotografia sa vrátila na obal albumu až v roku 1999.
Titulná skladba bola spopularizovaná v 90.rokoch najmä vďaka americkej skupine Nirvana, ktorá ju zaradila do svojho koncertného vystúpenia "MTV Unplugged" v roku 1994. 
Zoznam skladieb.
Autorom hudby a textov je David Bowie.
Reedície.
Album bol vydaný v dvoch reedíciách na CD, prvýkrát v roku 1991 americkým vydavateľstvom Rykodisc a obsahol dve ďalšie bonusové skladby. Druhýkrát vydala album spoločnosť EMI v roku 1999. Táto edícia bola digitálne remastrovaná a neobsahovala žiadne bonusové skladby. 

</doc>
<doc id="30796" url="https://sk.wikipedia.org/wiki?curid=30796" title="Praplazy (Anapsida)">
Praplazy (Anapsida)

Praplazy alebo anapsidy (lat. "Anapsida") je v tradičných systémoch veľký taxón (spravidla podtrieda) triedy plazy (Reptilia).
Zahŕňa druhy, ktoré sa vyznačujú absenciou spánkových otvorov v lebke a sklonom k vytváraniu telesného panciera. Praplazy okrem primitívnych foriem obyčajne zahŕňali aj korytnačky, podľa súčasných názorov ale patria korytnačky do taxónu diapsidy (hoci majú anapsidný typ lebky).
Podtrieda praplazy sa prvýkrát objavila koncom karbónu, pred približne 330 miliónmi rokov, pričom najväčší úspech dosiahla koncom permu (pred 270 až 250 miliónmi rokov), kedy ju okrem iných zastupovali veľké bylinožravé pareiasaury (Pareiasauria) a aj vodné mesosaury (Mesosauria).

</doc>
<doc id="30797" url="https://sk.wikipedia.org/wiki?curid=30797" title="Corythosaurus">
Corythosaurus

Corythosaurus bol 7 až 10 m. dlhý bylinožravý dinosaurus, dvojnohý a štvornohý ornitopód zo skupiny Lambeosaurinae. Na rozdiel od rodu Charonosaurus zastupoval v rámci tejto skupiny rody vysokým kosteným hrebeňom, ktorý bol z bokov sploštený (podobne ako napríklad u rodu Lambeosaurus). Známy je z kostí patriacich aspoň dvom desiatkam jedincov. Žil pred 77 až 76,5 miliónmi rokov, nájdený na západe Kanady a USA. Jediný druh je Corythosaurus casuaricus.
Nález a druhy.
Prvé fosílie tohto dinosaura objavil už v roku 1912 americký paleontológ Barnum Brown pri rieke Red Deer v lokalite, ktorá je dnes známa ako Park dinosaurov. Išlo o takmer kompletnú kostru so zachovanými odtlačkami kože. V roku 1916 tento exemplár spolu s inými fosíliami prepravovala kanadská loď "Mount Temple" do Británie, bola však potopená nemeckou loďou "SMS Möwe" a tak 75 miliónov rokov starý náklad sa ocitol na dne atlantického oceána, kde leží dodnes.
Pôvodne bolo opísaných sedem druhov rodu Corythosaurus: "C. casaurius", "C. bicristatus", "C. brevicristatus", "C. excavatus", "C. frontalis" a "C. intermedius". Len jeden z nich je však dnes považovaný za platný - "C. casaurius".
Klasifikácia.
Corythosaurus patrí do podčeľade Lambeosaurinae, do ktorej sú zahrnuté aj rody Olorotitan, Hypacrosaurus alebo Lambeosaurus, pre ktoré sú charakteristické pompézne hrebene či výrastky. Najbližším príbuzným Corythosaura v rámci celej tejto podčeľade je zrejme rod Olorotitan.
Opis.
Corythosaurus dorastal do dĺžky 10 metrov a vážil asi 4 tony. Rovnako ako všetky hadrosaury, aj Corythosaurus mal rozšírený bezzubý zobák. V čeľustiach mal stovky husto rastúcich zubov, stavaných na prežúvanie tuhého rastlinného materiálu. Celkom bolo nájdených asi 20 lebiek tohto dinosaura.
Tento to pomerne hojný živočích bol vybavený na hlave polkruhovitým kosteným hrebeňom, ktorý bol, podobne ako u jeho príbuzných, dutý a napojený na dýchacie cesty. Takto slúžil na vydávanie hlasitých zvukov, ktorými komunikovali a udržovali kontakt medzi sebou členovia čriedy aj na kilometre, keď boli práve roztratení po krajine a neputovali. 

</doc>
<doc id="30798" url="https://sk.wikipedia.org/wiki?curid=30798" title="Biologická evolúcia">
Biologická evolúcia

Biologická evolúcia alebo evolúcia je proces, tvoriaci základ teórie evolúcie, teda vývoj ako proces postupného rozdeľovania druhov na viacero nových druhov v čase a priestore pri prechode z generácie na generáciu. Výsledkom tohto procesu je súčasná biodiverzita (bohatosť druhov). Často sa dodáva, že evolúcia je spojená aj s rastom komplexity jedincov, teda postupným zdokonaľovaním živej hmoty a foriem života medzi jednotlivými generáciami, smerujúci od jednoduchých organizmov k stále zložitejším.
Vedný odbor, ktorý sa zaoberá evolúciou sa nazýva evolučná biológia alebo evolucionistika. Teoretické koncepty evolučnej biológie sa aplikovali aj na proces vzniku, vývoja a šírenia základných informačno-kultúrnych jednotiek, mémov. Touto problematikou sa zaoberá memetika.

</doc>
<doc id="30799" url="https://sk.wikipedia.org/wiki?curid=30799" title="Jaskyňa">
Jaskyňa

Jaskyňa je prírodný podzemný dutinový priestor, ktorý vzniká buď v krase rozpúšťaním, vymieľaním, resp. zvetrávaním materskej horniny, vo vulkanických horninách ako dutina po plynoch, alebo na pobreží pôsobením prílivových vĺn (abrázna jaskyňa). Štúdiom jaskýň sa zaoberá odvetvie geomorfológie – speleológia. V súčasnosti sa vymedzujú aj ďalšie špecifické odbory – krasová geológia a krasová geomorfológia, pre ktoré jaskyňa predstavuje osobitý predmet výskumu.
Delenie jaskýň.
Jaskyne sú tvorené geologickými procesmi, ktoré môžu ešte obsahovať kombinácie chemických procesov, tektonických síl a atmosférického pôsobenia.
Primárne.
Niektoré jaskyne vznikajú zároveň s horninou. Nazývame ich pôvodné alebo primárne jaskyne; v speleológii a krasovej geomorfológii ich poznáme pod termínom syngenetické jaskyne (napr. Jelenecká jaskyňa vo Veľkej Fatre, Travertínová jaskyňa v Hájskej tiesňave v Slovenskom krase). Vznikajú predovšetkým pri sedimentácii pramenných vápencov alebo vo vulkanických horninách, kde sa tvoria lávové jaskyne (exhalačné komíny a pod.), ale aj tzv. tree-mould caves, resp. jaskyne (alebo kaverny) po biogénnom rozklade stromov prikrytých horninou. Príkladov zo Slovenska je veľa (Studňa na Ragáči ako exhalačný komín, jaskyne typu tree-mould caves vo Vihorlatských vrchoch).
Sekundárne.
Sekundárne jaskyne, ktoré v speleológii a krasovej geomorfológii poznáme pod termínom epigenetické jaskyne, vznikajú neskoršou postupnou koróziou, eróziou, kryogénnym zvetrávaním, rútením, či v prostredí gravitačnej deformácie už vzniknutej horniny, alebo vzájomnými kombináciami spomenutých dejov. Príkladom jaskyne, v ktorej pri speleogenéze dominovali procesy vymieľania a chemického zvetrávania je Domica v Slovenskom krase, Ochtinská aragonitová jaskyňa v Hrádku Revúckej vrchoviny.
Život.
Jaskyne sú relatívne jednými z najnehostinnejších miest na Zemi. Celý rok v nich panuje tma a zima, vo vysokohroských jaskyniach niekedy teploty po celý rok neprekročia 0 °C. Napriek tomu máme na Slovensku v podmienkach napr. planinového krasu stovky statických jaskýň s teplotou 7,5 – 9 °C, ktorá v priebehu roka osciluje len minimálne, a teda ide o podzemné priestory, kde by človek bez väčších ťažkostí prežil aj zimu s krutými mrazmi. Tieto vlastnosti využívali hojne aj neolitické kultúry, ktoré v jaskyniach nachádzali refúgium. V dynamických jaskyniach (napr. aktívne ponorové jaskyne), do ktorých v zime intenzívne prúdi vzduch, sa teploty svojimi hodnotami blížia k vonkajšej teplote, teda často hlboko pod bod mrazu, a prežitie človeka by tu dlhodobo nebolo možné. Aj napriek tomu jestvujú rozmanité formy života, ktoré sa podzemnému prostrediu dlhodobo prispôsobili. Odborný názov živočícha žijúceho v jaskynnom spoločenstve je "troglobiont". Slepé (resp. so zakrpateným zrakovým zmyslom), bezfarebné (bez kožného pigmentu) a skoro priehľadné troglobiontné, resp. troglofilné garnáty, červy, chvostoskoky, mnohonôžky, pavúkovce, hmyz, kôrovce, obojživelníky a jaskynné ryby. Dokonca plazy, a to prechodne v čase aestivácie.
Z rastlín to bývajú rôzne druhy jednoduchých plesní a machov. Mikrobiológovia v slovenských jaskyniach intenzívne skúmajú bohatý podzemný svet mikroorganizmov.
Jaskyne slúžia aj ako prechodné útočisko pre netopiere, zdržujúce sa v nich iba počas dňa; mnohé druhy netopierov v nich aj prezimovávajú. Blízko pri povrchu si v podzemí nachádzajú úkryt z rôznych dôvodov aj niektoré väčšie cicavce, napr. šelmy – v podmienkach slovenských jaskýň využívajú podzemné priestory medvede (zimovanie), vlky (ukrývanie mláďať), líšky (zimovanie), rysy (denný úkryt), mačky divé (denný úkryt), jazvece (denný úkryt, zimovanie), introdukovaný psíky medvedíkovité (denný úkryt) a pod.
Archeológia.
V priebehu dejín primitívni ľudia užívali jaskyne na bývanie a ochranu pred nepriazňou počasia, na pochovávanie, alebo ako kultové obradné miesta. Keďže fragmenty tých čias sú na svojom mieste dobre chránené pred klimatickými a inými nepriaznivými zmenami stávajú sa nedoceniteľnými v odhaľovaní spôsobu života týchto ľudí. Nástenné maľby sú samostatnou zaujímavosťou a predstavujú azda najstarší známy umelecký prejav človeka. Najstaršie jaskynné osídlenie u nás bolo dokumentované v jaskyni Čertova pec, bohaté nálezy pochádzajú aj z Domice a Liskovskej jaskyne.
Jaskyne sú tiež dôležité pre geologický výskum, pretože môžu odhaliť podrobnosti o minulých klimatických podmienkach obsiahnutých v nánosových vrstvách.
Symbolika.
Tajuplná brána k podzemnému svetu bola oddávna považovaná za kultový priestor predstavujúci vstup do nadprirodzena. Pre mnohé kultúry symbolizovala napríklad rodiace materské lono.
V architektúre ju symbolizuje výklenok v stene zvaný "nika". Podobné útvary sú aj "mihrab" v islamskej mešite, alebo apsida v kresťanskom kostole.
Využitie.
Jaskyne sú dnes často využívané na rekreáciu. Jaskyniarstvo sa napríklad stalo obľúbeným spôsobom skúmania jaskýň. Pre menej dobrodružné povahy sa premenila časť najkrajších podzemných priestorov na sprístupnené jaskyne s umelým osvetlením, schodiskami a chodníkmi umožňujúcimi prechod týmito priestormi s minimálnou námahou. Jaskyne sa tiež využívajú pri liečbe ochorení dýchacích ciest takzvanou speleoterapiou.
Sprístupnené jaskyne na Slovensku.
Na území Slovenska sa v roku 2022 nachádzalo podľa údajov Slovenského múzea ochrany prírody a jaskyniarstva v Liptovskom Mikuláši približne 7100 jaskýň.
Sprístupnené sú:
Niektoré jaskyne sú sprístupnené verejnosti, pričom ich prevádzku zabezpečujú iné subjekty ako Správa slovenských jaskýň:
Turisticky neprístupné jaskyne.
O skutočnosti, že Slovensko v stredoeurópskom meradle patrí medzi krajiny s najväčším bohatstvom krasových javov (len v Rakúsku je vyše 10 000 jaskýň), vie spomedzi širšej verejnosti iba málokto. Jej pozornosť je zvyčajne zúžená len na niekoľko jaskýň, populárnych z pohľadu možnosti ich návštevy počas turistického či poznávacieho výletu. O zostatku zo 7014 známych jaskýň na Slovensku v súčasnosti sú informácie známe zvyčajne iba speleológom, jaskyniarom, nemnohým odborníkom – karsológom, krasovým geológom a geomorfológom, milovníkom krasu či zainteresovaným turistom.

</doc>
<doc id="30804" url="https://sk.wikipedia.org/wiki?curid=30804" title="Placebo (skupina)">
Placebo (skupina)

Placebo je hudobná skupina, založená v roku 1994 v Londýne, ich hudbu však sotva možno označiť za britskú. Spevák Brian Molko má americko- škótsko-francúzsko-talianske korene a basgitarista Stefan Olsdal pochádza zo Švédska. Kapelu v súčasnosti tvoria Brian Molko a Stefan Olsdal. Skupina vznikla, keď sa Molko a Olsdal, ktorí chodili do tej istej školy, ale zrejme spolu nikdy neprehovorili, náhodne stretli v Londýne a potom založili skupinu 'Ashtray Heart'. Bubeník Steve Hewitt odišiel z kapely 1. 10. 2007. Ako príčinu uviedol 'osobné a hudobné rozdiely'.
Dejiny.
Skupina Placebo vznikla v dobe, keď mali Angličania celkom iné hudobné problémy, ako zaoberať sa trojicou nováčikov, snažiacich sa odkrojiť si pre seba aspoň časť koláča zvaného popularita. Práve zúrila doba všemožných súbojov medzi Oasis, Blur a takisto Suede a na nejaké to spoznávanie prichádzajúcich nových tvárí akosi nezostával čas. Napriek tomu sa tejto neprehliadnuteľnej trojici podarilo vydobyť si už v tej dobe svoje miesto na výslní, na ktorom zostali doteraz.
1994 – 1997: Prvé kroky.
Začiatky skupiny sa datujú do roku 1994, keď sa spevák skupiny Brian Molko stretol s jeho bývalým spolužiakom švédskym gitaristom a basgitaristom Stefanom Olsdalom na stanici londýnskeho metra v South Kensington. Neskôr sa stretli na koncerte v jednom z mnohých londýnskych klubov a rozhodli sa spolu založiť vlastnú skupinu. Na post bubeníka obsadili Angličana Stevena Hewitta, ktorý s nimi nahral prvé demá, ale plnoprávnym členom kapely sa stal až oveľa neskôr.
Ich prvý singel "Bruise Pristine" vychádza v nezávislom vydavateľstve Fierca Panda v limitovanom náklade 1000 kusov, čo z neho v súčasnosti robí zberateľskú raritu. Skupina okamžite začína na vlastné náklady koncertovať v londýnskych kluboch. Za bicími však sedí Stefanov spolužiak Robert Schultzberg, pretože Hewitt bol v tej dobe na turné so svojou skupinou.
Päťdesiatjeden týždňov od ich debutového koncertu podpisujú nahrávaciu zmluvu na album so spoločnosťou Hut Recrodings a ďalšie dva mesiace strávia nahrávaním piesní v Dubline a Londýne. Do vydania albumu sa na trhu objavia ešte ďalšie dva single – "Come Home" a "36 Degrees".
17. júla 1996 vychádza ich prvý eponymný album a je to naozaj veľmi vydarený debut. Produkcie sa ujal Brian Wood, ktorý mal už za sebou spoluprácu s Liz Phair, či kapelami Jesus Lizard a Veruca Salt. Spoločnými silami sa im podarilo dosiahnuť dosť pestrofarebný zvuk, čo bolo prioritou nahrávania. Občas je možné začuť analógové syntetizátory alebo taktiež zvuky hračkárskych nástrojov.
V septembri roku 1996 vychádza ďalší singel s názvom "Teenage Angst", ktorí svojimi hitovými ambíciami začína napĺňať predzvesť vychádzajúcej hviezdy. V čase prvých zábleskov popularity majú už Placebo za sebou niekoľko zaujímavých koncertných vystúpení. V roku 1995 absolvovali napríklad niekoľko koncertov s kapelami Ash, Whale a Bush. Oveľa významnejšie je však koncertovanie so živou hudobnou legendou Davidom Bowiem na jeho cestách po Európe. Ten sa stal ich veľkým priaznivcom a aj neskôr ich prizval na hosťovanie na jeho poslednom turné.
Ešte v septembri roku 1996 opúšťa pre pretrvávajúce nezhody skupinu bubeník Robert a na jeho miesto okamžite nastupuje už spomínaný Steve Hewitt a skupina vyráža na štvormesačné turné po trinástich krajinách.
20. januára 1997 vychádza ich ďalší singel a prvý veľký hit (4. miesto v britskom singlovom rebríčku). Jeho názov je "Nancy Boy". Hlavne táto pieseň im otvorila dvere do sveta veľkého showbusinessu – s piesňou "Nancy Boy" sa Placebo objavili v programe britskej BBC – Tops Of The Pops a doteraz ostala jednou z ich najznámejších. Molko sa však o nej vyjadruje viac než kriticky a označuje ju "„za najhroznejšiu pesničku, akú kedy napísal“" a v roku 2003 sľúbil, že už ju nikdy nezahrajú naživo. O rok neskôr však sľub porušil a pieseň uzatvárala koncerty na ich turné v roku 2004.
Ako posledný singel z ich prvého albumu vychádza (opäť) pieseň "Bruise Pristine" v reedícii na Hut Records/Elevator Music.
1998 – 1999: Without You I’m Nothing.
Pieseň "Pure Morning" vzchádza 3. augusta 1998 ako prvý singel z pripravovaného druhého albumu. Brian objasňuje význam skladby takto: „Pieseň je o takých chvíľach, keď začína deň, vychádza slnko a všetci sú pripravení stráviť ďalších pár hodín v práci. Ty si však na dne a cítiš sa psychicky narušovaný celým okolitým svetom. Jediné, čo v tej chvíli potrebuješ, je aby bol niekto pri tebe, objal ťa a pomohol ti znova zaspať.“
Ku skladbe bol natočený aj veľmi pôsobivý klip, kde Brian stojí na rímse vysokej budovy a rozhoduje sa, či má skočiť, alebo nie. Nakoniec skočí, ale jeho let sa zastaví a on ostane stáť na stene domu, rovnobežne so zemou. Singel zopakoval umiestnenie na 4. mieste v britskom singlovom rebríčku a prenikol aj do playlistov amerických rádií.
Ešte pred vydaním očakávaného druhého albumu sa na pultoch objaví ďalší singel s názvom "You Don´t Care About Us", vydaný koncom septembra roku 1998.
Druhý album uzrel svetlo sveta 12. októbra 1998 a nesie názov Without You I’m Nothing. Album produkoval Steve Osbourne (okrem "Pure Morning" – produkcia: Phil Vinall). Album bol prijatý veľmi dobre a aj z kruhov kritikov vychádzali pozitívne ohlasy. Brian sa k nemu vyjadruje takto: "„Na novej platni sme sa chceli dostať trocha dopredu a nesnažiť sa kopírovať náš starší album. To by bolo veľmi jednoduché a v konečnom dôsledku by ma to asi dosť nudilo. Veď prečo by sme vlastne mali využiť iba časť našich tvorivých schopností a neposunúť sa niekam ďalej? To by bolo dosť hlúpe, nie?“" Všetky texty sú opäť z pera Briana Molko, ale hudba vznikala kolektívnou prácou celej trojice.
O ich úspechu svedčí aj fakt, že boli pozvaní na niekoľko koncertov megalomanského "Popmart" turné írskych U2 ako predkapela. Rovnakej úlohy sa zhostili aj na koncertoch Davida Bowieho.
V januári 1999 vychádza ich ďalší singel "Every You Every Me", známy predovšetkým z filmu "Veľmi nebezpečné známosti". Neskôr vystúpili v New Yorku, v Madison Square Garden, pri príležitosti Bowieho päťdesiatych narodenín.
Po "Every You Every Me" nasledujú ešte dva single – "Without You I’m Nothing", ktorý bol nahratý spolu s Davidom Bowiem. Posledným singlom z albumu je skladba "Burger Queen Français", ide vlastne o poslednú skladbu z ich druhého albumu, len vokály boli prespievané do francúzštiny. Singel bol vydaný v limitovanom množstve pre francúzsky a belgický trh.
2000 – 2001: Black Market Music.
V lete 2000 sa po skoro ročnom odpočinku a nahrávaní nového albumu objavuje na pultoch hudobných predajní nový singel – "Taste In Men", silne inšpirovaný zvukom americkej industriálnej kapely Nine Inch Nails.
Ešte pred vydaním ich tretieho albumu v septembri vydávajú ďalší singel "Slave To The Wage". Molko o ňom hovorí: "„Táto pieseň je o individualite, o bytí samým sebou, o viere vo vlastné sny a v to, že ich môžeme dosiahnuť. Odmena potom bude oveľa väčšia, ako keď bude robiť to, čo vám prikážu rodičia. Nájdi si dobrú prácu, ožeň sa, maj 2,4 detí, 1,2 zlatej rybky, 3,6 auta. Pre mnoho ľudí je to synonymom osobného úspechu, ale mnoho ľudí dosiahne určitý bod v svojom živote a pýta sa: „To je ono? Toto som chcel?““ "
Ich tretí album Black Market Music vychádza 9. októbra 2000. Od čias "Without You I’m Nothing" sa Placebo v očiach britskej hudobnej tlače stali nemódni a Molkov adrogýnnnyy zjav bol podrobovaný neustálej kritike a zosmiešňovaniu. Ale v kontinentálnej Európe dosiahol album veľký kritický i obchodný úspech. Album debutoval na prvom mieste francúzskej hitparády a dosiahol vysoké umiestnenia aj v ďalších národných rebríčkoch.
Ďalším singlom sa stáva skladba "Special K". K skladbe je natočený aj futuristický videoklip, v ktorom sa zmenšený Brian vydáva do útrob ľudského tela. Britské hudobné stanice a rádia odmietajú pieseň hrať, pretože jej názov je totožný so slangovým označením drogy ketamín. Skupina vydáva singel ako EP, čím ho vlastne diskvalifikovala z možného umiestnenia v singlových rebríčkoch.
Britské média pokračujú v rozoberaní sexuálnej orientácie trojice (Molko je bisexuál, Olsdal homosexuál a Hewitt je heterosexuál) a ich divokého životného štýlu, ktorý sa odzrkadlil v textoch niektorých piesní.
Kapela sa rozhodla ignorovať britský trh a ako posledný singel vydáva pieseň "Black-Eyed". Singel je však dostupný iba v kontinentálnej Európe a v Británii je považovaný za zberateľský kus. V októbri 2001 skupina ukončila turné dvoma vypredanými večermi v londýnskej Brixton Academy. Potom sa skupina odobrala na zaslúžený odpočinok po niekoľkých rokoch neustáleho koncertovania.
Prestávku medzi tretím a štvrtým albumom si členovia vyplnili rôzne, Brian Molko trávil čas DJovaním v rôznych európskych kluboch. Okrem iného poskytol vokály skupine Alpinestars pre ich singel "Carbon Kid" a hosťoval na albume "Postions" francúzskeho projektu Trash Palace. Naspieval pesničky "The Metric System" a duet s talianskou herečkou Asiou Argento „Je t’aime… moi non plus“.
2003 – 2005: Sleeping with Ghosts.
Koncom januára 2003 sa v rádiách a v televízii začal objavovať nový, v poradí už dvanásty singel skupiny – "The Bitter End", ktorý sľuboval návrat k rockovému zvuku debutu. Ale nový album Sleeping with Ghosts mal diametrálne odlišný zvuk. Produkoval ho Jim Abbiss, známy najmä svojou spoluprácou s interpretmi pôsobiacimi v oblasti elektronickej hudby (napr. Björk, UNKLE, Sneaker Pimps a iní). Elektronika a niektoré experimenty však sklamali niektorých skalných fanúšikov, najmä tých, ktorí očakávali návrat ku gitarovejšiemu, surovejšiemu zvuku prvých platní.
Album sa vo Veľkej Británii predával dobre, ale väčší úspech zaznamenal na kontinente. Vo Francúzsku sa opäť vyšplhal na prvú priečku a v rebríčku zotrval takmer rok. Skupina vydala ďalšie tri single – "This Picture", "Special Needs" a "English Summer Rain".
Skupina absolvovala svoje prvé koncertné vystúpenia v Mexiku, kde sa stali doslova najžiadanejšou skupinou od čias Beatles.
V októbri 2003 skupina natočila jeden z koncertov svojho vypredaného francúzskeho turné v parížskom Palais Omnisports de Bercy-Paris a na jar 2004 ho vydala na DVD pod názvom Soulmates Never Die: Live in Paris. DVD zaznamenalo veľký úspech a stalo sa vôbec najpredávanejším DVD nosičom vydavateľstva Virgin Records.
Nasledoval posledný singel, a to pieseň "Protect Me From What I Want" prespievaná vo francúzskom jazyku pod názvom "Protège-moi". Skupina zverila natáčanie videoklipu škandalóznemu francúzskemu režisérovi – Gaspardovi Noému. Videoklip s pornografickým obsahom zakázali všetky francúzske televízie a nakoniec vyšiel v limitovanom množstve na nosičoch DVD s francúzskym hudobným časopisom Les Inrockuptibles.
Na jeseň 2004 skupina sa rozhodla obzrieť za desiatimi rokmi svojej kariéry a rozhodla sa vydať kolekciu všetkých svojich singlov na CD a DVD. 30. novembra 2004 vychádza Once More With Feeling: Singles 1995 – 2004. Kompilácia obsahuje všetkých 17 singlov skupiny a dve nové skladby – "Twenty Years" a "I Do". Limitovaná edícia na dvoch CD diskoch obsahovala ďalších 10 obľúbených remixov kapely.
Na podporu predaja kompilácia skupina odohrala niekoľko koncertov, posledný z nich sa odohral vo vypredanej londýnskej Webley Aréne. Na koncerte spolu s kapelou vystúpil aj spevák legendárnej skupiny The Cure – Robert Smith.
Na jar 2005 skupina absolvovala krátke turné po krajinách Južnej Ameriky. 2. júla 2005 Placebo vystúpili na koncerte Live 8 vo Versailles pri Paríži.
2006: Meds.
Album Meds vyšiel vo väčšine krajín 13. marca 2006, o 3 dni skôr vyšiel v Austrálii a na Novom Zélande. Nelegálne kópie sa dali stiahnuť na internete ešte pred oficiálnym vydaním, od 17. januára 2006. Prvým singlom z albumu sa na Britských ostrovoch stal "Because I Want You", vydaný 6. marca 2006. Prvým singlom v ostatných krajinách sa stal "Song to Say Goodbye", vydaný v ten istý deň. Druhým singlom z Meds bol "Infra-Red", vydaný 19. júna 2006. Tretím a posledným singlom sa stal "Meds". "Meds" sa v máji 2006 v USA dostal medzi 50 najhranejších pesničiek žánru alternatívny rock. 
Album bol znova vydaný pod Virgin Records v USA v januári 2007 a obsahoval 3 extra pesničky ("Lazarus", "UNEEDMEMORETHANINEEDU" a "Running Up That Hill"), neobsahoval však pesničku "In the Cold Light of Morning" z pôvodného albumu.
2009: Battle for the Sun.
V januári 2009 Placebo potvrdili, že dokončili prácu na svojom doteraz poslednom albume a plánujú ho vydať v júni 2009. Tento album bol prvý, na ktorom hral na bicích nový bubeník Steve Forrest. Album bol vydaný 8. júna 2009. Tento album obsahuje ich úspešné single ako " Battle for the Sun" alebo "For What it´s Worth"
Členovia skupiny.
Súčasní členovia.
V roku 2009 je zloženie kapely nasledovné:
Pri živých vystúpeniach kapele vypomáhajú dvaja hudobníci:

</doc>
<doc id="30805" url="https://sk.wikipedia.org/wiki?curid=30805" title="Laura Welch Bush">
Laura Welch Bush



</doc>
<doc id="30806" url="https://sk.wikipedia.org/wiki?curid=30806" title="Laura Bushová">
Laura Bushová

Laura Lane Bushová, rodená Welchová, (* 4. november 1946, Midland, Texas, USA) je manželka bývalého prezidenta USA Georga W. Busha. Podľa časopisu "Forbes" bola v roku 2004 druhou najmocnejšou ženou v USA a štvrtou na svete.
Študovala najprv na Southern Methodist University, kde v roku 1968 získala bakalársky titul v odbore učiteľstvo. Následne pracovala ako učiteľka na druhom stupni na základnej škole. Neskôr pokračovala v štúdiu a získala magisterský titul na The University of Texas at Austin, kde študovala knihovníctvo. Následne pracovala ako pracovníčka knižnice.
So svojim budúcim manželom Georgeom W. Bushom sa stretla v roku 1977. Vzali sa o rok neskôr. V roku 1981 sa im narodili dcéry dvojičky. Po svadbe s Bushom sa začala politicky angažovať. Pomáhala manželovi pri jeho úspešnej kampani, po ktorej bol zvolený do Kongresu v roku 1978.

</doc>
<doc id="30809" url="https://sk.wikipedia.org/wiki?curid=30809" title="Internetová akciová bublina">
Internetová akciová bublina

Internetová akciová bublina je označenie pre obdobie, počas ktorého silno narástla hodnota takzvaných "dot-com" spoločností podnikajúcich v oblasti internetu (používali doménu .com). Po ochladení hodnota prudko klesla a veľa spoločností skrachovalo.
Zoznam známych dot-com spoločností.
Tento zoznam nemá byť úplný, poskytuje ale niekoľko známejších prípadov úspechov a neúspechov.

</doc>
<doc id="30810" url="https://sk.wikipedia.org/wiki?curid=30810" title="Veľký Choč">
Veľký Choč

Veľký Choč () je najvyšší vrch v Chočských vrchoch na Slovensku. Z vrcholu Veľkého Choča je kruhový výhľad. 
Poloha.
Nachádza sa v západnej časti Chočských vrchov, v geomorfologickom podcelku Choč. Samotný vrchol leží v katastri obce Vyšný Kubín, no popod vrchol vedie hranica okresov Dolný Kubín a Ružomberok. Pod vrchol tak zasahujú aj katastrálne územia obcí Valaská Dubová, Jasenová a Lúčky. 
Charakteristika.
Veľký Choč je s výškou (niektoré zdroje uvádzajú ) dominantným vrchom Chočských vrchov, viditeľný už od Štrby a z celej Dolnej Oravy. Vrchol je turisticky veľmi vyhľadávaný. Má tvar nepravidelnej pyramídy s početnými bralnými partiami. Z vrcholu Choča je vynikajúci kruhový výhľad. Jeho vrchol je porastený kosodrevinou, od Valaskej Dubovej má mierne stúpajúci tvar, kým zo severu a od Lúčok je v príkrom zráze.
Jeho jedinečná podoba a poloha medzi hlavnými slovenskými pohoriami zaujala mnohých literátov, ktorí sa vo svojich básnických či prozaických dielach inšpirovali práve týmto jedinečným prírodným úkazom. Naši poprední maliari a fotografi zvečnili krásu prírody Choča zo všetkých strán a ročných období. Choč má množstvo fanúšikov aj medzi pospolitými turistami, ktorí sa opakovane vracajú pokochať sa prírodou, ktorá nikdy nie je rovnaká. Choč bol v minulosti a stále je predmetom štúdia botanikov, zoológov, geológov, ale aj jaskyniarov a ekológov. Historici historizujú o jeho úlohe pri osídľovaní tohto kraja, etnológovia zbierajú povesti, folkloristi zachraňujú zvyšky ľudovej umeleckej tvorby obyvateľov dedín spod Choča.
Masív patrí do rozsiahlej národnej prírodnej rezervácie Choč, ktorej súčasťou sú susedné vrcholy Predný Choč, Malý Choč, Stredný Choč a Zadný Choč.
Výhľady.
Veľký Choč je obľúbeným cieľom turistov, poskytujúci ďaleké výhľady. Vďaka značnej nadmorskej výške a polohe poskytuje výhľad na okolité pohoria, no nezriedka dovidieť až do Poľska a na Moravu. Mimo chočských vrcholov je veľmi dobre vidieť blízku Malú Fatru, Oravskú Maguru, Oravské Beskydy, Západné Tatry, Nízke Tatry a severnú časť Veľkej Fatry.
Prístup.
Veľký Choč je prístupný po štyroch chodníkoch:
Najkrajší výstup je z Lúčok alebo Vyšného Kubína, pri ktorých sa turistom naskytajú krásne výhľady.

</doc>
<doc id="30811" url="https://sk.wikipedia.org/wiki?curid=30811" title="Laura Bush">
Laura Bush



</doc>
<doc id="30812" url="https://sk.wikipedia.org/wiki?curid=30812" title="Placebo">
Placebo

Placebo môže byť

</doc>
<doc id="30814" url="https://sk.wikipedia.org/wiki?curid=30814" title="Gorazd (Nitra)">
Gorazd (Nitra)

Svätý Gorazd (9. – 10. storočie) bol veľkomoravský biskup a literát.
Gorazd bol žiakom sv. Cyrila a Metoda. Pochádzal z okolia Nitry, pravdepodobne z lokality dnešnej obce Močenok, z usadlosti Gorazdov. Spolu so sv. Cyrilom a Metodom a ich pomocníkmi sv. Klimentom, Naumom, Angelárom a Sávom patrí do skupiny svätcov označovaných svätí sedmopočetníci.
Život.
Nezachoval sa nám žiaden samostatný život Gorazda, najviac informácií o ňom máme z "Života Klimenta", ktorý napísal svätý Teofylakt Ochridský na konci 11. alebo začiatku 12. storočia na základe starších slovanských predlôh. Gorazdovo meno sa nachádza aj v Zozname bulharských arcibiskupov, v slávosloví v tzv. Borilovom synodiku (1211) a ďalších prameňoch.
Spolu so sv. Cyrilom a Metodom sa zúčastnil r. 867 cesty do Ríma. Za kňaza vysvätil Gorazda biskup Formozus v Ríme v roku 868. O jeho prítomnosti v Ríme svedčí aj správa z literárnej správy "Uspenije Kirilla", kde sa môžeme dočítať, že Cyril si pred svojou smrťou pozval do kláštora Klimenta, Sávu, Angelára, Gorazda a Nauma a utvrdzoval ich vo viere. Spolu so svätým Metodom bol pri návrate z Ríma zajatý a väznený franskými biskupmi.
Sv. Gorazda si za svojho nástupcu v biskupskom úrade pred svojou smrťou zvolil sv. Metod týmito slovami: "Toto je vašej zeme slobodný muž, učený dobre v latinských knihách, pravoverný." Pri jeho voľbe vychádzal sv. Metod z pomerov v 9. storočí, ktoré delili ľudí na slobodných a poddaných. V myšlienkovom svete takéhoto prostredia nebolo možné, aby nástupcom v arcibiskupskom úrade bol niekto iný ako syn niektorého vplyvného veľkomoravského veľmoža, ktorý by mal vážnosť v očiach kniežat a mal aj ich podporu. Nie je jasné, či v tom čase už bol vysväteným biskupom alebo nie. Zoznam bulharských arcibiskupov uvádza, že bol za biskupa vysvätený sv. Metodom a vyhnaný „duchoborcami“ (t.j. zástancami Filioque).
Osudy svätého Gorazda po smrti sv. Metoda (6. apríla 885) zostávajú nejasné. Na krátko, kým sa k moci nedostal Viching, sa ujal vedenia byzantskej misie. Dlhý život Klimenta (tzv. Bulharská legenda) hovorí o jeho odstránení z biskupského stolca a väznení. Potom už o ňom nemáme žiadnu správu až vo veľmi neskorých prameňoch. Nespomína sa, že by bol vyhnaný z územia Slovenska ako Kliment, Naum a Angelár. Pravdepodobne bol zabitý alebo nútený stiahnuť sa do úzadia.
Mnohé teórie uvádzajú, že po smrti kráľa Svätopluka bol sv. Gorazd vysvätený na biskupa a povýšený na arcibiskupa Veľkej Moravy. Pre takéto tvrdenia však chýbajú akékoľvek argumenty. Niektorí tiež tvrdia, že po vpáde Maďarov do Karpatskej kotliny bol nútený utiahnuť sa do zahraničia. Je možné, že pôsobil v Čechách, Poľsku alebo v Bulharsku. Ani pre tieto úvahy však neexistujú žiadne seriózne faktografické podklady, s výnimkou Bulharska. Práve v Bulharsku, kde je zaradený do zoznamu svätých sedmopočetníkov, je jeho pamiatka osobitne živá.
Podľa istej tradície sa jeho ostatky nachádzajú v Berate (ktorý sa kedysi volal Belgrad alebo Belograd) v dnešnom Albánsku. Sú uložené v miestnej katedrále spolu s ostatkami sv. Angelára a ďalších svätcov. Služba svätým sedmopočetníkom, ktorá vznikla v tomto meste, ospevuje Gorazda a Angelára ako ochrancov mesta. Pravosť týchto ostatkov je však otázna. Jeho úcta sa šírila najmä na území Ochridského arcibiskupstva.
Keďže sv. Gorazd veľmi dobre poznal svojho učiteľa sv. Metoda, mnohí, najmä slovenskí bádatelia predpokladajú, že je aj autorom jeho životopisu, ktorý poznáme pod názvom "Život Metoda". Gorazdovi sa niekedy pripisuje aj preklad staroemerámskej spovednej modlitby zo starej hornonemčiny do staroslovienčiny.
Uctievanie.
Liturgická spomienka sv. Gorazda a spoločníkov sa podľa kalendára Rímskokatolíckej cirkvi slávi na Slovensku 27. júla. V gréckokatolíckej a pravoslávnej cirkvi je uctievaný v rámci skupiny svätých sedmopočetníkov tiež 27. júla.
Úctu k sv. Gorazdovi na Slovensku dokazujú nielen jemu zasvätené kostoly, ale aj veľký počet jeho vyobrazení (Dusík, Hložník, Klimčák). Básnik Svetloslav Veigl napísal o sv. Gorazdovi báseň.
Po sv. Gorazdovi je pomenovaný vrch v Antarktíde s nadmorskou výškou 650 m (65° 09' 03.0" južnej zemepisnej dĺžky, 61° 47' 52.0" západnej zemepisnej šírky), toto meno mu dali Bulhari.

</doc>
<doc id="30816" url="https://sk.wikipedia.org/wiki?curid=30816" title="Glutamát sodný">
Glutamát sodný

Glutamát sodný alebo často glutaman sodný je sodná soľ kyseliny glutámovej. Komerčne je dostupný aj pod názvom "glutasoľ". Známy je aj pod označením MSG (z angl. "monosodium glutamate"), E621 alebo Vetsin.
Vlastnosti.
Je biely kryštalický prášok, dobre rozpustný vo vode.
Použitie.
Glutamát sodný sa používa v potravinárskom priemysle ako dochucovadlo a prostriedok na zvýrazňovanie chuti pod označením E 621. Používa sa hlavne v instantných polievkach a omáčkach i v zemiakových lupienkoch, v niektorých koreninách, ochucovadlách, ale aj v mrazených mäsových a zeleninových výrobkoch. Široké uplatnenie má v ázijskej kuchyni.
Glutamát sodný aktivuje chuťové receptory jednej z piatich základných chutí - umami. Jeho účinok zosilňujú disodné ribonukleotidy.
Škodlivosť.
Mnohé štúdie vedené či už samotnými výrobcami, ale predovšetkým nezávislými inštitúciami, nepreukázali škodlivosť glutamánu v množstvách používaných v potravinách. Placenta je pre glutamát takmer nepriepustná, takže nie je toxický ani pre tehotné ženy.
Nadmerné užívanie môže vyvolať zdravotné problémy, najmä zvracanie, tuhnutie svalov, búšenia srdca, bolesti hlavy, studený pot a závraty. Niektorí ľudia môžu mať intoleranciu na glutamát, tá je však zvyčajne spôsobená vedľajšími produktami, ktoré vznikajú pri jeho výrobe.
Výroba.
Prirodzene sa vyrába ľubovoľnými procesmi, pri ktorých dochádza k štiepeniu bielkovín (sušenie, fermentácia, zrenie či pomalé varenie) alebo zo sušených rias. Bežne sa získava fermentáciou kukurice, cukrovej repy alebo trstiny. Pri týchto procesoch však okrem -glutamátu vzniká aj -glutamát, ktorý ľudské telo nevie metabolizovať.
Priemyselne sa čistý glutamát sodný najčastejšie vyrába z hydrolyzátu kvasiniek pestovaných na substrátoch obsahujúcich škrob (najmä zemiaky, múka, cukrová repa, melasa...). Získaná zmes aminokyselín sa delí a čistá kyselina glutámová sa čiastočne zbavuje kyslosti (neutralizuje) hydroxidom sodným: 
 + NaOH → + 

</doc>
<doc id="30817" url="https://sk.wikipedia.org/wiki?curid=30817" title="E621">
E621



</doc>
<doc id="30818" url="https://sk.wikipedia.org/wiki?curid=30818" title="Demokratická strana USA">
Demokratická strana USA



</doc>
<doc id="30819" url="https://sk.wikipedia.org/wiki?curid=30819" title="Dolár">
Dolár

Dolár je mena používaná vo viacerých štátoch. Americký dolár je najpoužívanejšia mena na svete. 
Názov.
Názov vznikol takto: americké "dollar" &lt; dolnonemecké "daler" (s čiarkou nad a) resp. staroholandské "daler" &lt; "Joachimsdaler" (= doslova „Jáchymovčan“) &lt; "Joachimsdal" (= Jáchymov)
Názov teda pochádza z historického mena nemeckých strieborných mincí, ktoré po slovensky nazývame toliar, ktoré sa pôvodne označovali „Joachimsdaler“, pretože sa svojho času razili hlavne v Jáchymove („Joachimsdal“) v Česku od roku 1515. Hornonemecký ekvivalent pre toliar bol/je "Thaler" alebo "Taler".
Toliar sa šíril ako daalder v Holandsku, ako daler vo Švédsku, Dánsku a Nórsku v súčasnosti bolo slovo toliar používané pre bývalú Slovinskú menu.
Z Holandska sa dolár šíril po svete vzhľadom na čulý obchodný styk a to ako na Stredný východ, tak sčasti v Nemecku, v talianskych mestách vrátane Benátok. Populárnym sa stal aj v Holandskej Východnej Indii a v holandskej kolónii v Amerike Nový Amsterdam teraz New York City.
V anglických kolóniách v Severnej Amerike sa holandský dolár používal ešte v 17. storočí, a dokonca i počiatkom 18. storočia.

</doc>
<doc id="30821" url="https://sk.wikipedia.org/wiki?curid=30821" title="Mesiac (mytológia)">
Mesiac (mytológia)

Mesiac figuruje v mnohých mytológiách, často v páre alebo ako opak k Slnku (pozri aj Slnečné božstvo). 
Mesačný cyklus Mesiaca, oproti ročnému cyklu Slnka, býva v mnohých kultúrach spájaný so ženským menštruačným cyklom. Mnohé z najznámejších mytológií majú preto ženské mesačné božstvá, ako napríklad grécka bohyňa Seléné a Phoebe a ich olympská následkyňa Artemis, ich rímske ekvivalenty Luna a Diana, alebo trácka Bendis. Tieto kultúry mali vo väčšine mužských bohov Slnka.
V stredovekom Miláne sa koncom 14. storočia objavil kult. Dve ženy z vyššej spoločnosti, Sibillia Zanni a Pietrina de' Bugatis, boli v roku 1384 a znova v roku 1390 postavené pred inkvizíciu za to, že uctievali bohyňu Madonna Oriente. Madonna Oriente je taliansky preklad latinských slov „Domina Oriens.“, ktoré podľa Lewis &amp; Short označovali bohyňu Mesiaca. Ženy uctievajúce túto bohyňu boli prvými obeťami inkvizície, ktoré boli upálené ako čarodejnice.
Aj keď spojenie ženskosti a Mesiaca je zreteľné, neboli výnimkou aj mužskí bohovia Mesiaca, ako napríklad Nanna alebo Sin v Mezopotámii, Mani v germánskej mytológii, Thoth v egyptskej, japonský boh Tsukiyomi a Tecciztecatl v aztéckej mytológiii. Tieto kultúry mali zvyčajne ženské bohyne Slnka.
Aj keď mnoho neopaganských autorov a feministických učencov tvrdí, že pôvodná Veľká bohyňa v prehistorických kultúrach bola spájaná s Mesiacom a bola základom neskorších náboženstiev, je jej existencia viac menej špekulatívna a nedokázaná. Je dôležite poznamenať, že väčšina najstarších civilizácií mala mužských bohov Mesiaca a iba neskoršie kultúry – tie klasické, ktoré sú ľuďom známe – majú silné ženské bohyne Mesiaca.
V Mezopotámii bol bohom Mesiaca býk (jeho rohy reprezentovali polmesiace). V helenistickom Ríme bol tiež býči boh Mithras, ktorý ale nemal explicitnú väzbu na Mesiac.
Slová ako „luna“ a „lunárny“ sú odvodené od mena Luna, pretože ľudia verili, že Mesiac je príčinou periodického šialenstva. Súčasťou moderných povier je, že ľudia meniaci podobu ako napríklad vlkodlaci, získavajú svoju silu z Mesiaca a môžu meniť svoju podobu počas novu. Táto črta ale chýba v staršom folklóre.
Isil a jeho spoločník Tilion v J. R. R. Tolkienovej fiktívnej Stredozemnej kozmológii mali základ v Tolkienovej záľube v nórskych a gálskych mýtoch.

</doc>
<doc id="30822" url="https://sk.wikipedia.org/wiki?curid=30822" title="Harald Hardråde">
Harald Hardråde



</doc>
<doc id="30823" url="https://sk.wikipedia.org/wiki?curid=30823" title="Aleksander Kwaśniewski">
Aleksander Kwaśniewski

Aleksander Kwaśniewski (* 15. november 1954, Białogard, PĽR) je poľský politik a publicista, prezident Poľska v rokoch 19952005.
Životopis.
Novinárska kariéra a vstup do politiky.
Narodil sa v rodine lekára. V rokoch 1973 až 1977 študoval na Fakulte ekonómii dopravy na Gdanskej univerzite. Počas štúdia pôsobil v Socialistickom zväze poľských študentov. Ako 23 ročný (roku 1977) vstúpil do Poľskej zjednotenej robotníckej strany (PZRS), ktorej bol členom až do jej rozpustenia v roku 1990. V rokoch 19811990 pracoval Kwaśniewski ako novinár v periodikách pre mladých. Bol šéfredaktor týždenníka "ITN" a denníka "Sztandar Młodych". V roku 1985 spoluzakladal časopis Bajtek, ktorý sa zameriaval na počítače. V tom istom roku sa ako 31-ročný sa stal najmladším ministrom vlády Zbigniewa Messnera, kde mal na starosti rezort mládeže a športu. Vo funkcii ministra mládeže a športu pôsobil aj vo vláde Mieczysława Rakowského a Tadeusza Mazowieckeho. V rokoch 19881991 bol predsedom Poľského olympijského výboru. Pri rozhovoroch za okrúhlym stolom, ktoré sa viedli pred voľbami v roku 1989, zastupoval Kwaśniewski komunistickú vládu. Po rozpade komunistickej strany sa stal zakladajúcim členom Sociálnej demokracie Poľskej republiky (SdPR), ktorej od januára 1990 predsedal. Predsedom hlavnej rady SdPR bol v rokoch 1991 až 1995. Do roku 1995 bol poslancom Sejmu Poľskej republiky. 
Poľským prezidentom.
V novembri toho roku zvíťazil v prezidentských voľbách, keď ako kandidát Zväzu demokratickej ľavice porazil Lecha Wałęsu so ziskom 51,7 percent hlasov. Na čele Poľska stál od decembra 1995. V nasledujúcich rokoch tvrdo pracoval na tom, aby Poľsko prijali do Severoatlantickej aliancie (NATO) a Európskej únie (EÚ). Pokračoval v prechode na trhové hospodárstvo, podporoval privatizáciu. Jeho najväčším úspechom bolo prijatie novej poľskej ústavy v roku 1997, ktorá nahradila základný zákon prijatý počas komunistickej vlády v roku 1952. Kwaśniewski obhajoval regionálnu spoluprácu v strednej a východnej Európe. Zasadzoval sa o politiku otvorených dverí, ktorá ponechávala možnosť aj pre ďalšie štáty stať sa členom NATO a EÚ. Poľsko sa počas jeho výkonu funkcie hlavy štátu stalo najväčším obhajcom Ukrajiny v Európe. 
Na tento post bol znovu zvolený v roku 2000. Zvíťazil hneď v prvom kole, keď získal 53,9 percenta všetkých hlasov. Pod jeho vedením sa stalo Poľsko silným spojencom Spojených štátov amerických v boji proti medzinárodnému terorizmu (prejavilo sa to hlavne vo vojne v Iraku). Spolu s manželkou viedol v júni 2003 kampaň za schválenie prístupovej zmluvy s EÚ (člen EÚ máj 2004). Mal blízke vzťahy s ukrajinským prezidentom Leonidom Kučmom, a stal sa sprostredkovateľom počas oranžovej revolúcie na Ukrajine v roku 2004. Medzinárodní komentátori mu prisudzujú hlavnú úlohu v mierovom riešení tohto konfliktu.V funkcii zotrval do decembra 2005, kedy ho vystriedal Lech Kaczyński. 
Aktivity po skončení prezidentskej funkcie.
Od roku 2006 prednáša A. Kwasniewski na Georgetown University v USA súčasnú európsku politiku, transatlantické vzťahy. Roku 2008 sa stal Kwasniewski predsedom "Európskej rady pre toleranciu a zmierenie." Od roku 2010 je čestným občanom poľskej Varšavy. Od júna 2012 viedol s írskym politikom a bývalým predsedom Európskeho parlamentu Patom Coxom európsku parlamentnú monitorovaciu misiu na Ukrajine, ktorá sledovala trestné stíhanie Julije Tymošenkovej a ďalších. Bol tiež pri rozhovoroch medzi EÚ a ukrajinskou vládou o dohode o pridružení k EÚ. Vo februári 2021 Aleksander Kwaśniewski oznámil, že mal pozitívny test na COVID-19. 
Zaujímavosti.
Je členom Správnej rady "International Crisis Group" , členom "Atlantickej rady USA" , členom "Bilderberg Group" , vedúcim dozornej rady "Nadácie Amicus Europae" vo Varšave, "Medzinárodného centra pre politické štúdiá" v r. Kyjev a predseda predstavenstva pre "európsku stratégiu Jalty". Je v správnej rade Hertie Schoolof Governance v nemeckom Berlíne.
Osobný život.
Kwaśniewski je od roku 1979 ženatý, manželka Jolanta Kontyová je vzdelaním právnička, sociálna aktivistka a prezidentka nadácie „Komunikácia bez bariér“, majú dcéru Aleksandru. Jeho manželka je takisto majiteľkou realitnej kancelárie.

</doc>
<doc id="30824" url="https://sk.wikipedia.org/wiki?curid=30824" title="Mesiac (astrológia)">
Mesiac (astrológia)

V západnej astrológii Mesiac symbolizuje princíp intuície, fantázie, podvedomej činnosti, citového života, snivosti a obrazotvornosti. Formuje psychiku a inšpiráciu. Ovláda všetky prírodné formy, rytmicitu orgánov. Vo všeobecnosti Mesiac predstavuje ženský princíp, kým na druhej strane Slnko reprezentuje mužský princíp.
V čínskej kozmológii je Mesiac identifikovaný so ženskosťou – yin. Je to najmä preto, že ženský menštruačný cyklus korešponduje s lunárnym mesiacom, približne 28 alebo 29 dní.

</doc>
<doc id="30827" url="https://sk.wikipedia.org/wiki?curid=30827" title="Geórgios Maniakes">
Geórgios Maniakes

 
Geórgios Maniakes (iné mená: Juraj Maniakés, , iné prepisy: "Georgios Maniakes", "Geórgios Maniakés", iný prepis druhého mena: "Maniakis", ; * ?† apríl až jún 1043, Ostrovo pri Solúne) bol byzantský generál žijúci v 11. storočí, taliansky katepanos a uzurpátor v roku 1042. Známy bol dobytím Edessy a časti Sicílie od moslimov. Zomrel počas vzbury proti cisárovi Konštantínovi Monomachovi.
V severských ságach vystupuje ako Gyrgir. Podľa dobových prameňov bol veľkej, ba priam až gigantickej postavy. Vedú sa spory o tom, či bol synom Goudelia Maniaka z urodzenej maloázijskej rodiny, alebo či bol "homo novus" tureckého pôvodu.
Vojenské úspechy.
V tridsiatych rokoch 11. storočia bol Maniakes stratégom v maloázijskej théme Teluch. Do popredia vystúpil počas kampane v roku 1031, kedy boli Byzantínci porazení aleppskými emirmi pri Aleppe a Azaze. Maniakes zabránil strate pohraničia a vďaka ľsti rozprášil arabské vojská, ktoré pred tým opil. Pre jeho úspechy bol menovaný veliteľom Dolnej Médie, kde ubránil Samosatu pred viacerými moslimskými útokmi. V roku 1032 dokonca v protiofenzíve dobyl mesto Edessa. Významné sídlo raného kresťanstva bolo moslimami dobyté už za vlády Hérakleia. Maniakes podplatil miestneho guvernéra, ktorý podliehal miarfekinskému (martyropolskému) emirovi Apomermanovi. Edessa Maniakovi otvorila brány a on ju s vojskom obsadil. Maniakovi navyše na pomoc mierili nové čerstvé jednotky. Saracéni sa mesto snažili získať späť, no to sa um už nepodarilo. Dobytím Edessy si Maniakes v ríši vyslúžil veľkú slávu a úctu. K tej mu navyše dopomohlo prinesenie relikvie – listu napísaného Kristom legendárnemu kráľovi Abgarovi do Konštantínopola.
V roku 1034, keď bol kapitánom vo Vaspurkane, cisár Michal IV. ho poveril hlavným velením vojsk poslaných na Sicíliu proti vnútorným nepriateľom. Dosiahol veľké úspechy - dobytie trinástich východo-sicílskych miest v roku 1037 a víťazstvo pri Troine/Monopole v roku 1040. Na sicílskom ťažení sa podieľala taktiež elitná Varjagská garda (Normani/Vikingovia), ktorej vtedy velil Harald Hardråde, neskorší nórsky kráľ Harald III. Úspechy na sicílskom fronte končili po tom, čo bol na čelo vojsk, pravdepodobne vďaka Ióannovi Orfanotrofovi dosadený jeho a cisárov švagor Štefan.
Pravdepodobne v dôsledku kompetenčných sporov s cisárovým švagrom Štefanom bol Maniakes v roku 1040 obvinený zo zrady a dovedený do Konštantínopola. Keďže ale ríša potrebovala jeho schopnosti, cisár Michal V. Kalafates (synovec predchádzajúceho cisára Michala IV.) ho oslobodil, urobil z neho námorného guvernéra - "katepana" talianskej thémy. Jeho hlavnou úlohou bolo upokojiť búriacich sa Longobardov a rebéliu istého Argyra (nemal nič spoločné s byzantským rodom Argyrov). Nový cisár Konštantín IX. Monomachos však na základe Maniakovho obvinenia od bohatého a mocného maloázijského aristokrata Romana Sklera povolal Geórgia Maniaka naspäť do Konštantínopola, To Maniaka ponížilo a nahnevalo.
V roku 1042 (niekedy medzi júnom a septembrom) sa preto Maniakes proti cisárovi Konštantínovi IX. vzbúril a jeho, najmä varjagské a normanské vojská zvané "maniakatoi" (maniakovci), ho vyhlásili za nového cisára. Zatiaľ čo sa cisárske vojská sa reorganizovali pod vedením nového "katepana" Basileia Theodórokana, Maniakes vyplával vo februári 1043 s časťou cisárskej flotily na prístav Dyrrhachion (dnešný Drač). V roku 1043 sa rebelujúce vojská stretli s cisárskymi vojskami pod vedením Konstantina Kabasila neďaleko Solúna, a napriek počiatočnému šťastiu v bitke nakoniec Geórgios Maniakes po závažných zraneniach padol. Preživší povstalci boli kruto potrestaní v konštatinopolskom hippodróme. Maniakova hlava bola verejne nosená po Konštantínopole na znak cisárovho víťazstva.
Na Maniakovu pamiatku je po ňom pomenované mestečko Maniace a rovnomenný hrad na Sicílii ("Castello Maniace").

</doc>
<doc id="30831" url="https://sk.wikipedia.org/wiki?curid=30831" title="Krasokorčuľovanie">
Krasokorčuľovanie

Krasokorčuľovanie je druh zimného športu na ľade, v ktorom sa kladie dôraz na umelecké stvárnenie piruet, skokov a krokov. Krasokorčuliari sa stretávajú v súťažiach na národnej a medzinárodnej úrovni, ako sú napr. Majstrovstvá Európy a sveta, Národné majstrovstvá, Majstrovstvá štyroch kontinentov, Grand-Prix v krasokorčuľovaní. Krasokorčuľovanie je tiež jednou z oficiálnych disciplín Zimných olympijských hier. 
Mnoho krasokorčuliarov pôsobí po skončení kariéry ako tréneri, alebo v rôznych ľadových revue. 
Disciplíny.
Krasokorčuľovanie sa delí na nasledujúce disciplíny:
História.
Pri výlete k prvopočiatkom krasokorčuľovania ako športového odvetvia musíme najskôr hovoriť iba o korčuľovaní, ktoré sa až neskôr rozdelilo na dve rôzne športové disciplíny, krasokorčuľovanie a rýchlokorčuľovanie.
Prvé historické zmienky o korčuľovaní pochádzajú z Dánska z roku 1134, najstaršia anglická zmienka sa datuje do roku 1174. Archeologické nálezy (korčule vyrobené z kostí) datujú vznik korčuľovania až do doby bronzovej a kamennej.
Primitívne začiatky krasokorčuľovania možno nájsť v Nizozemsku 13. a 14. stor. – drevené korčule na spodnej strane so železným plátkom – na rozbeh však bolo nutné použiť palice. Až náhoda, keď nizozemský truhlársky učeň zmenil pri zasadzovaní želiezok vodorovnú polohu za zvislú, priniesla zmenu. Korčuliari odložili palice, pohyb sa stal voľnejší, rýchlejší a ovládateľnejší. V Holandsku bolo korčuľovanie zábavou jednoduchého ľudu, ako dokazujú niektoré obrazy starých majstrov, v iných krajinách, bolo korčuľovanie výsadou šľachtických rodov. Začiatkom roku 1610 bol na dvore Rudolfa II. usporiadaný veľký karneval na ľade.
Rozvoj „skutočného“ krasokorčuľovania začal až v 18. stor., keď nože dostali trocha zahnutý tvar, čo umožnilo uskutočňovať otáčky a komplikovanejšie prvky. Kolískou krasokorčuľovania je Spojené kráľovstvo, prvá krasokorčuliarska súťaž sa tu konala v roku 1814. Odtiaľ sa krasokorčuľovanie šírilo do celej Európy a Ameriky. V USA pridali ku krasokorčuľovaniu ešte hudbu a tanečné a baletné prvky. 
Nekorčuľovalo sa iba v západnej Európe, ale tiež na východe, najmä v severnej časti Ruska. V roku 1838 bola v Petrohrade vydaná knižka pod názvom "„Zimné zábavy a umenie jazdiť figúry na korčuliach“". Podáva svedectvo o tom, že korčuľovaniu sa venovala nielen mládež, ale aj dospelí. Na kovových korčuliach sa v Rusku jazdilo už v 17. stor. Cár Peter Veľký si dal v roku 1637 vykovať pár železných korčulí. Najskôr sa im hovorilo „skorochod“, až neskôr, keď predná časť korčulí získala ozdobu konskej hlavy dostali názov, ktorý sa používa dodnes – „koňky“.
Klziská a zimné štadióny.
Prvými klziskami boli zamrznuté rybníky a rieky. Prvé umelé klzisko bolo postavené už v roku 1876 v londýnskej štvrti Chelsea. Výstavba ďalších umelých klzísk bola rozhodujúca pre nasledujúci rozvoj tohto športu.
Ľadové štadióny nájdeme nielen v Kanade, USA, Švédsku a ďalších európskych krajinách, ale tiež v slnečnom Španielsku alebo aj v Afrike, napr. v Pobreží slonoviny.
Pravidlá a súťaže.
Prvé medzinárodné krasokorčuliarske súťaže sa konali v roku 1882 vo Viedni, podľa súťažného poriadku nazývaného "Regulativ". Ten bol odvodený z učebnice žiakov Jacksona Hainesa – Dr. Körpera, Wirtha a Diamantidiho "„Spuren auf dem Eise“" (Stopy na ľade), vydanej v roku 1881.
Tento Regulativ neskôr prevzala tiež Medzinárodná korčuliarska únia (angl. "International Skating Union", skr. "ISU"), a tak vznikli pravidlá, ktoré v pozmenenej podobe fungujú dodnes. K výraznejším zmenám došlo zavedením krátkeho programu a zmenou pomerov medzi hodnotením povinnej a voľnej jazdy.
Rozvíjajúce sa schopnosti krasokorčuliarov a narastajúce požiadavky na sprehľadnenie a objektívnejšie hodnotenie prinútili ISU vytvoriť nový systém hodnotenia, ktorý je platný od sezóny 2004/2005 a odsunul predchádzajúci tzv. „6kový systém“ do histórie. Základom nového systému je nový výpočet súťažných výsledkov a jednotlivých hodnôt predvedených prvkov. Zavedenie digitálneho video-systému umožňuje rozhodcom prehrať si jednotlivé prvky znovu a tak ich lepšie a objektívnejšie zhodnotiť. 
Vybavenie.
Nože.
Krasokorčuliarske nože, vyrobené z tvrdej ocele, sú 3 až 4 milimetre široké. Sú nepatrne zahnuté, čo krasokorčuliarom umožňuje vykonávať zložité obraty a prvky. Zabrúsené sú tak, že vznikajú dve hrany (vnútorná a vonkajšia), medzi ktorými je dutina. Tieto hrany uľahčujú korčuliarovi zrýchľovať a ovládať jazdu. Špička je ozubená, používa sa pri odpichnutých skokoch a ako otáčavý bod pri piruetách.
Topánky.
Topánky sú spravidla vyhotovené na mieru, silno vystužené, šnurovacie do výšky lýtok s hrubým koženým vnútrom a dodatočným vystužením oblasti členkov.
Kostýmy.
Kostýmy sú ovplyvňované charakterom programu a voľbou hudobného sprievodu. Mali by výkon korunovať a nie odvádzať pozornosť alebo dokonca poburovať. Bývalým prísnym pravidlom bolo nosenie sukien pre ženy. Súčasné pravidlá umožňujú ženám vystupovať aj v nohavicovom kostýme – dokonca aj v tancoch – musí to však byť explicitne uvedené v úprave pravidiel, ktoré každoročne uverejňuje ISU. Muži musia aj naďalej nosiť dlhé nohavice – ktoré však nesmú byť trikotové (priliehavé). Iné módne doplnky, ktoré nie sú pevne prichytené na kostýme, rovnako ako rôzne iné pomôcky nie sú v súťaži povolené.
História kostýmov.
Od vzniku korčuľovania ako športu v polovici 19. stor. sa mnohé zmenilo: metóda hodnotenia, pravidlá, organizácia, priebeh súťaží, technika korčuľovania, materiál a tiež kostýmy.
Ale jeden aspekt sa v priebehu času nezmenil: kostýmy stále sledujú metódy, vzory, materiály a farby jednotlivých časových epoch. Keď vzniklo krasokorčuľovanie v dnešnom modernom zmysle, kostýmy ako také neexistovali. Korčuľovalo sa v bežnom dennom oblečení: muži mali na sebe nohavice a bundu, ženy dlhé sukne až po členky. Gilbert Fuchs ako prvý zaviedol legíny, ktoré však dnes nie sú povolené. Sonja Heniová zaviedla novinku – krátku sukňu. Predviedla ju na prvých ZOH 1924. Od tej doby ju napodobňovalo množstvo korčuliarok, ktoré začali nosiť krátke sukne a priliehavejšie kostýmy, ktoré im nebránili v pohybe a umožňovali uskutočnenie zložitejších figúr.
V nasledujúcich dekádach došlo k veľkým zmenám v technickej náročnosti: jednoduché skoky sa stali dvojitými a trojitými (a dnes už dokonca v podaní niektorých tiež štvoritými), programy začali rozprávať reálne príbehy. Tento rozvoj ovplyvnil tiež kostýmy, ktoré sa stali súčasťou súťaží, jedným z hlavných prvkov umeleckého prejavu spoločne s hudbou a zvolenou témou. 
Rôzne ozdoby namiesto flitrov, dlhšie sukne, veľké výstrihy. Používanie textílie telovej farby sa skoro vytratilo. Rôzne ozdoby nosia už aj muži a ich košele sú často otvorené. Hlavnou vecou však je zachytiť a priviesť tému jazdy k životu, nielen hudbou a prejavom na ľade, ale tiež pomocou kostýmov.
Krasokorčuliarske prvky.
Ako už bolo povedané, krasokorčuľovanie je umelecké stvárnenie skokov, krokov a piruet. 
K skokom patrí salchov, Toeloop, Rittberger, Flip, Lutz a Axel, ktoré sa skáču s jednou, dvoma, troma, dokonca aj štyrmi obrátkami. Ako jediný zo všetkých skokov sa Axel skáče z nájazdu dopredu. Korčuliar skáče z ľavej nohy (ak je ľavák, t. j. rotuje do ľava) a dopadá na pravú nohu. Ostatné skoky sa skáču z nájazdu dozadu. Lutz sa skáče z ľavej nohy z vonkajšej hrany, korčuliar si pomáha odrazom špičky pravej nohy, na ktorú aj dopadá. Je to takzvaný odpichnutý skok. Toeloop sa skáče z vonkajšej hrany pravej nohy, s odrazom pomocou špičky ľavej nohy, dopad je na pravú nohu. Rittberger sa skáče z pravej nohy, bez odrazu druhej nohy, a krasokorčuliar dopadá takisto na pravú nohu. Flip, podobne ako Lutz, sa skáče z ľavej nohy, ale z vnútornej hrany, s odrazom špičky pravej nohy a dopadom na pravú nohu. Salchow je neodpichnutý skok, skáče sa z ľavej nohy na pravú. Okrem nosných prvkov (skoky, kroky, piruety) sem patria rôzne spojovacie prvky ako váha, arabesky, mesiac a iné.
K prvkom typickým pre športové dvojice patria odhodené a twistované skoky, zdvíhané figúry a špirála smrti.

</doc>
<doc id="30833" url="https://sk.wikipedia.org/wiki?curid=30833" title="Charlotta Cordayová">
Charlotta Cordayová

Charlotta Cordayová (* 27. júl 1768, Saint-Saturnin-des-Ligneries, Francúzsko - † 17. júl 1793, Paríž), celým menom Marie Anne Charlotte Corday d'Armont, zavraždila Jeana-Paula Marata, jedného z popredných mužov Veľkej francúzskej revolúcie.
Životopis.
Charlotta Cordayová pochádzala z francúzskej šľachtickej rodiny Françoisa de Corday d’Armont a Jacqueline-Charlotte-Marie de Gontier des Autiers. Bola pravnučkou dramatika Pierra Corneille. Po matkinej smrti ju poslali do kláštora v Caen v Normandii, kde bola vychovávaná od trinástich do devätnástich rokov, do roku 1790, kedy bol kláštor zrušený. Potom ju prijala jej teta Madame de Bretteville v Caen, u ktorej žila až do svojho odchodu do Paríža. 
Charlotta sa nadchla pre idey Francúzskej revolúcie, čítala Rousseauove knihy a stala sa girondistkou. Rozrušená z postupujúceho útlaku a popravou kráľa Ľudovíta XVI., rozhodla sa zabiť Marata, radikálneho jakobína, ktorý sa výraznou mierou podpísal pod vražedný politický teror vo vtedajšom Francúzsku.
9. júla 1793 odišla Charlotta z Caen do Paríža, kde prišla 11. júla. So sebou mala vydanie Plutarchovych "Paralelných životopisov". Po príchode do hlavného mesta šla hľadať Marata. Keď ho nenašla v konvente, rozhodla sa ísť za ním domov. Na tržnici si kúpila za dva franky mäsiarsky nôž a ako zámienku napísala list, s ktorým sa za ním vydala, aby mu ho doručila. 
Jean-Paul Marat ju prijal sediac vo vani. Mal nepríjemné kožné ochorenie (psoriázu) a na zmiernenie bolesti odpočíval v kúpeli, kde aj pracoval a prijímal návštevy. Cordayová ako dôvod svojej návštevy uviedla, že prišla udať caenských girondistov. Kým si Marat zapisoval mená, vytiahla Charlotta nôž a bodla ho do hrude. Marat stačil iba vykríknuť a zomrel. Charlottu okamžite zatkli a poslali do parížskej väznice Conciergerie. V ten večer napísala list svojmu otcovi (jeho obsah je známy, pretože sa čítal počas jej súdneho procesu).
"Odpusťte mi, môj drahý otec, že som so svojím životom nakladala bez Vášho dovolenia. Pomstila som nevinné obeti a predišla ďalším katastrofám. Ľud sa jedného dňa zaraduje, že bol zbavený tyrana. (...) Zbohom, môj drahý otec, prosím Vás, aby ste na mňa zabudli, alebo skôr sa radovali z môjho odchodu, ktorého príčina je tak krásna. Bozkávam svoju sestru a milujem ju z celého srdca, rovnako ako všetkých mojich príbuzných. Nezabudnite na ten verš z Corneilla:Zločin je potupa, nie popravisko!"
Nasledujúci deň bola predvedená pred Revolučný tribunál, kde bola odsúdená k sťatiu gilotínou. Cordayovej advokát sa snažil postaviť obhajobu na „pomätení mysle“, ale ona to odmietla a vyhlásila, že vedome spáchala atentát.
Na popravisko ju viezli v červenej košeli, akú museli nosiť zradcovia. Jej posledným želaním bolo, aby jeden z členov národnej gardy nakreslil jej portrét. Ako odmenu mu venovala kader svojich vlasov. Počas celého procesu preukazovala Charlotta nevšednú vyrovnanosť a pokoj. Cestu na popravisko zaznamenal vo svojich pamätiach parížsky kat Charles Henri Sanson:
Maratova vražda však revolučný teror nezastavila, práve naopak rozdúchala nový hon na nepriateľov revolúcie, podľa odborníkov zahynulo vtedy viac ľudí, ako keby ich napísal na zoznam Marat.
Zaujímavosť.
Zavraždením Marata z neho Charlotta Cordayová nechtiac urobila mučeníka revolúcie a jeho busty nahradili krucifixy. Sama potom bola považovaná za obludu a špinu Francúzska. Hrdinkou sa stala až po skončení revolučného teroru a v prvých rokoch po revolúcii bola označovaná ako svetská podoba Johanky z Arku.

</doc>
<doc id="30835" url="https://sk.wikipedia.org/wiki?curid=30835" title="FC Spartak Trnava">
FC Spartak Trnava

FC Spartak Trnava je slovenský futbalový klub z Trnavy, päťnásobný majster Česko-Slovenska a majster Slovenska zo sezóny 2017/18. Okrem 5 titulov majstra Česko-Slovenska získal päťkrát Česko-slovenský pohár, deväťkrát Slovenský pohár a iné významné trofeje. Dostal sa do najvýznamnejšej európskej súťaže EPM (dnes Liga majstrov UEFA), kde v roku 1969 dokráčal až do semifinále, kde vypadol s Ajaxom Amsterdam. Spolu s MŠK Žilina je najstabilnejším účastníkom novodobej slovenskej ligy - zúčastnil sa 19 z 20 ročníkov. Klubovou oficiálnou hymnou je Il Silenzio. Od roku 2021 je prezidentom klubu Peter Macho.
História.
História futbalu v Trnave.
História futbalu v Trnave má svoje korene už v období Rakúsko-Uhorska. Športové futbalové kluby, ktoré pôsobili už za tejto éry, vystupujú aj po Prvej svetovej vojne, keď po vzore takýchto klubov vznikajú v Trnave česko-slovenské futbalové kluby ako ČsŠK Čechie Trnava, alebo ČsŠK Trnava. Jedným z takýchto klubov s dlhšou tradíciou bol aj TAC - Trnavský atletický klub, ktorý sa v roku 1919 pripája k novovytvorenému klubu TŠS (Trnavský športový spolok). História „Bílich Andelov“ je spätá z neskorším redukovaním počtu klubov vznikajúcich po roku 1918, prostredníctvom ich spájania, keď 30. mája 1923 po fúzii klubov - ŠK Čechie, ČsŠK a TŠS, začínajú tieto kluby vystupovať pod názvom TŠS Trnava. Uplynul len rok a TŠS sa zlúčila s ŠK Trnava (fungoval od roku 1919) a novovytvorený tím si zobral za svoj názov ŠK Trnava a svoje domáce zápasy už hrával v priestoroch dnešnej City Areny. Klub sa obliekal do modro-žltých farieb. Prezývka "Bíli andeli" vzniká až v 60. rokoch, keď sa začali používať biele dresy.
19. marca 1925 vzniká druhý silný klub ŠK Rapid Trnava, ktorý hrával svoje zápasy na Tulipáne v blízkosti železničnej stanice. Tento klub už uznával pre Trnavu klasické červeno-čierne farby. Hoci v Trnave existovalo mnoho ďalších klubov najväčšia rivalita bola práve medzi ŠK a Rapidom. Mestské derby sa hralo celkom 27-krát, keď lepšie dopadol Rapid s bilanciou 16–3–8.
Na prelome rokov 1929 a 1930 absolvovala Trnava zájazdy do Francúzska, Portugalska a Španielska. V Bilbau sa zrodila historická prehra 0–14, ktorú sa výprava snažila zatajiť. Do Trnavy odoslala telegram, že sa pre dážď nehralo. Tlačová kancelária oznámila prehru 4–7. Ministerstvo zahraničia však upozornilo futbalovú asociáciu na skutočný výsledok a Rapidu zakázali na dva roky štart v zahraničí.
V roku 1935 vyhral Rapid župné majstrovstvá. V kvalifikácii o postup do divízie však proti Žiline a Novým Zámkom neuspel. O rok sa však do divízie dostal po proteste a kompromisnom riešení. V tom istom roku prišlo aj k radikálnemu omladeniu kádra. V kádri sa objavili neskoršie hviezdy Fero Bolček a Anton Malatinský.
Fúzia mestských rivalov.
Niekoľkomesačné špekulácie sa v lete 1939 stali skutočnosťou. Kluby ŠK Trnava a Rapid Trnava sa spojili s cieľom vytvoriť ešte kvalitnejší tím. Tak vznikol klub TŠS Trnava. V roku 1939 sa začala hrať slovenská liga systémom jeseň/jar. Za účasti 12 mužstiev sa Trnava, v premiérovom ročníku, umiestnila na 4. mieste. V nasledujúcich rokoch sa Trnava umiestnila na 6., 7., 5. a 3. mieste. Slovenskej lige vtedy dominovali Bratislavské kluby ŠK a OAP. Na jeseň 1944 sa odohrali len dve kolá ligy, po vypuknutí SNP bola súťaž prerušená. Hrali sa len turnaje Oblastného majstrovstva Slovenska a to iba na jeseň. Vyhral TŠS Trnava pred ŠK Bratislava. V tomto čase bol za najlepšieho hráča považovaný útočník Fero Bolček, ktorý hrával pravidelne aj za Slovensko. V lete 1945 postúpila Trnava do B skupiny celoštátnej česko-slovenskej ligy po kvalifikačných zápasoch proti ŠK Šimonovany (dnes Partizánske). Prvý zápas ligy hrala 16. septembra doma s Pardubicami 1–1. Jarná časť ale pre Trnavu nedopadla najlepšie a vypadla z ligy. O rok neskôr sa ale opäť suverénnym spôsobom vrátila, aby v sezóne 1947/48 mohla opäť v najvyššej súťaži obsadiť 5. miesto. Stabilné miesto v reprezentácií v tom čase mali Malatinský, Bolček a Marko. V roku 1950 požiadala dvojica Malatinský, Benedikovič o uvoľnenie do Bratislavy. V Trnave z toho boli rozbroje a nakoniec toho roku z ligy aj vypadla.
V roku 1951 sa premiérovo hral Česko-slovenský pohár. Trnava sa prebojovala až do finále, kde na pražskej Letnej pred 15 000 divákmi porazila Ústí nad Labem 1–0 gólom Bolčeka. Koncom sezóny sa Trnava opäť vrátila do najvyššej ligy.
Spartak Trnava.
V roku 1952 sa klub premenoval na Spartak Trnava, ale výkony v 50. rokoch boli veľmi nestabilné, Spartak hral 2. ligu a po postupe do najvyššej súťaže sa pohyboval v spodnejších priečkach tabuľky. Kvalitnejšie umiestnenie, po dlhej dobe, prišlo až v sezóne 1959/60, keď Spartak obsadil 4. priečku, ktorá mu zabezpečovala postup do Stredoeurópskeho pohára. 1. zápas odohral Spartak na Tehelnom poli proti talianskemu AS Rím. Na zápase bolo prítomných 50 000 divákov a Spartaku fandili aj odvekí rivali zo Slovana. Spartak vyhral 2–0. Odvetu v Ríme prehral 1–0, ale aj napriek tomu postúpil do 2. kola. Rímsky „výlet“ bol poznačený aj škandálom. Po príchode do hlavného mesta Talianska klub opustil Juraj Kadlec, ktorý išiel študovať za kňaza do Vatikánu. To spôsobilo na Slovensku rozruch a zapojila sa aj ŠTB. Päť činovníkov Spartaka bolo odsúdených na nútené práce. V roku 1961 narukoval Jozef Adamec do Dukly, Trnava spadla o súťaž nižšie. V roku 1962 prišiel veľký úspech česko-slovenského futbalu, reprezentácia v kádri aj so Štibrányim a Adamcom vybojovala na majstrovstvách sveta v Čile striebro. Na jeseň 1962 bola TJ Spartak opäť pričlenená k národnému podniku Kovosmalt a spojená s TJ Dynamo. Po štvrtom druholigovom mieste sa nepodaril postup do 1. ligy. 
Malatinského éra.
V sezóne 1963/64 prišiel do klubu ako tréner Anton Malatinský. Hneď pri jeho premiére dokázal klub vrátiť do 1. ligy. V nasledujúcich dvoch sezónach Spartak obsadil 10. resp. 6. miesto. Začal sa formovať silný tím na čele s navrátilcom zo Slovana Adamcom, brankárom Gerykom, mladým Kunom a mnohými ďalšími. 25. mája 1966 prehral doma Spartak so Slovnaftom Bratislava 1–2. Táto prehra bola na nasledujúcich 7 rokov posledná na domácom ihrisku. V sezóne 1966/67 mali premiéru Karol Dobiáš, Vlado Hagara a Adam Farkaš. Veľmi kvalitná hra priniesla Spartaku titul jesenného majstra a na domáce zápasy chodilo v priemere 20 tisíc divákov. Na jar boli výsledky už slabšie a Spartak predbehla dvojica Sparta a Slovan. V tejto sezóne sa dostavil prvý medzinárodný úspech. Červeno-čierni vyhrali Stredoeurópsky pohár, keď sa cez Honvéd, Lazio a Fiorentinu dostali až do finále. V ňom porazili Ujpést Dósza výsledkami 2–3 a 3–1. Sezóna 1967/68 už definitívne patrila Trnave. Pamätný zápas bol v Edene proti Sparte, ktorý sledovalo až 40 000 divákov a Trnava aj napriek stavu 0–3 dokázala vyrovnať. Po tomto zápase pražskí diváci inzultovali trénera Malatinského a niekoľkých hráčov Spartaka. Dňa 9. júna 1968 po domácom víťazstve 2–0 nad Trenčínom sa Spartak stal prvýkrát majstrom Česko-Slovenska a Jozef Adamec s 18-timi gólmi najlepším strelcom ligy. Po tomto úspechu odišiel tréner Malatinský do Admiry Viedeň.
Medzi najlepšími európskymi klubmi.
Nasledujúca sezóna bola ešte úspešnejšia ako predchádzajúca. Klub pod vedením Jána Hucka prešiel 1. a 2. kolom hladko a vo štvrťfinále PEM ho čakal grécky klub AEK Atény. Po domácej výhre 2–1 a remíze 1–1 v Aténach sa klub dostal medzi najlepších štyroch v Európe. Názov Spartak Trnava tak bol vedľa takých velikánov ako AC Miláno, Ajax Amsterdam či Manchester United. V semifinále ho čakal holandský velikán Ajax. Mužstvo z krajiny tulipánov sa po domácej výhre 3–0 už videlo vo finále, ale stačilo tak málo, aby všetko bolo inak. Podľa mnohých pamätníkov a odborníkov bol práve domáci zápas proti Ajaxu najlepším zápasom Spartaka v jeho celej histórii. Výhru 2–0 zabezpečil oboma gólmi Ladislav Kuna a stačilo ak by aspoň jedna z množstva nepremenených šancí skončila v sieti a Spartak mohol byť vo finále. Ligu Spartak zvládol bravúrne a titul dokázal obhájiť s náskokom 5 bodov pred Slovanom a 10 pred Spartou.
Posledné úspechy.
Nasledujúca sezóna pre Spartak majstrovská nebola, hoci jesennú časť vyhrali, tú jarnú zbabrali a skončili „len“ na 2. mieste. V PEM v 2. kole klub narazil na Galatasaray. Po víťazstve a následnom predĺžení, v ktorom gól nepadol, bol na rade žreb (vtedy sa jedenástky nekopali). Pre Spartak bol tento žreb nešťastný, ďalej išiel Galatasaray. Po striebornom umiestnení sa trnavského kormidla chopil Valerián Švec. Trnava získala double, keď si tretí titul poistila po domácom víťazstve 1–0 nad Slovanom. Vyhrala aj Československý pohár, keď vo finále porazila Plzeň 2–1 a 5–1. Po úspechu sa Valerián Švec stal asistentom a hlavným trénerom sa stal navrátilec Anton Malatinský. O štvrtom titule sa rozhodlo až v poslednom kole, keď Slovan zakopol v Prešove a Trnavčania tak mohli v Nitre začať oslavovať. Double sa však získať nepodarilo, pretože po víťazstve 2–1 na Tehelnom poli proti Slovanu prišla domáca krutá prehra 1–4 po predĺžení. V roku 1973 po domácom víťazstve nad Třincom 3–0, keď góly strelili Kuna (2) a Fandel, získali zverenci Antona Malatinského už piaty titul majstra Československa, ktorý bol zároveň posledným. Trnava tak aj zakončila svoj majstrovský hetrik. Nasledoval pokles formy a konečné 7. miesto v lige. Nevydarenú sezónu ešte podčiarkla prehra vo finále Slovenského pohára, v ktorom Trnava prehrala so Slovanom až na pokutové kopy. V roku 1975 Trnava vyhrala aspoň Česko-slovenský pohár, keď vo finále porazila Spartu Praha. V roku 1976 sa Karol Dobiáš predstavil na ME v Juhoslávii, kde prispel k historickému prvenstvu výberu vtedajšej ČSSR. Vo finálovom stretnutí proti NSR dokonca strelil gól. Klub opúšťali hráči, ktorí zabezpečili tie najhlavnejšie úspechy. Hagara, Majerník a Adamec ukončili kariéru a Dobiáš prestúpil do Bohemiansu. Tréneri sa pri kormidle striedali a ďalší úspech sa dostavil až v roku 1986 keď Spartak vyhral Česko-slovenský pohár po penaltovom víťazstve nad Spartou Praha. Na jar 1988 klub začal vystupovať pod názvom Spartak ZŤS Trnava. V sezóne 1989/90 Spartak zostúpil do druhej ligy ale po ročnej odmlke sa opäť vrátil do najvyššej súťaže. V sezóne 1992/93 začali silnieť finančné problémy klubu. Pred zostupom do 2. ligy Spartak zachránil zánik Česko-Slovenska.
Titul bol blízko.
Prvé dve sezóny neboli výsledkovo moc oslnivé. Zmena prišla až sezónou 1995/96 keď sa Spartak stal jesenným majstrom. Sezónny zlom prišiel až v 21. kole. Spartak hostil Humenné. Rozhodca Mušák sa prezentoval niekoľkými spornými verdiktami. Na hracej ploche sa v priebehu zápasu objavili snehové gule, fľaše, ovocie, kamene a nakoniec jeden divák, ktorý už po záverečnom hvizde dal arbitrovi z Námestova doslova zaucho. Zápas pokračoval v útrobách štadióna, kde si to podľa oficiálnych informácií rozdali Gabriel, Hrabal a humenský gólman Buček. Svoje dostal aj autobus hostí. A dôsledky? Kontumácia v prospech Chemlonu, odrátanie 3 bodov, pokuta pre klub, pokuta asistenta trénera, zákaz vstupu divákov na jeden zápas, Jano Gabriel stop na pol roka, Jaro Hrabal stop na 3 mesiace = stop majstrovským ambíciám. Tento trest nebol dodnes v našej lige prekonaný! Spartak sa dostal aj do finále Slovenského pohára ale vo Vranove podľahol Humennému 1–2. V sezóne 1996/97 bola Trnava opäť po jesennej časti najlepšia. V oslnivých výkonoch pokračovala aj na jar, no nádeje na šiesty titul majstra stratila v samom závere. Prehra a matný výkon v 28. kole v Bardejove ešte dávali Spartaku šance na triumf, optimizmus upevnili hráči v predposlednom kole doma, s vnútorne nahlodaným Slovanom, výhrou 4–0. Šok prišiel v poslednom kole v Rimavskej Sobote, kam Trnava prichádzala ako líder súťaže. Po čudnom výkone, rozhodcom odpískanej a v zápätí odvolanej penalte, Spartak podľahol 1–2 a skončil druhý za 1. FC Košice.V nasledujúcej sezóne trénera Peczeho nahradil Dušan Galis a asistentom trénera sa stal Jozef Adamec. Trnava skompletizoval svoj jesenný hetrik ale jar sa niesla v duchu klubových nepokojov a v dramatickom finiši sa museli uspokojiť opäť s 2. miestom. Radosť fanúšikom spravili aspoň ziskom Slovenského pohára a Superpohára. Na jeseň 1998 Spartak po 4. krát v rade ovládol jesennú časť, ale na jar po správach ohľadom finančných problémoch klubu a slabých výsledkoch na ihriskách súperov skončil na 3. mieste. Ekonomické problémy priviedli Spartak na začiatku 3. tisícročia do 2. ligy. 
Po zostupe ale prišiel silný sponzor, klub sa vrátil naspäť do 1. ligy a sezónu 2002/03 začal úžasne. V 6. kole porazil majstrovskú Žilinu 3–1 pred návštevou 16 692 divákov. Po skvelých výsledkoch prišlo trápenie ale na konci sezóny opäť vypukla eufória, keď výhrou 4–3 nad Slovanom "andeli" zahatali svojmu odvekému rivalovi cestu k titulu, ktorý napokon obhájila Žilina. Spartak obsadil 4. miesto. Po „tichu“ prišiel s trénerskou dvojicou Adamec-Šuran opäť rozruch. Sezónu 2005/06 poznačil vôbec najúspešnejší štart Trnavy v histórií. Trnavčania osemkrát zvíťazili a so skóre 16:3 viedli tabuľku. V meste vypukol futbalový ošiaľ. Žiaľ, polovičný majstrovský titul zostal na jar opäť nepotvrdený. Po domácom víťazstve nad Artmediou 1–0 síce zaplavili rozradostený diváci trávnik a oslavovali vedno s hráčmi návrat na špicu, no v ďalších kolách prišlo tvrdé vytriezvenie. Spartak v závere ligy akoby stratil dych a skončil na 3. mieste. Po tejto sezóne nasledovala kríza. Sezónu 2008/09 začal na poste trénera Srb Vladimír Vermezović, ale po 9. kole ho klub odvolal. To spôsobilo dávku nevôle zo strany fanúšikov a tým boli poznačené aj nasledujúce zápasy. Klub prevzal tréner Karol Pecze a Spartak dotiahol ku konečnému 3. miestu. V sezóne 2011/12 Spartaku ušiel triumf o 2 body za Žilinou.
Titul po 45-tich rokoch.
Slávny klub sa opätovne dočkal titulu po dlhých 45-tich rokoch. Pod vedením trénera Nestora El Maestra získala Trnava titul už tri kolá pred koncom sezóny 2017/18 po víťazstve nad Dunajskou Stredou. Oslavy titulu sa konali po poslednom ligovom zápase s AS Trenčín pred návštevou 17 113 divákov. Ich súčasťou bola autogramiáda, jazda mestom na otvorenom autobuse, ohňostroj aj slávnostná svätá omša v katedrále sv. Jána Krstiteľa. Boli to najväčšie oslavy titulu v histórii Slovenska. Trnavčania v ďalšej sezóne postúpili aj do skupinovej fázy Európskej ligy UEFA, kde obsadili nepostupové 3. miesto.
Slávni hráči.
Vyradené čísla dresov.
9 - Toto číslo bolo vyradené na počesť slávneho stredopoliara Ladislava Kunu, ktorý pôsobil v klube na prelome 60-tych a 70-tych rokoch v čase najväčších úspechov Spartaku. Okrem hráčskeho účinkovania v Trnave pôsobil ešte aj ako tréner a do posledných chvíľ, aj napriek zákernej chorobe, zastával post prezidenta klubu.
10 - Číslo vyradené na počesť Jozefa Adamca.

</doc>
<doc id="30836" url="https://sk.wikipedia.org/wiki?curid=30836" title="Svorad (svätec)">
Svorad (svätec)

Svätý Svorad (označovaný tiež ako sv. Andrej-Svorad, , ; * okolo roku 980 – † okolo roku 1030) bol benediktínsky mních, pôsobiaci na území dnešného Slovenska. Je vnímaný ako prvý slovenský svätec a je patrónom mesta Nitry a nitrianskeho biskupstva.
Svätý Svorad sa narodil podľa neskoršej tradície v Opatowci na Wisle v Malopoľsku. Niekoľko rokov mal žiť ako pustovník neďaleko dediny Tropie nad Dunajcom.
Za vlády uhorského kráľa Štefana I. prišiel Svorad do Nitry, kde vstúpil do benediktínskej rehole v kláštore sv. Hyppolita na Zobore. Tam prijal od opáta Filipa mníšske rúcho a rehoľné meno Andrej.
Svätý Svorad pustovníčil na Zobore, traduje sa, že viedol pustovnícky spôsob života v malej jaskyni neďaleko kláštora. Jaskyňa sa odvtedy nazýva Svoradova. Žil v tak prísnej askéze, že podľa legendy sa mu železná reťaz, ktorú nosil omotanú okolo pásu, časom vrástla do jeho tela. Jeho žiakom bol sv. Benedikt (Beňadik), ktorý pustovníčil na Skalke pri Trenčíne.
Svätý Svorad zomrel niekedy okolo roku 1030. Nitriansky vojvoda a neskorší uhorský kráľ Gejza I. už v roku 1064 urobil prvé kroky k jeho svätorečeniu, hoci podľa dohadov kult tohto prvého slovenského svätca bol oficiálne potvrdený až v roku 1083 pápežom Gregorom VII. zásluhou uhorského kráľa Ladislava I.
Ostatky sv. Svorada sú uložené v katedrále sv. Emeráma v Nitre.
O živote sv. Svorada sa dozvedáme z Legendy o pustovníkoch Svoradovi-Andrejovi a Beňadikovi, ktorú napísal zo slovenského územia pochádzajúci biskup, básnik a prozaik Maurus.

</doc>
<doc id="30837" url="https://sk.wikipedia.org/wiki?curid=30837" title="Svorad">
Svorad

Svorad môže byť:

</doc>
<doc id="30839" url="https://sk.wikipedia.org/wiki?curid=30839" title="Synagóga v Lučenci">
Synagóga v Lučenci

Synagóga v Lučenci je neologická synagóga v secesnom štýle v Lučenci. Bola postavená v rokoch 1924 1925. Je registrovaná ako národná kultúrna pamiatka. Po rekonštrukcii bola znovuotvorená 13. mája 2016.
Opis stavby.
Synagóga je dielom maďarského architekta Leopolda Baumhorna na mieste schátranej synagógy z roku 1863. Stavba je vysoká . Pôvodná kapacita bola 1 100 osôb.
Neologická synagóga má štvorcový pôdorys, na západnej strane je predĺžená mohutným portikom a nárožnými vežami a na východnej strane päťbokou apsidou a vstavanými nárožnými schodiskami. Hlavné vstupné priečelie tvorí plastický stredný rizalit so závetrím a bohato zdobenými portálmi. Na bočných stranách sú stredové plastické rizality s dvoma vstupmi. Zastrešená je centrálnou kupolou na pendantívoch s priemerom deväť metrov. Synagóga presahuje dve podlažia. Interiér horizontálne člení ochodza okolo modlitebne z južnej, severnej a západnej strany, sprístupnený dvoma trojramennými schodiskami na západnej strane a na východnej strane dvoma priamymi. Štyri železobetónové stĺpy nesú emporu, rozdeľujú priestor na trojlodie, nad centrálnym priestorom sa dvíha dominantná kupola a osem menších kupol. Centrálna kupola je rabicová, zavesená na železobetónovom ráme a osem menších je zavesených oceľovými tiahlami na drevených stropných trámoch. Hlavná nosná kostra stropnej konštrukcie je zo železobetónu a na nej sú voľne položené stropné trámy zo smrekového dreva. Priestor je osvetlený laternou (pôvodne s farebnou vitrážou) a oknami, ktoré sú poskladané do orientálnych trojlistových obrazcov s rovným ostením. Okná majú výplň tvorenú do mriežky z valcovaných oceľových profilov. Výplň tvorilo farebné sklo t. č. zachované len torzovito. Výplň portálov tvoria dvojkrídlové drevené dvere s vyrezávanými lištami a kovovými ornamentmi. Štuková výzdoba je inšpirovaná byzantsko-orientálnymi prvkami. Ostenia okenných otvorov, portály, stĺpy, piliere a klenbové konštrukcie sú bohato profilované a zdobené plastickými – štukovými ornamentmi s rastlinným a geometrickým dekorom.
Konštrukcia kupoly, schodiská, podesty a empora sú železobetónové. Dlažby prízemia tvorili keramické dlaždice, na schodoch umelý kameň, na podestách liate terazzo a na empore a v apside bola drevená, palubová podlaha. Omietka v exteriéri a interiéri bola štuková, architektonické časti fasády sadrové a s kombináciou majoliky ako dekoru. V exteriéri je omietka doplnená niektorými kamennými profilovanými článkami (napríklad komíny).
Technológia ľahčenej železobetónovej konštrukcie a harmónia v dekore zaraďujú lučeneckú synagógu medzi popredné príklady romantickej architektúry na Slovensku.
Dejiny.
Synagóga bola slávnostne odovzdaná 8. septembra 1925. Náklady na výstavbu boli asi 1,5 milióna korún.
Posledným rabínom bol Artúr Reschowský. Až do roku 1944 synagóga slúžila bohoslužobným obradom židovskej cirkvi. Počas druhej svetovej vojny bol jej interiér zničený. V roku 1948 ju Židovská náboženská obec predala miestnemu Národnému výboru Lučenec. Medzi rokmi 1948 až 1980 sa čiastočne rekonštruovala a prispôsobovala na vyžívanie ako sklad poľnohospodárskeho družstva (skladovali tu umelé hnojivá). Od 1980 sa nevyužíva a v priebehu nasledovných desaťročí sa vykonávali iba drobné, najnutnejšie opravy.
V minulosti bolo spracovaných množstvo ideových návrhov, architektonických dokumentácií. Podnetom pre myšlienku vytvoriť multikultúrny stánok „LUKUS – lučenecké kultúrne stredisko“ je nielen vnútorná potreba mnohých aktívnych ľudí zaujímajúcich sa o umenie ako také, ale aj absencia vhodných priestorov na konkrétne formy umeleckého prejavu. Uskutočnenie koncertov, festivalov, bálov, kongresov, výstav v Lučenci je problematické z hľadiska kapacitného. Priestory takéhoto účelu budú dôstojne slúžiť nielen pre potreby kultúrneho využitia obyvateľov mesta Lučenec, ale aj pre širokú verejnosť, cudzincov ako atraktívne miesto pre cestovný ruch a turizmus. Priestor Synagógy bude slúžiť pre stretávanie sa obyvateľov, najmä umelcov či už z divadelného, výtvarného, hudobného prostredia, alebo aj z iných oblastí kultúry a umenia, ako napr. sochárov, architektov, skladateľov, fotografov, mladých dizajnérov v oblasti módy a podobne. LUKUS bude využívané pre aktivity mládeže v oblasti kultúry, ako sú rôzne záujmové činnosti mládeže, aktivity lučenských občianskych združení, škôl na organizovanie stužkových slávností, ale tiež svadieb.
Rekonštrukcia.
Vzhľadom na novú funkciu synagógy boli rekonštrukčné práce na obnove v období 2014 – 2015 rozdelené do dvoch etáp:
V prvej etape (realizovaná 2014 – 2015) sa realizovali práce na obnove interiéru, kde sa vybudovalo technické zázemie (sociálne zariadenia, prípojky a vnútorné rozvody kúrenia, elektriky, vody a odpadu). Staticky sa zabezpečil objekt, odstránila sa porucha zapríčiňujúca vzlínanie zemnej vlhkosti. Zrealizovala sa nová podlaha vo farebnej kombinácii liateho terazza. Zrekonštruovali sa vitrážové okná podľa dochovaných archívnych materiálov v štylizovanom tvare s použitím farebného skla s alternatívou v kombinácií stredových polí formou výtvarného riešenia technológiou „líhaného skla“. Vytvorili sa nové drevené dvere do objektu, vysoký obkladový sokel okolo hlavnej sály. Obnovil sa v Stánok tóry z novodobých sklenených materiálov, tak aby v obrysoch pripomínal pôvodné stvárnenie. Synagóga sa vybavila zariadením, tak aby sa mohli realizovať spoločenské podujatia v zmysle kultúrneho centra LUKUS. Zrealizovala sa nová strešná krytina (tvarovo a farebne) podľa zachovaných fotografických predlôh. Súčasťou obnovy objektu boli záhradné úpravy areálu, spevnené plochy a nadviazanie na parkovacie plochy verejného parkoviska pri tržnici.
V druhej etape (nasledujúce obdobie) sa obnovili interiérové omietky veľkej sály a exteriérové (vonkajšie) omietky s maximálnym zachovaním najvzácnejších a určujúcich kultúrno-historických vrstiev. Tento cieľ bol dosiahnutý odborným konzervovaním historických stavebných štruktúr s citlivou mierou ich následného reštaurovania. Reštaurovaním boli prinavrátené výtvarné a estetické hodnoty budovy synagógy. Miera reštaurovania bola určená maximálnym možným rešpektovaním originálu s obmedzeným zásahom do pôvodných primárnych hmôt na nutné minimum.
Rekonštrukcia synagógy stála 2,5 milióna €, z toho 2,4 mil. poskytli eurofondy. Podľa archívnych materiálov boli zrekonštruované aj vitrážne okná.
Využitie po rekonštrukcii.
Podľa primátorky Lučenca Alexandry Pivkovej: "„Synagóga sa stane multikultúrnym priestorom a slúžiť bude aj na spoločenské účely či výstavy umelcov. Chceme ju prezentovať nielen ako ustanovizeň, ktorá bola židovským objektom, ale vnímame ju ekumenicky a chceme, aby slúžila širokej verejnosti.“" Synagóga je verejnosti otvorená 13. mája 2016. V septembri 2016 pribudlo monumentálne umelecké dielo "Memento" košického umelca Petra Kalmusa, ktoré v Pamätný deň obetí holokaustu a rasového násilia odhalil prezident SR p. Andrej Kiska. Prevádzku a obsah bývalej synagógy bude zabezpečovať mestská rozpočtová organizácia Lukus.

</doc>
<doc id="30841" url="https://sk.wikipedia.org/wiki?curid=30841" title="Benedikt pustovník">
Benedikt pustovník

Svätý Benedikt pustovník alebo svätý Benedikt alebo svätý Beňadik (*? – † 1034) je prvý slovenský mučeník, žiak sv. Andreja-Svorada a patrón nitrianskej diecézy.
Život.
O jeho živote sa dozvedáme z Legendy o pustovníkoch Svoradovi-Andrejovi a Benediktovi, ktorú napísal zo slovenského územia pochádzajúci básnik a prozaik Maurus.
Benedikt žil najprv v kláštore na Zobore a neskôr ako pustovník v jaskyni na Skalke pri Trenčíne, kde v roku 1034 zomrel na následky zranení spôbených útokom zbojníkov. Jeho mŕtve telo zhodili zbojníci do Váhu. Legenda spomína, že po jeho smrti sedával veľký orol na brehu rieky. Pltníci, ktorí sa plavili po Váhu okolo tohto miesta, si preto zvolili Benedikta za svojho patróna a ochrancu.
V roku 1224 založil na tomto mieste nitriansky biskup Jakob k úcte Benedikta benediktínsky kláštor.
Uctievanie.
Benedikt bol svätorečený v roku 1083 pápežom Gregorom VII. zásluhou uhorského kráľa Ladislava I.
Spomienka sv. Andreja-Svorada a Benedikta sa podľa liturgického kalendára Rímskokatolíckej cirkvi slávi na Slovensku 17. júla.
Kostoly zasvätené sv, Andrejovi-Svoradovi a Benediktovi môžeme nájsť v Kysuckom Lieskovci, v Nitrianskom Rudne, v Nitre, v Radôstke a v Skalke nad Váhom.

</doc>
<doc id="30842" url="https://sk.wikipedia.org/wiki?curid=30842" title="Benedikt (prvé meno)">
Benedikt (prvé meno)

Benedikt je krstné meno. Vzniklo z latinského "benedictus" „blahoslavený, požehnaný“. Meniny na Slovensku má 22. marca. Slovenská podoba mena je Beňadik.
Pápeži a protipápeži.
V dejinách rímskokatolíckej cirkvi nosilo toto meno pätnásť pápežov a štyria protipápeži. Je zo všetkých pápežských mien (spolu s Gregorom) druhé najpoužívanejšie:

</doc>
