<doc id="2371" url="https://sk.wikipedia.org/wiki?curid=2371" title="Milan Rastislav Štefánik">
Milan Rastislav Štefánik

Gen. PhDr. Milan Rastislav Štefánik (* 21. júl 1880, Košariská, Rakúsko-Uhorsko – † 4. máj 1919, Ivanka pri Dunaji, Česko-Slovensko) bol slovenský štátnik, diplomat, politik, organizátor, vojenský letec, brigádny generál ozbrojených síl Francúzska, astronóm, fotograf, vedec a vynálezca. Mal najväčšiu zásluhu na formovaní česko-slovenského zahraničného odboja počas prvej svetovej vojny. Zohral dôležitú úlohu pri organizovaní česko-slovenských légií a sprostredkovaní kontaktov na francúzskych štátnych funkcionárov. Spolu s Tomášom Garriguom Masarykom a Edvardom Benešom bol kľúčovou osobou pri založení Česko-Slovenska. Štefánik bol podpredsedom Československej národnej rady, ministrom vojny v Dočasnej česko-slovenskej vláde a následne aj v novovzniknutej ČSR.
Dňa 23. apríla 1990 bol schválený Zákon č. 117/1990 Zb. o zásluhách M. R. Štefánika, ktorý oficiálne uznal, že "„sa zaslúžil o vznik spoločného štátu Čechov a Slovákov“". Na jeho počesť bolo pomenované štátne vyznamenanie Slovenskej republiky, Kríž Milana Rastislava Štefánika, ako aj medzinárodné letisko v Bratislave, akadémia ozbrojených síl SR, železničná trať, ústav a veľké množstvo ulíc, námestí, škôl atď.
Životopis.
Detstvo a mladosť.
Milan Rastislav Štefánik sa narodil v Košariskách (do roku 1870 patrili Košariská ako osada do Brezovej pod Bradlom) v rodine evanjelického farára Pavla Štefánika a jeho manželky Albertiny rodenej Jurenkovej. Narodil sa ako šieste dieťa. Po ňom ešte prišli na svet ďalší šiesti súrodenci. V neľahkých podmienkach sa rodičom podarilo vychovať do dospelosti deväť detí. Milan Rastislav síce vyrastal v biednom prostredí, v čom sa život farárovho syna takmer nelíšil od života detí košarištianskych roľníkov, no na rozdiel od nich bol už od detstva obklopený slovenskými knihami a časopismi – oduševnený slovenský národovec a vzdelanec Pavol Štefánik mal totiž doma bohatú knižnicu a aj touto cestou sa snažil vychovávať svoje deti.
Prvé tri triedy ľudovej školy vychodil v rodnej dedine, kde ho učil slovenský národovec, absolvent slovenského ev. gymnázia v Revúcej, Martin Kostelný. Podľa svedectva učiteľa bol Milan Rastislav najlepším žiakom na košarištianskej škole. Otec Pavol sa snažil poskytnúť synovi čo najlepšie vzdelanie a preto, aby mohol Milan Rastislav študovať na strednej škole, musel sa dôkladne naučiť po maďarsky. A tak už ako deväťročný odišiel z domu do Šamorína, aby sa pripravil na strednú školu. Stredoškolské štúdium začal na evanjelickom lýceu v Bratislave, vtedajšom Prešporku. Tu už študovali jeho dvaja bratia Igor a Pavel. Na pomaďarčenom lýceu už z vlasteneckých profesorov učil iba Ján Kvačala. Štefánikovými obľúbenými profesormi boli učiteľ matematiky Ferdinand Hirschmann a triedny profesor Samuel Markusovszky. Štefánik študoval s výborným prospechom, no po troch rokoch musel odísť so svojím bratom Pavlom do Šopronu a neskôr do Sarvaša, pretože Pavel dosahoval len priemerný prospech.
Milan Rastislav aj tu dosahoval výborný prospech, za čo dostal jednorazové Telekiho štipendium (sedemdesiat zlatiek) a okrem toho tu spoznal svoju prvú lásku Emíliu Chovanovú. V Sarvaši nakoniec zmaturoval s vyznamenaním a rozhodol sa odísť študovať do Prahy na techniku, odbor stavebné inžinierstvo. V Prahe pôsobil spolok Detvan (hlavným činiteľom bol vtedy medik Vavro Šrobár) a Štefánik tu získal štipendium od Českoslovanskej jednoty. Hneď na začiatku štúdia začal navštevovať spolu so svojím priateľom Jánom Kraiczom aj spolok ev. akademikov „Jeroným“ a bol tiež členom podporného spolku „Radhošť“.
Štefánik sa stal hlasistom a stúpencom myšlienok T. G. Masaryka, ktorý bol v tej dobe riadnym profesorom Karlovej univerzity. V marci 1898 sa Štefánik stal tajomníkom spolku Detvan. Potom v roku 1900 nastal v jeho živote zlom. Otec po prudkej roztržke so synom počas prázdnin vyhnal mladého Štefánika z domu. Ten sa uchýlil k priateľovi Vavrovi Šrobárovi do Ružomberku.
Na jeseň sa vrátil späť do Prahy a odišiel z techniky. Dal sa zapísať na odbory astronómia a fyzika, ktoré sa vtedy študovaly na Filozofickej fakulte Karlo-Ferdinandovej univerzity. Napriek začínajúcim problémom so žalúdkom sa pustil do štúdia. S otcom sa neskôr uzmieril a medzi slovenskými pražskými študentmi si postupne získaval autoritu. Na jeseň roku 1901 sa stal predsedom spolku "Detvan". Kvôli nezhodám v radoch spolku však neskôr, hoci nerád, spolu s priateľmi Jurajom Nerádom a Zigom Zigmundíkom z "Detvana" vystúpil. Počas letného semestra roku 1902 odišiel študovať do Zürichu. V novom prostredí získal aj nové kontakty. Keď sa potom na jeseň roku 1902 vrátil do Prahy, opäť sa prihlásil za člena "Detvana" a na valnom zhromaždení ho zvolili za predsedu.
V roku 1903 začal Vavro Šrobár opäť vydávať Hlas a rozhodol sa, že ako jeho súčasť bude vydávať aj Umelecký hlas, venovaný literatúre a umeniu. Štefánik mu pri redigovaní Umeleckého hlasu pomáhal. Bol činný aj ako publicista. Na požiadanie Jana Herbena písal do realistického Času pravidelné pondelkové úvodníky o slovenskej kultúre a politike, ktorých cieľom bolo informovať českú verejnosť o Slovensku. Upozorňoval najmä na postupujúcu maďarizáciu a nabádal českú spoločnosť, aby pomáhala Slovensku konkrétnymi činmi. Ako predseda "Detvana" odišiel r. 1903 na zjazd medzinárodnej študentskej organizácie Corda Fratres do Palerma. V lete potom navštívil v Luhačoviciach Pavla Blahu a zúčastnil sa aj na otvorení prvej výstavy „Grupy uhorskoslovenských maliarov“, ktorá bola výsledkom česko-slovenskej kultúrnej spolupráce. Navštevoval historika Jaroslava Golla a básnika Jaroslava Vrchlického. Posledný rok na univerzite sa plne venoval štúdiu. Výsledkom bola dizertačná práca nazvaná "Nové hviezdy z doby předtychonové a Nová Cassiopea". Prácu napísal česky, obhájil, urobil predpísané rigorózne skúšky z astronómie, fyziky a filozófie a 12. októbra 1904 bol promovaný za doktora filozofie. Jeho promotorom bol Jaroslav Vrchlický, v matrike zapísaný občanským menom Emil Frída.
Vedecká kariéra.
Cieľom Štefánikovho pôsobenia sa stal Paríž. Sem dorazil 28. novembra 1904. Začiatky však boli ťažké. Na začiatok mu pomohol Vavro Šrobár získať pôžičku v ružomberskej banke. Štefánikovým cieľom bolo vtedy dostať sa medzi dvoch najslávnejších astronómov v Paríži: ku Camillovi Flammarionovi a Julesovi Janssenovi. Táto nádej sa mu však hneď nesplnila a musel čakať do jari. Vtedy sa druhmi mladého Štefánika stala skupina českých umelcov v Paríži (sochári Bohumil Kafka a Otakar Španiel, maliari Ludvík Strimpl, Tomáš František Šimon, Hugo Boetinger a i.). Spriatelil sa aj s grófom Hanušom Kolowratom, ktorý sa neskôr stal rakúsko-uhorským vojenským atašé. Začiatkom apríla 1905 prišiel do Paríža profesor Janssen. Štefánik sa k nemu dostal, aj na jeho hvezdáreň v Meudone. Janssena Štefánik upútal. Ako hosť na Meudonskej hvezdárni podnikal Štefánik rôzne výpravy (napr. 20. júna 1905 výstup na observatórium na vrchole Mont Blancu, alebo 30. augusta pozoroval v španielskom Alcosebre úplné zatmenie Slnka). 30. augusta predniesol Janssen Štefánikovu štúdiu „Spektroskopické skúmanie zatmenia slnka v Alcosebre“ na zasadnutí Francúzskej akadémie a publikoval ju aj časopis Akadémie "Comptes rendus hebdomadaires des séances de l´Académie des sciences".
Vedecky najúspešnejší bol pre Štefánika rok 1906, kedy uverejnil sedem vedeckých prác. Postupne sa zaradil do parížskeho vedeckého sveta a zoznámil sa aj s českou študentkou Mariou Neumanovou, neskoršou dôvernou priateľkou. Po odchode už osemdesiatročného Janssena však musel Štefánik z Meudonskej hvezdárne odísť, lebo nový riaditeľ Henri Deslandres ho doslova nenávidel a vyhodil ho. Na sklonku r. 1906 dostal Štefánik poverenie od firmy Bureau des Longitudes viesť francúzsku výpravu do Turkestanu na pozorovanie zatmenia Slnka, ktoré malo byť 13. 1. 1907. Cestou do Turkestanu sa zastavil v Prahe i na Slovensku a navštívil aj Pulkovskú hvezdáreň v Petrohrade. Cestu využil aj na poznávanie Ruska a Strednej Ázie. Navštívil v Jasnej Poľane Leva Nikolajeviča Tolstého a jeho lekára Dušana Makovického. Po návrate do Paríža mu valné zhromaždenie Francúzskej astronomickej spoločnosti udelilo Janssenovu cenu. V júli r. 1907 sa však jeho zdravotný stav veľmi zhoršil a previezli ho na liečenie do Chamonix, kúpeľného mesta pod Mont Blancom, kde sa liečil dva mesiace. Počas liečenia sa dozvedel, že profesor Janssen umrel a koncom roku sa opätovne vrátil do Paríža.
Návrhy a vynálezy.
Štefánik spolupracoval na niekoľkých návrhoch a vynálezoch:
Svetobežník.
Po príchode do Paríža bojoval dlho s existenčnými problémami. Okrem toho sa ešte snažil zachrániť Janssenove observatórium na Mont Blancu, čo sa mu však napokon nepodarilo a 21. septembra bolo observatórium rozobraté. Potom sa snažil vybudovať vlastné observatórium, no jeho finančná situácia mu to nedovoľovala. V tejto oblasti mu vtedy najviac pomohol senátor Émile Chautemps, s ktorého pomocou zorganizoval Štefánik výpravu do severnej Afriky. Tam chcel nájsť vhodné miesto pre svoju hvezdáreň. Precestoval Alžírsko, Atlas, Saharu, Tunisko aj Kartágo, no cesta nemala úspech.
Začiatkom roka 1910 dostal novú šancu. Vedecký ústav „Bureau des Longitudes“ spolu s ústavom „Bureau Central Météorologique“ ho vyslali na Tahiti pozorovať Halleyho kométu. 27. apríla pristála jeho loď v tahitskom prístave Papeete. Tu strávil nasledujúcich 10 mesiacov a mimo iného sa zaradil medzi prvých fotografov tejto oblasti.
28. apríla 1911 na ostrove Vavau pri pozorovaní úplného zatmenia slnka dosiahla práve Štefánikova výprava najlepšie výsledky a ocenila to aj Francúzska akadémia. V lete roku 1912 ho vedecký ústav Bureau de Longitudes vyslal na pozorovanie zatmenia slnka do Passa Quatro v Brazílii. Neskôr po uskutočnení výprav sa vrátil do Paríža a aj do rodných Košarísk. V apríli r. 1913 mu zomiera otec Pavol. Vtedy sa Štefánik plánoval usadiť natrvalo na Tahiti, no dostal poverenie od francúzskej vlády a svoje rozhodnutie zmenil. Francúzi totiž chceli vybudovať vlastnú telegrafickú sieť a sústavu meteorologických staníc v Ekvádore a na Galapágoch a Štefánik (vtedy mal už francúzske občianstvo) mal získať povolenie od ekvádorskej vlády. To sa mu aj podarilo. Francúzska vláda mu potom na návrh ministerstva námorníctva udelila kríž Rytiera čestnej légie. Jeho úspechy však opäť zastavila choroba. V marci 1914 sa musel podrobiť operácii žalúdka v sanatóriu profesora Monprofita v Yngerse vo Švajčiarsku. Po zotavení ho zastihla správa o vypuknutí prvej svetovej vojny a 9. augusta sa vojenským transportom vrátil do Francúzska.
Vojenská kariéra.
Začiatok vojny Štefánika neprekvapil, lebo ho predvídal už niekoľko rokov predtým. Vo vojne však videl hlavne možnosť osamostatnenia Slovákov a tento čin spájal od začiatku s Čechmi. Vzhľadom na jeho zlý zdravotný stav však nemohol hneď odísť na front a dostal sa tam až začiatkom roka 1915. Nastúpil do vojenskej leteckej školy v Chartres a dňa 11. apríla získal diplom pilota a hodnosť desiatnika. V hodnosti podporučíka potom nastúpil na západný front. Slúžil v prieskumnej peruti MF 54. Uskutočnil množstvo prieskumných letov, pri ktorých sledoval pohyby nepriateľských vojsk, navádzal delostreleckú paľbu. Ako prvý v danom úseku frontu začal zavádzať meteorologickú službu. Aj ako letec však mal stále na vedomí osamostatnenie Čechov a Slovákov a snažil sa o vytvorenie samostatnej česko-slovenskej dobrovoľníckej jednotky. V auguste 1915 vďaka svojim bojovým úspechom a priekopníckej práci v oblasti vojenskej meteorológie mu bolo ponúknuté miesto veliteľa meteorologickej služby francúzskej armády. Štefánik to však odmietol, a namiesto toho opäť požiadal o preloženie do Srbska.
Začiatkom septembra 1915 ho poslali na srbský front, kde toto svoje snaženie ešte viac rozvíjal. Pri evakuácii z letiska v Niši však na lietadle havaroval a na úteku potom Štefánika opäť prepadla žalúdočná choroba. Život mu vtedy zachránili priatelia Raoul Labry a Michael Bourdon a dopravili ho do Ríma, do tamojšej Nemocnice kráľovnej matky. Tam spoznal aj pani Claire de Jouvenel, ktorá mu horlivo pomáhala aj v jeho boji za osamostatnenie Slovenska. V jej parížskom salóne, ktorý navštevoval, sa stretol v roku 1915 s ďalšou svojou obdivovateľkou Louise Weissovou, neskôr novinárkou a členkou Francúzskej akadémie (1975), ktorá mu tiež pomáhala šíriť myšlienku vzniku česko-slovenského štátu. Nebol čechoslovakistom, vo všetkých medzinárodných dohodách, ktoré M.R. Štefánik pripravil alebo ich podpisoval, uvádzal v názve Česko-Slovensko s rozdeľovníkom. Prípadne obe krajiny písal osobitne Česko a Slovensko. 
Organizátor Československej národnej rady.
Štefánik sa vrátil do Paríža, kde ho de Jouvenel zoznámila s najvyššími politikmi: ministerským predsedom Aristidom Briandom a najvplyvnejším mužom francúzskeho ministerstva zahraničia Philippom Berthelotom. Štefánik tu naďalej presadzoval plán vytvorenia česko-slovenského štátu. Dňa 13. decembra 1915 sa stretol s E. Benešom a spoločne sa stotožnili so Štefánikovými i Masarykovými koncepciami o vytvorení spoločného štátu. Štefánik si vytýčil novú úlohu vytvoriť riadiace centrum pre spoločný odboj Slovákov a Čechov, ako aj zriadiť samostatné česko-slovenské vojsko a presadiť ho medzi politikmi. O týchto plánoch informoval ministerského predsedu Aristida Brianda a dohodol stretnutie medzi ním a Masarykom. V tom čase Štefánika opäť začala trápiť choroba a musel byť hospitalizovaný. Masarykovi sa počas stretnutia podarilo získať Brianda pre svoju koncepciu riešenia stredoeurópskej otázky. Štefánik medzitým neustále presadzoval vytvorenie ústredného reprezentatívneho orgánu zahraničného odboja. Tak vznikla vo februári 1916 „Národná rada krajín českých“ (Conseil national des Pays Tchèques), ktorá sa neskôr premenovala na Československú národnú radu. Jej predsedom sa stal T. G. Masaryk, podpredsedami J. Dürich a M. R. Štefánik a generálnym tajomníkom E. Beneš. Sídlila na "Rue Bonaparte 18" a jej hlavnými tlačovými orgánmi sa stali časopisy La Nation Tchèque (Český národ) a Československá samostatnosť. Súčasne začala rada organizovať česko-slovenské vojsko v zahraničí.
Keď sa Štefánikov stav zlepšil, odišiel do Talianska. Ako letec zhadzoval na talianskom fronte letáky určené najmä Čechom a Slovákom a okrem toho chcel získať talianske vojenské a politické kruhy pre česko-slovenskú koncepciu strednej Európy, v ktorej sa o. i. počítalo s vytvorením juhoslovanského štátu. Postoj Talianska k juhoslovanskej otázke bol však odmietavý.
Po návrate do Paríža sa Štefánik intenzívne venoval otázke ustanovenia samostatného česko-slovenského vojska. Za týmto účelom odcestoval do Ruska. Dňa 25. augusta 1916 sa dostal v Mogiľove ku Mauriceovi Janinovi, veliteľovi francúzskej vojenskej misie v Rusku. Janin zaviedol Štefánika k náčelníkovi generálneho štábu Alexejevovi a k cárovi Mikulášovi a podarilo sa mu posilniť postavenie ČSNR vo vojenských kruhoch.
Dňa 29. augusta podpísali Dürich a Štefánik spolu s predstaviteľom amerických Slovákov G. Košíkom tzv. Kyjevskú dohodu, ktorou spoločne uznali ČSNR za vedúci orgán českého a slovenského hnutia v zahraničí. Francúzske velenie potom poslalo Štefánika do Rumunska, kde sa mu zakrátko podarilo získať 1 500 dobrovoľníkov.
Začiatkom roku 1917 sa vrátil do Ruska. Po počiatočných komplikáciách s procársky orientovaným Dürichom, ktorý nerešpektoval dohody, napokon Štefánikova misia v Rusku slávila úspech. Napomohla tomu svojou podporou aj nová dočasná vláda, ktorá vznikla po páde cárizmu a postavenie ČSNR sa upevnilo. Dňa 2. júna 1917 odplával Štefánik do USA. Prvou úlohou bol nábor dobrovoľníkov, ktorých sa mu napokon podarilo získať 3 000. Druhou mala byť konsolidácia krajanov v USA a získanie ich podpory pre ČSNR. Jeho činnosť bola úspešná a politickú aktivitu medzi osobnosťami v Amerike ocenili aj francúzske kruhy a 20. októbra bol Štefánik vyznamenaný krížom dôstojníka čestnej légie.
Po návrate do Paríža sa Štefánik zapojil do diplomatických rokovaní o ustanovení samostatnej česko-slovenskej armády. Výsledkom bol „Dekrét o vytvorení Česko-slovenskej armády vo Francúzsku“, ktorý vydala francúzska vláda 16. decembra 1917. Podľa tohto dekrétu a neskôr vydaného štatútu sa vytvorila samostatná Česko-slovenská armáda, ktorá politicky podliehala ČSNR v Paríži. V Paríži sa Štefánik opäť stretol s Janinom. Ten potom so súhlasom francúzskeho velenia prijal funkciu veliteľa vytvárajúceho sa česko-slovenského vojska (10 000 vojakov).
Diplomatické cesty.
V polovici februára 1918 odišiel Štefánik do Talianska. Aj tu bolo jeho hlavnou úlohou vybudovanie Česko-slovenskej armády. Talianske vojenské ani politické kruhy mu však neboli naklonené. Vplyvom svojej diplomacie sa mu však nakoniec podarilo prelomiť ľady. Podarilo sa mu pre svoj plán získať jedného z najväčších odporcov: ministra zahraničia S. Sonnina. Aby Štefánik, vtedy už ako plukovník francúzskej armády, zvýšil svoju osobnú agitáciu, vypracoval memorandum, v ktorom zhrnul všetky svoje argumenty a predložil ho Sonninovi a šéfovi gen. štábu generálovi Diazovi v Ríme. Výsledkom bolo, že dňa 21. apríla 1918 Štefánik podpísal s ministerským predsedom Orlandom dvojstrannú zmluvu o vytvorení samostatnej česko-slovenskej armády, ktorá úplne podliehala ČSNR. Vojsko vyzbrojovalo Taliansko, čo bolo v zmluve dané ako pôžička. Nábor dobrovoľníkov pokračoval a 24. mája 1918 sa pred pomníkom Viktora Emanuela v Ríme konala veľkolepá slávnosť: odovzdávanie plukových vlajok česko-slovenským jednotkám.
V júli roku 1917 preletela svetom správa o vystúpení Česko-slovenských légií v Rusku. Mali už 50 000 príslušníkov a čoskoro sa zapojili do bojov proti Nemecku a Rakúsko-Uhorsku. Podpísanie mieru medzi sovietskou vládou a Ústrednými mocnosťami v marci 1918 však spôsobilo, že česko-slovenské vojsko v Rusku stratilo spojenca. To viedlo k demoralizácii vojska a bolo potrebné, aby Štefánik odišiel do Ruska k ohrozeným légiám. Štefánik, ktorý mal už od 20. júna 1917 hodnosť generála, sa teda vybral z Paríža na cestu.
Najprv však navštívil USA, kde spolu s Masarykom a generálom Janinom preberali ďalšie plány. Dňa 24. septembra potom odcestoval do Tokia, kde ale pre opätovné problémy so žalúdkom pobudol až mesiac a cesta na Sibír sa predlžovala. Medzitým už nič nebránilo tomu, aby sa po medzinárodnom uznaní ČSNR mohol tento orgán premeniť de facto na vládu. Stalo sa tak 14. októbra 1918. Vláda bola trojčlenná: Masaryk bol ministerským predsedom, Beneš ministrom vnútra a Štefánik ministrom vojny. Krátko nato uverejnil Masaryk aj „Vyhlásenie nezávislosti Česko-Slovenska“, tzv. Washingtonskú deklaráciu. Tá zapôsobila na americkú verejnosť i na prezidenta Wilsona. Wilson reagoval na návrh prímeria zo strany Rakúsko-Uhorska tak, že po jeho uzavretí majú o budúcnosti monarchie rozhodnúť jej národy samy. A tie sa už rozhodli. Došlo k vystúpeniu domáceho odboja a 28. októbra k vyhláseniu Československej republiky.
V Ženeve sa uskutočnilo zjednotenie domáceho odboja na čele s Karolom Kramářom a zahraničnej delegácie vedenej E. Benešom. Dohodli sa na osobe prezidenta: T. G. Masarykovi i novej česko-slovenskej vláde, ktorej predsedom sa stal Karel Kramář, ministrom zahraničia Eduard Beneš, minister vojny M. R. Štefánik a rezort obrany prevzal Václav Klofáč. Zakrátko Nemecko kapitulovalo a vojna sa skončila. Štefánik sa o všetkom dozvedel v Japonsku. Chcel sa hneď vrátiť do Paríža, no najprv chcel splniť svoju úlohu na Sibíri.
Dňa 13. novembra 1918 nastúpil na loď do Vladivostoku. Po príchode chcel dohodnúť s vojenským velením podrobnosti presunu legionárov do vlasti. Okrem toho, vzhľadom na vznik Česko-Slovenska, zrušil Odbočku ČSNR v Rusku a vymenoval Bohdana Pavlů za splnomocnenca česko-slovenskej vlády v Rusku. Z rúk generála Janina prevzal Rad veliteľa Čestnej légie a 25. januára 1919 opustil Rusko a odišiel do Paríža.
Po príchode bolo jeho hlavnou starosťou stiahnutie sibírskych légií a ich odsun do vlasti. Stretol sa preto aj s Georgesom Clemenceaum i maršalom Fochom. V Paríži sa Štefánik zúčastnil aj na práci mierovej konferencie, zaoberal sa budovaním česko-slovenského letectva, mal plány pre zriadenie štátnej správy a podpory vedy v novom štáte.
V máji 1919 odišiel do Talianska. Navštívil tam svoju poslednú lásku markízu Giulianu Benzoniovú, s ktorou si plánoval budúcnosť. Okrem toho urovnával aj spor medzi francúzskou a talianskou vojenskou misiou a ten sa mal definitívne doriešiť po jeho príchode do Bratislavy.
Smrteľná nehoda.
Na Slovensko sa Štefánik tešil, lebo ho nenavštívil od smrti svojho otca v roku 1913. Dňa 4. mája 1919 Štefánik na letisku Campoformido pri Udine nastúpil do lietadla typu Caproni 450 (č. 11 495). Sprevádzaný bol dvomi talianskymi letcami: poručíkom Giottom Mancinelliom Scottim a seržantom Umbertom Merlinom ako aj mechanikom-rádiotelegrafistom Gabrielom Aggiustom. Cieľom jeho cesty bolo letisko vo Vajnoroch pri Bratislave. Lietadlo však nepristálo, keď sa blížilo k miestu pristátia, náhle sa zrútilo neďaleko Ivanky pri Dunaji v katastrálnom území obce Most pri Bratislave. M. R. Štefánik a všetci členovia posádky boli na mieste mŕtvi.
Milan Rastislav Štefánik je pochovaný v mohyle na Bradle, vrcholnom diele architekta Dušana Jurkoviča.
Oficiálna verzia.
Havária Štefánikovho lietadla nie je dodnes úplne objasnená. Podľa oficiálnych správ bolo príčinou zlé počasie (čo však svedecké výpovede vyvrátili – v ten deň bolo slnečno a slabý vietor), technická porucha lietadla (avšak škody spôsobené na stroji, veľké možnosti na núdzové pristátie a svedkami opisovaný výbuch viditeľný zo vzdialenosti vyše 10 km tomu nenasvedčuje) a streľba Maďarov (táto teória je však veľmi nepravdepodobná). Oficiálne vyšetrovanie tragickej nehody M. R. Štefánika československými úradmi sa uskutočnilo až v rokoch 19261928.
Pavol Kanis v spolupráci s Katedrou leteckej dopravy Žilinskej univerzity a leteckými expertmi, počas nakrúcania dokumentu "Štefánik. Príbeh hrdinu. Vlasť" vykonal rekonštrukciu posledného Štefánikovho letu a dospel k záveru, že lietadlo nemalo v existujúcich poveternostných pomeroch dostatočnú rýchlosť na vykonanie štandardného pristávacieho manévru. Podľa Kanisa teda išlo o leteckú nehodu.
Teória o atentáte.
Podľa Emila Karola Kautského, zaoberajúceho sa analýzou historických okolností Štefánikovej smrti, majú nepriame dôkazy a štúdium povojnového vývoja v Česko-Slovensku naznačovať, že sa stal obeťou stretu francúzskeho a talianskeho geopolitického záujmu v strednej Európe či mocenských ambícií Edvarda Beneša a Tomáša G. Masaryka. Tomuto faktu nasvedčuje prudké nepriateľstvo medzi Štefánikom a Benešom po odhalení Benešovej tajne podpísanej zmluvy s Francúzskom (v neprospech Talianska) a po zistení sprenevy darov zahraničných Slovákov na chod česko-slovenských légií.
Podľa zástancov tejto teórie sú dôkazmi o atentáte pitevná správa, priebeh nehody ako aj fakt, že svedecké výpovede obsahujúce zmienku o streľbe boli vyšetrujúcimi orgánmi ignorované. Niektorí svedkovia tvrdili, že počuli streľbu alebo videli vojakov z kasární páliť na lietadlo. Podľa svedeckej výpovede pplk. Rudolfa Fabiána, sa na lietadlo strieľalo aj napriek tomu, že letci leteli nízko, kričali a mávali bielymi vreckovkami. Taktiež sa domnieval, že "„možné by bolo, že vlastné hliadky rozostavené pri Ivánke na lietadlo strieľali.“"
Za ďalší dôkaz je považovaný príbeh rádiotelegrafistu Jiřího Formana, uverejnený 26. mája 1996 v českých novinách "Nedělní hlasatel" vydávaných v Kanade. Podľa neho dostali prvé hlásenie o Štefánikovom prílete, no v druhom hlásení bolo lietadlo označené za nepriateľské a vydaný rozkaz na jeho zostrelenie. Z obavy o stíhanie spolu so svojim kolegom, taktiež svedkom incidentu, emigrovali do Francúzska. Po návrate do vlasti sa nedokázali skontaktovať s priateľmi z jednotky, pretože už nežili (podľa príbuzných sa stali obeťami havárie, našli ich obesených a pod.). Táto teória preto predpokladá, že nepohodlní svedkovia boli postupne odstránení tajnou políciou.
Pocty.
Na počesť Milana Rastislava Štefánika:  
Vyznamenania.
Zoznam vyznamenaní udelených M.R. Štefánikovi:
Zoznam vyznamenaní pomenovaných podľa M. R. Štefánika:

</doc>
<doc id="2372" url="https://sk.wikipedia.org/wiki?curid=2372" title="Milan Štefanko">
Milan Štefanko

Doc. PhDr. Milan Štefanko, CSc. († 10. október 2016, Bratislava) je slovenský filozof a vydavateľ filozofickej literatúry; vlastník vydavateľstva IRIS. Pôsobí na Katedre filozofie Filozofickej fakulty UKF v Nitre.

</doc>
<doc id="2373" url="https://sk.wikipedia.org/wiki?curid=2373" title="Bohuslav Tablic">
Bohuslav Tablic

Bohuslav Tablic (* 6. september 1769, České Brezovo – † 21. január 1832, Kostolné Moravce) bol slovenský básnik, prekladateľ a literárny historik, evanjelický kňaz; básnicky najproduktívnejší predstaviteľ idylickej línie slovenského osvietenského klasicizmu.
Životopis.
Jeho otec bol učiteľ Martin Tablic a matka Mária rod. Makovínyová. Vzdelanie získaval v rokoch 17811783 v Dobšinej, v rokoch 17831789 v Bratislave (evanjelické lýceum) a v rokoch 17901792 v nemeckej Jene, kde študoval filozofiu, teológiu, medicínu, angličtinu a francúzštinu. Počas štúdií v Jene založil spolu s Jurajom Palkovičom Societas slavica a v roku 1810 počas pôsobenia v Kostolných Moravciach založil Učenú spoločnosť banského okolia, ktorá sa označovala ako slovenská literárna a vedecká spoločnosť. Bol členom básnického združenia organizovaného Antonínom Jaroslavom Puchmajerom. Pôsobil ako evanjelický kazateľ, v roku 1827 sa stal konseniorom a v roku 1829 seniorom.
Tvorba.
Literatúre sa venoval už počas štúdií v Jene. Písal verše a príležitostné básne, teologické, historické, hospodárske a právne knihy s ľudovýchovným zameraním, ale tiež prekladal z nemčiny, angličtiny a maďarčiny. Jeho najvýznamnejším dielom je "Poezye. Paměti česko-slovenských básnířův ane veršovců", ktoré sú prvými dejinami poézie v národnom jazyku, z ktorých vychádzali a nadväzovali na ne i neskoršie generácie literárnych historikov (Jozef Miloslav Hurban a i.). Každý zo štyroch dielov obsahuje polovicu pamätí a polovicu poézie. "Paměti" obsahujú charakteristiky 77 uhorských básnikov a veršovníkov, "Poezye" zas príležitostné, intímne, galantné, klasicistické, rokokové, anakreontické a lyrické básne, ódy, elégie a selanky, bájky, anekdoty, baladické piesne a burlesky, ktoré sú ako jeho pôvodnou tvorbou, tak i prekladmi rôznych autorov.
Dielo.
1802 – "Dva zpěvy", báseň pri príležitosti inštalácie Daniela Krudiho

</doc>
<doc id="2374" url="https://sk.wikipedia.org/wiki?curid=2374" title="Hyppolite Taine">
Hyppolite Taine

Hyppolite Taine (* 21. apríl 1828, Vouziers – † 5. marec 1893, Paríž) bol francúzsky filozof, predstaviteľ pozitivizmu, nasledovník A. Comta.

</doc>
<doc id="2375" url="https://sk.wikipedia.org/wiki?curid=2375" title="Táles">
Táles

Táles (alebo Thales, Thalés) z Miléta/z Milétu/Míléta/Mílétu; (; * cca 624 pred Kr. – † cca 546 pred Kr.) bol starogrécky presokratický filozof, matematik, astronóm, štátnik a inžinier, prvý predstaviteľ milétskej školy.
Podľa Demokrita boli rodičia Tálesa Examys a Kleobula potomkami mýtického zakladateľa Théb Kadma a pochádzali z Fenície. Táles zomrel ako 78-ročný (podľa Sósikrata až ako 90-tnik).
Jeho vedecké zásluhy spočívajú predovšetkým v tom, že s poznatkami východnej resp. orientálnej vedy oboznámil Grékov. Pre svoju bohatú erudíciu i schopnosti bol začlenený ako prvý medzi tzv. siedmimi mudrcmi. Podľa Bertranda Russella s Tálesom filozofia začína svoje dejiny.
Doklady o Tálesovi.
Zo spisov Tálesa sa nezachovalo do dnešného dňa nič, takže správy o jeho vedomostiach a praktickej zručnosti preberáme všetky od rôznych historikov, matematikov, spisovateľov a iných filozofov. Obzvlášť zaujímavými dokladmi sú informácie z dvoch listov a niektorých veršov historika antických filozofov pravdepodobne z tretieho storočia n. l. menom Diogenes Laertios v diele "Životy filozofov". Niečo poznáme o Tálesovi aj z prác známeho historika Herodota, ktorý žil približne 60 rokov po Tálesovi, takisto o Tálesovi písal Eudémos z Rodu zo 4. storočia pred Kr., ktorý sa považuje za prvého historika vedy.
Väčšinu poznania o Tálesovi však určite získavame z diel vrcholného gréckeho filozofa Aristotela. Ten vo svojom diele "Metafyzika" označuje Tálesa ako pôvodcu filozofie – tento názor potvrdzuje aj Hegel. Napriek týmto nesporným dokladom je Tálesovo meno opradené mnohými legendami. Aristoteles sa venuje aj týmto legendám, ale určite najmä jeho rano-metafyzickým hypotézam – samozrejme vrátane názorov na pralátku, ktorá je podstatou všetkého – vodu (pozri aj Tálesova "Filozofia"). O Tálesovi sa zmieňuje aj Platón, ktorý o ňom rozpráva posmešnú legendu, ako pri pozeraní na oblohu, pozorujúc hviezdy, spadol do studne. Slúžka, ktorá pribehla na pomoc, mu potom vytkla: „Ako môžeš očakávať, že porozumieš, čo sa deje na oblohe, keď si nevidíš ani pod vlastné nohy?“
Je vhodné podotknúť, že ani Platón, ani Aristoteles zrejme nepoužívali pri svojom spracovaní Tálesových názorov jeho originálne (resp. odpísané) diela. Už v dobe klasickej gréckej filozofie (5. až 4. storočie pred Kr.) boli všetky jeho prípadné spisy pravdepodobne stratené, pričom jestvujú pochybnosti, či vôbec Táles niečo napísal. Doklady o nejakých Tálesových spisoch máme len od rôznych dobových pisárov, medzi ktorými je zaujímavá najmä rôznorodosť toho, čomu sa údajne Táles venoval. Z oblasti astronómie sú propagované údajné diela napríklad "O slnovrate", "O rovnodennosti", "Námorná astronómia" a podobne.
Rovnako sa dochovali rozličné informácie o spôsobe, akým Táles písal. Grécky životopisec a historik Plutarchos (1. až 2. storočie n. l.) tvrdí, že Táles spisoval svoje postrehy vo veršoch. Podobne iný grécky historik zo 6. storočia Hésychios potvrdzuje, že Táles písal v epických veršovankách.
Biografia.
Narodenie a úmrtie.
Táles sa narodil niekedy v polovici dvadsiatych rokov 7. storočia pred Kr. (presnejšie približne 625 až 624 pred Kr.) v starogréckom kolonizovanom, iónskom meste Milét na západnom pobreží Malej Ázie, kde sa rozprestiera dnes turecká provincia Aydin. Tálesova smrť sa odhaduje na roky 547 až 546 pred Kr.
Presnosť rozličných dátumov popisujúcich Tálesov život je sporná. Historik filozofie Diogenes Laertios spomína kroniku gréckeho historika a epikurejského filozofa Apollodora z Atén, ktorý v 2. storočí pred Kr. píše, že Táles zomrel v čase 58. olympiády vo veku 78 rokov. Sosikrates z Rodu, grécky historik opäť z 2. storočia pred Kr., prináša však správu, že Táles zomrel až vo veku 90 rokov. Hovorí sa, že zomrel na dehydratáciu, keď sledoval gymnastickú súťaž.
Pôvod a jeho rodina.
Taktiež sa vyskytujú v zdrojoch spory, týkajúce sa jeho pôvodu. Množstvo historikov a filozofov (napr. Hérodotos alebo Démokritos) tvrdia, že jeho predkami boli Feničania, no vyskytujú sa aj hlasy za jeho originálny milétsky pôvod. Diogenes Laertios je propagátorom práve takéhoto názoru, pričom ho dopĺňa tým, že Táles by mal mať za rodičov aristokratov menom Examyas a Cleobulina, ktorí by mali mať vznešených predkov z gréckych Théb (grécke Théby). Tento kronikár filozofov spomína tiež dva príbehy, ktoré navzájom konfliktne rozoberajú Tálesovu rodinu. Podľa jedného príbehu sa Táles oženil a mal syna alebo si adoptoval synovca s rovnakým menom (Cybistus alebo Cybiston). Podľa druhého príbehu sa Táles nikdy neoženil, vraviac matke v mladosti, že je na to ešte skoro, a v pokročilom veku, že je na to už neskoro.
Táles v Egypte, Babylonii a u Chaldejcov.
Staroveký Egypt bol v čase Tálesovho života rozvinutou civilizáciou, ktorá disponovala na svoju dobu vyspelým vedeckým poznaním, a to hlavne v oblasti matematiky. Táles cestoval do tejto krajiny, aby študoval egyptské znalosti spolu s miestnou kňazskou triedou. Matematické inovácie, s ktorými sa tam stretol, následne priniesol a rozvinul v gréckych geografických podmienkach, čím sa Táles stal váženým mysliteľom a sprostredkovateľom orientálnej vedy. I preto je zaradený ako prvý zo siedmich antických mudrcov. Táles upozorňoval na matematické vedomosti starého Egypta aj svojich žiakov (napr. Anaximandra a jeho žiaka Pytagora) a odporúčal im túto krajinu navštíviť.
Čo sa týka astrologických a astronomických znalostí, predpokladá sa, že Táles sa vzdelával v tomto smere najmä u Babylončanov a Chaldejcov. Malo sa tak podľa Herodota stať na návšteve babylonských hvezdární pri príležitosti cesty za posledným lýdskym kráľom Krézom. Je všeobecne prijatý fakt, že Tálesova múdrosť pozostávala z poznatkov blízkovýchodných národov a bola umožnená slobodným a neobmedzeným cestovaním po Stredozemnom a Čiernom mori, čo opäť súvisí s dobovou veľkou gréckou kolonizáciou a obchodným rozmachom.
Táles obchodníkom.
O Tálesovi možno hovoriť tiež ako o obchodníkovi, pričom je známy jeho príbeh týkajúci sa pestovania olív pre olivový olej. S obchodom mal Táles skúsenosti nielen pri cestovaní, ale aj doma v Miléte, pretože práve Milétos bolo iónske mesto, kde sa prekladal tovar z Orientu na lode smerujúce do materského Grécka. Príbeh s olivami spomína predovšetkým Aristoteles v diele "Politika". Táles vraj pri jednom zo svojich pozorovaní nebeských telies astrologicky vybádal, že bude hojná úroda olív. Vypožičal si peniaze na zloženie zálohy za všetky olivové lisy v Miléte a na ostrove Chios. Keď bol zber úrody ukončený, ukázalo sa, že Táles mal pravdu, takže mohol nielen splatiť dlhy, ale aj mať pritom značný finančný zisk. Takto Táles zahanbil tých, ktorí ním pohŕdali pre jeho chudobu a chcel naznačiť, že svojím umom vie kedykoľvek dosiahnuť bohatstvo. Podľa Aristotela však išlo nie o astrologickú veštbu, ale o veľmi dobrý odhad trhu, kedy Táles využil monopolné postavenie, keď skúpil všetky lisy v oblasti. Tak či onak, išlo o prejav Tálesových dobrých obchodníckych zručností.
Politika.
Pri skúmaní Tálesových politických aktivít je vhodné pripomenúť si, že v tom čase boli iónske grécke mestá v Malej Ázii pod vplyvom lýdskych kráľov a neskôr pod vplyvom Peržanov. Preto jeho politická činnosť súvisí najmä s obranou Anatólie, západnej Malej Ázie, pred útokmi Perzskej ríše, pričom lýdskeho kráľa Kréza považoval za spojenca. Spočiatku lýdsky kráľ Krézus bojoval s Médmi a práve údajne Táles predpovedal zatmenie Slnka v deň, keď vyvrcholili boje, pričom tento astronomický fenomén spontánne zastavil vojnu a priniesol okamžitý mier. Stalo sa tak práve v bitke pri rieke Halys 28. mája 585 pred Kr.
Tálesova účasť na tejto bitke je otázna, taktiež i okolnosti predpovede zatmenia Slnka. Každopádne po uzavretí spojenectva Kréza s Médmi sa táto koalícia ocitla vo vojne s Peržanmi. Krézus tiahol so svojou armádou, ale zastavila ho rieka Halys. Práve vtedy mal Krézus so sebou Tálesa na návšteve, ktorý mu následne svojimi, podľa Herodota geniálnymi inžinierskymi schopnosťami pomohol prebrodiť sa. Krézovi vojaci pod Tálesovým vedením kopaním rozdelili rieku na dva prebroditeľné prúdy. Treba však podotknúť, že sám historik Herodotos neakceptuje tento príbeh ako pravdivý, pretože verí, že cez rieku Halys museli už vtedy viesť viaceré mosty, inak by bola ťažko obchodne prepojená Anatólia s Orientom.
Krézovi sa však nepodarilo poraziť perzského kráľa Kýra Veľkého, resp. lýdske kráľovstvo zaniklo. Takto prestali byť Ióni závislými od Lýdie a práve vtedy vyzval Táles Iónov, aby si založili vlastný štát, pričom hlavným mestom pre poradný orgán by bolo mesto Teos. Ale Iónsky spolok dvanástich miest sa podrobil perzskému priamemu vplyvu, pričom mesto Milét si zachovalo od Kýra zvláštnu priazeň.
Táles sám však nebol demokrat a ako obvyklý antický filozof podporoval vľúdne typy starogréckych tyranií – napríklad podporoval Trasybula, ktorý bol tyranom v Miléte v 7. storočí pred Kr.
Jeden zo siedmich mudrcov.
Diogenes Laertios píše, že zoznam siedmich mudrcov bol zostavený za vlády archonta Damasia v Aténach okolo roku 582 pred Kr., pričom Táles bol na čele tohto zoznamu. Jestvujú viaceré doklady o dôvodoch, prečo bol Táles takou váženou osobou. Predpovedanie zatmenia Slnka alebo politické strategické rady lýdskemu kráľovi Krézovi sú len niektorými z nich. Uvádza sa aj jeho múdrosť dosiahnutá cestovaním po Egypte a stretom s blízkovýchodnou vedou, ktorú dokázal šikovne sprostredkovať materskému Grécku, čo bolo v čase rozmachu gréckej kolonizácie Stredomoria veľmi užitočné.
Tálesove teórie.
Astronómia a prírodoveda.
Čo podopiera Zem.
Zem je plochá a pláva na vode – takýto názor je pripisovaný práve Tálesovi, ako to v diele "De Caelo" potvrdzuje aj Aristoteles. Zem pozostáva z nejakých látok, ktoré sú ako drevo a majú teda schopnosť plávať na hladine vody, ale nedokážu lietať resp. vznášať sa len tak v priestore. Takto Táles popisuje „plávateľnosť“ určitých látok, pričom vychádzal zrejme z pozorovania mnohých tovarov, ktoré sa nakladali v milétskom prístave na lode a dokázali plávať na hladine. A Zem ako taká tiež je „plávateľná“ a udrží sa na vodnej hladine. Túto jeho hypotézu mali potvrdzovať aj viaceré dobové poznatky o existencii plávajúcich ostrovov v rôznych častiach kolonizovaného Stredomoria. Pri svojom učení sa Táles dôkladne vyhýba mytologickým bohom Okeanovi a Gaii a hovorí priamo a jednoducho o Zemi a o vode, čo má význam pre zviditeľnenie jasného dištancovania sa od starogréckeho náboženstva.
Tvar Zeme.
Podľa moderných komentátorov Táles považoval Zem za plochú, tenkú a kruhovú, ale antické zdroje to nepotvrdzujú, ba naznačujú, že ju Táles chápal ako guľu. (Aj sám Aristoteles spochybňuje pravdivosť pripisovania plochosti Zeme Tálesovi) Táles si vraj ako dobrý pozorovateľ hviezd uvedomoval, že niektoré hviezdy nie sú viditeľné na juhu a „južné“ zase nie sú viditeľné na severe, čo sa dá vysvetliť práve guľovitou povahou Zeme. Tiež si údajne všimol, že horizont je zakrivený resp. obloha je „spojená“ so Zemou na horizonte, čo sa dá tiež vysvetľovať zaoblením zemského povrchu. Takisto zaoblenie nebeských sfér, tieň pokrývajúci Slnko pri zatmení, aj tieto i iné prírodné fenomény naznačovali už v Tálesovej dobe, že Zem bude pravdepodobne guľovitá.
Objav príčiny ročných období.
Kronikár starogréckych filozofov Diogenes Laertios podáva správu, že Táles objavil štyri ročné obdobia a rozdelil ich (resp. rok) na 365 dní. Takáto vedomosť o „solárnom roku“ súvisí s Tálesovými určovaniami slnovratov, pretože vymedzenie dĺžky jedného roka je predpokladom pre skúmanie „obehu Slnka okolo Zeme“. Tieto poznatky však takmer naisto nepochádzajú od samotného Tálesa, ale boli prebraté pravdepodobne od starovekých Egypťanov, ktorí určovali nový rok každoročným vychádzaním hviezdy Sírius v júli. Taktiež objav ročných období nie je autentický – Táles však propagoval dovtedy nesamozrejmú súvislosť slnovratov a „pozícií Slnka na obežnej dráhe“ so sezónnymi klimatickými zmenami na Zemi počas jedného „solárneho roka“.
Dátumy slnovratov.
Grécky historik vedy zo 4. storočia pred Kr. Eudémos z Rodu podáva správu, že Táles ako prvý správne predpovedal zatmenie Slnka a ako prvý si všimol, že so zreteľom k slnovratom nie je zatmenie konštantne sa vyskytujúci astronomický fenomén. Diogenes Laertios zase píše, že Táles bol prvý, ktorý určil dráhu Slnka v čase od jedného slnovratu k druhému. Určenie presného dátumu letného i zimného slnovratu nie je ľahkou záležitosťou, pričom nie je známe, ako Táles pri takomto vymedzení postupoval. (Letný slnovrat je približne 21. júna a zimný približne 21. decembra.) Grécky sofista z čias Rímskeho impéria Flavius Philostratus píše, že Táles sledoval Slnko a jeho pohyb celé dni a celé roky z jedného kopca menom Mycale, ktorý sa nachádza neďaleko Milétu. Odtiaľ mal veľmi dobré podmienky pre pozorovanie a svoj dlhoročný výskum.
Predpoveď zatmenia Slnka.
Ako bolo spomenuté v časti „"Politika"“, zatmenie, ktoré Táles správne predpovedal, nastalo 28. mája 585 pred Kr., kedy sa podľa niektorých zdrojov zároveň odohrala bitka medzi Lýdmi a Médmi. Zatmenie, o ktorom vraj vďaka Tálesovi lýdsky kráľ Krézus vedel dopredu, pomohol vďaka prekvapeniu pre Médov priniesť okamžitý mier, ba až spojenectvo. Spôsob, akým Táles takto precízne predpovedal zatmenie Slnka, však nie je známy, a bol prekvapením aj pre niektorých babylonských učencov. Doklady o predikcii spomína aj Hérodotos, aj historik Eudémos z Rodu, pričom moderná astronómia potvrdzuje, že v ten deň bolo v oblasti Malej Ázie úplné zatmenie Slnka. Podľa Herodota Táles presne vedel, že sa zatienenie bude vyskytovať priamo v oblasti rieky Halys, kde malo dôjsť v daný deň k bojom Lýdov s Médmi.
Príčina zemetrasení.
Či už je Zem guľatá alebo okrúhla doska, zemina pláva na vode. Táles následne vysvetľuje, že zemetrasenia vznikajú v dôsledku prímorských nárazov vodných vĺn do zemskej súše. Myšlienku o rozbúrenosti oceánov ako príčine otrasov súše pripisuje aj rímsky rečník a spisovateľ Lucius Annaeus Seneca. Napriek tomu, že táto hypotéza je nesprávna, možno oceniť filozofický, a teda racionálny postup pri hľadaní príčiny zemetrasení, čím sa Táles celkom vyhol bohovi Poseidonovi a začleňovaniu gréckych mytologických predstáv do obrazu sveta.
Geometria.
 "Táto časť článku je zatiaľ takzvaný "". Text môžeš doplniť alebo zmeniť, keď hore klikneš na záložku "upraviť"."
Množinou vrcholov pravých uhlov všetkých pravouhlých trojuholníkov je kružnica "k" s priemerom AB okrem bodov A, B. Kružnicu nazývame Tálesova kružnica
Tálesova veta - Vrcholmi pravých uhlov AXB sú body X kružnice "k" s priemerom AB (s výnimkou bodov A, B) a nijaké iné.
Filozofia.
Prístup k mytológii.
Táles sa považuje za prvého mysliteľa, vydal sa na cestu samostatnej, kvázi-vedeckej práce. Vzhľadom na mytologickú mentalitu svojho národa (ako i iných národov) sa stáva relevantným skúmanie vzťahu tejto jeho práce k mytológii a súdobým náboženstvám. Je to zrejmé i preto, keďže sa vlastne celá raná filozofia postuluje ako pokus o rozumový výklad sveta v konfrontácii s religióznymi, často emóciami a symbolikou motivovanými, ako i argumentmi nepodloženými náukami. Táles začal éru logického vysvetľovania prírody, pričom sa snažil výslovne neopierať o žiadne mytologické predstavy gréckeho, ani žiadneho iného národa. Jeho filozofia, hoci je v princípe v rámci prvotnej metafyziky naivná a jednoduchá, má neoceniteľnú hodnotu práve v tom, že v jeho osobe človek začal racionálnu reflexiu a výskum reality za pomoci čisto rozumových argumentov. Ide teda o zásadný pokrok, v rámci ktorého sa etablovala raná filozofia ako protiklad k mytológii – a Táles je jej zaslúžilým reprezentantom.
Podobnú úctu a chválu mu preukazuje vo svojom diele "Metafyzika" aj Aristoteles, ktorý ho označuje za skutočného zakladateľa prírodnej filozofie.
Etika.
Ústredným pojmom Tálesovej etiky je pojem spravodlivosti. Tento pojem zahŕňa nielen literu zákona, ale i „ducha zákona“. V rámci litery Táles radí, že cudzoložstvo a krivá výpoveď o ňom na súde sú rovnako zlé. Alebo tvrdí: „Očakávaj tú istú podporu od svojich detí, ktorú prejavuješ ty svojim rodičom.“ Duch zákona filozof zakladá na populárnom hesle, ktoré je známe aj z litery iných národov: 
„Z čoho obviňuješ druhých, nerob ty sám.“ ()
Táto rada je zároveň návodom na spravodlivý život, pričom je zrejmé, že vychádza z rovnakého princípu ako židovský zákon: „Nerob blížnemu to, čo nechceš, aby on robil tebe.“
Táles tiež definoval šťastného človeka ako toho, „ktorý je zdravý v tele, vynaliezavý v duši a ľahko učenlivej povahy“. (). To sa podobá na neskoršie starorímske heslo „v zdravom tele zdravý duch“ ().
Arché.
Mytológia poskytovala rôznorodé názory, vysvetľujúce pôvod a podstatu nesmiernej kvalitatívnej a kvantitatívnej rozmanitosti vo svete. Grécke myslenie pôvodne nikdy nepočítalo s tým, že by toľká rozmanitosť mohla mať základ v akejsi premenlivosti alebo nestálosti. Ideálne vysvetlenie reality jednoducho muselo byť späté s objavením niečoho pevného – akéhosi prazákladu, ktorý bude vzdorovať zmenám a zároveň objasní existenciu všetkých jestvujúcien (súcien). A práve Táles ako prvý grécky filozof započína hľadanie takéhoto racionálne podloženého, jednotiaceho prvku celej mnohotvárnosti sveta. Išlo teda o hľadanie pralátky, prvopočiatku – .
Podľa Tálesa je týmto "arché" voda. Z nej všetky veci vznikajú a do nej sa všetky veci navracajú. Je to podstata všetkého, je to element. Na základe existujúcich prameňov nevieme rekonštruovať, ako si Táles podrobnejšie mechanizmus vzniku a zániku vecí z vody predstavoval. Každopádne bol Táles zástancom tézy, že nič nevzniká, ani nič úplne nezaniká – ide totiž vždy len o premenu (metamorfózu) tej istej podstaty (toho istého "arché"). Celá myšlienka o jedinom "arché" ako prazáklade všetkého jestvujúceho sa v európskej filozofii zvykne nazývať „ontologickou jednotou mnohotvárnosti“. Dôvod, prečo Táles videl ako ontologicky jednotiaci element vodu, nie je jednoznačne známy – Aristoteles ako možnosť uvádza empirické zistenie „všadeprítomnosti vlhkosti“.

</doc>
<doc id="2377" url="https://sk.wikipedia.org/wiki?curid=2377" title="Theofrastos z Eresu">
Theofrastos z Eresu

Theofrastos z Eresu alebo Teofrastos z Eresu (* asi 372 pred Kr., Eresus, Lesbos – † 287/286 pred Kr., Atény) bol významný grécky filozof (peripatetik) a vedec (zakladateľ botaniky). Považuje sa za zakladateľa dendrológie, lesnických vied a botanickej systematiky. Autorská skratka Theofastova v súčasnej botanickej systematike je Theophr. 
V mladosti vstúpil do Platónovej Akadémie, neskôr sa pridal k Aristotelovi, pravdepodobne za jeho pobytu v Asse a v meste Mytiléna. Po Aristotelovi prevzal vedenie peripatetickej školy, ktorá za neho dosiahla vrcholnú popularitu; prednášky vraj navštevovalo 2000 poslucháčov. Teofrastos Lykeion riadil 35 rokov.
Medzi Teofrastových priaznivcov patril macedónsky vladár Kassandros a egyptský kráľ Ptolemaios I., promacedónsky aténsky politik Démétrios Falérsky bol Teofrastovým žiakom a priateľom. Medzi rokmi 319 až 315 pred Kr. bol Teofrastos obžalovaný demokratickým politikom Hagnónidom z bezbožnosti (pozadie procesu bolo politické), bol však oslobodený. Na základe Sofoklovho zákona, nedovoľujúceho bez uznesenia snemu a rady činnosť filozofických škôl, musel Teofrastos a ostatní filozofi opustiť dočasne Atény (Toto opatrenie súviselo pravdepodobne s pádom Demetria z Faléru.). V období rokov 306/5 pred Kr. však Aténčania zákon zrušili a Teofrastos sa vrátil do Atén. Diogenes Laertios uvádza plné znenie jeho obsiahlej závete.
Podľa antických správ bol Teofrastos neobyčajne nadaný a pracovitý. Zoznam jeho spisov u Diogena Laertia obsahuje 220 titulov a svedčí o rovnakej polyhistorickej všestrannosti, akou vynikal Aristoteles. Teofrastos písal pojednania z oblasti logiky, prírodnej filozofie, botaniky, zoológie, fyziológie, etiky, rétoriky, politiky, histórie a i. Pokračoval síce v diele Aristotelovom, ale vo všeobecnejších i špeciálnych otázkach prejavoval značnú samostatnosť. Podobne ako u Aristotela, Teofrastova spisovateľská činnosť úzko súvisela s prednáškami v peripatetickej škole. Z Teofrastovho obsiahleho diela sa zachovala len malá časť. V úplnosti sa zachovali dva významné botanické spisy, a to "Peri fytón historias" (Rastlinopis) o 9 knihách, kde Teofrastos podáva klasifikáciu a opis vtedy známych rastlín, a "Peri fytón aitión" (O príčinách rastlinného života) o 6 knihách, kde Teofrastos pojednáva o fyziológii rastlín. Zachovala sa aj štúdia "Éthikoi charaktéres" (Povahopisy), v ktorej Teofrastos načrtáva 30 povahových typov, napospol negatívnych. Zo zlomkovito zachovaných diel má najväčší filozofický význam metafyzický fragment "Ek tón Meta ta Fysika" (Z Metafyziky), kde preberá najmä ťažkosti, ktoré sa týkajú vzťahu prvého hýbateľa k svetu.

</doc>
<doc id="2378" url="https://sk.wikipedia.org/wiki?curid=2378" title="Christian Thomasius">
Christian Thomasius

Christian Thomasius (* 1. január 1655, Lipsko, Nemecko – † 23. september 1728, Halle) bol nemecký osvietenský filozof, profesor v Lipsku (odkiaľ bol za svoje osvietenské náhľady vypudený teológmi).
Od roku 1690 bol profesorom v Halle, kde v roku 1694 pomáhal založiť univerzitu a roku 1710 sa stal jej rektorom. Jeho zrozumiteľné a často i provokatívne prednášky o naliehavých témach priťahovali množstvo poslucháčov a založili povesť univerzity v Halle..
V roku 1688 prednášal ako prvý filozof po nemecky. Vyznačoval sa skôr kritickým, než hlbokým myslením. Mravnosť pokladal za vyššiu než právo.

</doc>
<doc id="2379" url="https://sk.wikipedia.org/wiki?curid=2379" title="Térah">
Térah

Térah alebo Terach alebo Táre bol Nachorov (Náchorov) syn a Abrahámov otec, spomenutý v Starom zákone. 
Táre (Térah) bol Chaldejec (Aramejec) žijúci najprv v meste Pádan-aram, neskôr sa s rodinou presťahoval do mesta Ur a nakoniec zakotvil v meste Haran (Cháran), kde aj zomrel.
Podľa Biblie žil 205 rokov a keď mal 70 rokov splodil Abrama. Okrem Abrama mal ešte s tou istou ženou synov Nachora (Náchora) a Arana (Hárana). Abram mal ženu Sarai (Sáraj), jeho nevlastnú sestru a Aranova dcéra Melcha bola Nachorovou ženou.

</doc>
<doc id="2380" url="https://sk.wikipedia.org/wiki?curid=2380" title="Michael Theunissen">
Michael Theunissen

Michael Theunissen (* 11. október 1932, Berlín – † 18. apríl 2015, tamtiež) bol nemecký filozof, profesor v Heidelbergu. V stredobode jeho záujmu historickofilozofického záujmu je nemecký idealizmus, pohegelovské myslenie a fenomenológia. Vychádzajúc z týchto zdrojov, snaží sa vyčerpať materiálnu náplň dialektiky a reinterpretovať ju dialogicky.

</doc>
<doc id="2381" url="https://sk.wikipedia.org/wiki?curid=2381" title="Joseph John Thomson">
Joseph John Thomson

 
Sir Joseph John Thomson (* 18. december 1856, Manchester, Spojené kráľovstvo – † 30. august 1940, Cambridge) bol britský experimentálny fyzik.
Objavy.
V roku 1897 objavil elektrón, pri štúdiu elektrickej vodivosti plynov, presnejšie vlastností katódového žiarenia. Za tento objav, ktorým sa začala éra časticovej fyziky, získal v roku 1906 Nobelovu cenu za fyziku. Ako riaditeľ Cavendishovho laboratória na univerzite v Cambridge viedol alebo podporoval veľa základných experimentov, ktoré stáli pri zrode modernej fyziky na začiatku 20. storočia. Pod jeho vedením pracovalo mnoho neskorších nositeľov Nobelových cien ako napr. Ernest Rutherford alebo Francis William Aston.
V roku 1904 navrhol model atómu, ktorý spočíval v záporne nabitých elektrónoch (vtedy ich označoval len ako častice) obklopených "polievkou" kladného náboja.
Thomsonov syn, George Paget Thomson, získal tiež Nobelovu cenu za fyziku v roku 1937. Zaujímavosťou a tiež trochu kuriozitou modernej fyziky je, že George Thomson získal Nobelovu cenu za výskum vlnových vlastností elektrónu pri difrakcii elektrónov na kryštáloch.

</doc>
<doc id="2382" url="https://sk.wikipedia.org/wiki?curid=2382" title="Wilhelm Totok">
Wilhelm Totok

Wilhelm Totok (* 12. september 1921, Sânnicolau Mare, Rumunsko† 2. máj 2017, Leverkusen, Nemecko) bol nemecký filozof, autor "Príručky dejín filozofie".

</doc>
<doc id="2383" url="https://sk.wikipedia.org/wiki?curid=2383" title="Thoukydides">
Thoukydides

Thoukydides (iné názvy: Thúkýdidés, Thúkydides, Thukydides, Tukydides, Túkydides; * asi 460 pred Kr., Atény – † asi 396 pred Kr.) bol grécky historik, po matke potomok tráckych kráľov. Jeho jediným známym, ale veľmi významným dielom sú "Dejiny Peloponézskej vojny".
Jeho celé meno poznáme vďaka Plutarchovi, ktorý ho zaznamenal z jeho náhrobného nápisu:„Syn Olorov z domu Halimús“. Jeho hrob bol situovaný v severozápadnom rohu Akropole v areáli rodu Kimonov, do ktorého patril okrem iných i Miltiades, víťaz z bitky pri Maratóne, takže s určitosťou bol s nimi v príbuzenskom vzťahu. To mu umožňovalo vidieť do politických plánov aténskych špičiek, hlavne Periklových politických odporcov. Vo svojom diele sa zmieňuje o ich imperialistických plánoch zahŕňajúcich dobytie Sicílie, Kartága i Itálie. Uvádza, že po svojom vyhnanstve mal lepšie informácie o činnosti Peloponézskeho spolku. 
Bol veľmi zámožný, zmýšľaním umiernený aristokrat. Za jediné spoľahlivé údaje z jeho života sa považujú osobné zmienky v jeho diele. Preto vieme, že na začiatku peloponézskej vojny musel byť skoro dospelý a sám uvádza, že ju prežil celú. Zomrel krátko po jej skončení, pretože svoje dielo nedotiahol až do záverečného pádu Atén, i keď sa o tejto udalosti zmieňuje. Pravdepodobne zomrel pred rokom 399 pred Kr., pretože evidentne nevedel o udalostiach z tohto roku, začiatku Korintskej vojny. Bezpochyby mal vzťah k Trácii – meno jeho otca je jednoznačne trácke a vieme, že mal právo v tejto oblasti ťažiť zlato. Tvrdenia o jeho kráľovskom pôvode sú považované za pochybné. V štrnástom roku vojny velil aténskemu loďstvu dislokovanému v južnej Trácii. Po ťažení spartského vojvodcu Brásida nedokázal zabrániť pádu strategicky významného mesta Amfipolis, za čo bol poslaný do vyhnanstva. Do mesta sa vrátil až po porážke Atén.
Preslávil sa ako historik svojej doby, v ktorej zúrila peloponézska vojna. Roku 424 pred Kr. bol zvolený za jedného z desiatich stratégov. Bol to prvý historik, ktorý pri písaní dejín odmietol zdôvodňovať ľudské zlyhania zásahmi bohov, na rozdiel od svojho predchodcu Herodota. Thukydides sa zaoberal aj ekonomickými aspektmi vojny. Ako prvý historik vôbec dôsledne overoval fakty a v prípade nejasnosti uvádzal i rozporné verzie. Často cituje štátne zmluvy, ktoré sa zachovali i z iných prameňov, vďaka čomu je považovaný za veľmi spoľahlivý zdroj. Ako prvý zaviedol časové datovanie udalostí podľa olympiád. Dovtedy sa datovalo podľa najdôležitejších úradníkov v jednotlivých mestách čo bolo veľmi neprehľadné. Za najdôležitejšiu časť jeho diela je považovaná prvá kniha Dejín. Popisuje tu udalosti o ktorých sa nezachovali žiadne iné alebo len útržkovité správy.

</doc>
<doc id="2384" url="https://sk.wikipedia.org/wiki?curid=2384" title="Timón z Fleiountu">
Timón z Fleiountu

Timón z Fleiountu/Fleiúntu/Fleiuntu alebo Tímón z Fleiountu/Fleiúntu/Fleiuntu alebo Timon z Fleiountu/Fleiúntu/Fleiuntu (* približne 320 pred Kr. – † 230 pred Kr.) bol starogrécky filozof, predstaviteľ staršieho skepticizmu, žiak Pyrrhonov. Písal filozofické spisy a drámy, zachovali sa však len zlomky z jeho hexametrických pamfletov na filozofov nazývaných "silloi" (posmešky; gr. "silloi" – škuľavý).

</doc>
<doc id="2385" url="https://sk.wikipedia.org/wiki?curid=2385" title="Ladislav Tondl">
Ladislav Tondl

Ladislav Tondl (* 28. február 1924, Znojmo - † 7. august 2015, Praha) bol český logik, sémantik, filozof a teoretik vedy. V roku 1949 získal titul doktora filozofie a inžiniera.

</doc>
<doc id="2386" url="https://sk.wikipedia.org/wiki?curid=2386" title="Stephen Edelston Toulmin">
Stephen Edelston Toulmin

Stephen Edelston Toulmin (* 25. marec 1922, Londýn, Spojené kráľovstvo – † 4. december 2009, Los Angeles, Kalifornia, USA) ) bol anglický filozof vedy, predstaviteľ evolučnej teórie poznania a postmodernej filozofie.
Epistemológiu chápe ako teóriu historického utvárania sa a fungovania štandardov racionality a chápania, ktoré ležia v základe vedeckých teórií: vedec považuje za pochopiteľné tie udalosti alebo javy, ktoré zodpovedajú ním prijatým štandardom.
Darwinova teória biologickej evolúcie je univerzálny model poznania, najmä vedeckého, no táto evolúcia nie je totožná s pokrokom vedy, pretože vedecké zákony a teórie sa nemôžu hodnotiť ako viac či menej pravdivé; vedecká teória je objasňujúci model výsledkov existujúcich a možných pozorovaní.
Vedecké poznanie je populácia problémov, koncepcií a faktov. Voľbu a uprednostňovanie daných poznatkov neurčuje ich pravdivosť, ale efektívnosť v riešení problémov a hodnotenie vedeckej elity, tvoriacej akúsi radu expertov daného vedeckého spoločenstva. Prispôsobenie takýchto populácií spoločensko-ekonomickému a kultúrnemu prostrediu uskutočňujú najuznávanejší vedci selekciou poznatkov.
Toulmin nesúhlasí s koncepciou vedeckých revolúcií T. S. Kuhna a stavia proti nej tvrdenie, že každý objav je mikrorevolúcia, ktorej analógiou je individuálna mutácia. Dejiny vedy a filozofie sú striedaním racionalít podmienených rozličnými sociokultúrnymi faktormi, pričom rozhodujúcu úlohu má striedanie kultúrnych predpokladov.

</doc>
<doc id="2387" url="https://sk.wikipedia.org/wiki?curid=2387" title="Arnold Joseph Toynbee">
Arnold Joseph Toynbee

Arnold Joseph Toynbee (* 14. apríl 1889, Londýn, Spojené kráľovstvo – † 22. október 1975, New York, USA) bol britský historik, filozof dejín a sociológ. Stúpenec teórie spoločenských cyklov.
Základnou myšlienkou Toynbeeho je, že civilizácie, ktorých rozlišuje 21, rastú tým, že úspešne reagujú na po sebe nasledujúce výzvy pod vedením tvorivých menšín, a upadajú, keď ich vodcovia na ne nereagujú tvorivým spôsobom. Smrť istej civilizacie však nie je nevyhnutná, pretože jej život závisí od toho, či sa dokáže úspešne vyrovnávať s prichádzajúcimi problémami. Dejiny sú utvárané duchovnými silami.
Názory.
Toynbeeho filozofia dejín predstavuje dejinnofilozofickú konštrukciu, ktorá umožňuje formou pojmového básnenia a vytvárania nových mýtov vyjadriť dejinnú orientáciu emocionálneho rozpätia základných nálad určitých sociálnych vrstiev; iba vo výnimočnom prípade dokáže reálne orientovať konkrétne spoločenskovedné disciplíny, resp. prakticko-duchovnú činnosť. Jej expresívna hodnota je niekoľkonásobne väčšia než jej kognitívna hodnota. 

</doc>
<doc id="2388" url="https://sk.wikipedia.org/wiki?curid=2388" title="Uddálaka">
Uddálaka

Uddálaka (7. st. pred Kr.) bol indický filozof, „najstarší filozof ľudstva“, bráhman, upanišádovský kňazský mudrc - typický príslušník starého kňazského rodu, hylozoista. 
Najvyšším je podľa Uddálaku bytie (sat). „Len bytie bolo, môj milý, na začiatku, jediné, bez druhého.“ Nemohlo vzniknúť z nebytia. Z bytia vznikla najprv žeravosť, z nej voda (ápah - v sanskrite plurál), z nej potrava (pevná látka): keď je človek rozhorúčený, potí sa. Vzniká voda. Keď prší, vyrastá ryža. Všetko na svete sa skladá z týchto troch. 
Bytie samo preniká všetkým. Celé vstúpilo do troch živlov, je oživujúcim princípom (džívátmá) a z troch živlov tvorí 'meno a telo' (náma-rúpam - dôležitý pojem indickej filozofie, ktorý znamená kategóriu princípu individuácie) všetkých vecí, vrátane psychických veličín, ako je reč a myslenie.
„Reč umierajúceho vchádza do myslenia, myslenie do dychu, dych do žiaru a žiar do najvyššieho božstva“, ktorým je bytie (sat). "To je (totiž:sat-bytie) tento celý svet, to je pravda, to je átman - to si ty ( tat tvam asi), ó, Švétakéhu!"

</doc>
<doc id="2389" url="https://sk.wikipedia.org/wiki?curid=2389" title="František Vartík">
František Vartík

František Vartík (* 10. november 1929 † 4. júl 2002) bol slovenský filozof, profesor na Univerzite Komenského v Bratislave, zaoberal sa problémami sociálnej filozofie, vyučoval axiológiu.

</doc>
<doc id="2390" url="https://sk.wikipedia.org/wiki?curid=2390" title="Urban II.">
Urban II.

Blahoslavený Urban II. (vlastným menom menom Odo (Eudes) de Châtillon (de Lagery); * okolo 1042, Châtillon-sur-Marne alebo Lagery† 29. júl 1099, Rím) bol francúzsky duchovný a 159. rímsky pápež v rokoch 1088 až 1099.
Zdvorilého a zmierlivého muža príjemného zovňajšku a kultivovaného vystupovania si cirkevné dejiny pamätajú predovšetkým ako vyhlasovateľa prvej z krížových výprav do východného Stredomoria. Kruciáty, organizované v rozpätí nasledujúcich takmer dvesto rokov (názory na ich počet sa rôznia), pod symbol kríža pritiahli státisíce bojovníkov, ktorí, hnaní vidinou duchovnej spásy a zisku bohatstva, podnikali strastiplné cesty na východ. V konečnom dôsledku však viac než čiastkové úspechy znamenali hlavne nesmierne utrpenie ich účastníkov nevynímajúc nevyčísliteľné obete na ľudských životoch.
Mladosť.
Odo pochádzal z rodiny príslušníka nižšej burgundskej šľachty zo Châtillon-sur-Marne (na juhu dnešného francúzskeho regiónu Champagne-Ardenne; podľa iných zdrojov sa narodil v meste Lagery v rovnakom regióne). Od útleho detstva bol vychovávaný ako zanietený kresťan. Navštevoval chrámovú školu v Remeši, na ktorej ho vyučoval Bruno z Kolína (neskorší svätec a zakladateľ kartuziánskeho rádu). V Remeši získal aj kňazské svätenie a v hierarchii cirkevných hodností vystúpil až do úradu arcidekana. V roku 1070 však dráhu cirkevného úradníka opustil a stal sa mníchom v Cluny. Istý čas bol priorom kláštora, ale neskôr ho pápež Gregor VII. povolal do Ríma a menoval kardinálom-biskupom v Ostii. V rokoch 10841085 pôsobil ako pápežský legát vo Francúzsku a Nemecku. Po Gregorovom boku stál neochvejne aj pri jeho spore s cisárom Henrichom IV.
Vo funkcii legáta viedol v roku 1085 cirkevnú synodu v saskom Quedlinburgu.
Na pápežskom stolci.
Po smrti Viktora III. (zomrel 16. septembra 1087), ktorého šestnásťmesačný pontifikát bol poznačený silným vplyvom protipápeža Klementa III., ostal Petrov stolec neobsadený takmer pol roka. Krátko pred smrťou Viktor III. odporučil kardinála Oda z Lagery za svojho nástupcu. Vzhľadom na okolnosti sa však voľba nového pápeža nemohla konať hneď a ani v Ríme. Preláti verní zosnulému pápežovi sa až 9. marca nasledujúceho roku zišli v meste Terracina (na juhu dnešného regiónu Lazio). Na tretí deň v miestnom farskom kostole potvrdili Viktorovo želanie a za pápeža zvolili Oda. Ešte v ten istý deň sa konala inaugurácia nového pontifika, ktorý prijal meno Urban II.
Jednou z jeho prvoradých úloh bolo, vzhľadom na pretrvávajúci vplyv protipápežskej strany, upevnenie si svojej pozície legitímneho pápeža. V tejto súvislosti sa v Ríme obrátil na prelátov, verných Gregorovi VII., aby ostali verní aj jemu.
Bola to náročná úloha – prakticky celé mesto bolo v rukách duchovenstva stojaceho za protipápežom Klementom III. Ani pozícia v ríši nebola veľmi priaznivá. Cisár Henrich IV. Urbanovi nezabudol ako hájil proticisársku politiku Gregora VII. a všemožne sa snažil jeho pozíciu ohrozovať. V záujme svojej bezpečnosti musel pápež opustiť Rím a hľadať útočisko u Normanov v južnej Itálii. Tu sa na jeseň roku 1089 v meste Melfi, za účasti sedemdesiatich jemu verných biskupov, konala synoda, na ktorej boli schválené dekréty proti simónii a manželstvám klerikov.
Urbanova situácia sa začala meniť začiatkom deväťdesiatych rokov 11. storočia. V Nemecku sa totiž odbojné nemecké kniežatá, nesúhlasiace s cisárovou vládou, spojili do opozície a na svoju stranu získali aj Henrichových synov Konráda a Henricha (neskoršieho kráľa Henricha V.). Cisár v záujme riešenia vnútorných problémov musel opustiť Taliansko. Cesta do Ríma bola pre Urbana II. voľná. Koncom roka 1093, takmer šesť rokov po svojom zvolení, sa definitívne vrátil do Ríma a šikovnou politikou (údajne aj vrátane úplatkov) získal stratený vplyv ako aj cirkevné majetky.
Urban II. a prvá krížová výprava.
Urban II. bol zmierlivý a tolerantný pápež. Jeho zmierlivosť sa vzťahovala aj na Byzanciu, ktorá od východnej schizmy bola od Ríma nezávislá. Pápež sa usiloval o zmierenie medzi oboma cirkvami. V záujme toho uvažoval o zrušení exkomunikácie cisára Alexia I., ktorú naň pred svojou smrťou uvalil pápež Gregor VII. Počas svojho juhotalianskeho exilu zvolal Urban II. v roku 1089 do mesta Melfi synodu, na ktorej pred zrakmi prítomných sedemdesiatich jemu verných biskupov zrušil Alexiovo vyobcovanie z cirkvi. Cisárovou odmenou boli rovnako zmierlivé kroky zo strany Konštantínopolu. Toto zblíženie podnietilo cisára požiadať pápeža o pomoc, týkajúcu sa ochrany kresťanských spolubratov na východe. Na ďalšiu synodu v Piacenze v roku 1095 vyslal Alexios oficiálnu delegáciu, ktorá prítomných cirkevných otcov oboznámila o krivdách páchaných na kresťanoch na východe zo strany seldžuckých Turkov.
Pápeža farbisto podané rozprávanie o utrpení, ktorému sú vystavení kresťanskí bratia na východe podnietilo k úvahám o účinnej pomoci, vrátane vojenskej. V záujme toho sa hneď po skončení synody vydal, ako vyslanec vyzývajúci na ochranu pravej viery, do Francúzska. V duši cítil osobnú zodpovednosť ako najvyššieho duchovného za ďalší osud kresťanstva.
Zamieril najprv do Valence a potom do Le Puy-en-Velay, odkiaľ rozoslal všetkým biskupom katolíckej cirkvi výzvu s požiadavkou stretnutia sa s nimi v novembri toho roku v Clermonte. Potom odcestoval do Narbonne, kde navštívil skúseného bojovníka proti Saracénom v Španielsku Raimonda de Saint-Gilles. Odtiaľ cestoval po pobreží Stredozemného mora na východ a cez Saint-Gilles v delte Rhôny pricestoval v októbri 1095 do Lyonu.
Jeho myseľ bola neustále upriamená na kresťanov na východe a pomoci v ich boji proti neveriacim. Pomoc pri obrane kresťanstva však znamenala aj vyriešenie rokmi sa vlečúceho problému západných kresťanov – otázky voľného a hlavne bezpečného prechodu pútnikov, smerujúcich do Svätej zeme.
Pútnictvo bolo už mnoho storočí neodmysliteľnou súčasťou duchovného života kresťanov a návšteva svätých miest patrila k tradičným prejavom kresťanského života. Oproti návštevy pútnických miest v Európe však špecifický význam mala návšteva posvätných miest v Svätej zemi, predovšetkým Jeruzalema. Putovanie tam však bolo nielen zdĺhavé ale najmä nebezpečné. Napriek tomu ho každoročne podstupovali široké zástupy veriacich, pre ktorým bola táto cesta istou formou vykúpenia či dokonca mučeníctva za pozemské hriechy. Podľa dávnej tradície predstavovala púť do Jeruzalema pre toho, kto ju vykonal, vyvrcholenie duchovného života; Jeruzalem bol považovaný za akúsi „predsieň“ onoho sveta.
V priebehu štyroch storočí, odkedy v Palestíne vládli moslimovia, mali kresťania k svätým miestam prakticky neobmedzený prístup. Postupne sa však situácia začala meniť a mnohé oddiely pútnikov sa stali terčom nemilosrdných moslimských hôrd.
Slýchajúc tieto správy v Urbanovej mysli čoraz naliehavejšie rezonovala myšlienka o potrebe či dokonca oprávnenosti obraňovať záujmy cirkvi na východe aj silou. Tou silou sa mali stať vojská, ktoré, podľa Urbanových slov dostali požehnanie samotného Krista. V tomto duchu križiacke výpravy mali byť považované za záležitosť celého západného kresťanstva a každého jej člena.
Iná, no historikmi nepodložená pápežova úvaha, sa týkala nutnosti nájsť nejaký „ventil“ pre uvoľnenie prebytočnej energie bojachtivej šľachty.
V novembri 1095 sa do Clermontu zišiel koncil, ktorého závery, ako sa neskôr ukázalo, mali ďalekosiahly dopad na dejiny rímskokatolíckej cirkvi a znamenali temnú stránku kresťanstva. Aj po vyše osemsto rokoch od konca poslednej z kruciád je kresťanstvo konfrontované s udalosťami, ktoré vyvolal Urbanom II. zvolaný koncil v Clermonte.
27. novembra sa účastníci koncilu zhromaždili na otvorenom priestranstve za východnou bránou mesta. Toto miesto nebolo zvolené náhodne; otvorený priestor dával možnosť účasti širokej verejnosti. Z vyvýšeného pápežského stolca Urban prehovoril k zástupom. Pápež začal rozprávaním o ťažkostiach východných kresťanov, o tom ako ich utláčajú neveriaci a ako ich bratia v Kristu prichádzajú o svoje životy pri obrane pravej viery. So zápalom, pripomínajúcim horlivého ľudového kazateľa, apeloval na kresťanské cítenie a pripomínajúc im príklad ich predkov za čias Karola Veľkého prítomných vyzval, aby zanechali spory a boje medzi sebou a miesto toho obrátili svoje zbrane proti nepriateľom Kristovým. Svoju plamennú reč zakončil prísľubom, že ako nástupca svätého Petra a zástupca Krista na zemi má moc všetkým, ktorí na seba vezmú toto bremeno, odpustiť minulé hriechy a zrušiť všetky pozemské tresty.
Urbanove slová, očitými svedkami považované za zmes kresťanskej zbožnosti, xenofóbie a fanatickej oduševnenosti, mali vskutku nečakaný ohlas. Prítomní šľachtici, preláti i obyčajní ľudia volajúc slová "Deus le volt" ("Boh to tak chce") pred pápežom kľakali, prosili o rozhrešenie a žiadali aby sa smeli vydať do tejto vojny.
V auguste nasledujúceho roku sa na východ pohli rytierske vojská, ktoré na prelome rokov 1096 – 1097 dorazili do Konštantínopolu. Po nasledujúcich vyše dvoch rokoch za cenu nesmierneho strádania a obetí (účastníkov sužovali úporné horúčavy, v júli 1098 ich v Antiochii postihla morová epidémia) dorazili 7. júna 1099 pred hradby Jeruzalema. 13. júla sa začal útok na mesto a o dva dni nato ho križiaci dobyli. Urban II. sa však správy o víťazstve kresťanských vojsk nedožil. O dva týždne, skôr než správa o dobytí mesta dorazila do západnej Európy, v Ríme zomrel.
Ďalšie Urbanove aktivity.
Ostatné aktivity Urbanovho pontifikátu v porovnaní s jeho vyhlásením krížovej výpravy a udalosťami, ktoré jej predchádzali, majú iba epizódny charakter. Počas Urbanovej vlády dochádzalo k centralizácii cirkevnej moci, vplyvu kolégia kardinálov a nárastu dôležitosti Ríma ako centra kresťanstva (v ním vydanej bule z roku 1089 sa prvýkrát objavuje výraz "Curia Romana" t. j. "Rímska kúria" ako inštitúcie pripomínajúcej kráľovský či cisársky dvor).
V oblasti zahraničnej politiky jeho aktivity smerovali predovšetkým do Anglicka, Francúzska a Španielska. Až sedem rokov musel čakať na svoje uznanie ako pápeža zo strany anglického kráľa Viliama II.; v jemu blízkom Francúzsku sa mohol spoľahnúť na podporu svojich reformných krokov. Počas jeho vlády silnel vplyv Svätej stolice v Aragónsku a Katalánsku; v roku 1088 zriadil arcibiskupstvo v Tolede.
Uctievanie.
Pápež Lev XIII. ho v roku 1881 vyhlásil za blahoslaveného. Jeho sviatok v rímskokatolíckej cirkvi podľa Rímskeho martyrológia pripadá na 29. júl.

</doc>
<doc id="2391" url="https://sk.wikipedia.org/wiki?curid=2391" title="Hans Vaihinger">
Hans Vaihinger

Hans Vaihinger (* 25. september 1852, Nehren, Nemecko – † 18. december 1933, Halle) bol nemecký filozof.
Zakladateľ časopisu "Kant-Studien" (1897) a "Kant-Gesellschaft" (1904), tvorca filozofického učenia fikcionalizmu (kritického pozitivizmu), podľa ktorej sú vedecké a filozofické pojmy fikcie, ktoré majú praktickú (biologickú) hodnotu.

</doc>
<doc id="2392" url="https://sk.wikipedia.org/wiki?curid=2392" title="Valentinos Egyptský">
Valentinos Egyptský

Valentinos Egyptský/z Egypta alebo Valentínos Egyptský/z Egypta ( - okolo 165 po Kr. na Cypre) bol grécky filozof, najvýznamnejší predstaviteľ tzv. kresťanského gnosticizmu. 
Pochádzal z Egypta, vzdelanie získal v Alexandrii a pôsobil asi od roku 136 n. l. v Ríme, kde sa uchádzal aj o biskupský úrad. Po návrate na východ rozvinul horlivú a sústavnú teologicko-filozofickú činnosť s cieľom výkladu sveta a postavenia človeka v ňom.
Základom kozmu je systém nadprirodzených síl ("aiónov"), ktoré vychádzali postupne (emanáciou) z najvyššieho princípu "sígé" (mlčanie, t. j. to, čo sa nedá vyjadriť slovami).

</doc>
<doc id="2393" url="https://sk.wikipedia.org/wiki?curid=2393" title="Lucilius Vanini">
Lucilius Vanini

Lucilius Vanini alebo Giulio Cesare (* 1585 – † 9. február 1619) bol taliansky filozof a teológ obdobia renesančnej filozofie, predstaviteľ renesančných alexadristov. Bol odsúdený za kacírstvo pre šírenie ateizmu. Za trest mu odrezali jazyk a bol upálený.

</doc>
<doc id="2394" url="https://sk.wikipedia.org/wiki?curid=2394" title="Giovanni Battista Vico">
Giovanni Battista Vico

Giovanni Battista Vico (* 23. jún 1668, Neapol – † 23. január 1744, Neapol) bol taliansky filozof, kritik osvietenskej filozofie rozumu, zakladateľ filozofie dejín a psychológie národov. Pokladajú ho za predchodcu etnológie a všeobecných dejín práva. Vico zaviedol porovnávaciu metódu do historickej vedy a predpokladal, že všetky národy sa vyvíjali paralelne, pričom prešli tromi vývinovými etapami: božskou, heroickou a ľudskou. Vo filozofii odmietal karteziánstvo. Prišiel s ideou „novej vedy“, nadfilozofie, zjednocujúcej filozofiu a teológiu.

</doc>
<doc id="2395" url="https://sk.wikipedia.org/wiki?curid=2395" title="Vasubandhu mladší">
Vasubandhu mladší

Vasubandhu mladší (* okolo 400 – † 480) bol indický filozof, hlavný predstaviteľ smeru hínajánovej filozofie sarvástivády.

</doc>
<doc id="2396" url="https://sk.wikipedia.org/wiki?curid=2396" title="Gianni Vattimo">
Gianni Vattimo

Gianni Vattimo (* 4. január 1936, Turín – † 19. september 2023, Rivoli) bol taliansky politik a filozof, predstaviteľ postmodernej filozofie – postmoderného nihilizmu.
Vattimo sa narodil v Turíne, v Taliansku. Študoval filozofiu na Turínskej univerzite pod vedením existencialistu Luigiho Pareysona a štúdium ukončil v roku 1959. Ďalšie štúdiá absolvoval u Karla Löwitha a Hansa-Georga Gadamera v Heidelbergu.
V rokoch 19992004 a 20092014 bol členom Európskeho parlamentu.
Vattimo sa otvorene priznával k homosexualite.

</doc>
<doc id="2397" url="https://sk.wikipedia.org/wiki?curid=2397" title="Thorstein Veblen">
Thorstein Veblen

Thorstein (Bunde) Veblen (* 30. júl 1857, Valders, Wisconsin, USA – † 3. august 1929, Menlo Park, Kalifornia) bol americký ekonóm a sociológ nórskeho pôvodu. Je zakladateľom inštitucionalizmu a spoluzakladateľom teórie manažérskej revolúcie.
Zomrel na zlyhanie srdca, jeho popol bol rozprášený do Tichého oceánu.
český preklad: "Teorie zahálčivé třídy"; preložila Jana Ogrocká. Praha : Sociologické nakladatelství, 1999. ISBN 8085850710

</doc>
<doc id="2398" url="https://sk.wikipedia.org/wiki?curid=2398" title="Vergílius">
Vergílius

Publius Vergilius Maro (v slovenčine nazývaný aj Vergílius alebo zastarano Virgil; v neskorej antike aj Publius Virgilius Maro; * 15. október 70 pred Kr., Andes, Taliansko – † 21. september 19 pred Kr., Brundisium) bol rímsky básnik tzv. zlatého veku latinskej literatúry. Spolu s básnikmi Horatiom a Ovídiom je považovaný za jedného z najvýznamnejších po latinsky píšucich autorov. Vergílius napísal spolu tri básnické skladby: "Bucolica" (Bukoliky, piesne s pastierskou tematikou), "Georgica" (Georgiky, básne s roľníckou tematikou) a hrdinský epos "Aineis" (Enneida), ktorý sa stal národným rímskym eposom.
Vergíliova tvorba a život si vyslúžili už v staroveku rad komentárov. Miera ich autentickosti a pravdivosti je dodnes diskutabilná. Obzvlášť v neskorej antike a počas stredoveku vzniklo množstvo Vergíliových životopisov ("Vita Vergilii"), ktoré hraničia až s fantastickými legendami. Najznámejší Vergíliov životopisec je Aelius Donatus, gramatik zo 4. storočia po Kr. Vergíliovo dielo sa dochovalo v stredovekých kódexoch: Vergilius Augusteus, Vergilius Vaticanus a Vergilius Romanus.
Životopis.
Vergíliov otec bol rímsky občan, ktorý vlastnil malý majetok neďaleko Mantovy. Μladý básnik študoval pravdepodobne v Neapole a v Ríme. Z narážok v krátkej básni zbierky "Catalepton" (Drobnosti), ktorá býva pripisovaná mladému Vergíliovi, niektorí odborníci usudzujú, že Vergíliovo vzdelanie v Neapoli bolo spojené s tamojšou filozofickou školou epikurejca Siróna. Prvky epikureizmu prestupujú celým Vergíliovým dielom.
Do Ríma prišiel Vergílius asi okolo roku 52 pred Kr. Pretože však mal slabé zdravie a hanblivú povahu, pred politickou kariérou dal prednosť literatúre. V tejto dobe v hlavnom meste ríše pôsobila neóterická škola básnikov, ktorí sa odklonili od tradičných rímskych motívov a žánrov a experimentovali s kratšími, umelecky prepracovanými formami zaoberajúcimi sa každodenným životom. Aj keď Vergílius sám k neóterikom nepatril, aspoň spočiatku sa nimi nechal inšpirovať.
Počiatok básnickej kariéry a prvý úspech.
Podľa tradície Vergílius už v mladosti vytvoril niekoľko básnických skladieb, ktoré sú zozbierané pod názvom "Appendix Vergiliana". Je možné, že niektoré z básní v zbierke sú skutočne mladíckymi výtvormi Vergília, väčšina z nich však má pravdepodobne iného autora a Vergíliovi bola pripísaná po jeho smrti na základe rastúcej povesti. O pravosti sa uvažuje obzvlášť v prípade súboru "Catalepton" (Drobnosti).
Prvý úspech na literárnom poli dosiahol dovtedy neznámy básnik vydaním Bukolík roku 39 pred Kr. Na základe tohto diela si ho povšimol Gaius Cilnius Maecenas, významný patrón umelcov a Augustov „minister kultúry“. Vergílius sa pripojil k okruhu politicky angažovaných básnikov združených okolo tejto osobnosti a v nasledujúcich rokoch na jeho popud vložil svoj talent do služieb režimu.
Z narážok v Bukolikách niektorí usudzujú, že roku 41 pred Kr., keď došlo ku konfiškácii pôdy drobných roľníkov v okolí Mantovy rímskymi veteránmi, prišiel Vergílius o rodinný majetok. Na zásah niektorej vplyvnej osoby, prípadne viacerých osôb spomínaných v rámci Bukolík – Octaviana Augusta, Asinia Polliona, Cornelia Galla a Alfena Vara –, bol však Vergílius odškodnený. Samozrejme, je neisté, do akej miery literárna štylizácia v zbierke, kde hrdinovia trpia konfiškáciou pôdy a obracajú sa na Augusta, aby ich zachránil, zodpovedala historickej realite. Okolo tejto domnienky sa už v staroveku vytvorilo rozprávanie biografického rázu, v ktorom bol Vergílius stotožňovaný konkrétne s niektorými bukolickými pastiermi.
Vrchol tvorby a ocenenie.
Po roku 39 pred Kr., keď Bukolikami získal obdiv tak Maecenata, ako samotného Augusta, sa Vergílius ponoril do novej literárnej činnosti. V Maecenatovom okruhu sa zoznámil s viacerými významnými básnikmi doby, medzi inými i s Horatiom a Variom Rufom, ktorý sa neskôr postaral o vydanie jeho "Aeneis". V rozmedzí desiatich rokov vznikalo postupne druhé básnické dielo "Georgica", ktoré sa na Augustovu žiadosť zaoberalo roľníckou tematikou. Po jeho dokončení roku 29 pred Kr. si ho Augustus dal osobne predčítať Vergíliom na jeho statku v Kampánii (ten získal za svoju činnosť od Augusta ako dar).
Po roku 29. pred Kr. začal Vergílius nový, ešte ambicióznejší projekt – hrdinský epos "Aeneis" inšpirovaný veľkými eposmi gréckeho básnika Homéra. Eneida mala dokázať, že rímsky národ sa vyrovná Grékom, a to svojimi činmi, ktoré sú predmetom skladby, aj umeleckou zručnosťou. Tak ako v prípade predošlej tvorby, aj v prípade Eneidy sa Vergílius pridržiaval Augustovej politiky a použil epos na oslavu vládnucej julsko-klaudiovskej dynastie aj osobných Augustových úspechov. Práve pre ideologický význam diela Augustus, od roku 27 pred Kr. uznávaný za jediného vládcu rímskeho impéria, s veľkým záujmom sledoval, ako pri jeho tvorbe Vergílius napreduje. Ešte počas procesu písania Vergílius niekoľkokrát predčítal cisárovi niektoré pasáže.
Roku 19 pred Kr., skôr než bolo rozsiahle epické dielo s plnou platnosťou dokončené, Vergílius bezprostredne po návrate zo študijnej cesty po Grécku zomrel. V svojom závete údajne určil, aby jeho nehotová práca bola spálená, ale Augustus zakázal jeho želanie vyplniť. Namiesto toho prikázal, aby Lucius Varius Rufus a Plotius Tucca epos vydali. Eneida si okamžite po vydaní získala úspech, ktorý pretrval po tisícročia po jej vzniku.
Vergíliov hrob.
O umiestnení Vergíliovho hrobu sa viedli spory už v staroveku. Miesto, ktoré je označované ako Vergíliov hrob, sa nachádza neďaleko od Neapola, v oblasti zvanej Piedigrotta v areáli Parco di Virgilio. Pravosť tohto hrobu bola mnohokrát spochybnená, napriek tomu je hojne navštevovaný turistami, rovnako ako v staroveku a stredoveku.
Kostol postavený v Piedigrotte na počesť Panny Márie mal údajne posvätiť pozornosť, ktorej sa miestu dostávalo od stredovekých pútnikov. Podľa stredovekej legendy o Vergíliovi-mágovi vďačí jaskyňa, v ktorej leží hrob, za vznik jeho magickým schopnostiam.
Dielo.
"Bucolica".
Pre zbierku bukolickej poézie podľa vzoru helenistického básnika Theokrita sa vžilo popri pomenovaní Bukoliky viacero názvov, okrem iného i Spevy pastierske a od antiky aj "Eclogae" (Eklogy), podľa termínu ekloga, ktorým boli označované kratšie lyrické básne. Bukoliky obsahujú celkom 10 skladieb (eklog) písaných hexametrom.
Na svojom prvom rozsiahlejšom diele pracoval Vergílius v rokoch 42 – 39 pred Kr. Hoci témy a metrum, ktoré si Vergílius pre svoju prácu vybral, sú tradične rímske, celá kompozícia je novátorským počinom a právom si získala záujem rímskej vzdelanej vrstvy. Pred Vergíliom bol bukolický žáner a jeho najvýznamnejší autor, Theokritos, v Ríme pomerne neznámy. Vergílius ho nielen predložil rímskemu svetu v novej podobe, ale sám ho upravil, takže v neskorších obdobiach termín bukolika (tiež idyla) označoval skôr poéziu vergíliovského než theokritovského typu. Významným rozdielom oproti gréckemu vzoru je zameranie na idealizovaný vidiecky svet čistých hodnôt a tradícií (Theokritos napríklad ešte rozoznáva širšiu tematizáciu svojho diela a niektoré svoje idyly dokonca zasadzuje do mestského prostredia). Výsledný dojem nepoukazuje len na epikurejskú filozofiu, ale aj na oficiálnu ideológiu Augustovho štátu, ktorý mal obnoviť idylický svet (s tým súvisí motív spravodlivého zachádzania, ktorého sa dostane pastierom pripraveným o pôdu v Ríme) a prinavrátiť človeka k tradičným rímskym cnostiam.
Vergílius si obdiv nezískal iba metrickou prepracovanosťou svojich veršov a ich ideologickým nábojom, ale aj zložitou vnútornou výstavbou diela. Desať idýl v Bukolikách je navzájom symetrických, takže napríklad 1. aj 9. ekloga sa zaoberajú vysťahovávaním roľníkov z okolia Mantovy, 2. a 8. ekloga sú venované téme nešťastnej lásky a smerom k stredu naberajú dvojice básní na ideovej zložitosti a druhotnom význame. Vrcholom celej skladby je ekloga číslo 5, ktorá pojednáva o smrti pastiera-hrdinu Dafnida, ktorý nakoniec dosiahne zbožštenie. Už antickí autori čítali túto báseň ako alegóriu na smrť a zbožštenie Iulia Caesara.
V poslednej 10. ekloge sa objavuje po prvý raz v literatúre motív Arkádie ako idylickej krajiny pastierov. Idylizovaná Arkádia sa stala dôležitým prvkom ďalšej bukolickej poézie.
"Georgica".
Didaktická zbierka básní Georgiky býva niekedy nazývaná tiež Spevy roľnícke. Skladá sa zo štyroch kníh písaných hexametrom, jednej venovanej roľníctvu, jednej sadárstvu a vinárstvu, jednej chovu dobytka a poslednej včelárstvu. Dva významné vzory pre skladbu Vergílius našiel v básnikovi Lucretiovi, autorovi didaktického eposu osvetľujúceho epikureizmus, a v prozaickom diele Varona Atacina "De re rustica" (O poľnohospodárstve).
Rovnako ako v starších Bukolikách, aj v Georgikách sa objavujú niektoré typicky vergíliovské motívy: idealizovaný vzťah rímskeho človeka k pôde, naplnenie fyzických aj psychických potrieb jednotlivca pridržiavaním sa tradičných agrárnych hodnôt, osoba Octaviana ako záchrancu drobného človeka a sveta tradičných rímskych cností a prepracovaná vnútorná výstavba.
Vergíliov ohlas.
Už pred vydaním "Aineas" si získal v Ríme Vergílius obrovskú popularitu. Ešte pred rokom 20 pred Kr. začal gramatik Caecilius Epirota konať prednášky, v ktorých rozoberal Vergíliove verše. Vergílius túto publicitu príliš neobľuboval a sám sa nepovažoval za obzvlášť talentovaného básnika. Každé zo svojich diel mnohonásobne prepracovával, ako to dokazuje dlhý čas, ktorý venoval tvorbe každého z nich, aj jeho želanie nedokončenú Eneidu spáliť ako dielo nedostatočne prepracované.
O Vergíliovej veľkej obľube a jeho význame svedčia paradoxne aj mnohé „metly na Vergília“ písané podľa vzoru tzv. „metiel na Homéra“ ("Homeromastiges"). Kritici s radosťou vyhľadávali obzvlášť pasáže, v ktorých Vergílius „vykrádal“ iných gréckych aj rímskych básnikov (nazývali ich latinským slovom pre krádež, "furta").
Počas neskorej antiky vznikali početné komentáre k Vergíliovmu dielu. Známe sú kritické práce Valeria Proba, Tiberia Donata a Macrobia. Vergíliovský materiál sa stal základom aj pre tvorbu centonov.
Vergília si vybral za sprievodcu po Pekle a veľkej časti Očistca Dante Alighieri v Božskej komédii.
Vergílius v stredovekej tradícii.
S nástupom kresťanstva sa dostalo Vergíliovi nového ohlasu. Rímsky klasik bol v prvom rade absorbovaný vznikajúcou kresťanskou inteligenciou, ktorá bola sama vzdelaná v klasickom pohanskom školstve (Augustín z Hippa, Hieronymus) a videla v pohanskej literatúre vzor, zároveň sa však potrebovala oslobodiť od pohanskej tradície, ktorá stála v protiklade s jej novými kresťanskými hodnotami. Kľúčovú úlohu pri prijímaní Vergília kresťanským neskoroantickým svetom hrala jeho štvrtá ekloga, tzv. prorocká, v ktorej Vergílius predpovedá narodenie božského dieťaťa, obnoviteľa Zlatého veku. Pre kresťanov sa stala proroctvom pohanského Rimana o narodení Krista a tým ho dostatočne legitimovala (skutočný význam básne zostáva nejasný, mohlo ísť o dieťa, ktoré sa malo narodiť zo zväzku medzi Marcom Antoniom a Octavianovou sestrou).
Od tejto interpretácie sa odvíja stredoveká legenda o Vergíliovi prorokovi, divotvorcovi a svätcovi. Vergíliovi boli pripisované nesmierne magické schopnosti a vlastníctvo viacerých magických predmetov, napríklad aj bronzovej hlavy, ktorá mala dar veštiť. Vergílius-kúzelník sa stal hlavným hrdinom neskoršej rozprávky "Virgilius the Sorcerer" (Mág Vergílius). Eneida sa počas stredoveku používala na veštenie, keď z nej boli náhodne vyberané verše a interpretované s ohľadom na situáciu. Vo waleskom príbehu o Taliesinovi číta čarodejnica Cerridwen z „knihy Pheryllta“, teda Vergília.

</doc>
<doc id="2399" url="https://sk.wikipedia.org/wiki?curid=2399" title="Vidhjavásí">
Vidhjavásí

Vidhjavásí bol indický filozof, predstaviteľ sánkhje.

</doc>
<doc id="2400" url="https://sk.wikipedia.org/wiki?curid=2400" title="François Viète">
François Viète

François Viète (* 1540, Fontenay-le-Comte, Francúzsko – † 23. február 1603, Paríž) bol francúzsky matematik, povolaním právnik. Záujem o astronómiu ho priviedol k tomu, že sa začal zaoberať trigonometriou a algebrou.
Algebra sa v prácach F. Vièta stáva všeobecnou vedou o algebrických rovniciach, založenou na písmenovom kalkule. V roku 1591 Viète po prvý raz zaviedol písmenové označovanie nielen neznámych veličín, čo sa ostatne dialo už aj pred ním, ale aj pre dáta, t. j. pre koeficienty rovníc. To po prvý raz umožnilo vystihnúť vlastnosti rovníc a ich koreňov pomocou všeobecných formúl a samotné algebrické výrazy sa stali objektmi, s ktorými bolo možné uskutočňovať operácie.

</doc>
<doc id="2401" url="https://sk.wikipedia.org/wiki?curid=2401" title="Stanisław Vincenz">
Stanisław Vincenz

Stanisław Vincenz (* 30. november 1888, Sloboda-Rungurska, Ukrajina – † 28. január 1971, Lausanne, Švajčiarsko) bol poľský filozof, básnik, esejista a prekladateľ. 
Pôsobil v emigrácii vo Francúzsku a Švajčiarsku, kde sa venoval regionálnej problematike poľských Huculov a Goralov.

</doc>
<doc id="2402" url="https://sk.wikipedia.org/wiki?curid=2402" title="Paul Virilio">
Paul Virilio

Paul Virilio (* 4. január 1932, Paríž, Francúzsko - † 10. september 2018, tamže) bol francúzsky filozof, predstaviteľ postmodernej filozofie, historik vojenstva a architektúry, kritik nových technológií a mediálnych foriem. 
Začínal ako maliar, sám sa pokladal za urbanistu. Tvorca dromológie.

</doc>
<doc id="2403" url="https://sk.wikipedia.org/wiki?curid=2403" title="Vivékánanda">
Vivékánanda

Vivékánanda (स्वामी िववेकानन्द, vl. menom Naréndranáth Datta -- नरेन्र्दनाथ दत्त) (* 12. január 1863, Kalkata, India – † 4. júl 1902, Belur Math) bol indický filozof, Bengálec, žiak Rámakrišnov.
Spopularizoval na Západe jeho učenie a védántu. Založil Vedanta Society v New Yorku (1895). Pokúsil sa zblížiť idey ádvaity-védánty s výsledkami vedy. Obhajoval jediné náboženstvo, založené na védánte.
Precestoval Indiu, Európu i Ameriku, kde prednášal o joge.

</doc>
<doc id="2404" url="https://sk.wikipedia.org/wiki?curid=2404" title="Eric Voegelin">
Eric Voegelin

Eric Voegelin (* 3. január 1901, Kolín nad Rýnom, Nemecko – † 19. január 1985, Palo Alto, Kalifornia, USA) bol nemecko-americký filozof a politológ. 
Narodil sa v Kolíne nad Rýnom, Detstvo prežil v Rakúsku. V roku 1922 promoval doktorátom z politických vied na viedenskej univerzite. Po anšluse Rakúska bol prepustený z univerzity a nútený emigrovať do USA. V Amerike prežil 20 rokov, najmä na "Louisiana State Univerzity". V rokoch 1958 až 1966 pôsobil na univerzite v Mníchove. Zvyšok života strávil v USA, kde pôsobil na Hoover Institution on War, Revolution, and Peace.
Vo svojom diele okrem iného analyzoval príčiny vzostupu ideológií a ich vplyv na politický poriadok. Ideológie nie sú podľa Voegelina v kritickom zmysle zlúčiteľné s vedeckou poctivosťou. Všetky ideológie, vrátane totalitných - t. j. komunizmu a nacizmu, vychádzajú podľa Voegelina z gnostického chápania reality. Medzi jeho najvplyvnejšie práce patria Rasse und Staat z roku 1933, The New Science of Politics z roku 1952 a súborné dielo Order and History, ktoré vychádzalo v rokoch 1956-1987. 

</doc>
<doc id="2405" url="https://sk.wikipedia.org/wiki?curid=2405" title="Voltaire">
Voltaire

Voltaire vlastným menom François-Marie Arouet (* 21. november 1694, Paríž – † 30. máj 1778, tamže) bol francúzsky filozof a najznámejší francúzsky osvietenský spisovateľ. 
Život.
François-Marie Arouet, zvaný Voltaire, sa narodil 21. novembra 1694 v Paríži. Pochádzal zo strednej vrstvy, jeho otec bol uznávaným parížskym notárom. Už ako dieťa vynikal v literárnej činnosti, v ktorej ho ale otec nepodporoval. Zo syna chcel mať právnika. Jediný, kto malého Aroueta podporoval v jeho vášni k literatúre a recitovaniu básní, bol jeho kmotor Abbé Châteauneuf. Sedem rokov štúdia na jezuitskom kolégiu Ľudovíta Veľkého ešte viac rozvinulo jeho básnický talent.
Abbé Châteauneuf sprostredkoval Arouetovi dve stretnutia, ktoré ovplyvnili smerovanie jeho životnej dráhy. Prvé stretnutie bolo s madame Ninon de Lenclos, ktorá bola nadšenou obdivovateľkou jeho básní. Toto svoje nadšenie vyjadrila aj vo svojom testamente tým, že mu odkázala 2000 libier na knihy. Toto jej gesto umožnilo mladému nádejnému básnikovi zaujať pevnejšie miesto v lepšej spoločnosti. Druhé stretnutie s predstaviteľmi krúžku slobodomyseľných aristokratických mladíkov ho, pravdepodobne, ovplyvnilo ešte viac. Práve tu sa názorovo vyhranil a stal sa kritikom náboženského fanatizmu, intolerancie a absolutistickej formy vlády francúzskych kráľov.
Otec sa snažil synovi prekaziť jeho cestu k literatúre, preto ho poslal ako tajomníka na francúzsku ambasádu do Haagu. François-Marie Arouet sa tu zaľúbil do francúzskej protestantskej emigrantky, ktorú sa rozhodol uniesť do Paríža. Keď sa o tejto situácii dozvedel francúzsky veľvyslanec, poslal mladého Aroueta späť do Paríža. Arouet tu pokračoval v právnickej praxi v advokátskej kancelárii.
V roku 1715 zomrel kráľ Ľudovít XIV. Keďže následník trónu kráľ Ľudovít XV. bol ešte dieťaťom, za regenta bol zvolený Filip Orleánsky. A práve v tomto období začal Voltaire písať uštipačné, vtipné, ale aj kruté pamflety. Vrcholom však bola satirická báseň na regenta, za ktorú bol 16. mája 1717 uväznený v Bastile. Tento jeho jedenásťmesačný pobyt vo väzení je významný aj z toho dôvodu, že práve tu prijal literárne meno Voltaire, pod ktorým vošiel do dejín svetovej literatúry a filozofie. Prvé dielo, napísané pod týmto pseudonymom, bola tragédia "Oidipus". Po prepustení z Bastily sa však nemohol hneď vrátiť do verejného života, a preto povinné ročné domáce väzenie prežil vo vidieckom dome svojho otca v Châtenay. 
Po smrti svojho otca v roku 1722 navštívil Voltaire Belgicko a Holandsko. Koncom roku 1725 došlo medzi Voltairom a rytierom de Rohan-Chabot v divadle k slovnej potýčke. Rytier dovolil svojim sluhom, aby Voltaira zbili palicami. Spor sa riešil aj na súde, ale skončil pre Voltaira neúspechom. Dokonca vyzval svojho protivníka na súboj, ale on účasť v ňom odmietol. Voltaire bol 17. apríla 1726 opäť zatknutý a uväznený v Bastile. Po štrnásťdňovom pobyte v tomto väzení bol vypovedaný do Anglicka. Táto udalosť bola zlomom v jeho živote, Voltaire si uvedomil neprekročiteľné stavovské rozdiely a definitívne sa prihlásil k tretiemu stavu.
V Anglicku strávil takmer tri roky (1726 - 1729), počas ktorých študoval anglickú filozofiu, vedu a literatúru, osvojil si myšlienky Francisa Bacona, Johna Locka, čítal diela Isaaca Newtona, Williama Shakespeara a mnohých ďalších anglických literátov. Pod vplyvom anglických vzorov neskôr napísal drámy "Brutus" (1730), "Zaïre" (1732), "Smrť Cézara" (1735) a iné. Pobyt v Anglicku ho ovplyvnil natoľko, že začal vyzdvihovať anglický spôsob života, náboženskú toleranciu a parlamentnú formu vlády.
Po návrate z Anglicka vzniklo jeho prvé filozofické dielo s názvom "Filozofické listy" (známe aj ako "Anglické listy"), ktoré bolo vydané až v roku 1734. V diele zoznamoval francúzsku verejnosť s anglickým myslením, umením a politickým systémom, ktorý dával za vzor. Po verejnom spálení tohto diela sa obával, že by mohol byť opäť zatknutý. Tomu sa chcel vyhnúť a útočisko našiel u svojej priateľky markízy du Châtelet v Cirey, kde prežil pätnásť rokov. V tichom prostredí zámku napísal také diela ako "Úvahy o metafyzike" (1738), "Prvky Newtonovej fyziky" (1738), historické dielo "Storočie Ľudovíta XIV." (1751) alebo hru "Mahomet" (1742). 
Už v roku 1740 sa uskutočnilo prvé stretnutie Voltaira s pruským kráľom Fridrichom II. v Cléve. Keď v roku 1750 zomrela madame du Châtelet, odišiel do Paríža a stal sa členom Francúzskej akadémie a kráľovským historiografom Ľudovíta XV. Po neúspechoch svojich diel sa rozhodol prijať pozvanie Fridricha II. do Pruska, kde žil tri roky (do roku 1753). Práve tu napísal svoje slávne protináboženské dielo "Filozofický slovník" (vydaný tlačou až v roku 1764), ktorý cirkev označila za kacírsky a bránila v jeho šírení. Po troch rokoch pobytu Voltaira na dvore v Postupime došlo medzi ním a panovníkom k názorovým roztržkám, ktoré napokon viedli Voltaira k tajnému odchodu z Berlína. Istý čas strávil vo Frankfurte nad Mohanom a potom prišiel do švajčiarskej Ženevy. Nakoniec si v roku 1758 zakúpil panstvo Les Délices blízko Ferney na švajčiarsko-francúzskej hranici, kde sa už natrvalo usadil.
Posledných dvadsať rokov jeho života vo Ferney bolo mimoriadne plodných. Voltaire sa venoval najmä literárnej činnosti. Koncom 50. rokov vzniklo jeho dielo "Candide alebo optimizmus" (1758), "Úvaha o znášanlivosti" (1764) alebo poviedka "Babylonská princezná" (1768). Počas tohto obdobia si dopisoval s mnohými významnými osobnosťami, napr. s ruskou cárovnou Katarínou Veľkou. Zachovala sa veľká časť jeho rozsiahlej korešpondencie (viac ako 4000 jeho listov, ktoré vychádzajú v komentovaných kritických vydaniach). Vo Ferney ho navštevovali mnohí intelektuáli a cestovatelia (napríklad aj Giacomo Casanova). Voltaire perom alebo aj osobným vystúpením bránil nespravodlivo prenasledovaných (známym bol najmä prípad protestanta Calasa). 
Voltairov návrat do Paríža v roku 1778 bol triumfálny. Na uliciach ho vítali davy obdivovateľov, v divadlách sa hrali jeho hry, bol pozývaný do šľachtických salónov. O jeho smrti je rozšírených mnoho mýtov a nie je isté, čo presne sa stalo. Jeho nepriatelia tvrdia, že na smrteľnej posteli prijal posledné pomazanie od katolíckeho kňaza, alebo že zomrel v agónii tela a duše; na druhej strane jeho prívrženci tvrdia, že vzdoroval pokusom o konverziu do poslednej chvíle. Podľa jedného príbehu o jeho smrti ho kňaz vyzval, aby sa zriekol Satana, načo mu Volraire odpovedal: „Teraz nie je správny čas robiť si nových nepriateľov.“ Keď 30. mája 1778 zomrel, katolícka cirkev nesúhlasila s jeho cirkevným pohrebom. V roku 1791 boli jeho pozostatky prenesené do Panteónu.
Voltairova filozofia.
Poznanie transcendentného (napr. nesmrteľnosti duše) považoval za nemožné. Voltaire útočil proti dogmotvorbe cirkvi. Na rozdiel od Rousseaua podčiarkoval hodnotu kultúry a vývin svetových dejín exponoval ako boj človeka za pokrok a vzdelanie. Od Voltaira pochádza výraz „filozofia dejín“.

</doc>
<doc id="2406" url="https://sk.wikipedia.org/wiki?curid=2406" title="Georg Henrik von Wright">
Georg Henrik von Wright

Georg Henrik von Wright (* 14. jún 1916, Helsinki, Fínsko – † 16. jún 2003, Helsinki) bol fínsky filozof, žiak Eino Kailu, predstaviteľ analytickej filozofie a profesor na University of Cambridge.
Venoval sa téme modálnej logiky a deontickej logiky. Bol odborníkom na dielo Ludwiga Wittgensteina a editorom niektorých jeho spisov. V oblasti politickej filozofie prezentoval skeptický pohľad na technologický pokrok. Svoje diela písal anglicky, fínsky, švédsky i nemecky, jeho materčinou bola švédčina, narodil sa totiž vo švédskej komunite vo Fínsku, meno von Wright pochádza od škótskych predkov.
V roku 2003 bol v hlasovaní organizovanom verejnoprávnou televíziou YLE zvolený 53. najväčším Fínom histórie. V roku 1993 získal Literárnu cenu Selmy Lagerlöfovej.

</doc>
<doc id="2407" url="https://sk.wikipedia.org/wiki?curid=2407" title="Erwin Waldschütz">
Erwin Waldschütz

Erwin Waldschütz (* 26. september 1948, Gföhl, Rakúsko – † 18. september 1995, Krems an der Donau) bol rakúsky filozof. Ťažiskom jeho výskumu je stredoveká filozofia (osobitne Majster Eckhart) a dejiny európskej filozofie. Spolu s Miroslavom Marcellim inicioval spoluprácu rakúskej filozofie a slovenskej filozofie po roku 1989.

</doc>
<doc id="2408" url="https://sk.wikipedia.org/wiki?curid=2408" title="Martin Wälde">
Martin Wälde

Martin Wälde (* 1958, Ludwigshafen am Rhein, Nemecko) je nemecký filozof.
Jehp ťažiskovou oblasťou záujmu je fenomenológia, analytická filozofia a antropológia. Je vedeckým spolupracovníkom Historického slovníka filozofie (vydávaného J. Ritterom a K. Gründerom).

</doc>
<doc id="2409" url="https://sk.wikipedia.org/wiki?curid=2409" title="Aby Warburg">
Aby Warburg

Aby Warburg (* 13. jún 1866, Hamburg, Severonemecký spolok – † 26. október 1929, Hamburg, Nemecká ríša) bol nemecký historik umenia.
Zakladateľ (1900) nadácie Bibliothek Warburg v Hamburgu (od r. 1933 Warburg Institute v Londýne). Venoval sa ikonografii a ikonológii, študoval vplyv antického mýtu a tradície na kultúru nasledujúcich epoch.

</doc>
<doc id="2410" url="https://sk.wikipedia.org/wiki?curid=2410" title="Max Weber">
Max Weber

Max Weber (* 21. apríl 1864, Erfurt – † 14. jún 1920, Mníchov) bol nemecký sociológ, ekonóm a politik. Bol profesorom vo Freiburgu (18941897), v Heidelbergu a napokon (19191920) v Mníchove. Zakladateľ sociológie náboženstva, zaoberal sa vplyvom viery na majetok. Je považovaný za jedného z klasikov sociológie a kultúrnych a sociálnych vied.
Weberova sociológia.
Jeho snahou bolo povýšiť sociálne vedy na úroveň prísnej vedeckosti, a to tým, že skúmal ich metódy a chápal ich ako čisto opisné. Weber sa usiloval striktne rozlišovať skúsenostné vedy a hodnotiace posudzovanie, jednostranné partikulárne poznanie a uchopovanie totálneho i empirickú skutočnosť a podstatu bytia. Na rozdiel od Diltheyovej "teórie intuitívneho chápania" sa musí podľa Webera chápajúca sociológia ako veda, ktorá chce výkladom pochopiť sociálne konanie a tým príčinne objasniť jeho priebeh a jeho účinky, pýtať racionálne na účel a prostriedky, pretože iba tým môže chápanie dosiahnuť obzvlášť vysokú evidentnosť. Ako pomocný pojem vyvinul Weber pojem ideálneho typu. Ideálny typ je podľa Webera sociologická metóda, ku ktorej sa sociálna skutočnosť musí približovať (je to abstrakcia, ktorá v skutočnosti neexistuje – čisto trhové hospodárstvo, pozitívna byrokracia).
Weber a moc.
Weber špecifikoval pojem autorita, resp. moc, ktorú spája s pojmom panstvo. Moc a panstvo rozlišuje. Moc chápe ako každú šancu presadiť v rámci spoločenského vzťahu vlastnú vôľu aj proti odporu, bez ohľadu na to v čom táto šanca spočíva. Panstvo chápe ako šancu nájsť pre príkaz určitého obsahu poslušnosť u určitých osôb. Vytvoril 3 typy panstva: 
1. tradičné (panstvo založené na tradičných vzťahoch, odvodené z každodennej viery v posvätnosť oddávna platných tradícií), 
2. legálne (stáva sa z titulu legality, spočíva v dôvere v zákonnosť stanovených poriadkov a v právo tých, ktorí sú na ich základe povolaní vykonávať moc), 
3. charizmatické (založené na nevšednej oddanosti, posvätnosti, hrdinskej sile alebo na príklade určitej osobnosti a poriadkov, ktoré hlása)
Weber a štát.
Štát definoval ako entitu, ktorá má monopol nad legitímnym užitím sily, moci. Je to inštitucionálny mocenský zväz, ktorí si na určitom území monopolizoval legitímne fyzické násilie ako prostriedok panstva a na ten účel sústredil v rukách svojich vedúcich činiteľov vecné prevádzkové prostriedky. 
Weber a politika.
Politika je každá aktivita, vďaka ktorej môže štát zasahovať do distribúcie moci. Politik by mal prijať dva druhy etiky, etiku konečného dôsledku a etiku zodpovednosti. Politiku charakterizuje ako umenie dosiahnuť nemožné. Max Weber je známy aj štúdiou o byrokratizácii spoločnosti. Byrokratizácia je prechodom od hodnotovo orientovanej tradičnej spoločnosti ku cieľovo orientovanej. Byrokratizácia podľa Webera uväzňuje človeka v klietke založenej na pravidlách a rozumovej kontrole. Pomocou tejto tézy prišiel na to, že socializmus v Rusku v kombinácii so zrušením pôvodných štruktúr, bude viesť k prebyrokratizovaniu a upevneniu pozície štátu a nie naopak, ako to hlásali bolševici.
Viera a kapitalizmus.
Max Weber v svojom najslávnejšom diele "Protestantská etika a duch kapitalizmu" analyzuje vzťah medzi etikou asketického protestantizmu a vznikom ducha moderného kapitalismu v celosvetovom meradle. Prvýkrát bolo publikované v rokoch 1904-1905 v časopise "Archiv für Sozialwissenschaft und Politik" ako séria esejí"." Weber definuje sociológiu náboženstva ako samostatný vedný obor a odmieta ju jako konštitutivnú súčasť sociológie kultúry. Tvrdí, že náboženské predstavy skupín, akými sú kalvinisti, zohrali svoju úlohu pri vytváraní kapitalistického ducha. "Protestantská etika a duch kapitalizmu" sa považuje za zakladajúci text sociológie náboženstva a sociológie vôbec. Dielo sa skladá z dvoch častí, obe sú rozdelené na tri kapitoly a prvá z nich vyšla vďaka prekladu sociológa Miloša Havelky vo vydaní "Metodologie, sociologie a politologie" (Praha, Oikoymenh 1998).
V prvej časti diela s názvom "Konfesia a sociálne rozvrstvenie" popisuje Weber súvislosť medzi protestantizmom a podnikateľskou činnosťou. Odkazujúc sa na štatistiky tvrdí, že v porovnaní s katolíkmi majú protestanti vyšší podiel na kapitálovom vlastníctve a na vedúcich pozíciách v modernom hospodárstve. V 16. storočí sa sa prevažná väčšina bohatých miest priklonila k protestantizmu a Weber si kladie otázku, aký dôvod mala predispozícia ekonomicky rozvinutých oblastí pre cirkevnú revolúciu. Protestanti majú tiež vyššiu úroveň vzdelania a to obvykle s technickým zameraním, zatiaľ čo u katolíkov prevažuje humanitné zameranie. Voľba povolania je podľa neho podmienená náboženskou atmosférou rodičovského domu. Prikláňa sa k tvrdeniu, že protestanti vykazujú špecifický sklon k ekonomickému racionalizmu. Proto Weber vylúčil vysvetlenie pozorovaného javu tým, že protestantizmus má ideály materialistické zatiaľ čo katolicismus asketické. Weber cituje svojho študenta M. Offenbachera:"Katolík... je kľudnejší; Vybavený menším pudom po zisku, vsádza viac na zaistený priebeh života, aj keď s menšími príjmami, než na ohrozený, rozčuľujúci, ale eventuálne slávu a bohtstvo prinášajúci život. Ľudová múdrosť to formuluje žartovne: buď dobre jesť, alebo dobre spať. V danom prípade protestant rád dobre je, zatiaľ čo katolík chce dobre spať."Jeho tvrdenie podporuje aj príklad anglických, holandských a amerických puritánov. Kapitalistický obchodný duch sa spája so zbožnosťou protestantizmu, obzvlášť pozorovaný v kalvinizme.
V druhej kapitole sa zaoberá ",duchom" kapitalizmu". Pod pojmom ,duch" kapitalizmu neodkazuje na ducha v metafyzickom zmysle, ale skôr ako súbor hodnôt z hľadiska tvrdej práce a pokroku. Jednotlivec je povinný zvyšovať svoj kapitál pre sebaúčel (pre zisk samotný), a nie preto, aby zhromaždené prostriedky využíval na uspokojenie svojich materiálnych životných potrieb alebo hedonistických pôžitkov. Protivníkom, s ktorým musel ,duch" kapitalizmu bojovať, bol podľa Webera tradicionalizmus. Človek s tradicionalistickými hodnotai nechce zarábať viac peňazí, ale iba toľko, koľko potrebuje. U tradicionalistických pracovníkov zlyháva stupňovanie produktivity práce za motiváciou zvyšovania mzdových sadzieb. Je nutné využiť opačné prostriedky "znižovaním" mzdových sadzieb. Ľud potom pracuje len preto, že je chudobný, a len dovtedy, pokiaľ je chudobný.
V tretej kapitole "Lutherova koncepcia povolania. Úloha skúmania." analyzuje pojem ,povolanie" z náboženského hľadiska. Upozorňuje na náboženskú predstavu povolania uloženého Bohom, ktorá zaznieva z nemeckého slova ,Beruf" a anglického ,calling". Toto slovo pochádza z prekladu biblie, a to z ducha prekladateľov biblie, nie z ducha originálu. Svoj dnešný význam slovo ,povolanie" nadobudlo vo všetkých protestantských národoch, zatiaľ čo v katololíckych národoch absentuje. Weber sa odvoláva na preklad biblie od Luthera. Podľa Luthera je mníšsky spôsob života ,produktom egoistickej, povinnostiam sveta sa vzďaľujúcej neschopnosti lásky" a v kontraste k tomu sa javí svetské povolanie ako vonkajší výraz ,lásky k blížnemu". Poukazuje na to, že plnenie každodenných povinností je za všetkých okolností jedinou cestou, ako sa zapáčiť Bohu. Na výbere povolania skôr nezáleží, je niečím, čo má človek prijať ako Božie nariadenie. Weber priznáva, že Luthera nemôžeme považovať za vnútorne spriazneného s kapitalistickým ,duchom" a pojem povolania uňho ostal tradicionalisticky podviazaný. Zdôrazňuje rozdiel medzi kapitalizmom a luteránstvom. Katolicizmus odjakživa vnímal kalvinizmus sa svojho hlavného odporcu a to obzvlášť kvôli jeho etickým zvláštnostiam. Kalván si buduje odlišný vzťah medzi náboženským životom a pozemským jednaním než katolík alebo luterán. Avšak ani kalvinizmus nepovažoval ,duch" kapitalizmu za svoj cieľ. Ten spočíval v spasení duší jeho stúpencov. Weber verí, že duch kapitalizmu mohol vzniknúť len ako výsledok vplyvov reformácie a učenia následníkov kalvinizmu. 

</doc>
<doc id="2411" url="https://sk.wikipedia.org/wiki?curid=2411" title="Brigitte Weisshaupt">
Brigitte Weisshaupt



</doc>
<doc id="2412" url="https://sk.wikipedia.org/wiki?curid=2412" title="Carl Friedrich Freiherr von Weizsäcker">
Carl Friedrich Freiherr von Weizsäcker

Carl Friedrich Freiherr von Weizsäcker (* 28. jún 1912, Kiel - † 28. apríl 2007, Söcking neďaleko Starnbergu) bol nemecký fyzik a filozof.
Životopis.
Narodil sa v rodine nemeckého diplomata Ernsta von Weizsäckera a jeho mladší brat bol nemecký prezident Richard von Weizsäcker. V rokoch 1929 - 1933 študoval fyziku, matematiku a astronómiu v Berlíne, Göttingene a Lipsku. V rokoch 1946 - 1957 pôsobil ako vedúci oddelenia pre fyziku Ústavu Maxa Plancka v Göttingene, kde sa zameriaval na jadrovú fyziku, kvantovú teóriu a astrofyziku. V rokoch 1957 - 1969 pôsobil ako profesor filozofie v Hamburgu. Od roku 1969 bol riaditeľom Ústavu Maxa Plancka pre výskum životných podmienok vedeckého-technického sveta v Starnbergu.

</doc>
<doc id="2413" url="https://sk.wikipedia.org/wiki?curid=2413" title="Albrecht Wellmer">
Albrecht Wellmer

Albrecht Wellmer (* 9. júl 1933, Bergkirchen, Nemecko† 13. september 2018, Berlín) bol nemecký filozof, žiak Jürgena Habermasa, stúpenec frankfurtskej školy, predstaviteľ postmodernej filozofie.

</doc>
<doc id="2414" url="https://sk.wikipedia.org/wiki?curid=2414" title="Norbert Wiener">
Norbert Wiener

Norbert Wiener (* 26. november 1894, Columbia, Missouri, USA – † 18. marec 1964, Štokholm, Švédsko) bol americký matematik a filozof, zakladateľ kybernetiky.
Životopis.
Narodil sa ako prvé dieťa ruských emigrantov Lea a Berthy Wienerových. Otec bol profesorom slovanských jazykov na Harvarde, silná a svojrázna osobnosť, ktorá svojmu synovi poskytla nekonvenčné vzdelanie.&lt;br&gt;
Norbert bol zázračné dieťa - v štyroch rokoch vedel čítať, od siedmich rokov čítal rôzne vedecké knihy. Otec ho učil doma podľa svojich zásad a usmerňoval jeho záujem k matematike, prírodným vedám a jazykom. V roku 1901 krátko navštevoval školu. V roku 1903 sa vrátil do školy a v roku 1906 maturoval na Ayer High School.
V septembri 1906, ako jedenásťročný, začal študovať matematiku na vysokej škole (Tufts College). V roku 1909 obdržal bakalársky titul a nastúpil na Harvard študovať zoológiu, ale v roku 1910 prešiel na Cornell University, kde začal študovať filozofiu. Ďalší rok sa vrátil na Harvard, kde pokračoval v štúdiu filozofie a ako osemnásťročný získal v roku 2012 doktorát z filozofie za dizertačnú prácu súvisiacu s matematickou logikou.
Získal štipendium a odišiel do Anglicka na Cambridge, kde boli jeho učiteľmi Bertrand Russell a G. H. Hardy. V roku 1914 študoval v Göttingene v Nemecku, kde ho viedli David Hilbert a Edmund Landau. Potom sa vrátil na Cambridge a neskôr do USA. V tej dobe sa venoval hlavne aplikácii matematických pojmov na problémy, ktoré vznikajú vo fyzikálnom svete.
Od roku 1919 pôsobil ako profesor matematiky na Massachusetts Institute of Technology. 

</doc>
<doc id="2415" url="https://sk.wikipedia.org/wiki?curid=2415" title="Wilhelm Windelband">
Wilhelm Windelband

Wilhelm Windelband (* 11. máj 1848, Postupim, Nemecko – † 22. október 1915, Heidelberg) bol nemecký filozof, spolu s H. Rickertom hlavný predstaviteľ bádenskej školy novokantovstva. Predmetom jeho záujmu boli dejiny filozofie, logika, etika a axiológia.
Prírodné vedy majú podľa Windelbanda nomotetickú povahu, t. j. skúmajú všeobecné zákony, zatiaľ čo historické vedy sú idiografické, t. j. zaoberajú sa zvláštnym, jednotlivým.

</doc>
<doc id="2416" url="https://sk.wikipedia.org/wiki?curid=2416" title="Ludwig Wittgenstein">
Ludwig Wittgenstein

Ludwig Josef Johann Wittgenstein [vitg(e)nštajn] (* 26. apríl 1889 Viedeň, Rakúsko – † 29. apríl 1951 Cambridge, Spojené kráľovstvo) bol rakúsky filozof, jeden z najvplyvnejších filozofov 20. storočia. Býva spájaný predovšetkým s analytickou filozofiou a filozofiu jazyka, ovplyvnil však aj logických pozitivistov. Jeho myslenie pravdepodobne najviac ovplyvnili Arthur Schopenhauer, Bertrand Russell a Gottlob Frege.
Životopis.
Narodil sa vo Viedni ako najmladší z ôsmich detí. Jeho rodina bola veľmi bohatá, otec Karl Wittgenstein patril k najúspešnejším podnikateľom Rakúsko-Uhorska. Jeho matka bola Leopoldina, známa Poldi z názvu a emblému kladenských železiarní. 
Po domácom vyučovaní a škole v Linzi študoval Ludwig strojárstvo v Berlíne, jeho záujem sa časom rozšíril na matematiku a cez ňu k logike a filozofickým otázkam základov matematiky. Na radu Gottloba Fregeho absolvoval niekoľko trimestrov u Bertranda Russella v Cambridge. Po vypuknutí 1. svetovej vojny sa hlásil do armády ako dobrovoľník a v jej priebehu získal na východnom fronte niekoľko medailí za statočnosť. Po vojne pokračoval v bádaní a roku 1922 vydal s Russellovou pomocou "Logisch-philosophische Abhandlung" (neskôr známe ako Tractatus Logico-Philosophicus, "Logicko-filozofické pojednanie"), jediné dielo, ktoré vyšlo za jeho života. V ňom, podľa svojho názoru, vyriešil všetky problémy filozofie a stiahol sa do ústrania. Niekoľko rokov pôsobil ako učiteľ na základnej škole, až v roku 1929 sa vrátil do Cambridge na Trinity College, kde sa vrátil k filozofickej práci a vyučoval. V roku 1939 sa tam stal profesorom. Počas 2. svetovej vojny pracoval v nemocnici a ako technický pracovník v Newcastli, po jej konci sa vrátil na univerzitu. 
V roku 1947 rezignoval na akademickú činnosť a plne sa venoval písaniu. Do roku 1949 vznikla väčšina materiálu neskôr vydaného ako "Philosophische Untersuchungen" (Philosophical Investigations, Filozofické výskumy), dielo pokladané za Wittgensteinovu najzávažnejšiu prácu. Posledných pár rokov strávil usilovnou prácou vo Viedni, Oxforde a v Cambridge, kde v apríli 1951 zomrel na rakovinu.

</doc>
<doc id="2417" url="https://sk.wikipedia.org/wiki?curid=2417" title="Zarathuštra">
Zarathuštra

Zarathuštra (iné názvy: Zaratuštra, Zarathustra, Zaratustra, Zoroaster; o menách pozri nižšie) bol staroveký perzský filozof, prorok, náboženský básnik a zakladateľ zoroastrizmu, autor gáth. Nie je známe, kedy presne žil. Uvádza sa väčšinou okolo 1000 pred Kr., ale niekedy až okolo 1750 pred Kr. alebo naopak len okolo 600 pred Kr. 
Život.
O jeho živote sa vie veľmi málo. Bol kňazom a bol ženatý (najmladšia dcéra sa volala Pouručista), pôvodom asi z vladárskeho rodu. Jeho rodný jazyk bola asi stará sogdijčina.
Mladý Zarathuštra podľa legiend vystúpil na jeden vysoký vrch, kde mu boh Ahura Mazdá zvestoval nové učenie (reforma mazdaizmu). Toto učenie najprv bolo odmietané, ale pod vplyvom zázrakov, ktoré Zarathuštra vykonal, bolo postupne prijímané a prijal ho aj baktrijský kráľ Vištáspa (Wištáspa), ktorý Zarathuštrovi potom poskytol aj útočisko. Podľa neskorších častí Avesty Zarathuštra fyzicky aj prostredníctvom zázrakov bojoval proti démonom.

</doc>
<doc id="2418" url="https://sk.wikipedia.org/wiki?curid=2418" title="Christian Wolff">
Christian Wolff

Christian Freiherr von Wolff (* 24. január 1679, Vroclav† 9. apríl 1754, Halle) bol nemecký filozof, predstaviteľ osvietenstva, systematizátor a popularizátor Leibnizovej filozofie, univerzitný profesor v Halle. 
Pracoval metódou racionalistickej dedukcie, prostredníctvom ktorej odvodzoval všetky filozofické pravdy z formálnologického zákona protirečenia. Svoje diela napísal z veľkej časti po nemecky, čím položil základ filozofickej terminológie v nemeckom jazyku. Wolffov filozofický systém bol dlhý čas vládnucou filozofiou v Nemecku.
Pre každý vedný odbor má byť vytvorená jednak disciplína opierajúca sa o princípy pojmovo odvodené, všeobecné, absolútne isté a nevyhnutné, jednak disciplína empirická. Prvá sa má usilovať odhaliť pravú podstatu súcna, druhá má prinášať holé fakty ("nuda facti notitia"), bez toho, aby sa ich snažila ďalej vysvetľovať. Napr. empirická psychológia má zisťovať skutočnosť psychických stavov a funkcií, ktoré racionálna psychológia vyvodila z metafyzického pojmu duše.

</doc>
<doc id="2419" url="https://sk.wikipedia.org/wiki?curid=2419" title="Heinrich Wölfflin">
Heinrich Wölfflin

Heinrich Wölfflin (* 24. jún 1864, Winterthur, Švajčiarsko – † 19. júl 1945, Zürich) bol švajčiarsky historik umenia, psychológ umenia a filozof umenia; nasledovník J. Burckhardta.
Zaoberal sa slohovým rozborom a vývojom umenia.

</doc>
<doc id="2420" url="https://sk.wikipedia.org/wiki?curid=2420" title="Wilhelm Worringer">
Wilhelm Worringer

Wilhelm Worringer (* 13. január 1881, Aachen, Nemecko - † 29. marec 1965, Mníchov) bol nemecký historik umenia, profesor univerzity v Bonne, Koenigsbergu a Halle, publikoval najmä štúdie o gotickom maliarstve a sochárstve.

</doc>
<doc id="2421" url="https://sk.wikipedia.org/wiki?curid=2421" title="Wilhelm Wundt">
Wilhelm Wundt

Wilhelm Wundt (* 16. august 1832, Neckarau, Nemecko – † 31. august 1920, Großbothen) bol nemecký psychológ (zakladateľ experimentálnej psychológie) a filozof. Zaoberal sa psychológiou jazyka.
Wundt vypracoval voluntaristicko-evolucionistickú koncepciu, podľa ktorej všetko, čo je, patrí do tej istej jednoty prírody, ktorá sa zvnútra javí ako niečo duchovné, navonok je však telom. Každému fyzickému javu zodpovedá určitý psychický jav a naopak, každému psychickému určitý fyzický jav, pričom medzi nimi nejestvuje nijaký príčinný vzťah.
Svoju vedeckú psychológiu spájal spolu s experimentmi v laboratóriach. Preto je od roku 1879 psychológia považovaná za samostatnú vedu.
Najvyšším princípom rozhodujúcim o podstate vecí je vôľa ako činiteľ regulujúci každý jav a prameň rozvoja skutočnosti. Pod vplyvom vôľových činiteľov je vesmír v neustálom vývoji, ktorého najvyšším prejavom je človek. V ňom sa vôľa stáva spontaneitou vedome vplývajúcou tak na materiálne, ako aj na duchovné prejavy sveta prírody.

</doc>
<doc id="2422" url="https://sk.wikipedia.org/wiki?curid=2422" title="Xenokrates">
Xenokrates

Xenokrates alebo Xenokratés (; * 396 pred Kr., Chalkedon – † 314 pred Kr.) bol grécky filozof. Od roku 339 pred Kr. scholarchom platónskej Akadémie (Starej Akadémie). 
Od neho pochádza rozdelenie filozofie na tri časti: dialektiku (logiku), fyziku (prirodnú filozofiu) a etiku. Jednotu Xenokrates určuje ako najvyššie božstvo a zároveň ako "dia" a "nús".

</doc>
<doc id="2423" url="https://sk.wikipedia.org/wiki?curid=2423" title="Xenofanes z Kolofónu">
Xenofanes z Kolofónu

Xenofanes z Kolofónu/Kolofonu alebo Xenofanés z Kolofónu (* 580/577 Kolofón v Malej Ázii - † 485/480 pred Kr. Elea (Itália)) bol grécky filozof, zakladateľ eleatskej školy, prvý učiteľ jednosti spomedzi elatských filozofov. 
Myslel skôr básnicky ako pojmovo. Bojoval proti antropomorfným predstavám o bohoch. Požadoval múdrosť zbavenú všetkého zmyslového. Za najvyššie, za všetko považoval Jedno, Boha-Prírodu. Úplnú istotu o bohoch a ich povahe sa však podľa Xenofana zatiaľ nepodarilo získať nikomu, nad všetkým sa rozprestiera zdanie.
Učenie.
Sa zakladá na zásade, že všetko, čo je, tvorí všetko obklopujúce jedno bez začiatku, bezo zmeny, večné. Jedno, ktoré sa nazýva tiež božstvom, je imanentné celému svetu a veciam v ňom, v nich a nimi existuje a zároveň ho nemožno ničím konkrétnym predstaviť ani priblížiť zmyslom, pretože súc
všetkým, je zároveň ničím z toho, čo konkrétne a vecne existuje. Všetko bezo zmeny trvá v "jedne", a preto každý vznik a zánik je len ilúziou, akej podlieha človek vinou svojich zmyslov.
Niet teda absolútne istého poznania vecí, je len subjektívna mienka či viera každého človeka zvlášť, že svet je naozaj taký, akým ho vidíme svojimi zmyslami. Sústavným pozorovaním však človek získava čoraz úplnejšie poznanie svojho spojenia so Żvšejednom v spoločenstve všetkého, čo jestvuje, a keď využije všetko spájajúce zákony jedna, sám sa začne učiť a vypracovávať nové
formy jestvovania, správania sa a konania, vtedy sa tiež začne stávať tvorcom svojho ďalšieho vyvoja a pokroku. Preto vynález ohňa, obrábanie pôdy či schopnosť vyrábať nástroje nie je darom od bohov, lež plodom ľudskej vynaliezavosti. Preto aj celá kultúra je dielom človeka ako prejav v ňom pôsobiacich zákonov všejedna, ktoré človek spozná v spoločenstve bytia a diania všetkého, čo je.

</doc>
<doc id="2424" url="https://sk.wikipedia.org/wiki?curid=2424" title="Xenofón">
Xenofón

Xenofón (* okolo 430 pred Kr., Atény – † 355 pred Kr., Korint) bol grécky spisovateľ, autor v staroveku neskôr obľúbených spisov z rôznych odborov.
Ako príslušník zámožných vrstiev a Sokratov žiak mal odmietavý vzťah k aténskej demokracii a sympatizoval so Spartou; príznačný je jeho obdiv k silnej osobnosti. Roku 401 sa pripojil k výprave Kýra Mladšieho; osudy gréckych žoldnierov po Kýrovej smrti opísal v Anabáze.
V spisoch populárne-filozofických ("Obrana Sokratova", "Spomienky na Sokrata", "Symposion") opísal postavu Sokrata a vyložil jeho učenie. V Sokratovom duchu kládol dôraz na rozumové poznanie a odborné znalosti.
Diela.
Xenofónové spisy,boli hlavne "Anabáza" (alebo "Kýrova výprava"), sú často čítané študentmi, ktorí sa prv začínajú učiť gréčtinu. Jeho "Hellénika" je jedným z hlavných historických prameňov udalostí v starovekom Grécku v rokoch 411 až 362 pred Kr.

</doc>
<doc id="2425" url="https://sk.wikipedia.org/wiki?curid=2425" title="Jakub Zabarella">
Jakub Zabarella

Jakub Zabarella alebo Jacopo Zabarella (* 5. september 1533, Padova, Taliansko – † 15. október 1589, Padova) bol taliansky filozof a logik obdobia renesančnej filozofie, predstaviteľ renesančných alexandristov. Zabarellov výklad vedeckej metódy, ktorý podával v priebehu svojej interpretácie Aristotelových Prvých analytík a Druhých analytík, ovplyvnil prostredníctvom G. Galileiho vývoj novovekej vedy.

</doc>
<doc id="2426" url="https://sk.wikipedia.org/wiki?curid=2426" title="Jindřich Zelený">
Jindřich Zelený

Jindřich Zelený (* 13. november 1922, Bítovany – 11. september 1997, Praha) bol český filozof, pedagóg a publicista. Zaoberal sa výskumom logiky Marxovho myslenia.

</doc>
<doc id="2427" url="https://sk.wikipedia.org/wiki?curid=2427" title="Eduard Zeller">
Eduard Zeller

Eduard Zeller (* 22. január 1814, Kleinbottwar, Nemecko – † 19. marec 1908, Stuttgart) bol nemecký teológ a filozof, od 1872 profesorom v Berlíne. Historik antickej a nemeckej filozofie.

</doc>
<doc id="2428" url="https://sk.wikipedia.org/wiki?curid=2428" title="Hermann Zeltner">
Hermann Zeltner

Hermann Zeltner (* 5. júl 1903, Norimberg, Nemecko – † 25. november 1975, Erlangen) bol nemecký filozof, profesor v Erlangene. 
Vychádzajúc z fenomenológie (Husserl, Heidegger), zaoberal sa otázkami nemeckého idealizmu ( Schelling, vývinom od Kanta cez Hegela k Karl Marxovi) a modernými problémami sociálnej filozofie a kritiky ideológie.

</doc>
<doc id="2429" url="https://sk.wikipedia.org/wiki?curid=2429" title="Zénón z Kitia">
Zénón z Kitia

Zénón z Kitia (iné mená: Zénón z Kitionu, Zenón z Kitia ;; * asi 336 pred Kr. - † asi 264 pred Kr.) bol zakladateľ stoicizmu, resp. staršieho stoicizmu (školu založil v Aténach r. 308 pred Kr.; je nazvaná podľa „"stoa poikile"“ - stĺpová chodba vyzdobená freskami).
Bol žiakom kynika Kratesa, potom Stilpóna a Diodora z megarskej školy a napokon platonika Polemona.
Z diela Zenóna sa nám zachovalo iba niekoľko zlomkov. Zenón rozlišoval tri časti filozofie: logiku, fyziku a etiku. Zaviedol termín „pojem“ („"katalépsis"“). Podľa Zenóna je predstava („"fantasia"“) odtlačok („"typosis"“) veci v duši. Kritériom pravdy je podľa neho kataleptická predstava spojená s postihovaním skutočnosti.

</doc>
<doc id="2430" url="https://sk.wikipedia.org/wiki?curid=2430" title="Zénón zo Sidónu">
Zénón zo Sidónu

Zénón zo Sidónu/Sídónu alebo Zenón zo Sidónu/Sídónu (* okolo 150 pred Kr. – † okolo 70 pred Kr.) bol grécky filozof, predstaviteľ epikureizmu, žiak Apollodora z Atén.

</doc>
<doc id="2431" url="https://sk.wikipedia.org/wiki?curid=2431" title="Milan Zigo">
Milan Zigo

Prof. PhDr. Milan Zigo, CSc. (* 1934 - † 2017) bol slovenský filozof, prekladateľ, profesor Univerzity Komenského v Bratislave. 
Venoval sa dejinám filozofie, ich vzťahu k dejinám prírodných vied, najmä fyziky, a teórii svetonázorovej výchovy.

</doc>
<doc id="2432" url="https://sk.wikipedia.org/wiki?curid=2432" title="Ulrich Zwingli">
Ulrich Zwingli

Ulrich Zwingli (Huldreich) (* 1. január 1484, Wildhaus, Protektorát kniežacieho opátstva svätého Havla – † 11. október 1531, Kappel am Albis, kantón Zürich, Švajčiarska konfederácia) bol švajčiarsky humanistický teológ, katolícky kňaz, jeden z popredných predstaviteľov reformácie vo Švajčiarsku. Bol obeťou križiackej vojny katolíckych kantónov proti Zürichu. 
Bol kňazom, študoval teológiu Erazma Rotterdamského a toto štúdium v duchu via antiqua spojením tomizmu a humanizmu ovplyvnilo jeho filozofickú formáciu. Začal vystupovať približne od roku 1517, keď presadzoval názor, že jediným prameňom náboženskej autority je Písmo. Centrum jeho prívržencov sa stalo mesto Zűrich. 
Jeho základné dogmatické dielo bolo 67 téz o reformácii. V ňom:
Celé jeho učenie bolo ešte radikálnejšie ako Lutherovo. Vláda zűrišského kantónu prijala jeho 67 téz o reformácii a on svoje učenie a reformy začal prakticky uvádzať do života spolu s rovnako zmýšľajúcimi kňazmi a s pomocou mestskej rady:

</doc>
<doc id="2437" url="https://sk.wikipedia.org/wiki?curid=2437" title="Pozitivizmus">
Pozitivizmus

Pozitivizmus je súčasný filozofický smer, ktorý vychádza z toho, čo je pozitívne, čiže dané, faktické.
Na toto pozitívne aj obmedzuje svoju výskumnú aktivitu, všetko, čo je mimo tohto pozitívne daného, považuje za transcendentné, metafyzické a výskum zameraný na metafyzické považuje za neužitočný a nevedecký. Pozitivizmus v spore s novokantovstvom a filozofiou života utvára v poslednej tretine 19. storočia prvú ideovú formáciu poklasickej filozofie. Zakladateľom pozitivizmu ako filozofického smeru je August Comte.
Vo fyzike je pozitivizmus chápaný ako filozofické stanovisko, podľa ktorého majú vo vede zmysel iba tie veličiny, ktoré sú priamo merateľné. Úloha vedy potom spočíva v tom, aby harmonizovala a skĺbila dokopy dané veličiny a výsledky ich meraní - avšak bez toho, aby sa starala o pozadie odpovedajúcej reality, ktorá tieto výsledky spôsobila.
Pozitivizmus Augusta Comta.
V prvej polovici 19 storočia vzniká sociológia ako samostatná veda vyčlenením sa z filozofie. Názov pozitivizmus má svoje základy v "pozitívnej filozofii" Augusta Comte(1798–1857). Comte rozlišuje vývojové štádia ľudstva, ktoré vychádzajú zo schopnosti ľudí poznávať a vstupovať do spoločenských procesov. Tieto procesy su nevyhnutné v ľudskej spoločnosti na základe pokroku.
Teologické – vyznačuje sa všeobecným výkladom spoločnosti ( podstata spočíva na Bohu a jeho vôli obdobie feudalizmu )
Metafyzické – vysvetlenie a fungovanie spoločností založené na základnej téze poväčšine však špekulatívne vyvodené z filozofických koncepcií čo znemožnuje spoločnosť racionálne usporiadať a riadiť ( obdobie revolučných prevratov ako napr. Veľká francúzska revolúcia)
Pozitívne – racionálne založené vysvetlenie a fungovanie  ľudskej spoločnosi 
Vedecké riadenie ľudských spoločností musí prevziať Comtom
založená nová veda, ktorú nazval sociológia.  Hlavnou úlohou pozitivistickej sociológie je
jej predpokladaná schopnosť pretvoriť spoločnosť na funkčnú spoločnosť založenú
na spoločenskej zhode a vyvážených sociálnych vzťahoch. 
Skúmanim sociálnych javov sa dá dospieť k formulácii zákonistostí a ľudia,
ktorí disponujú týmito znalosťami dokážu kontrolovať sociálne dianie. 
Pozitivizmus - myšlienkový prúd uznávajúci jedinú metódu – presné vedecké skúmanie, na základe ktorého možno dospieť k ozajstnému poznaniu skutočnosti.
Základom všetkého je jav, fakt. Jediné, čoho sme schopní, je po prvé konštatovať fakty dané formou javu, po druhé pokúsiť sa ich usporiadať podľa určitých zákonov a po tretie z takto poznaných zákonitostí predvídať budúce javy a podľa nich sa riadiť. „Savoir pour prévoir“: vedieť, aby sme
mohli predvídať, to je zmysel každej vedy. Tento pozitivizmus sa naplní živým obsahom len vtedy, keď si uvedomíme zákonitú postupnosť vývinu. Podľa Comteho spoločnosť môže byť riadená odborníkni, na jednej strane technici schopní zveľadovať premyslenú výrobu a na druhej stranej sociológovia odborníci na organizovanie spoločenských vzťahov.

</doc>
<doc id="2438" url="https://sk.wikipedia.org/wiki?curid=2438" title="Etika">
Etika

Etika je filozofická disciplína, náuka o ľudskom správaní, skúma morálku alebo morálne relevantné konanie a jeho normy. Slovo etika pochádza z gréckeho "ethos", čo v preklade znamená zvyk, názor, charakter, spôsob myslenia. Etika je disciplínou praktickej filozofie. Etika je teoretické štúdium hodnôt a princípov, ktoré usmerňujú ľudské konanie v situáciách, keď je možný výber. Etika sa člení podľa toho, čím (akým prostredím) sa zaoberá, napríklad medicínska etika, etika v obchode, ekonomická etika. Etika vyčleňuje etický kódex. Je to súhrn pravidiel správania sa v danej spoločnosti. Sú to vlastne základné pravidlá slušného správania a keďže tie sú v každej profesii iné, mení sa podľa profesie aj etický kódex. Zjednodušene by sme mohli etiku charakterizovať ako vedu o morálke.
Pojem etiky.
Vo všeobecnosti možno povedať, že etika je filozofickým (teda racionálnym a kritickým) uvažovaním o tom, čo je a čo nie je dobré ľudské konanie. Toto uvažovanie sa usiluje o to, aby nám poskytlo súbor kritérií, ktoré umožnia morálne hodnotiť a usmerniť naše konanie. Inými slovami, nejde len o to, oboznámiť sa s tým, čo jednotliví ľudia, či ľudské spoločenstvá považujú za morálne dobré. Skôr ide o to, aby sme kritickým používaním rozumu odlíšili to, čo je morálne dobré od toho, čo sa takým len javí. Navyše, nejde len o to, aby sme vedeli čo je morálne dobré, ale aby sme týmto smerom usmernili vlastné konanie. 
Podoby etického skúmania.
Deskriptívna etika.
Etické skúmanie však v sebe zahŕňa viacero rovín, resp. v oblasti etiky je možné klásť viacero odlišných otázok. Ponajprv, etika si všíma, resp. v istom zásadnom zmysle vychádza z toho, čo ľudia v príslušnej dobe a na konkrétnom mieste považujú za eticky žiaduce – morálne dobré. Otázke opisu (deskripcie) toho, čo ľudia (napr. obrazne povedané „tu a teraz“) považujú za morálne dobré sa venuje deskriptívna (opisná) etika. Pristavme sa teda napríklad pri pozorovanom fakte, že existujú spoločenstvá, v ktorých sa považuje za morálne dobré spolu so zosnulým manželom zaživa upáliť jeho ovdovelú manželku. Spoločenstvá, ktoré nepraktizujú túto formu pohrebného rituálu môžu považovať túto prax za krutú či nemorálnu. 
Avšak takého usudzovanie nepatrí do deskriptívnej etiky ak by malo byť chápané ako základ pre morálne odsúdenie príslušnej praktiky – deskriptívna etika si totiž nekladie za cieľ hodnotiť príslušné morálne presvedčenia a praktiky, ale len zhromažďuje materiál pre iné typy etického (či sociologického, kulturologického, psychologického a pod.) skúmania. (Maximum, ktoré máme v tomto kontexte k dispozícii je konštatovanie, že príslušníci kultúry K1 považujú za morálne dobrú praktiku P1 a príslušníci inej, veľmi odlišnej kultúry K2 považujú praktiku P1 za morálne zlú.) Možno povedať, že deskriptívna etika je prvkom entografického skúmania, ktoré si kladie za cieľ zaznamenať morálne predstavy a presvedčenia určitého kultúrneho spoločenstva a v zhode s (istým spôsobom pochopenou) požiadavkou vedeckej nezaujatosti či objektivity sa vedome vyhýba ich hodnoteniu.
Normatívna etika.
Podoba etickej teórie, ktorá sa usiluje formulovať a obhájiť kritéria morálne dobrého konania na abstraktnej rovine – v podobe morálnych noriem určujúcich dobré ľudské konanie sa nazýva normatívna etika. Táto forma etickej reflexie nezaujme k praxi upaľovania vdov nezainteresovaný postoj deskriptívnej etiky, ale vznesie nárok na hodnotenie tejto praxe ako morálne dobrej alebo zlej. To, aká bude jej odpoveď však bude závisieť od toho, aká podoba normatívnej etiky bude zvolená ako určujúca pre morálne hodnotenie. Poznáme tri základné podoby normatívnej etiky: etika cnosti, deontologická etika (etika morálnej povinnosti) a konzekvencialistická etika (etika morálnych dôsledkov).
Povedané konkrétnejšie, čeliac vyššie opísanej morálnej otázke sa bude etika cnosti pýtať či je takéto konanie v súlade s konaním osôb, ktoré majú adekvátne rozvinutý morálny charakter – teda nadobudli morálne cnosti (morálne žiaduce charakterové črty). Deontologická etika sa na tento problém pozrie cez otázku, či je takéto konanie výrazom dodržiavania morálnych princípov (povinností), resp. v súlade s nimi alebo ich porušením a konzekvencializmus bude skúmať či sú morálne dôsledky príslušného konania dobré alebo zlé (z hľadiska toho, čo sa považuje za dobro/zlo). Na základe toho, ako budú tieto otázky zodpovedané potom dostaneme morálne hodnotenie každej z troch pozícií v príslušnej morálnej otázke. Samotný fakt, že každá z troch typov normatívnej etiky kladie hlavný dôraz na odlišný aspekt ľudského konania nevylučuje možnosť, aby sa vo svojich odpovediach (morálnom hodnotení) často zhodovali (napr. v otázke upaľovania vdov spolu s nebohým manželom). Samozrejme však bude veľa prípadov, keď sa zhodovať nebudú – a práve tieto sú predmetom dôležitých diskusií a sporov ich stúpencov.
Metaetika.
Iným typom etického skúmania, ktoré sa z hľadiska abstraktnosti nachádza mimo či za agendou normatívnej etiky je metaetika. Táto sa venuje dôležitým otázkam etiky, tým, že sa pýta na otázky povahy, významu a statusu morálnych tvrdení (súdov). Metaetika nemá ambíciu zdôvodňovať jednotlivé morálne normy, ktoré nás usmerňujú alebo by nás mali usmerňovať v našom konaní. Inými slovami, venuje sa analýze jazyka morálky, ktorý skúma z hľadiska logického vyplývania morálneho usudzovania a významu morálnych tvrdení, teda metódami logickej, lingvistickej a sémantickej analýzy jazyka morálky. V tomto zmysle formuluje zásadné závery pre predmet etiky a jej povahu ako vedeckého skúmania. Napríklad, ide o to, že kladie otázku či možno považovať morálne tvrdenia za pravdivé a nepravdivé alebo sú čírim výrazom našich neracionálnych schopností: výrazom našich emócií, resp. projekciou našich túžob do sveta, kde sa na morálnych subjektoch nezávislé morálne skutočnosti vôbec nenachádzajú.
Ak sa vrátime k nášmu príkladu - otázke upaľovania vdov spolu s ich zosnulým manželom, možno konštatovať, že metaetiku primárne nebude zaujímať či niekto praktikuje tento obrad ako súčasť svojho morálneho systému, ani to či a prečo je to morálne dobré/zlé. To čo ich bude zaujímať, bude význam a logika používania normatívnych etických tvrdení. Výrok „Je morálne dobré, aby bola vdova upálená spolu so svojím zosnulým manželom“ je príkladom takýchto normatívnych tvrdení. Tiež sa budú zaujímať o to, v čom sa tento výrok líši od (deskriptívneho) výroku „Vdova je vždy upálená spolu s telom svojho zosnulého manžela“, alebo o to, či a ako tento výrok logicky vyplýva z tvrdení vyššej úrovne abstrakcie príslušného morálneho diskurzu (jazykovej praxe). Prípadne sa metaetici môžu pýtať, či morálne odsúdenie tejto tradície je alebo nie je výlučne projektovaním našich (v tomto prípade skupinových) túžob či preferencií na iné spoločenstvo, ktorého túžby sú (zjavne) protikladné k našim preferenciám a túžbam.
Praktická etika.
Popri týchto troch typoch etického skúmania však jestvuje ešte jeden typ a to praktická alebo aplikovaná etika. Tento typ etiky má veľa spoločného s normatívnou etikou, avšak jeho špecifikom je to, že sa pokúša formulovať pomerne špecifické normy konania pre rozmanité oblasti ľudského života. Často ide práve o tie oblasti, ktoré naliehavo vyžadujú morálne usmernenie, resp. neumožňujú nekonať a súčasne ide o citlivé otázky spojené s ľudským životom, resp. smrťou a umieraním. Patria tu témy ako napríklad interrupcia, trest smrti, eutanázia, spravodlivá vojna a pod. Tento typ etickej reflexie patrí k najdynamickejšie sa rozvíjajúcim typom etiky v súčasnosti, čo súvisí so závratným rozvojom technológií, osobitne medicínskych. 
Tento rozvoj umožňuje človeku dosiahnuť také zásahy do ľudského života, ktoré boli nemysliteľné v predtechnologickej epoche a tak nás stavia pred otázky, resp. rozhodnutia, ktorým sme v minulosti nečelili. Otázky týkajúce sa napríklad miery do akej máme udržiavať človeka pri živote výlučne pomocou prístrojov musia dennodenne prakticky zodpovedať zdravotníci. Inými slovami, stoja pred otázkou morálnej zodpovednosti vo svete, ktorá vytvára stále nové technologické možnosti – musia prakticky odpovedať na otázky, kedy je využívanie týchto technológií v prospech predĺženia, či zachovania života pacienta v súlade s jeho dôstojnosťou a kedy sa dostáva do rozporu s požiadavkami, ktoré z nej vyplývajú. Tak napríklad otázka morálnej prípustnosti technologického vylepšovania človeka vzniká až vznikom takejto možnosti.
Vznik a vývin etiky.
Je úzko spätá s vývinom ľudstva už od rodovej spoločnosti, kde sa rešpektovala len v rámci jedného rodu. V otrokárskej spoločnosti etické princípy dodržiavali iba slobodní ľudia. Etiku je možné pozorovať už v staroveku vo forme premýšľania o tom, akí majú byť ľudia, ale nevyčlenenú z rámca celkového procesu utvárania sa filozofickej reflexie miesta človeka vo svete, ktorý možno sledovať v textoch najstarších literárnych pamiatok jednotlivých kultúrnocivilizačných okruhov – v Biblii, Knihe premien atď.
Arno Anzenbacher tvrdil, že etika ako filozofická disciplína pochádza od Aristotela. Aristoteles prvýkrát použil slovo etika v súvislosti s morálkou. Slovo morálka konkretizoval až Cicero. Práve od tohto obdobia sa teoretici sporia o to či etika a morálka sú synonymá alebo nie. Väčšina sa však zhodla, že morálka a mravnosť zachytávajú podstatu etiky prostredníctvom hodnotenia.
Za vývin etiky sa považujú jej historické zmeny, počnúc štádiom vzniku, cez starovekú, stredovekú, novovekú až po súčasnú etiku.
Vybrané názory na etiku.
Stoicizmus.
V súlade so stoicizmom je etika jednou zo základných zložiek filozofie; musí sa opierať o vedu. 
Bacon, R..
Podľa Rogera Bacona patrí etika k prírodovedným a empirickým disciplínam.
Feuerbach, L..
Etika Ludwiga Andreasa Feuerbacha sa zakladá na pojme rozumného sebaobmedzenia a lásky k iným.
Kant, I..
Immanuel Kant hovorí, že etika je odpovedanie na otázku, čo mám konať. Je to filozofia morálky, ktorej základným pojmom je pojem dobrej vôle.
Anzenbacher, A..
Pre Arna Anzenbachera je etika praktická filozofia. Jej predmetom je ľudské konanie (prax).
Smery a druhy etiky.
Metaetika.
KOGNITIVIZMUS
NON-KOGNITIVIZMUS
Kresťanská etika.
Zatiaľ čo filozofická etika hodnotí ľudské konanie vo vzťahu k pravde o človeku poznávané rozumom, kresťanská etika hodnotí ľudské konanie vo vzťahu k pravde o človeku poznávané rozumom a nazerané vo svetle Božieho zjavenia, ktoré pred ľudský rozum prináša Písmo a kresťanská tradícia, opiera sa o náuku cirkevných otcov, významných kresťanských mysliteľov a o učiteľský úrad cirkvi (magistérium). Kresťanská etika odmieta podrobenie jednotlivca celku, pretože také myslenie vedie k zvecňovaniu človeka, čo je nezlučiteľné s východiskami kresťanskej etiky vystavanej na princípe personality. Človek by mal podľa východísk kresťanskej etiky v živote konať mravne správne (teda v súlade s mravmi, zvykmi, pravidlami) a morálne dobre (teda v súlade so svojim svedomím) – v ideálnom prípade ide také konanie v oboch oblastiach dohromady. Ak sa však mravná a morálna oblasť dostanú do konfliktu, človek musí voliť: podľa aristotelsko-tomistických teologicko-etických východísk je človek viazaný konať v súlade so svedomím, inak by vedome konal morálne zlo, čo je neprípustné, aj keby ho k tomu nútil zákon či nadriadený. Ide o tzv. princíp epikie, ktorého základy stanovil Aristoteles a ktorého najvýznačnejšími reprezentantmi sa stali Albert Veľký a Tomáš Akvinský. Podľa teológa O. Havelky súdobý výklad princípu epikie hovorí, že tam, kde litera zákona nedáva konajúcemu zmysel, má konať podľa zmyslu (ducha) zákona, ako ho chápe vo svojom svedomí ako najlepšie možné konanie, ako uskutočnené dobro, pretože podľa dokumentu Dignitatis humanae II. vatikánskeho koncilu je svedomie pre človeka záväzné (DH 2). Kategória mravná hodnotí objektívnu, exogénne danú, obsahovú rovinu jednania, zatiaľ čo kategória morálna hodnotí na základe vnútorných, endogénnych kritérií súladu so svedomím konajúceho.

</doc>
<doc id="2439" url="https://sk.wikipedia.org/wiki?curid=2439" title="Logika">
Logika

Logika (z gr. slova λόγος "logos") je veda zaoberajúca sa vyplývaním. Skúma, aké formy môžu mať úsudky, ktoré sú bezosporné a snaží sa budovať formálny systém, ktorý najlepšie zachytí inferenčnú štruktúru prirodzeného jazyka. Logika sa zaoberá najmä analýzou formálnej stavby úsudkov ako základných jednotiek usudzovania. Ich forma má bezprostredný vzťah k jazyku, v ktorom sú formulované. Logika sa sústreďuje na tie stránky jazyka, ktoré majú dopad na správnosť usudzovania.
Od čias Platóna a Aristotela je logika jednou zo základných disciplín filozofie, ktorá predchádza ostatným disciplínam, pretože skúma čisto formálne základné zákony a základné formy všetkého pojmovo-vedeckého myslenia. 
Ako spoločenská veda, logika skúma a zatrieďuje štruktúru tvrdení a argumentov cez štúdium spoločenského systému dôsledku a cez štúdium argumentov v prírodnom jazyku. Oblasť logiky zahŕňa základné témy ako štúdium omylov a paradoxov a špeciálne analýzy vysvetľujúce použitie pravdepodobnosti a argumentov obsahujúcich príčinu. Logika je dnes často používaná v dôkazovej teórii. Je súčasťou filozofie, jednou časťou klasického trojcestia (trívia), ktorá obsahuje gramatiku, logiku a rétoriku. Od polovice 19. storočia sa spoločenská logika študuje v súvislosti so základmi matematiky, kde bola často nazývaná ako symbolová logika. Vývoj spoločenskej logiky a jej implementácií do počítačov je základom informatiky.
Logika je teória logického vyplývania. V rámci teórie logického vyplývania sa vybudovalo množstvo klasických aj neklasických logických kalkulov.
Základné členenie logiky je nasledovné:

</doc>
<doc id="2440" url="https://sk.wikipedia.org/wiki?curid=2440" title="Mystika">
Mystika

Mystika alebo mysticizmus (z gr. "mystikos=tajuplný") bola pôvodne tajným náboženstvom alebo tajnou náboženskou organizáciou, do ktorej mohli byť prijatí alebo zasvätení len vyvolení. Neskôr to bolo vôbec úsilie uchopiť nadprirodzeno, transcendentno, božské prostredníctvom odvracania sa od zmyslového sveta a hrúženia sa do hĺbok "vlastného" bytia (meditácie), splynutie s bohom prostredníctvom rozplývania obsahu vedomia v ňom: mystické zjednotenie (lat. unio mystica). Mystiku sprevádza náboženská viera v možnosť bezprostredného osobného kontaktu s Bohom alebo s inými nadprirodzenými silami či skúsenosť bezprostredného zažívania neuchopenej skutočnosti pomocou meditácie, askézy a extázy. Objavuje sa skoro v každom svetovom náboženstve.
V Číne sa mystika pestovala najmä v rámci taoizmu, v Indii v celom rade odrôd počnúc prírodnou mystikou a po abstraktnú a preduchovnelú mystiku buddhizmu a neskorého brahmanizmu.
V rámci islamu v iránskej mystike sufizmu.
V starovekom Grécku existovali kulty mystérií od čias siedmich mudrcov až po novoplatonizmus. Pre filozofiu sa stali významnými orfické, eleusínske, dionýzske, isidine a mitraistické mystériá, pretože mnoho filozofov nadväzovalo na učenia mystérií. Mystikou bol aj gnosticizmus a manicheizmus.
Stredovekú mystiku stelesňujú predovšetkým diela Bernarda z Clairvaux a Huga zo Svätého Viktora. Vrcholom sú mystické spisy Terézie Ávilskej a Jána z Kríža, reformátorov karmelitánskeho rádu. Karmelitánska tradícia zostala živá i v nasledujúcich storočiach. V 20. storočí je najvýznamnejšou predstaviteľkou karmelitánskej mystiky Terézia Benedikta od Kríža (Edita Steinová).
V Nemecku začínajú dejiny filozofie tzv. ženskou mystikou Hildegardy z Bingen a dielami Majstra Eckharta, Heinricha Seusa, Johannesa Taulera, Jana van Ruysbroeka, Geerta Groota, Gansfoorta, dielom Theologia Deutsch; mystika tu pokračuje aj po reformácii Sebastianom Franckom, Paracelsom, Valentinom Weiglom, Jakobom Böhmem, Abrahamom von Franckenbergom, Angelom Silesiom, Oetingerom, Hamanom až vyústenie do širokého prúdu nemeckého idealizmu a nemeckej romantiky.
Podľa Bondyho mystika obľubuje negatívne vymedzovanie.
Podľa Gregora mystika to nie sú meditácie vychudnutých askétov, ani úporné čítanie záhadných kníh, ale sú to práve hraničné prežívania človeka, keď je zahnaný na dno, do kúta, ponížený a urazený. Práve vtedy k nemu Boh prehovorí a hoci toto poslanie často prijíma nevedomky a nedá sa vo svojej úplnosti ani reprodukovať, určujú tieto zážitky vedome či podvedome celý ďalší život a konanie človeka.

</doc>
<doc id="2441" url="https://sk.wikipedia.org/wiki?curid=2441" title="Novopozitivizmus">
Novopozitivizmus



</doc>
<doc id="2442" url="https://sk.wikipedia.org/wiki?curid=2442" title="Dialektika">
Dialektika

Dialektika môže byť:

</doc>
<doc id="2443" url="https://sk.wikipedia.org/wiki?curid=2443" title="Náboženstvo">
Náboženstvo

Náboženstvo alebo zriedkavo relígia je vzťah človeka k posvätnému, prostredníctvom ktorého človek transcenduje svoju skúsenosť s vonkajšou realitou. V úzkom zmysle je náboženstvo vierou v jedného Boha alebo vo viacerých bohov.
Tento vzťah si človek vytvára na základe zemepisného a kultúrneho rámca, v ktorom sa nachádza. O jeho rozmanitosti svedčia nespočetné náboženské predstavy na celom svete. V súčasnosti nie sú náboženské predstavy ľudí natoľko viazané zemepisnou polohou a tradíciou z dôvodu jednoduchého šírenia náboženského myslenia po celom svete.
Náboženstvo zväčša nemá statický charakter, hoci dogmatické predstavy niektorých náboženských smerov sa ho snažia do istej miery zachovať. Jednotlivé náboženské systémy prechádzajú rôznymi metamorfózami, od jednoduchých, antropomorfných predstáv polyteistických kmeňových božstiev až k predstavám Boha v monoteistických náboženstiev, v prípade niektorých východných náboženstiev dokonca k systémom, v ktorých predstava Boha úplne absentuje. Z tohoto hľadiska znie pojem náboženstvo zavádzajúco, no vo všeobecnosti sa týka akéhokoľvek vzťahovania sa človeka k nadprirodzenu, ktorého prítomnosť je pociťovaná prostredníctvom náboženskej skúsenosti. Náboženská skúsenosť je predmetom mysticizmu. K veľkým náboženským systémom sa zväčša viaže posvätná literatúra, v ktorej sú obsiahnuté predstavy o priebehu stvorenia sveta a ľudí, predstavy o posmrtnom živote, obsahuje morálne normy a hodnotové rebríčky. Poskytuje tak veriacemu človeku komplexný pohľad na svet. Pre mnohých religióznych ľudí podáva náboženstvo a náboženské písomnosti vysvetlenie zmyslu a smerovanie ich existencii. 
Náboženstvom sa zaoberá viacero vedných disciplín, z rôznych uhlov pohľadu. Je hlavným predmetom záujmu religionistiky, ktorá sa ho snaží skúmať z fenomenologického hľadiska. Ďalej filozofie, histórie, antropológie, kulturológie, etnológie a psychológie.
Názory na náboženstvo.
Štampach.
Náboženstvo je podľa Štampacha reálny, životný, osobný vzťah človeka k transcendentnej skutočnosti.
Schleiermacher.
Náboženstvo je podľa Schleiermachra bezprostredné vedomie o všeobecnom prebývaní všetkého konečného v nekonečne, všetkého časového vo večnosti. Náboženstvo je pocit absolútnej závislosti.
Kritias.
Náboženstvo je podľa Kritia výtvor človeka, ktorý chcel vierou v božstvo vyvolať v ľuďoch strach pred trestom za utajované zločiny.
Kant.
Náboženstvo je podľa Kanta uvedomenie si mravného zákona kategorického imperatívu ako príkazu božského. Náboženstvo je odpovedanie na otázku, v čo smiem dúfať.
Jung.
Náboženstvo je podľa Junga systém psychického uzdravovania.
Heler.
Náboženstvo je podľa Helera vzťah človeka k niečomu, čo ho presahuje a od čoho je závislý.
Hegel.
Náboženstvo je podľa Hegela vedomosť konečného ducha o svojej podstate ako ducha absolútneho.
Durkheim.
Náboženstvo je podľa Durkheima základná súčasť spoločenského života, ktorej funkciou je regulovať vzťah človeka k svätým veciam. Každé náboženstvo starostlivo rozlišuje sväté od svetského.
Vajda.
Náboženstvo sa podľa Vajdu pohybuje v dimenziách transcendentálneho a pozemského.
Dejiny náboženstva.
Počiatky náboženského cítenia nie je možné bližšie určiť. Predpokladá sa, že sa vyvinulo spolu s vedomím človeka a jeho schopnosťou vnútornej sebareflexie. Za prvé prejavy pociťovania numinózna sa považuje rituálne pochovávanie mŕtvych v období zhruba 40 000 až 10 000 pred Kr., pričom sa predpokladá, že vtedajší ľudia si už vytvárali predstavy o smrti a posmrtnom živote.
Delenia.
Prvotné a univerzálne.
Svetové náboženstvá sú rozdelené na dve skupiny: prvotné, kam patria tradičné náboženstvá a na univerzálne náboženstvá. 
Prvotné sú charakteristické širokou rozmanitosťou, ale nachádzame u nich niekoľko základných jednotiacich prvkov: ohraničenosť miestom, dôraz viac na ústnu tradíciu než na písomné pamiatky a principiálne obmedzenie sa na pôvod konkrétneho kmeňa. Patria sem náboženstvá obyvateľov Afriky, Austrálie, Oceánie, časti Ázie, náboženstvá amerických Indiánov a predkresťanskej Európy.
Univerzálne náboženstvá, na rozdiel od prvotných, nemajú miestny charakter, sú rozsiahlejšie. Svoje učenie šíria a zanechávajú písomné a kultúrne pamiatky. Ďalej ich rozdeľujeme do viacerých skupín. Semitská je reprezentovaná judaizmom, kresťanstvom a islamom, ktorých vývoj prebiehal v príbuzných historicko-geografických podmienkach. Ďalej je to skupina takzvaných indických náboženstiev, kam patrí hinduizmus, raný budhizmus, džinizmus a sikhizmus. A skupina Ďalekého Východu, kam patrí konfucianizmus, taoizmus a šintoizmus.
Mono-, poly- a neteistické.
Inak delíme náboženstvá na polyteistické, uznávajúce viacerých bohov, monoteistické, uznávajúce jedného boha a neteistické, neuznávajúce boha. Príklady:
Monoteistické náboženstvá:
Polyteistické náboženstvá:
Neteistické náboženstvá:
Západná a východná tradícia.
Svetové náboženstvá môžeme rozdeliť na dve tradície, a to západná tradícia a východná tradícia. Západná tradícia vychádza zo semitskej rodiny. Nazýva sa aj tradíciou prorokov, pretože zdôrazňuje, že zjavenia Boha ľuďom majú svoj pôvod mimo ľudského ducha. K svetu má kladný postoj, uznáva dobrotu hmoty a usiluje sa o vykúpenie, alebo o premenu hriešneho sveta. Východná tradícia vychádza z indickej rodiny. Nazýva sa mystickou tradíciou, pretože zdôrazňuje, že ľudstvo nachádza Boha vo vnútri svojho ducha. K svetu má súcitný postoj, uznáva absolútnu duchovnú povahu reality a usiluje sa o oslobodenie duše z večného kolobehu znovuzrodenia a reinkarnácie, ktorému sa podrobuje na tomto svete.
Najväčšie náboženstvá.
Kresťanstvo je s približne 2,2 miliardami stúpencov, žijúcimi najmä v Európe, Austrálii a Amerike najrozšírenejším náboženstvom na svete. Vďaka misionárom je okrem spomínaných rozšírené po celom svete. Je založené na učení Ježiša Krista, ktorý žil v Izraeli pred 2000 rokmi. V priebehu storočí sa rozdelilo do viacerých denominácií. Každá má svoje vlastné charakteristiky, ale spoločne sú považované za odvetvia toho istého náboženstva, pretože uznávajú rovnaké základy akými sú Biblia, Svätá Trojica... Delia sa na Katolíkov, ktorých duchovných otcom je Pápež v Ríme, Ortodoxných kresťanov a Protestantov (prípadne aj Anglikánov).
Druhé najrozšírenejšie náboženstvo, s počtom prívržencov približne 1,6 miliárd, je islam, ktorý je vyznávaný najmä v západnej Ázii, na Strednom Východe a v severnej Afrike. Založený bol v Mekke v Saudskej Arábii v siedmom storočí Mohamedom, ktorý je moslimami (zástancovia islamu) považovaný za posledného veľkého proroka zoslaného Alahom (=arabské označenie Boha). Samotné slovo islam znamená podriadenie. Moslimovia veria, že sa musia úplne podriadiť Božej vôli a riadiť sa svätou knihou Koránom, aby dosiahli raj po smrti.
Moslimovia sa delia na sunnitov a šítov, existujú i ďalšie odnože. Počet moslimov vo svete relatívne rýchlo narastá, jednak pre vyššiu pôrodnosť a jednak pre početných konvertitov od iných náboženstiev. 
Baháizmus vyrástol z islamu a patrí k najnovším náboženstvám na svete. Prezentuje celosvetovú víziu pokoja lásky v spoločnosti, ktorá dodržiava univerzálne náboženské princípy. 
Hinduizmus je staroveké náboženstvo bez známeho zakladateľa, alebo dátumu vzniku (ale predpokladá sa, že je to približne 3000 rokov). S počtom stúpencov približne 1,1 miliardy, a to najmä v Indii, ale aj v Spojenom kráľovstve a USA, je tretím najrozšírenejším náboženstvom. Termín „hinduizmus“ sa jednoducho vzťahuje na slovo „India“ a priraďuje sa k širokej palete náboženských tradícií a filozofií, ktoré sa rozvíjali v Indii počas tisícok rokov. Hinduisti si uctievajú veľké množstvo rôznych božstiev a veria v prírodný a mravný zákon a v reinkarnáciu (prevteľovanie). Ak človek žije podľa dharmy, dosiahne stav moksha a nikdy viac sa nenarodí.
Štvrtým najrozšírenejším náboženstvom je Budhizmus. V súčasnosti má približne 488 miliónov stúpencov. Založený v Indii pred približne 2500 rokmi, je dominantným náboženstvom Ďalekého Východu, konkrétne Číny, Japonska, Kórey a Juhovýchodnej Ázie a jeho rozšírenosť vzrastá najmä smerom na západ. Spočíva na učení princa menom Siddhártha Gautama, „Osvietený“, ktorý žil v Indii v r. 563 až 483 pred Kr. Počas svojho dlhého vývoja sa tiež rozvinul do viacerých foriem, ktorých zjednocujúcim prvkom je spoločná hlboká úcta k učeniu „Osvieteného“. Budhisti sa snažia o hlboké nahliadnutie do skutočného zmyslu života, preto neuctievajú žiadnych Bohov ani božstvá.
Približne 1.1 miliárd ľudí na svete sa hlási k Ateizmu, čo je nevera v Boha a božstvo a popieranie ich existencie. Vo všeobecnosti sa opierajú o vedecké výskumy a tvrdia, že vedeckými dôkazmi, ako aj jedno druhým navzájom, sú náboženstvá dávno vyvrátené.
Jedným z najstarších náboženstiev dodnes existujúcich je Judaizmus. V súčasnosti sa s týmto náboženstvom identifikuje približne 14 miliónov ľudí veriacich v jediného Boha. V Izraeli zo spomínaných 14 miliónov žije približne 3,5 miliónov Židov. Vznikol pred 4000 rokmi ako náboženstvo malého („vyvoleného“) Hebrejského národa a komplikovaným historickým vývojom sa zachoval ako vplyvné náboženstvo a kultúra. Moderný judaizmus je fenomén, ktorý spája tak náboženstvo, ako aj národnosť.

</doc>
<doc id="2444" url="https://sk.wikipedia.org/wiki?curid=2444" title="Asertívne komunikačné techniky">
Asertívne komunikačné techniky

Asertívne komunikačné techniky sú formy medziľudskej komunikácie, ktoré nie sú ani agresívne ani pasívne, sú charakterizované asertívnym správaním, t. j. umožňujú primeraným spôsobom vyjadrovať svoje pocity, názory a potreby v interakcii s inými ľuďmi. 
Asertívne správanie je jasné, priame, snaží sa vyjadriť to, čo chce, aby druhí pochopili. 
Komunikácia v psychológii je sociálna interakcia, pri ktorej sa verbálne alebo neverbálne odovzdávajú informácie; konkrétny spôsob komunikácie, dorozumievania sa, označujeme pojmom komunikačná technika. Ako zručnosť označujeme schopnosť použiť komunikačné techniky v príslušnej situácii. 
Asertívne komunikačné techniky a zručnosti sú formy medziľudskej komunikácie, ktoré nie sú ani agresívne ani pasívne. Patria ku kontramanipulatívnym technikám. Účastník asertívnej komunikácie, keďže chce, aby boli rešpektované jeho záujmy, snaží sa rešpektovať záujmy iných.
Niektoré asertívne komunikačné schopnosti a techniky.
Asertívnu komunikáciu sprevádza zisk nasledovných komunikačných schopností: 
V pozadí týchto schopností môžeme objaviť vždy aspoň niektorú z asertívnych komunikačných techník (ktoré modelovo popisujú asertívny spôsob komunikácie). Niektoré z nich sú známe pod nasledovnými názvami: 
Asertivita ako súčasť vzdelávania.
"Filozofický základ" asertivity a spolu s nácvikom asertívnych techník napomáha zvyšovať sociálnu a emocionálnu inteligenciu, rozvíjať sociálne zručnosti. Vzhľadom na to sa stala asertivita i na Slovensku uznávanou súčasťou školského systému (prostredníctvom predmetu "etická výchova") už od úrovne 1. ročníka základnej školy.

</doc>
<doc id="2445" url="https://sk.wikipedia.org/wiki?curid=2445" title="Antropológia">
Antropológia

Antropológia je veda alebo súbor vied o človeku, a to presnejšie v týchto možných významoch:
Význam a) je v strednej Európe skôr starší (pochádza z kontinentálnej Európy), význam b) je v strednej Európe skôr novší (pochádza z USA a čiastočne Francúzska). 
Najstaršími časťami antropológie sú de facto biologická antropológia (fyzická antropológia) a filozofická antropológia, ale ako vyslovene samostatná veda sa prvá samostatne vyčlenila biologická antropológia.

</doc>
<doc id="2446" url="https://sk.wikipedia.org/wiki?curid=2446" title="Štrukturalizmus (humanitné vedy)">
Štrukturalizmus (humanitné vedy)

Štrukturalizmus je výskumný smer, ktorý vznikol v 20. rokoch 20. storočia v lingvistike a v iných vedách (etnografia, folkloristika, estetika, dejiny umenia, teatrológia ai.) ako reakcia na materiálový atomistický pozitivizmus vo vede koncom 19. a začiatkom 20. storočia. Jeho iniciátorom bol Ferdinand de Saussure dielom „Cours de linguistique générale“ (1916). Tento takzvaný špeciálnovedný štrukturalizmus kládol dôraz na výskum opakovateľných štruktúr javov.
Po 2. svetovej vojne sa štrukturalizmus rozvinul do duchovného hnutia, ktorého metodológia sa snažila opierať o tézu, že základnou danosťou pri vysvetľovaní všetkých fenoménov má byť štruktúra ponímaná ako reálna danosť, ktorá objektívne existuje a subjektívne ju možno odhaliť. Štruktúra sa tu chápe ako súbor inteligibilných pravidiel komplexov a celostností skutočnosti, pričom sa tieto pravidlá určujú vzájomným vzťahom a ako také vykazujú formálne prenosný charakter. V druhom desaťročí po vojne, začiatkom 60. rokov, začína tento metodologický postoj reprezentovaný najmä menami C. Lévi-Straussa, R. Barthesa a M. Foucaulta nadobúdať medzinárodný ohlas.
Štrukturalizmus prechádza úplne do média filozofického myslenia u tých, ktorí ho chcú prekonať takpovediac zvnútra – u Foucaulta a Derridu. Hovoríme tu o procese „zosvetonázorňovania“ (Verweltanschaulichung) štrukturalizmu. 
Štrukturalizmus podľa P. Johnsona.
"Všetkým štrukturalistom bol spoločný marxistický predpoklad, že ľudské vlastnosti a konanie sa riadia podobnými zákonmi ako neživá príroda. Preto je úlohou špeciálnych vied také zákony objaviť a úlohou spoločnosti podľa ich objavov konať. Táto nová forma utopizmu so silným dôrazom na sociálne inžinierstvo striehnúce na konci cesty sa vyskytla v rovnakej dobe ako rapídny rozmach vysokoškolského vzdelania, najmä spoločenskovedných odborov koncom päťdesiatych a v priebehu šesťdesiatych rokov. (…) Čírou historickou náhodou, ktorá nijako nesúvisí so štruktúrami, či už hlbinnými, alebo inými, získali štrukturalisti vplyv, ktorý je celkom neúmerný vnútornej hodnovernosti ich teórií a ktorý sa potom spoločensky prejavil najsilnejšie v sedemdesiatych rokoch, kedy vysoké školy chrlili milióny nových absolventov. "
"Vrchol štrukturalizmu spadá do obdobia demoralizácie Spojených štátov a sústavnej expanzie a zvyšovania vplyvu Sovietskeho zväzu. Štrutkuralizmu obidve tendencie posilňoval, pretože ako marxizmus, z ktorého vznikol, bol antiempirický, popieral skutočný svet v prospech sveta teoretického a miesto faktov dával prednosť ich 'výkladu'." 
"Pre štrukturalistov zostávali všetky fakty zásadne len na povrchu, a preto boli nespoľahlivé. Akýkoľvek pokus využiť ich ako dôkazy bol iba nehanebnou obranou statu quo."
Rôzne charakteristiky štruktúry v štrukturalizme.
"Štruktúra je systém vzťahov".
"Vo filozofických prácach sa pozornosť venuje… interpretácii samotného pojmu štruktúra. V špeciálnych vedách sa pojem štruktúry často stotožňoval s pojmom systém a v procese interpretácie skúmaného predmetu sa používal synonymicky." "… vedecké skúmanie dosiahne svoj cieľ, ak dokáže zistiť a opísať štruktúrne vzťahy, prípadne ich dynamiku."
"Štrukturalistický pojem celku ako autonómneho systému, ktorý je určený vzťahmi medzi svojimi elementmi, vzniká z lingvistického chápania pojmu štruktúra… dynamizujúcimi činiteľmi pohybu štruktúry sú autoregulačné zákonitosti… každý element celostného systému jazyka má rovnaké možnosti vystupovať vo funkcii regulátora dynamiky systému, preto nemá význam uvažovať o otázke 'jadra' či substancie tohto celku." 
"… štruktúra (sa) často chápe ako apriórna príčina jestvovania vecí, ako to, čo veciam predchádza….tento ontologický obrat štrukturalistického postoja vedie k absolutizácii pôsobenia štruktúry na človeka…"
"Všeobecne sa uprednostňuje nesubstancialistické a pluralistické chápanie bytia. Bytie sa definuje ako štruktúra konkrétnych totalít…" 
"Dynamika štruktúr sa vysvetľuje pomocou princípu transformácie a autoregulácie, t. j. vzájomným preskupovaním vzťahov a funkcií v danej štruktúre. Štruktúra sa chápe ako útvar, ktorý nemá nemenné jadro, nie je vec ani idea, ale systém vzťahov… jej podstata nie je v určitej ontologicky chápanej kvalite, ale…v tom, že je systémom vzťahov, ktorých dynamická interakcia ustavične vytvára i ruší kvalitatívne určenie."
V štruktúre sa izoluje "skúmaný predmet od vonkajšieho kontextu, aby sa mohla zistiť racionalita utvárania jeho vnútornej štruktúry."

</doc>
<doc id="2447" url="https://sk.wikipedia.org/wiki?curid=2447" title="Nominalizmus">
Nominalizmus

Nominalizmus je názor, že univerzálie, všeobecné pojmy, sú mená (nomina), ktoré označujú, reprezentujú predmety rovnakého druhu. Protiklad realizmu. Nominalizmus je učenie, ktoré neuznáva existenciu všeobecného ani vo svete vecí, ani v myslení. V najradikálnejšej forme sa nominalizmus objavil v 11. storočí, keď Ján Roscellinus pripisoval všeobecnosť iba menám.
Nominalizmus je učenie, podľa ktorého sú univerzálie iba mená (lat. "nomina"), ktoré nič neznamenajú, ale len označujú. Sú to teda slová, ktoré práve tak ako vlastné mená sú znakmi pre reálne veci. Tieto slová sa potom na základe určitých podobných empirickych znakov rôznych vecí používajú nielen na označenie danej veci, ale aj mnohých vecí (triedy podobnych vecí).
Určitú empirickú vec označujem ako 'mačka'; vidím však, že existuje viacero vecí, ktoré majú podobné empirické znaky (veľkosť, tvar tela, správanie atď.) ako vec, ktorú som pomenoval 'mačka'. Preto označujem ako 'mačka' aj tieto veci. Slovo 'mačka' sa teda interpretuje čisto extenzionálne a nemá nijaký význam. Nominalizmus je väčšinou výrazom empiristickej pozície. 
Stredoveký nominalizmus.
Je smer v stredovekej filozofii, ktorý pokladal pojmy iba za mená (nomina); reálne jestvujú iba jednotlivé veci s ich individuálnymi vlastnosťami. V spore o univerzálie tak predstavitelia nominalizmu stáli proti stredovekému realizmu.

</doc>
<doc id="2448" url="https://sk.wikipedia.org/wiki?curid=2448" title="Epistemológia">
Epistemológia



</doc>
<doc id="2449" url="https://sk.wikipedia.org/wiki?curid=2449" title="Gnosticizmus">
Gnosticizmus

Gnosticizmus (z gréc. gnósis, γνώσις, poznanie) alebo gnóza je nábožensko-filozofický smer neskorej antiky, ktorý zažil svoj najväčší rozmach v 1. – 3. storočí po Kr. Je preň charakteristické odmietanie hmotného sveta, spásna rola poznania a vyznačuje sa vierou v božskú iskru v človeku. Tento článok nepojednáva o novognosticizme či iných prúdoch západného ezoterizmu.
Termíny gnóza a gnosticizmus.
Gnosticizmus je neologizmus, ktorý začali používať pre rozvinutejšie kresťansko-gnostické systémy francúzski učenci v 18. storočí. Vymedzuje sa ako nábožensko-filozoficko-sociálny prúd neskorej antiky, ktorý existoval v 2. – 4. storočí.
Gnóza, termín pochádzajúci z gréckeho slova "gnosis" („poznanie“), je podstatou učenia gnostických systémov. Poznanie má podľa gnostických systémov spásonosný charakter. Pomáha uvedomiť si skutočnú podstatu hmotného sveta, vymaniť sa z neho a navrátiť sa do pôvodného stavu jednoty s univerzom.
Časom sa pojem gnóza stal všeobecným označeným pre filozoficko-náboženské prúdy neskorej antiky, ktoré spájala myšlienka zvestovaného poznania – gnózy s cieľom vymaniť sa z hmotného sveta a zjednotenia s univerzom.
Ľudia, ktorí sa venovali praktizovaniu a hľadaniu gnózy, sa zvyknú označovať ako gnostici. Takto gnostikov nazývali predovšetkým ich oponenti – kresťanskí hereziologóvia, v skutočnosti nie je dochované v prameňoch, že sa tak sami označovali. Veriaci z kresťansko-gnostických smerov gnózy sa napríklad označovali ako kresťania.
V súčasnom vedeckom diskurze sa v anglicky píšucej komunite používa termín gnosticizmus, kým v nemecky písanej literatúre sa pojmy gnóza a gnosticizmus môžu zamieňať.
Pramene.
Pramene, pomocou ktorých vedci skúmajú fenomén gnosticizmu sa dajú rozčleniť na dve skupiny.
Hereziologická literatúra.
Prvou skupinou sú texty kresťanských hereziológov, ktoré informujú o jednotlivých gnostických spoločenstvách z uhla kresťanskej polemiky. Ich pohľad na gnózu formuje potreba vymedzenia sa voči nej a z toho vyplývajúca tendenčnosť. Napriek všetkému sú cenným zdrojom informácií. Niektorí autori aspoň v zlomkoch zachovali niektoré gnostické texty. Do objavov prvých priamych prameňov a predovšetkým nálezov rukopisov z Nag Hammadí boli jediným zdrojom informácii o gnosticizme.
Najznámejší a najvýznamnejší hereziologický spis venujúci sa gnosticizmu pochádza od Eirénaia z Lyonu. Nazýva sa „Odhalenie a vyvrátenie falošného poznania“, známy už od staroveku pod názvom „Proti herézam“. Na svojom diele pracoval pravdepodobne po mnoho rokov, ako vidieť z častých opráv a dodatkov. Pri písaní spisu čerpal priamo z gnostických spisov, ktoré kolovali v jeho dobe, a z protignostických polemík starších hereziológov (napr. Justín Mučeník, dielo "Syntagma"), ktoré sa do dnešnej doby nezachovali. Jazykom textu bola gréčtina. Jej grécka pôvodná podoba sa zachovala iba v zlomkoch, do dnešnej doby prežila v latinskom preklade.
Ďalšími kresťanskými autormi, ktorí sa venovali vo svojom diele polemike s gnosticizmom, boli Hippolytos Rímsky. Napísal spis „Odhalenie všetkých bludov“, ktorý je významný zachovaním kompletného gnostického spisu „Naasejský traktát“. Klement Alexandrijský je významný výpiskami z diela valentinovca Theodota. Órigenes zachoval v 48 citáciách časť komentára gnostika Herákleóna k Jánovmu evanjeliu. Všetci títo autori písali v gréčtine.
Priame pramene.
Druhú skupiny tvoria texty napísané priamo gnostikmi, ktoré sa začali vynárať z hlbín púští od 1. polovice 19. storočia až do súčasnosti.
V polovici 19. storočia vyšiel preložený do angličtiny koptský gnostický traktát, ktorý bol podľa hlavnej osoby nazvaný Pistis Sofia. Kódex je známy ako Askewov kódex.
Ďalší súbor textov, ktorý vošiel do histórie bádania pod menom Bruceho kódex, obsahuje Dve knihy Jeú, tri fragmenty gnostických textov a spis, ktorý dostal meno Neznáme gnostické dielo.
Najvýznamnejšou zbierkou originálnych gnostických textov pred objavom rukopisov z Nag Hammadí je Berlínsky kódex. Obsahuje Tajnú knihu Jánovu, Múdrosť Ježiša Krista, Máriino evanjelium a zlomky negnosticky ladených Skutkov Petrových.
Texty z Nag Hammádí.
Texty z Nag Hammádí sú v súčasnosti najvýznamnejším prameňom pre skúmanie gnosticizmu. Začali sa objavovať od roku 1946, keď bol do egyptského národného múzea prinesený dnešný Kódex III. Postupne sa za pomerne dramatických okolností podarilo zhromaždiť všetky dochované kódexy z nálezu. Začal sa preklad a spracovanie textov, ktorý skončil až v roku 1977.
Celkovo ide o 13 zväzkov – kódexov, tvorených 51 textami rôzneho obsahu o 1153 stranách z pôvodných približne 1257 strán, čo znamená zachovaných približne 90 % textu. Tridsaťdeväť textov nebolo predtým vôbec známych, šesť sú texty, ktoré sa objavujú v zbierke dvakrát a šesť bolo známych zo starších objavov.
Medzi najvýznamnejšie objavené texty patrí napr. Tomášovo evanjelium, Filipovo evanjelium a Tajná kniha Jánova.
Hlavné rysy gnosticizmu.
Aj keď sa jednotlivé gnostické texty a správy o gnosticizme môžu od seba v mnohom líšiť, dajú sa vystopovať niektoré spoločné rysy, ktoré prestupujú celým gnosticizmom.
Jedným zo základných rysov je predstava o božskej častici uväznenej v ľudskom tele. Vplyvom okolností opísaných v kozmogonických mýtoch padla na zem do sveta osudu, zrodenia a smrti a musí byť z neho prinavrátená späť do jednoty s univerzom, resp. bohom, označovaným niekedy ako Pleróma ().
Z tohto vyplýva ďalší charakteristický rys prestupujúci gnosticizmom, a tým je dualizmus. Hmotný svet je vnímaný negatívne, stvorený nižšou božskou bytosťou, označovanou ako Demiurg. Zlo a hmota sú stotožňované. Gnostici sa preto usilovali vymaniť z tohto sveta a opätovne zjednotiť svoju božskú podstatu s bohom. Ten je opisovaný ako neznámy, mimosvetský a Pán všetkého stvorenia, ktorý sídli v „nadzmyslovom“ svete.
Ďalším výrazným prvkom objavujúcim sa v gnosticizme je predstava o „vykúpenom Vykupiteľovi “. Gnostici verili, už za svojho života prežívali svoje spasenie a svet okolo seba relativizovali. Cítili sa byť „pokolením bez kráľa“. Sami sebe boli kráľmi vďaka vedomiu o svojej božskej podstate. Podľa gnostikov ale ešte neboli vyzbierané a navrátené všetky božské čiastočky. Preto sa vraví o gnostikoch, že sú totožní s vykupiteľom, ktorý „má byť vykúpený“.
Vykúpenie a spásu získavali gnostici prostredníctvom duchovného poznania – gnózy, ktorá im bola zvestovaná od niektorej z duchovných bytostí, ako je napríklad Sofia – Múdrosť, resp. prostredníkmi, ktorí pravdu o božskej podstate človeka zvestujú. Takýmito osobami bol napríklad Set, mytologický otec skupiny gnostikov označovaných ako setovci, alebo neskôr Ježiš Kristus.
Pôvod gnosticizmu.
Pôvod gnosticizmu je v súčasnosti predmetom intenzívnej vedeckej diskusie.
Na začiatku vedeckého skúmania gnosticizmu v 18. storočí sa predpokladalo na základe materiálov od hereziológov, že gnóza je kresťanská heréza, ktorá sa vyvinula z kresťanstva jeho helenizáciou. Ďalej sa objavila teória o indo-iránskom pôvode gnózy, ktorá bola podporovaná podobnosťou niektorých gnostických myšlienok (dualizmus) so zoroastrizmom.
Po objave rukopisov z Nag Hammadí sa tieto závery museli prehodnotiť a dnes je jasné, že gnóza má predkresťanský pôvod. Jej vznik je kladený do obdobia medzi 1. storočím pred Kr. a 1. storočím po Kr.
Korene gnosticizmu sa nachádzajú v polemike okrajových skupín diasporného judaizmu s jeho hlavným prúdom, ktorú môžeme vidieť v gnostických textoch ako napr. Podstata Archontov (NHC II, 4), ktoré sa zaoberajú alternatívnym výkladom knihy Genezis. Gnóza sa voči judaizmu ostro vymedzuje. Židovského Boha Jahveho označuje menom Demiurg, ktorý podľa gnostikov len stvoril hmotný svet a v skutočnosti nad ním existuje vyšší neznámy boh, ktorého židia nevidia. Gnostická predstava o bohu je paradoxne v mnohom podobná judaistickej, gnostický boh tiež nesie výrazné monoteistické rysy.
Na predstavy gnostikov vplývala aj židovská apokalyptika, ktorá predpokladá skorý koniec sveta, a preto netreba hmotnému svetu prikladať veľký význam. Spásy sa dočkajú iba jedinci – apokalyptici, ktorým sa zjavil Boh a odhalil tajomstvo blížiaceho sa konca sveta. Poznanie je teda rovnako ako v gnóze zjavené. Všetko zlo pochádza zo sveta, resp. z dejín.
Jedným z predpokladov vzniku gnosticizmu bol myšlienkový kvas, ktorý vznikol na Blízkom východe po páde Alexandrovej ríše. Po Blízkom východe sa šírili myšlienky helenizmu a gréckej filozofie. Jedným z významných intelektuálnych centier prelomu letopočtov sa stala egyptská Alexandria, ktorá bola zároveň jedným z významných gnostických centier. V gnóze môžeme pozorovať vplyv Platónovej filozofie, predovšetkým v myšlienke vzostupu duše. Podobní sú si aj dualizmom hmoty a ducha. Gnostici často používali prevzatú grécku terminológiu, termíny ako aión, ennoia, sofia, bythos.
Gnosticizmus ďalej ovplyvnilo priamo alebo nepriamo egyptské náboženstvo, grécke mystéria (orfizmus), zoroastrizmus a židovská mudroslovecká literatúra.
Gnosticizmus a kresťanstvo.
Špecifický je vzťah gnosticizmus a kresťanstva. Obidva smery sa začali navzájom ovplyvňovať na prelome 1. a 2. storočia, čoho výslednom je napríklad vznik gnosticko-kresťanských skupín ako valentinovci, ktorý fungovali vnútri cirkvi pravdepodobne až do 4. storočia a sami sa označovali ako jej elita. Gnostici do svojich textov ľahko vložili postavu Ježiša Krista a stotožnili ho so svojou predstavou o Vykupiteľovi.
V kresťanstve môžeme vybadať gnostické vplyvy v predstavách o Vykupiteľovi v Pavlovom liste Filipanom a predovšetkým v Jánovom evanjeliu . Ďalej sa gnosticizmus nepriamo podieľala na rozvoji kresťanskej ortodoxie a filozofie, keďže práve v polemikách s gnózou sa formovala, vymedzovala a naberala na hĺbke. Niektorí ranokresťanskí autori, predovšetkým Órigenes, boli gnostickými myšlienkami priamo ovplyvnení.
Gnostické učenie z hľadiska apoštolskej tradície odsúdil sv. Irenej z Lyonu. Jeho komplexný výklad je obsiahnutý v diele "Proti bludom". V ňom dokazuje, že gnostici nemajú apoštolskú postupnosť, všetky svoje vývody získali zmiešaním učenia pohanských náboženstiev, Platónovej filozofie a samotného Nového zákona. Za základ gnosticizmu je považovaný Šimon kúzelník, od ktorého vyšli všetci kacíri gnosticizmu. Celkový výklad tohto diela obsahuje päť kníh, z ktorých každá premáha gnosticizmus z iného hľadiska. Prvá kniha učenie gnosticizmu vysvetľuje, druhá kniha popiera učenie o aiónoch na základe dôkazov o existencii jediného Boha. Tretia kniha vyvracia gnosticizmus na základe Písma a cirkevných podaní. Štvrtá kniha vyvracia gnosticizmus na základe výrokov Pána Ježiša Krista. Posledná kniha dokladá skutočnú prítomnosť Tela a Krvi Pánovej v Eucharistii a dokladá vzkriesenie tela, v ktoré gnostici neverili.
V postoji voči Biblii sa rôznili. Starý zákon úplne neodmietali (ako sa niekedy predpokladá), význačné bolo zaujatie pre exegézu hebrejských mien ako Elohim. Extrémnejší a dôslednejší postoj mal Markión (markionizmus). Z Nového zákona sa vyjadrovali k Jánovmu evanjeliu a odvolávali sa na skrytú tradíciu učenia od Petra (Basileidés) a Pavla (Valentinos Egyptský).
Kresťanská gnóza „bolo náboženstvo vykúpenia a zmierenia ľudského ducha s nevýslovnou veľkosťou Boha. Predstavovala zásadné skreslenie kresťanskej náuky v každom z týchto bodov a cirkev ju musela odmietnuť.“
Odmietavo sa ku gnosticizmu postavil aj pápež František, napríklad pred konkláve, na kongregácii kardinálov, ako aj v iných vyjadreniach.
Gnostické hnutia a skupiny.
Rané gnostické hnutia a skupiny.
Šimon Mág je mytologický zakladateľ gnózy, súčasník Ježiša Krista. Objavuje sa už v Novom zákone v Skutkoch apoštolov, v ktorých chce kúpiť od apoštola Petra moc na konanie zázrakov. Pochádzal zo Samárie. Podľa Justína Mučeníka existovala komunita Šimona Mága, ktorá ho uctievala ako boha. Podľa legendy v apokryfných Skutkoch Petrových bojoval svätý Peter a Šimon Mág, obidvaja predvádzali čarodejné kúsky. Hippolytos Rímsky píše, že Šimon Mág sa nechal zahrabať do zeme s tým, že vstane z mŕtvych, ale nepodarilo sa mu to. Jeho družkou mala byť Helena, bývalá neviestka, ktorá sa prehlásila za Ennoiu () a spolu so Šimonom kázali po Palestíne.
Šimonovým žiakom má byť Menandros, ktorý sa prehlásil za Vykupiteľa. Jeho krst mal zaručiť nesmrteľnosť duše.
Ďalším Šimonovým žiakom bol údajne Satornilos, , ktorý pôsobil v 2. storočí v Antiochii. Svet bol podľa neho stvorený sedmi anjelmi, z ktorých bol jeden židovským Bohom. Delil ľudí na dve skupiny – dobrí ľudia s božskou iskrou a zlí ľudia, ktorí božskú iskru nemajú a budú zatratení.
Významným gnostickým učiteľom bol Basileidés, ktorý pôsobil v 1. polovici 2. storočia v Alexandrii; bol plodný autor, mnoho sa toho ale od neho nezachovalo. Demiurga nazýval Abraxasom, čo je jedno z mien židovského Boha. Vyznával doketickú kristológiu.
Veľké gnostické systémy 2. a 3. storočia.
Setovci.
Setovci mali byť gnostická skupina, ktorá odvodzuje svoj pôvod od Šéta (Séta), Adamovho syna, ktorý je zvestovateľom múdrosti a vykupiteľom.
Ide skôr o bádateľský konštrukt, ktorý pospájal do jednej skupiny viaceré texty z Nag Hammadí, ktoré spájala predovšetkým myšlienka Seta ako Vykupiteľa a otca gnostikov. Problémom je, že neexistujú spoľahlivé dôkazy o existencii setovcov. Nie sú žiadne správy od hereziológov alebo samotnej skupiny, o tom, že naozaj existovali ako spoločnosť a tak sa nazývali.
Najvýznamnejším dielom pripisovaným setovcom je Tajná kniha Jánova, ktorá je zachovaná v 4 verziách, ktoré sa ďalej delia na dlhú a krátku verziu. Obsahuje zhrnutie základného gnostického mýtu. Pravdepodobne ide o kompiláciu viacerých textov s mnohými redakčnými úpravami, bola dodatočne christianizovaná.
Valentinovci.
Valentinovci sú považovaní za najprepracovanejší a najúspešnejší gnostický systém. Fungovali predovšetkým v 2. – 3. storočí a boli silným konkurentom rodiacej sa katolíckej cirkvi. Za zakladateľa valentinovcov je označovaný Valentínos, gnosticko-kresťanský učiteľ a filozof, ktorý pôsobil približne v rokoch 140 – 160 v Ríme. Bol považovaný za plodného autora, bohužiaľ až na zlomky sa z jeho diela nič nezachovalo.
Valentinovci boli rozšírení po celom Stredomorí, čo viedlo po smrti Valentína k rozdeleniu na západných a východných valentinovcov.
Problematická je rekonštrukcia učenia valentinovcov, keďže sa zachovalo veľa prameňov od žiakov Valentína, ale žiaden gnostický spis priamo od jeho zakladateľa. Predpokladá sa, že Valentínovo učenie malo dve roviny – exoternú, ktorá bola v súlade s kresťanským učením, a ezoterickú, ktorá bola tajná, obsahujúca gnostické myšlienky. Valentinovci mali zo všetkých gnostických skupín najprepracovanejšiu kozmogóniu, dochovalo sa dokonca päť rôznych verzií od hereziológov.

</doc>
<doc id="2450" url="https://sk.wikipedia.org/wiki?curid=2450" title="Hermeneutika">
Hermeneutika

Hermeneutika (z gr. ἑρμηνεύειν, "herméneuein" - vysvetľovať, zvestovať) je umenie a teória vysvetľovania, neskôr sa výraz „hermeneutika“ používa na označenie alebo ako súčasť označenia rôznych filozofém, no najmä v spojení s prívlastkom filozofická.
Ako filologická náuka sa hermeneutika zaoberá vysvetľovaním historických textov. Popri procese interpretácie, ktorý sleduje správne pochopenie textu v zmysle priradenia správnych významov lexikálnym jednotkám cudzojazyčného textu, aj proces exegézy, ktorá sa usiluje zhromaždiť všetky dostupné historické údaje, ktoré by text osvetľovali aj z pohľadu vonkajších súvislostí.
História.
Herneutika získala veľký vplyv v mnohých európskych krajinách (Nemecko, Francúzsko, Taliansko, Rakúsko a ďalšie), vzbudila veľký záujem aj v zámorí a stala sa tu predmetom živých diskusií. Môžeme povedať, že vznikla po uverejnení základnej práce Hansa Georga Gadamera "Pravda a metóda" (1960). Zo všetkých súčasných filozofických učení má herneutika snáď najdlhšiu prehistóriu. V kresťanskej teológii vystupovala ako umenie a metóda interpretácie Svätého písma. Potreba poznať biblické texty sa stala obzvlášť naliehavou v období reformácie, keď bola Biblia uznaná ako nevyhnutný sprievodca pre protestantského veriaceho. Hermneutika vďačí za svoju ústavu v samostatnej vedeckej disciplíne nemeckým filozofom F. Schleiermacherovi a W. Diltheymu. V čase Diltheyho ešte nebola herneutika veľmi rozšírená. Vdýchol do nej nový život Martin Heidegger. Základom Heideggerovej analýzy ľudskej existencie je spojenie medzi hermneutikou a fenomenologickou metódou Husserla. Napriek tomu hermneutika hrala pre Heideggera skôr pomocnú úlohu. Hermneutika sa stala pre Gadamera samostatnou disciplínou a získala dôležitosť nielen filozofickej metódy, ale aj nezávislého filozofovania ako takého. Inými slovami, Gadamer a jeho nasledovníci identifikovali filozofiu s hermeneutickou interpretáciou a porozumením.
Hermeneutika vznikla v rámci filologickej kritiky, ktorá sa počnúc náboženskou reformáciou pokúšala očistiť biblický text od neskorších prídavkov stredovekého prekladu Vulgáty a rekonštruovať jeho pôvodné znenie.
Neskôr sa hermeneutika vyvinula do formy metodického postupu v duchovných vedách a jeho reflexie. Za všeobecnú metodológiu humanitných vied pokladal hermeneutiku napr. Wilhelm Dilthey a H. Rickert. 
Hermeneutika v dizajne je systematickým prístupom jednotlivca, ktorý subjektívnym spôsobom na základe všeobecných alebo odvodených psychologických, fyziologických, filozofických (estetických) a iných poznatkov zaoberá vysvetlovaním a zdôvodňovaním pôsobenie dizajnu na človeka, pričom používa vedecké (ergonomické,semiologické) ale aj intuitívne prostriedky.[D.Šuch]
Hermeneutická metóda.
Metóda hermeneutická je postup chápania opierajúci sa o ideu hermeneutického kruhu.
Hermeneutická pedagogika.
Hermeneutická pedagogika je pedagogický smer orientovaný na fenomenologickú filozofiu, ktorý patrí do oblasti duchovednej pedagogiky. Venuje pozornosť tomu, ako je pedagogická skutočnosť začlenená v celkovej kultúre a sustreďuje sa na porozumenie zmyslu a interpretácii pedagogických javov.
Hermeneutický kruh.
Hermeneutický kruh je okolnosť, že to, čo sa má pochopiť, predpokladá už istý spôsob porozumenia. Ak o veci nemám nijaké predporozumenie, ani tušenie, nemôže mi byť táto vec ani priblížená.
Názory filozofov.
Ján Letz.
Hermeneutika je podľa Jána Letza teória poznania (gnozeológia, hermeneutika) a je súčasťou filozofie ľudského subjektu.
Diemer.
Hermeneutika je podľa Diemera teoretická (filozofická) disciplína, ktorá skúma fenomén chápania, jeho prvky, štruktúru, typy atď., ako aj jeho predpoklady.
Richard McKay Rorty.
Hermeneutika je podľa Rorta umenie pokračovať v rozhovore ako spôsob filozofovania.
Schleiermacher.
Hermeneutika je podľa Schleiermacha smer myslenia umožňujúci vysvetľovanie náboženstva na základe príncípu porozumenia.

</doc>
<doc id="2451" url="https://sk.wikipedia.org/wiki?curid=2451" title="Evolucionizmus (všeobecne)">
Evolucionizmus (všeobecne)

Evolucionizmus je názor, že vývoj je všeobecná a základná tendencia. Evolucionizmus sa rozvinul najmä v súvislosti s Darwinovou vývojovou teóriou. Evolucionizmus zasiahol množstvo prírodoných vied a spoločenských vied. 

</doc>
<doc id="2452" url="https://sk.wikipedia.org/wiki?curid=2452" title="Algebra (disciplína)">
Algebra (disciplína)

Algebra je jedna z disciplín matematiky, presnejšie: 
Etymológia.
Samotné slovo algebra pochádza pravdepodobne z arabského slova "al-džabr" znamenajúceho spojenie alebo doplnok, ktoré použil v názve svojej knihy "Hisáb al-džabr wa-l-mukábala" (حساب الجبر و المقابلة) matematik Muhammad al-Chorezmí.
Delenie súčasnej algebry.
Súčasnú algebru môžeme rozdeliť niekoľko častí, najmä:

</doc>
<doc id="2453" url="https://sk.wikipedia.org/wiki?curid=2453" title="Grupa (matematika)">
Grupa (matematika)

Grupa je jednou zo základných algebraických štruktúr. V sekcii „Definícia“ možno nájsť formálnu definíciu grupy. Sekcia „Základné vysvetlenie“ podáva informácie o motivácii k štúdiu grúp aj pre laika.
Základné vysvetlenie.
Všimnime si napríklad množinu všetkých celých čísel, teda čísel ako sú -10, -4, 0, 1, 2, 65, atď. Na tejto množine je definovaná operácia sčítanie. Zaoberajme sa ďalej len operáciou sčítanie a množinou celých čísiel. Všimnime si pre štandardné sčítanie niekoľko vlastností:
Tieto 3 vlastnosti, teda asociatívnosť, existencia neutrálneho prvku a inverzných prvkov sú v matematike veľmi časté. Preto je užitočné študovať ich spoločné vlastnosti a vzťahy s inými štruktúrami. Pre podobné dvojice množín a operácií sa prijal spoločný názov "grupa".
 "Nasledujúca definícia formalizuje závery zo sekcie „Základné vysvetlenie“"
Definícia.
"Grupa" ("G", formula_1) je usporiadaná dvojica, kde "G" je neprázdna množina a formula_1 je binárna operácia na tejto množine, pričom
Ak je binárna operácia formula_1 navyše komutatívna, tak hovoríme o "komutatívnej" alebo "abelovskej" grupe.
Ďalšie vlastnosti.
formula_11
formula_12
formula_13
formula_14
pre všetky formula_15
Podgrupy.
Grupa formula_16 sa nazýva podgrupou grupy formula_17, ak formula_18 je podmnožinou formula_19 a platí formula_20.
Neprázdna podmnožina "H" grupy formula_17 tvorí podgrupu, ak je uzavretá na binárnu operáciu a aj na tvorbu inverzných prvkov, t.j.
Ak "H" je konečná množina, tak stačí uzavretosť na binárnu operáciu.

</doc>
<doc id="2455" url="https://sk.wikipedia.org/wiki?curid=2455" title="Binárna operácia">
Binárna operácia

Binárna operácia alebo dvojmiestna operácia alebo dvojprvková operácia alebo dvojčlenná operácia je úkon v matematike, ktorým sa ku každej usporiadanej dvojici prvkov (napríklad dvojici čísiel) z nejakej množiny (ľubovoľným spôsobom) priraďuje jediný tretí prvok (napríklad ďalšie číslo) z tej istej množiny. Ak existuje taký predpis, hovoríme, že na danej množine máme definovanú binárnu operáciu. Binárna operácia je jeden z najdôležitejších pojmov algebry.
Matematicky vyjadrené binárnou operáciou formula_1 na množine "M" rozumieme ľubovoľné zobrazenie formula_2. 
Je užitočné si všimnúť, že z tejto definície vyplývajú dva dôležité fakty:
Ešte raz upozorňujeme, že tieto dva body nie sú súčasťou definície binárnej operácie a vyplývajú z toho, že formula_1 je zobrazenie.
Príklady.
Binárnymi operáciami sú také základné operácie ako sčítanie na celých číslach (dvom sčítavaným číslam sa priraďuje tretie - ich súčet), operácia násobenia na racionálnych či reálnych číslach (dvom násobeným číslam sa priraďuje tretie - ich násobok). Delenie na racionálnych či reálnych číslach však nie je binárnou operáciou, pretože delenie nulou nie je definované, inak by bola definícia binárnej operácie aj pri delení splnená.
Vlastnosti binárnych operácií.
V ďalšom texte budeme uvažovať binárnu operáciu formula_7 definovanú na množine "M".
Hovoríme, že formula_8 je "neutrálnym prvkom" binárnej operácie formula_7 na množine "M", ak platí
formula_10.
V poliach sa neutrálnemu prvku aditívnej operácie hovorí nula a neutrálnemu prvku multiplikatívnej operácie jednotka.
Ľahko sa ukáže, že každá binárna operácia môže mať nanajvýš jeden neutrálny prvok.
Binárna operácia formula_7 na množine "M" sa nazýva "asociatívna", ak
formula_12.
"Príklad:" Operácie sčítania a násobenia celých alebo reálnych čísel sú asociatívne operácie. Odčítanie na týchto množinách nie je asociatívne.
Matematickou indukciou sa ľahko dokáže rozšírenie, že pri asociatívych operáciach nezáleží na poradí uzátvorkovania viacerých činiteľov.
Nech formula_13 je neutrálny prvok operácie formula_7. Hovoríme, že prvok formula_15 je "inverzný" k prvku formula_16, ak formula_17.
Pre ľubovoľnú asociatívnu binárnu operáciu s neutrálnym prvkom platí, že ku každému prvku existuje najviac jeden inverzný prvok.

</doc>
<doc id="2534" url="https://sk.wikipedia.org/wiki?curid=2534" title="Panteizmus">
Panteizmus

Panteizmus alebo naturalizmus je nábožensko-filozofické učenie, stotožňujúce Boha s prírodou a pokladajúce prírodu za stelesnenie Božstva. V panteizme existujú dve možností: 1. teopanizmus, 2. vychádzanie z presvedčenia, že všetko, čo je, je Božské; vesmír sa stáva Bohom; ide tu o predstupeň k naturalizmu a materializmu, je to - ako povedal Schleiermacher - „úctivý ateizmus“.
Dejiny.
V 16. a 17. storočí boli pod rúškom panteizmu hlásané aj v podstate materialistické a ateistické idey (Giordano Bruno, Spinoza). Dnes je panteizmus jednou z foriem obrany náboženstva.

</doc>
<doc id="2536" url="https://sk.wikipedia.org/wiki?curid=2536" title="Søren Kierkegaard">
Søren Kierkegaard

Søren Aabye Kierkegaard (* 5. máj 1813, Kodaň, Dánsko – † 11. november 1855, Kodaň) bol dánsky filozof, spisovateľ a teológ, ktorý vychádzal z filozoficko-metafyzického predpokladu, že (dospelý) človek sa odlišuje tak od prírody ako aj od Boha.
Kierkegaardova teória.
Anorganická a organická príroda sa vyznačuje tým, že sa v priestore a čase iba vyskytuje, zatiaľ čo človek môže existovať iba potiaľ, pokiaľ sa vzťahuje k svojej vlastnej situácii: sebavzťahovanie sa človeka k vlastnej situácii mu umožňuje zasahovať do tejto situácie a meniť ju. Človek je na rozdiel od zvieraťa, ktoré je úplne podriadené prírodnej nevyhnutnosti, jednotou alebo syntézou možnosti a nevyhnutnosti: človek sa môže rozhodovať. To, čo predchádza okamihu rozhodnutia, sa stáva minulosťou, to, čo po rozhodnutí nasleduje, sa stáva budúcnosťou vyplnenou možnosťami. Človek žije v časovosti, pokiaľ sa ako jednota minulosti, okamihu a budúcnosti vzťahuje k existencii v čase ako jednote možnosti a nevyhnutnosti. Na druhej strane oproti Bohu je človek bytosť konečná, jeho sloboda je vždy obmedzená, pretože človek je vo svojej existencii vždy závislý od okolností, od toho, čo je nevyhnutné.
Ale tým, že človek má slobodný vzťah k možnostiam svojej situácie, prekračuje hranice konečnosti a nevyhnutnosti a žije tak, ako keby bol okamih večnosťou. Samu slobodu si človek nemôže zvoliť, je slobodný nezávisle od svojej vôle. Na druhej strane má voľnosť v tom smere, ako bude so svojou slobodou nakladať. A práve v tom spočíva vlastná existenciálna otázka, a síce čo si počať so svojim životom, so svojou existenciou.
Podľa Kierkegaarda existuje rad principiálne odlišných, hierarchicky usporiadaných existenciálnych možností alebo štádii, pričom človek nemusí prejsť nižšími, aby mohol realizovať vyššie: niektoré môže preskočiť, či dokonca sa môže vrátiť k nižším.
Pri najhrubšom filozofickom priblížení možno podľa Kierkegaarda rozlíšiť tri možnosti/ štádiá existencie: estetickú, etickú a náboženskú. Každé štádium obsahuje názor o tom, v čom pre človeka spočíva pravda a či vôbec existuje nejaká pravda. Rozhodnúť o tom, ktorá existenčná možnosť/ štádium je najlepšie nie je možné ani filozoficky ani vedecky. Prechod od jedného štádia do druhého sa v existenciálnom i logickom ohľade realizuje skokom "Buď – Alebo".
Dielo.
Kierkegaard vydával niektoré svoje spisy pod rozličnými pseudonymami, napriek tomu sa rýchlo rozšírilo, kto sa za nimi skrýva:

</doc>
<doc id="2540" url="https://sk.wikipedia.org/wiki?curid=2540" title="Asertívne zvládnutie kritiky">
Asertívne zvládnutie kritiky

Asertívne zvládnutie kritiky znamená: 
Väčšina ľudí máva problém s prijatím kritiky. Môžu byť ňou zranení, vybudení k útoku na kritika, či k odmietnutiu zodpovednosti a môžu sa pokúsiť presunúť ju neprávom na nepravého. 
K ľudským vlastnostiam nepatrí neomylnosť. "Robiť chyby je ľudské a každý robíme chyby. Znakom sebevedomia je schopnosť si ich priznať." Asertívne techniky zvládania kritiky vychádzajú z asertívneho práva "robiť chyby — a byť za ne zodpovedný". 
Kritika môže byť manipulatívna alebo konštruktívna a otvorená. Asertívne zvládnutie kritiky predpokladá využitie informácií obsiahnutých v konštruktívnej, pomáhajúcej kritike a nie odmietnutie takej kritiky.
Existuje niekoľko asertívnych postupov reakcie na opodstatnenú ale i neopodstatnenú, či čiastočne opodstatnenú kritiku: 

</doc>
<doc id="2541" url="https://sk.wikipedia.org/wiki?curid=2541" title="Negatívna asercia">
Negatívna asercia

Negatívna asercia je asertívna komunikačná technika, ktorá umožňuje otvorené priznávanie vlastných chýb a omylov, s akceptáciou vlastnej omylnosti a bez následných nekonečných pocitov viny a ospravedlneňovania sa, či hnevu. 
Negatívna asercia je jedna z metód asertívneho zvládania kritiky. 
Technika vychádza z asertívneho práva "robiť chyby — a byť za ne zodpovedný" a z práva "byť sám sebe najdôležitejším sudcom". Umožňuje dospelým spôsobom prijímať svoje chyby, nepodliehať neprimeraným pocitom viny či hnevu a pokojne sa k svojim chybám a omylom prihlásiť. Negatívna asercia pomáha zlepšiť svoje sebaprijatie a otvára dvere k riešeniu problémov. 

</doc>
<doc id="2542" url="https://sk.wikipedia.org/wiki?curid=2542" title="Negatívne opytovanie">
Negatívne opytovanie

Negatívne opytovanie je asertívna technika, ktorá umožňuje bližšie upresniť kritiku, či previesť všeobecne vyslovenú kritiku na konkrétnejšiu formou upresňujúcich otázok, pričom na kritiku nereagujeme obranou, odvetou a ani popieraním. Negatívna asercia je jedna z metód asertívneho zvládania kritiky.
Technika vedie oponenta k väčšej otvorenosti, keďže prejavujeme o jeho vyjadrenia záujem. Vychádza z asertívneho práva "robiť chyby — a byť za ne zodpovedný". 
Je vhodná pri konštruktívnom prijímaní konštruktívnej kritiky. (Na rozdiel od techniky „súhlasu“, techniky Otvorené dvere, ktorá úspešne pomáha zvládať manipulatívnu kritiku. 

</doc>
<doc id="2545" url="https://sk.wikipedia.org/wiki?curid=2545" title="Áčárja Šankara">
Áčárja Šankara



</doc>
<doc id="2600" url="https://sk.wikipedia.org/wiki?curid=2600" title="Karel Čapek">
Karel Čapek

Karel Čapek (* 9. január 1890, Malé Svatoňovice – † 25. december 1938, Praha) bol český prozaik, dramatik, novinár, filmový scenárista, libretista, básnik a prekladateľ, literárny, divadelný a výtvarný kritik, estetik a filozof; brat Josefa Čapka.
Životopis a dielo.
V ranej tvorbe vychádzal z podnetov českej predvojnovej moderny a nových európskych umeleckých smerov ("Božie muky", "Trápne poviedky", preklady básní "Francúzska poézia novej doby", dráma "Lúpežník"). Vedomie zneužitia techniky a vedy v 1. svetovej vojne proti základným hodnotám ľudskej existencie, nedôvera k jednoznačným filozofickým a politickým koncepciám a odmietnutie radikálnych zásahov odľudštenej štátnej moci do zákonov prírody a spoločnosti sa prejavili v jeho utopicko-fantastických drámach ("R. U. R.", "Vec Makropulos"), v románoch Biela Nemoc, Vojna s Mlokmi) s prvkami science fiction ("Továrna na absolutno", "Krakatit") a v alegorických divadelných hrách "Zo života hmyzu", "Adam Stvoriteľ" (obidve s bratom Josefom Čapkom).
Skeptický relativizmus, presvedčenie o mnohoznačnosti ľudskej pravdy a zmysle pragmatického hľadania východiska v každom individuálnom prípade ďalej rozvinul v poetických prózach "Hordubal", "Povětroň", "Obyčejný život", "Život a dielo skladateľa Foltýna" a v románe o sile humanizmu a solidarity "Prvá parta" a v dráme "Matka".
Z ciest po Európe vyťažil niekoľko kníh cestopisných fejtónov ("Italské listy", "Anglické listy", "Výlet do Španěl", "Obrázky z Holandska", "Cesta na sever"). Vytvoril originálny typ krátkych detektívnych príbehov ("Povídky z jedné kapsy", "Povídky z druhé kapsy"), napísal "Knihu apokryfov" a knižne vydal výbery fejtónov, stĺpcov a drobných próz z rôznych období žurnalistickej činnosti ("Záhradníkov rok", "Ako sa čo robí", "Na brehu dní", "Miesto pre Jonatána"). Knihy "Mal som psa a mačku", "Kalendár", "O ľuďoch", "Bájky a podpoviedky" a iné boli vydané posmrtne. "Marsyas" obsahuje úvahy a eseje o literatúre a umeleckej tvorbe, "O veciach obecných čiže Zoón politikon" články o politike, verejnom živote a zmysle demokracie. Pre deti napísal "Devätoro rozprávok a ešte jedna" od Josefa Čapka ako prídavok, "Dášenka čiže život šteňaťa".
V 2. polovici 30. rokov sa znovu vrátil k utopicko-fantastickému pohľadu na súčasnosť v románe "Vojna s mlokmi", aby alegoricky ukázal na nebezpečenstvo fašizmu a ohrozenie európskej demokracie. Zomrel na zápal pľúc. V roku 1995 mu bolo udelené vyznamenanie "Rád T. G. Masaryka in memoriam". Karel Čapek sa významne zapísal do dejín robotiky, keď ako prvý použil dnes už svetovo akceptovaný pojem robot na označenie stroja, vo svojom diele R.U.R.
Dielo.
Noetická trilógia.
Nasledujúce diela tvoria voľnú, tzv. noetickú trilógiu spojenú podobnými filozofickými myšlienkami a závermi. Táto trilógia patrí k vrcholom jeho diela, prejavuje sa tu plne jeho pragmatizmus. Ukazuje, že z rovnakých faktov vyvodzujú rôzni ľudia odlišné závery, zobrazuje tu mnohorakosť pohľadov na svet, relatívnosť pravdy.
Cestopisy.
V Čapkových cestopisoch nejde o zemepisnú štúdiu, ale o zachytenie zvláštností, zvykov a životného štýlu. V týchto dielach je veľmi bohatý jazyk, ktorý bol neskôr často kopírovaný, ale nikto nebol schopný vyrovnať sa Čapkovi. V súčasnej dobe čitateľovi prinášajú hlavne priblíženie kultúry a ducha navštívených štátov v období medzi svetovými vojnami. Opisuje svoje vlastné cesty. Forma, akou tieto cestopisy písal, pripomína jeho stĺpčeky. Cestopisy posielal do "Lidových novin", až neskôr vyšli knižne.

</doc>
<doc id="2607" url="https://sk.wikipedia.org/wiki?curid=2607" title="Andrej Sládkovič">
Andrej Sládkovič

Andrej Sládkovič (vlastným menom Andrej Braxatoris, pseudonymy Andrej Braxatoris-Sládkovič, Andrej Sládkovič, Ondřej Krasyslav Sládkovič; * 30. marec 1820, Krupina – † 20. apríl 1872, Radvaň nad Hronom) bol slovenský evanjelický kňaz, básnik, kritik literárnych a dramatických prác, publicista a prekladateľ. Je po ňom pomenovaná planétka (4781) Sládkovič aj gymnázium v Banskej Bystrici aj v Krupine. V Krupine je po ňom pomenované aj múzeum, ulica a park.
Jeho syn, Martin Miloš Braxatoris tiež evanjelický kňaz, bol známy básnik, redaktor a prekladateľ. Jeho vnukom bol libretista a textár Pavol Braxatoris, spoluzakladateľ slovenskej operety a známy spolutvorca operiet s Gejzom Dusíkom, ako napr. Modrá ruža, Pod cudzou vlajkou a ďalších. Ďalším potomkom bola Alexandra Braxatorisová (slovenská dramaturgička, prekladateľka, libretistka) a Zora Braxatorisová. Manžel dcéry Eleny bol Jozef Jaroslav Hodža
Životopis.
Pochádza z rodiny učiteľa a literáta Ondreja Braxatorisa a Terézie, rodenej Bartolomeides. Vzdelanie získaval v rokoch 18261830 v Krupine, v rokoch 18301831 sa zdokonaľoval v maďarčine v Perovčanoch, v rokoch 18311832 navštevoval piaristické gymnázium v Krupine, v rokoch 18321840 pokračoval v štúdiu na Evanjelickom lýceu v Banskej Štiavnici, v rokoch 18401842 navštevoval Evanjelické lýceum v Bratislave a napokon v rokoch 18431844 študoval teológiu na univerzite v Halle.
V rokoch 18391840 vyučoval v dome Pavla Pišla v Banskej Štiavnici, kde spoznal Marínu Pišlovú – o ktorej napísal dielo "Marína -",v roku 1838 pôsobil ako pomocný učiteľ v Ladzanoch. V roku 1841 sa spolu so Samuelom Jurkovičom pričinil o založenie „slovenského národného divadla“ v Sobotišti. V rokoch 18421843 pôsobil ako vychovávateľ v Hodruši, po návrate zo štúdií v Halle sa stal vychovávateľom v rodine Pavla Bezegha v Rybároch.
V roku 1847 bol ordinovaný na evanjelického kňaza a ešte v tom roku začal pôsobiť ako evanjelický farár v Hrochoti. S nadšením vítal revolúciu v rokoch 18481849. Veril, že ideály slobody, rovnosti a bratstva preniknú do vedomia národov a že budú určujúce v širších spoločensko-politických a kultúrnych súvislostiach. V roku 1849 bol zaistený a vyšetrovaný. Od roku 1856 až do smrti pôsobil ako farár v Radvani nad Hronom. Zúčastnil sa na memorandovom zhromaždení v Martine, kde zastával funkciu zapisovateľa, bol tiež zakladajúcim členom Matice slovenskej, členom jej literárneho odboru, ale tiež posudzovateľom literárnych a dramatických prác. Po smrti Karola Kuzmányho sa v roku 1867 stal predsedom Zpěvníkového výboru, ktorého úlohou bolo vydávanie duchovných piesní a náboženských kníh. V roku 1868 vážne ochorel na vodnatieľku, a z tohto ochorenia sa už nevyliečil. Pochovaný bol na evanjelickom cintoríne v Radvani.
Tvorba.
Prvé básne prezentuje v almanachu Nitra. Vo svojej romantickej poézii spája podnety slovenského folklóru s filozofickou predstavou o ideálnej mravnosti, kráse a dokonalosti človeka. Silným inšpiračným zdrojom boli vlastné zážitky, citový život, osobné konflikty, hľadanie životnej rovnováhy v zložitej situácii v národnom a spoločenskom živote. Vyjadroval sa k rôznym životným otázkam, objavoval i „neobjavenú“ krásu v slovenskej prírode, v ľude a jeho kultúre. V jeho básňach sa objavujú národnobuditeľské a národnoobranné prvky.
Bol pod silným vplyvom Ľudovíta Štúra a patril k vedúcim osobnostiam jeho družiny. Stal sa zakladajúcim členom Matice slovenskej a zúčastnil sa tak na revitalizácii slovenského života. Udržiaval kontakty s poprednými predstaviteľmi slovanských národov. Jeho myšlienkovú orientáciu ovplyvnila aj Hegelova filozofia. Popri pastoračnej činnosti sa venoval aj náboženskej spisbe. Život, a nie filozofia mu dal podnet k napísaniu jeho najslávnejšej básnickej skladby "Marína", ktorá je oslavou konkrétnej lásky k žene, ale aj k národu. "Marína" a lyricko-epická báseň "Detvan" sú považované za vrcholy jeho básnického diela.
Popri poézii sa venoval prekladaniu z ruštiny (Alexander Sergejevič Puškin), francúzštiny (Voltaire, Jean Racine), neskôr tiež z nemčiny (Johann Wolfgang Goethe). Písal tiež publicistické články ("Národnie školy", "Verejná mienka o nás"), recenzie (Ján Botto: "Báj Maginhradu" a i.) a posudky, ktoré mali vysokú teoretickú úroveň. Jeho najprekladanejším dielom do cudzieho jazyka je "Marína" (dvakrát do maďarčiny, češtiny, poľštiny, francúzštiny). Na jeho počesť sa od roku 1960 každoročne usporadúva Sládkovičova Radvaň, krajská súťaž v umeleckom prednese. Kvôli jeho láske k Maríne bol roky po jej smrti vyrobený náhrobok, na ktorom sa píše, že zomrela ako Marína Sládkovičová - že sa ich láska na konci naplnila.

</doc>
<doc id="2626" url="https://sk.wikipedia.org/wiki?curid=2626" title="Komutatívna operácia">
Komutatívna operácia



</doc>
<doc id="2627" url="https://sk.wikipedia.org/wiki?curid=2627" title="Zobrazenie (matematika)">
Zobrazenie (matematika)

Zobrazenie (iné názvy: jednoznačné zobrazenie, funkcia (v širšom zmysle), totálna funkcia (v širšom zmysle), priradenie) je predpis (presnejšie binárna relácia), ktorý priraďuje "každému" prvku jednej množiny (A) "práve jeden" prvok druhej množiny (B). 
Terminológia.
Pojem viacznačné zobrazenie/viacznačná funkcia nie je (napriek svojmu názvu) nikdy zobrazenie/funkcia podľa vyššie uvedenej definície. Pojem parciálna funkcia takisto (napriek svojmu názvu) nie je nevyhnutne zobrazenie/funkcia podľa vyššie uvedenej definície. Pojem (len) "zobrazenie" sa však ojedinele definuje tak, že zahŕňa aj parciálne funkcie.
Pojem jednoznačné zobrazenie je "opačný" pojem k pojmu viacznačné zobrazenie. Pojem totálna funkcia je "opačný" pojem k pojmu parciálna funkcia.
Z historických dôvodov sa hovorí v niektorých prípadoch zobrazeniam (hlavne, ak je definičný obor karteziánska mocina) operácie (napr. hovoríme o operácii sčítania či násobenia).
V minulosti mali viacerí známi matematici svoju vlastnú definíciu funkcie (vždy síce podobnú vyššie uvedenej ale odlišnú).
Výraz funkcia (totálna funkcia) v užšom zmysle je taká funkcia v širšom zmysle, u ktorej je B množinou čísiel (podľa iných zdrojov musí byť navyše A množina čísiel či skupín (usporiadaných n-tíc) čísiel).
Význam.
Pojem zobrazenie patrí medzi najzákladnejšie v matematike. Pôvodne vznikol ako abstrakcia vzťahov a pozorovaných zákonitostí v prírodných vedách (napr. veľkosť gravitačnej sily, ktorou je priťahované teleso k inému telesu, "závisí" od ich hmotností; počet jedincov za určitých podmienok je "závislý" od času a i.). 
Definícia pomocou množín.
"Zobrazenie" ("funkcia") formula_1 z množiny "A" do množiny "B" je ľubovoľná podmnožina karteziánskeho súčinu formula_2, ktorá spĺňa nasledovné vlastnosti:
Prvá vlastnosť hovorí, že každému prvku množiny "A" musí zobrazenie formula_1 priradiť aspoň jeden prvok množiny "B", kým druhá hovorí, že ho môže priradiť najviac jeden. Inými slovami, zobrazenie priradí každému prvku množiny "A" "práve jeden" prvok množiny "B".
Súvisiace pojmy.
Množine "A" hovoríme "definičný obor" (alebo len "obor", niekedy aj "doména"), množine "B" "koobor" (alebo "kodoména").
"Obor hodnôt" zobrazenia formula_1 je množina všetkých takých prvkov
množiny "B," na ktoré sa v zobrazení formula_1 skutočne zobrazuje nejaký prvok množiny "A". Obor hodnôt je teda podmnožina kooboru.
Ak označíme danú funkciu napr. f, tak číslo, ktoré funkcia f priraďuje prvku "x" z množiny A, sa nazýva "hodnota funkcie f v bode x" a zapisuje sa f(x).
Zápis.
Fakt, že formula_10, často označujeme buď tzv. prefixovým zápisom: formula_11 alebo postfixovým zápisom: formula_12. Druhá forma sa používa hlavne v algebre.
V prípade, že zobrazenie nazývame operácia (pozri vyššie), nazývame symboly označujúce operáciu operátory. Pri binárnych operáciach používame najčastejšie na zápis poznatku formula_13 tzv. infixový zápis: formula_14 (napr. 3+4=7).

</doc>
<doc id="2628" url="https://sk.wikipedia.org/wiki?curid=2628" title="Teória grafov">
Teória grafov

Teória grafov je časť diskrétnej matematiky, ktorá skúma vlastnosti grafov.
Na rôzne aplikácie sa používajú rôzne typy grafov:
Niekedy sa v grafoch dovoľujú hrany idúce do vrcholu, v ktorom začali.
Mnoho praktických problémov možno preformulovať na problémy týkajúce sa určitej triedy grafov. Grafy sa hodia na reprezentáciu rôznych typov sietí, napríklad cestnej siete, počítačovej siete, sústavy vodovodov atď. Algoritmy na riešenie úloh na grafoch sú dôležitou časťou informatiky.
Jedným z prvých výsledkov v teórii grafov bola práca Leonharda Eulera o siedmich mostoch v Kráľovci (dnešný Kaliningrad) z roku 1736. Zaoberal sa otázkou, či existuje taká trasa, ktorá prechádza cez každý z vtedajších siedmich mostov mesta práve raz a vracia sa do začiatočného bodu. Euler sformuloval problém ako graf a dokázal, že takáto trasa (cesta v grafe) existuje, iba ak každý vrchol grafu má párny počet hrán (čo nebol prípad Kráľovca).
Na Slovensku.
Na Slovensku (resp. aj v Česko-Slovensku) má výskum v oblasti teórie grafov dlhú tradíciu. Prvú prácu publikoval Otakar Borůvka už v roku 1926. Popísal v nej metódu, ako nájsť najkratšiu elektrovodnú sieť.
Medzi významnejších slovenských matematikov a teoretických informatikov, ktorí sa teórii grafov venovali alebo venujú, patria napr. Juraj Bosák, Mirko Horňák, Anton Kotzig, Roman Nedela, Ján Plesník, Alexander Rosa, Jozef Širáň, Martin Škoviera alebo Štefan Znám.

</doc>
<doc id="2632" url="https://sk.wikipedia.org/wiki?curid=2632" title="Kompliment">
Kompliment

Kompliment je dobromyseľné a priateľské vyjadrenie sa k inej osobe, ktorým ten, kto kompliment vyjadruje, vyzdvihuje niečo, čo sa mu na danej osobe obzvlášť páči alebo čo na nej pozitívne oceňuje. Môže pritom ísť o osobné vlastnosti, výkony, alebo vonkajšie znaky, ako napr. vkusné oblečenie alebo príťažlivý telesný vzhľad.
Kompliment môže byť aj formou "líškania sa", ktorého cieľom je pozitívnymi poznámkami vzbudiť priazeň danej osoby. Pri skladaní takéhoto komplimentu si je treba dať zvláštny pozor na to, aby kompliment nevyznel dvojzmyselne alebo neúprimne (napr. "To sa Vám výnimočne podarilo!").
Očakávaná reakcia na kompliment je v rozličných kultúrach odlišná.

</doc>
<doc id="2633" url="https://sk.wikipedia.org/wiki?curid=2633" title="Jozef Gregor Tajovský">
Jozef Gregor Tajovský

 
Jozef Gregor Tajovský (vlastným menom Jozef Alojz Gregor) (* 18. október 1874, Tajov – † 20. máj 1940, Bratislava) bol slovenský prozaik, dramatik, básnik, redaktor, učiteľ, úradník, politik.
Gregor Tajovský bol ako prozaik vedúcou osobnosťou druhej vlny slovenského literárneho realizmu a ako dramatik zakladateľom slovenskej realistickej drámy. Jeho hry sú aj v súčasnosti súčasťou kmeňového repertoáru slovenských profesionálnych divadiel, vrátane Slovenského národného divadla, domácich i zahraničných ochotníckych divadiel.
Rodisko, rodina, štúdiá, vzdelanie.
Narodil sa 18. októbra 1874 v stredoslovenskej obci Tajov, v prírodnom prostredí pod Kremnickými vrchmi, ako najstaršie dieťa v mnohodetnej rodine. Otec František Alojz Gregor (1849 – 1922) bol remeselník – obuvník, matka Anna Gregorová, rod. Grešková (1853 – 1925). Týždeň po narodení ho pokrstili menami Jozef Alojz. Tajovský mal šesť bratov a dve sestry. Tajovského otec bol prísny nielen na seba, ale aj na mladého Jozefa. Detstvo preto často trávil u starých rodičov, ku ktorým sa napokon aj natrvalo presťahoval. Jozefov mladší brat Eduard Gregor (1896 – 1954) sa preslávil ako umelecký rezbár (niekoľko jeho prác je vystavených v pamätnom dome J. G. Tajovského).
Ľudovú školu vychodil v rodnom Tajove. Študoval na meštianskej škole v Banskej Bystrici (1886 – 1889), na učiteľskom ústave v Kláštore pod Znievom (1889 – 1893) a neskôr na obchodnej akadémii v Prahe (1898 – 1900).
S manželkou Hanou Gregorovou, rod. Lilgová (1885 – 1958) mal dcéru Dagmar (1916 – 2004), vydatú Prášilovú. Obe boli literárne činné.
Pôsobenie.
V rokoch 1893 – 1904 pôsobil ako učiteľ v Banskej Bystrici, Hornej Lehote a Kolároviciach, 1894 – 1898 v Dohňanoch, Lopeji, Pohorelej a Podlaviciach. Množstvo učiteľských miest vystriedal preto, že sa väčšinou nezhodol s vrchnosťou, či už cirkevnou alebo štátnou, pre národné presvedčenie. Napokon odišiel znovu študovať, tentoraz do Prahy na obchodnú akadémiu, kde jeho štúdium finančne podporovala Českoslovanská jednota. Počas štúdií v Prahe sa stal členom spolku Detvan, zblížil sa s hlasistami aj s českými realistami. Po štúdiu nastúpil do Vidieckej ľudovej banky, neskôr do Tatra banky, no súčasne pracoval i v Ľudových novinách. V roku 1907 sa v Nadlaku oženil s Hanou Lilgovou.
Tajovský sa v roku 1912 stal tajomníkom Klubu Slovenskej národnej strany v Martine a počas vojny (roku 1915) redaktorom Národného hlásnika. V tom istom roku bol povolaný k vojsku a odvelený na ruský front, kde však prebehol do ruského zajatia. V Bobrujsku roku 1917 vstúpil do česko-slovenských légií, bojoval s nimi proti nastupujúcej moci sovietov, bol redaktorom česko-slovenských Hlasov v Kyjeve, od roku 1919 redigoval časopis Slovenské hlasy, po vojne sa vrátil na Slovensko (1920). Po krátkom pobyte v Martine sa usadil v Bratislave, kde bol prednostom legionárskej kancelárie. Roku 1925 bol penzionovaný. V Bratislave žil a tvoril až do smrti. Spolu s manželkou sa stal podporovateľom chudobných začínajúcich autorov. Pochovaný je v rodnom Tajove.
Veľká časť života prozaika a dramatika Jozefa Gregora Tajovského je spojená s rodným Tajovom, s Banskou Bystricou a s obcami v jej okolí: Pohorelá, Lopej, Horná Lehota, Podlavice. Citovo priľnul najmä k Tajovu, ku ktorému sa vracal po celý život. V Banskej Bystrici navštevoval meštiansku školu. Tu sa začínal národne uvedomovať, v tomto meste videl roku 1891 prvomájovú demonštráciu banskobystrických proletárov. Do tohto mesta sa vrátil ako absolvent učiteľského ústavu v Kláštore pod Znievom, aby tu učil krátky čas, necelý rok (1893 – 1894). Potom putoval ako učiteľ po spomínaných i ďalších obciach až do roku 1898, keď pre nezhody so školskou a cirkevnou maďarizačnou vrchnosťou odišiel zo školských služieb, prešiel na obchodnú akadémiu do Prahy a už sa k pedagogickej práci nevrátil.
K rodnému kraju prejavoval lásku a príchylnosť po celý svoj život. Dokázal to i tým, že sa dal pochovať na tajovskom cintoríne, ako si to želala aj jeho manželka spisovateľka Hana Gregorová. Autorom náhrobného pamätníka Jozefa Gregora Tajovského je Ing. arch. Štefan Belohradský.
Od vstupu do slovenskej politiky a verejného života ako hlasista i prúdista (združení okolo časopisu Prúdy), neskôr čelný predstaviteľ Slovenskej národnej strany podporoval čechoslovakistické tendencie.
J.G.Tajovský bol člen výberu Spolku slovenských umelcov i Spolku slovenských spisovateľov. Nositeľ štátnej ceny (1934).
Prínos pre literatúru.
Naša kultúra má v Jozefovi Gregorovi Tajovskom svojho významného realistického spisovateľa. Od vstupu do literárneho života nachádzal cestu k slovenskému ľudu, k jeho kultúre, s veľkou pozornosťou si všímal jeho život, odkrýval jeho mravné hodnoty, ale i otvorene písal o necnostiach a biedach, ktoré náš ľud, či z viny cudzích, či vlastných panských vrstiev, alebo z viny jednotlivcov, stíhali. A tých bied nebolo málo. Patrilo k nim opilstvo, honba za majetkom, popanšťovanie, pasivita, národná vlažnosť. Napriek tomu dával Tajovský najavo, že chudobní ľudia sú mravnejší ako bohatí, že sú „tajnými boháčmi“, vedia sa rozhodovať pre ľudské dobro. Tajovský vytvoril nezabudnuteľné postavy slovenského ľudového života: starého otca v spomienkovej próze "Do konca", úbohého sluhu "Maca Mlieča", statočnú "Mamku Pôstkovú", obetavú matku v próze "Horký chlieb", do krajnej núdze zahnaného dedinského bedára z črty "Na chlieb". Súčasne Tajovský pobadal, že existuje spoločenské napätie, že z ľudu vyrastajú postavy odporujúce sociálnej nespravodlivosti. Vedel zachytiť realitu nielen pravdivo a kriticky, ale aj so zmyslom pre humorné situácie. Bol autorom úsmevných postojov, no aj autorom krátkych o vážnych mravno-spoločenských konfliktoch, dramatik našich národných dejín, spisovateľ kárajúci, no vždy láskavý i v slovách varovných.
Jozef Gregor Tajovský vrúcne miloval svoj rodný kraj – Slovensko a jeho ľud, mal dobrý vzťah k bratskému českému národu, bol účastníkom boja za vznik spoločného česko-slovenského štátu, ako slovenský vlastenec odmietol nacionalizmus a fašizmus. Svet, ktorý vo svojom diele predstavil, patrí minulosti. No Jozef Gregor Tajovský a jeho dielo patrí prítomnosti, lebo o ňom vyslovilo pravdu, podloženú hlbokým sociálnym cítením a láskou k človeku.
Ako prozaik patril k vedúcim predstaviteľom druhej vlny slovenského literárneho realizmu, pričom veľký dôraz kladie na sociálne témy; ako dramatik bol zakladateľom slovenskej realistickej drámy. Jeho diela sú spojené s vtedajšími politickými a sociálnymi problémami, pričom okrem kritiky využíval často i humorné ladenie príbehov. Tie zasadzoval najmä do dedinského či malomestského prostredia, kde vynikla jeho schopnosť humorného opisu prostých ľudí a ich každodenných problémov, no tiež vyzdvihoval potrebu ich nápravy. Hojne využíva všetky aspekty ľudového jazyka. V jeho tvorbe dominuje poviedka, dráma, pomenej písal črty, fejtóny a novely. Príležitostne písal i medailóny alebo nekrológy, ale aj politické články.
Diela.
Starootcovský cyklus.
"Do konca", "Žliebky", "Na jarmok", "Prvé hodinky", "Do kúpeľa."

</doc>
<doc id="2634" url="https://sk.wikipedia.org/wiki?curid=2634" title="Chémia">
Chémia

Chémia (zastarano: "lučba") je prírodná veda zaoberajúca sa štúdiom zloženia látok, ich vlastností a interakcií. Názov je odvodený od slova alchýmia (), „protovedeckej“ disciplíny, kombinujúcej prvky chémie, fyziky, metalurgie, medicíny, astrológie, mystiky, umenia a filozofie.
Centrom záujmu chémie sú látky a ich premeny (chemické reakcie), čiže chemické deje, pri ktorých sa atómy v dôsledku chemických väzieb spájajú do zoskupení atómov (molekuly, kryštály) alebo pri ktorých sa zoskupenia atómov rozpadajú na atómy, alebo sa preskupujú v iné zoskupenia. Dôležité sú v chémii aj metódy na delenie látok, napr. destilácia, extrakcia, filtrácia.
Úvod.
Chémia sa niekedy nazýva „centrálna veda“, pretože spája a taktiež skúma spojenie s ostatnými prírodnými vedami, akými sú fyzika, materiálová veda, nanotechnológia, biológia, farmácia, bioinformatika a geológia. Tieto spojenia sa formujú rôznymi medzidisciplínovými odvetviami, ktoré používajú koncepty z viacerých vedeckých disciplín, napríklad fyzikálna chémia aplikuje fyzikálny aparát na hmotu na atómovej a molekulárnej úrovni. Presnú podstatu teoretického vzťahu medzi chémiou (a inými tzv. "špeciálnymi vedami") a fyzikou je predmetom skúmania filozofie vedy.
Chémia skúma interakcie hmoty. Tieto interakcie môžu byť medzi dvoma materiálnymi substanciami alebo medzi hmotou a energiou, hlavne v súvislosti s prvým termodynamickým zákonom. Tradičná chémia sa zaoberá interakciami medzi látkami v chemických reakciách, kde sa jedna alebo viac látok mení na jednu alebo viac iných látok. Okrem samotnej premeny látok sa často sleduje aj jej energetické hľadisko. Na zápis premeny sa používajú chemické rovnice.
2 H2 + O2 → 2 H2O 
Chemické reakcie sa dajú urýchľovať katalyzátormi, čo sú vo všeobecnosti iné chemické látky prítomné počas reakcie, ale samotnej premeny sa nezúčastňujú (príkladom môže byť kyselina sírová katalyzujúca elektrolýzu vody), alebo to môže byť nelátkový jav (napr. elektromagnetické žiarenie vo fotochemických reakciách). Tradičná chémia sa zaoberá aj analýzou chemikálií počas aj mimo reakcií (napr. spektroskopia).
Každá zvyčajná látka pozostáva z atómov alebo subatómových častí, ktoré ich tvoria: protóny, elektróny a neutróny. Atómy sa môžu spájať a tak tvoriť zložitejšie látky ako sú ióny, molekuly alebo kryštály. Štruktúra sveta, v ktorom dennodenne žijeme a vlastnosti hmoty, s ktorou sa bežne stretávame, sú dané vlastnosťami chemických látok a ich reakcií. Oceľ je tvrdšia ako železo, pretože jej atómy sú viazané v pevnejšej kryštálovej mriežke. Drevo horí, lebo dokáže reagovať spontánne so vzdušným kyslíkom nad určitou teplotou. Cukor a soľ sa rozpúšťajú vo vode, pretože im to dovoľujú ich molekulárne/iónové vlastnosti.
Látky zvykneme klasifikovať podľa energie alebo skupenstva a množstva rozpustnej látky, ako aj podľa ich chemického zloženia. Tri látkové skupenstvá pri nízkej energii sú pevné, kvapalné a plynné. Pevné látky majú nemenný vzhľad za normálnej teploty kvôli fixným štruktúram, ktoré dokážu odolávať gravitácii a iným slabým silám vďaka pevným väzbám. Kvapaliny majú obmedzené väzby so žiadnou vnútornou štruktúrou, a tak tečú, lebo ich ovplyvňuje gravitácia. Plyny nemajú žiadne väzby a správajú sa ako voľné častice.Viac vecí sa ešte skúma.
Voda (H2O) je kvapalina pri bežnej teplote, pretože jej molekuly sú viazané medzimolekulovými väzbami nazývanými vodíkové väzby. Teda tieto sily medzi molekulami sú natoľko veľké, že energia molekúl pri izbovej teplote nie je dosť veľká, aby ich prelomila. Monosulfán (H2S) je na druhej strane pri izbovej teplote a atmosférickom tlaku plyn, keďže jeho molekuly sú viazané slabšími interakciami dipól-dipól. Vodíkové väzby vo vode majú dostatok energie, aby udržali molekuly vody pohromade, ale nie dosť na to, aby sa nekĺzali medzi sebou, čo je dôvod, prečo je voda v tekutom stave medzi 0 °C a 100 °C. Zníženie teploty alebo energie umožňuje formovanie súdržnejšej štruktúry, čim sa premieňa na pevnú látku a uvoľňuje energiu. Zvýšenie energie ľad roztopí, aj keď teplota sa nezmení, pokiaľ nebude roztopený celý ľad. Ďalšie zvýšenie teploty vody spôsobí jej var, keď sa dostaví dostatok energie na prekonanie polárnych príťažlivých síl medzi jednotlivými molekulami vody. Všimnime si, že v každom prípade je nutný prísun energie na prekonanie medzimolekulových síl, čo umožní ich navzájom oddeliť.
Vedci študujúci chémiu sa nazývajú chemici. Väčšina chemikov sa špecializuje na jednu alebo niekoľko jej poddisciplín. Chémia, ktorá sa vyučuje na základných a stredných školách, sa označuje aj ako "všeobecná chémia" a slúži ako úvod do širokej palety fundamentálnych konceptov a dáva študentovi nástroje, aby mohol pokračovať v štúdiu pokročilejších tém.
Členenie chémie.
Do 19. storočia sa chémia členila len na anorganickú a organickú chémiu, pričom organická chémia sa definovala ako chémia zaoberajúca sa látkami, ktoré môžu vzniknúť len prostredníctvom živočíšnych alebo rastlinných organizmov pomocou sily „vis vitalis“.
V súčasnosti sa chémia delí na:
Z fyzikálnej chémie sa vyvinuli zvláštne oblasti:
Preparatívna chémia (Syntetická chémia) – hore rozdelená medzi organickú a anorganickú chémiu – sa zaoberá umelou výrobou chemických látok.

</doc>
<doc id="2635" url="https://sk.wikipedia.org/wiki?curid=2635" title="Periodická tabuľka">
Periodická tabuľka

Periodická tabuľka chemických prvkov (PTP) alebo periodická sústava chemických prvkov (PSP) je tabulárna metóda zobrazenia chemických prvkov. Riadi sa tzv. periodickým zákonom, ktorý v roku 1869 publikoval Dmitrij Ivanovič Mendelejev, čiže zobrazuje pravidelne sa vyskytujúce trendy vo vlastnostiach prvkov v závislosti od ich protónového čísla. Tabuľka zatiaľ obsahuje 118 chemických prvkov zoradených do 7 periód (riadkov) a 18 skupín (stĺpcov).
História.
Veľkú zásluhu na poznaní vlastností prvkov má známy ruský chemik Dmitrij Ivanovič Mendelejev (*1834†1907). Zoradil všetky vtedy známe prvky podľa atómových hmotností a zistil, že vytvárajú periodický rad, teda rad, v ktorom sa vlastnosti prvkov pravidelne opakujú. V periodickej tabuľke, ktorú zverejnil vo februári roku 1869, však niektoré prvky chýbali. Už rok po zverejnení tejto periodickej tabuľky, teda v roku 1870, bolo známych 64 chemických prvkov. Mendelejev správne usúdil, že chýbajúce prvky existujú, ale nie sú ešte objavené. Vývoj mu dal neskôr za pravdu a postupne boli objavené všetky prvky, ktorých existenciu predpokladal. 

</doc>
<doc id="2636" url="https://sk.wikipedia.org/wiki?curid=2636" title="Abelovská grupa">
Abelovská grupa

Abelovská grupa (iné názvy: Abelova grupa, ábelovská grupa, komutatívna grupa) je algebrická štruktúra. Je to grupa, ktorej binárna operácia je komutatívna. Abelovské grupy sú nazvané podľa nórskeho matematika Nielsa Abela.
Presná definícia:
Množina "G" s binárnou operáciou „formula_1“ sa nazýva Abelovskou grupou ak platí:
Množina "G" s binárnou operáciou „formula_6“ sa nazýva Abelovskou grupou ak platí:

</doc>
<doc id="2637" url="https://sk.wikipedia.org/wiki?curid=2637" title="Komutatívna grupa">
Komutatívna grupa



</doc>
<doc id="2638" url="https://sk.wikipedia.org/wiki?curid=2638" title="Neutrálny prvok">
Neutrálny prvok

Neutrálny prvok alebo identita (značka formula_1, formula_2, formula_3 alebo formula_4) je prvok množiny, ktorý, ak je jedným z operandov binárnej operácie, výsledkom operácie je nezmenený druhý operand. Príkladom neutrálneho prvku pre operáciu sčítania na množine reálnych čísel je číslo 0, resp. 1 je neutrálnym prvkom pre násobenie, opäť na množine reálnych čísel. Neutrálny prvok vystupuje v algebrických štruktúrach ako napríklad grupy, telesá a polia.
Definícia.
Pre množinu M spojenú s binárnou operáciou ⊙ sa prvok e, patriaci do množiny M nazýva neutrálny prvok vtedy, ak výsledkom operácie e ⊙ a, pre každé a z množiny M je opäť prvok a. Ak operácia ⊙ nie je komutatívna, nazývame e neutrálnym prvkom zľava, alebo sprava (alebo ľavá a pravá identita). Matematicky:
Ľavých, resp. pravých neutrálnych prvkov môžu množiny obsahovať viacero, poprípade sa v nich nemusia vyskytovať žiadne. Ak však množina obsahuje súčasne ľavé aj pravé neutrálne prvky, tieto sa musia rovnať a výsledkom je jeden, obojstranne neutrálny prvok.
 formula_7

</doc>
<doc id="2639" url="https://sk.wikipedia.org/wiki?curid=2639" title="Asociatívnosť">
Asociatívnosť

Asociatívnosť je v algebre vlastnosť binárnej operácie, spočívajúca v tom, že nezáleží, ako použijeme zátvorky pri výraze, kde je viac operandov, alebo v akom poradí budeme výraz počítať.
Definícia.
Binárna operácia * je na množine "S " asociatívna, ak platí:
 formula_1
Príklady.
Najznámejšie príklady asociatívnych binárnych operácií sú sčítanie ("a"+"b") a násobenie ("a"."b") reálnych čísel.
formula_2
formula_3
Ďalšie ukážky asociatívnych binárnych operácií sú napríklad: sčítanie a násobenie komplexných čísel, sčítanie vektorov, prienik a zjednotenie množín.
Medzi binárne operácie, ktoré nie sú asociatívne, patrí napríklad odčítanie ("a"-"b"), delenie ("a":"b") a umocňovanie ("a""b") čísel alebo vektorové násobenie vektorov.
formula_4.
formula_5
Pri neasociatívnych operáciách je potrebné buď dôsledne používať zátvorky, alebo sa dohodnúť na implicitnom poradí vykonávaných operácií - potom sa niekedy hovorí o operáciách "asociatívnych zľava" alebo "asociatívnych sprava". Z uvedených príkladov je odčítanie ľavo asociatívne, výraz formula_6 sa chápe ako formula_7, naopak umocňovanie je asociatívne sprava, formula_8 (pretože ľavá asociativita by nebola pri umocňovaní bola užitočná - rovnaký výsledok sa dá vďaka pravidlám pre mocniny zapísať pomocou súčinu exponentov: formula_9).

</doc>
<doc id="2640" url="https://sk.wikipedia.org/wiki?curid=2640" title="Žilina">
Žilina

Žilina ("", , alebo "Silein", , ) je krajské a okresné mesto na severnom Slovensku. Leží na sútoku riek Váh, Kysuca a Rajčanka.
Počtom obyvateľov (spolu 80 020, 38 623 mužov, 41 397 žien poďľa údajov 31.10.2024) je Žilina štvrtým najväčším mestom na Slovensku. Je administratívnym, hospodárskym, dopravným a kultúrnym centrom severozápadného Slovenska, niekedy sa jej hovorí „perla na Váhu“.
Geografia.
Mesto Žilina sa nachádza na sútoku Váhu s Kysucou a Rajčankou (pred ohybom Váhu zo západného smeru na juhozápadný a pred vstupom do centrálneho vysokého územia Západných Karpát), na zemepisnej súradnici . Jej rozloha je a nadmorská výška Mariánskeho námestia (historického centra) je 
Mesto Žilina spolu s mestskými časťami hraničí s obcami:
Táto správna a územná jednotka je súčasťou okresu Žilina a podľa mesta Žilina je pomenovaná i celá orografická jednotka – Žilinská kotlina. Má tvar pravouhlého trojuholníka s hraničnou líniou Malej Fatry, Kysuckej vrchoviny, Strážovských vrchov, Súľovských vrchov a Javorníkov. Južným pokračovaním Žilinskej kotliny je analogický výbežok Rajeckej kotliny, medzi ktoré je včlenená morfologicky výrazná skupina Skaliek, patriaca k Strážovským vrchom. Zúženým pretiahnutým výčnelkom popri potoku Varínka vybieha Žilinská kotlina až k Terchovej (ako Varínsky výbežok). Žilinská kotlina sa zhoduje v hraničných oblastiach v nadmorskej výške len s Bytčianskou kotlinou a to v nadmorskej výške cez 
Vodstvo.
Katastrálne územie Žiliny patrí pod druhú najväčšiu riečnu sústavu Slovenska. Reliéf povodia Váhu určujú jednotlivé orografické stavebné jednotky. V Strečnianskej úžine dlhej utvára Váh tri charakteristické vhĺbené meandre (Krivý, Domašín a Gabrišova). Váh po sútoku s Kysucou a Rajčankou opúšťa Žilinskú kotlinu a prerezáva sa do Bytčianskej kotliny, kde vznikla vodná nádrž Hričov. Zdrojom vodnosti povrchových tokov sú predovšetkým dažďové a snehové zrážky. Jarné mesiace apríl a máj sú najvodnatejšie, lebo odvádzajú z pohorí dažďové vody spolu s vodami pri topení snehu. Najmenej vody majú toky koncom leta a začiatkom jesene. V zimnom období je najmenej vody v januári, lebo väčšina zrážok je zachytených v snehovej pokrývke a ľade. Všetky rieky sa vyznačujú extrémnosťou odtoku, keďže v čase dažďov a topenia snehu ich hladina rýchlo stúpa a v období sucha prudko klesá.
Z hydrologického hľadiska majú význam veľké územia vápencov a dolomitov, ktoré svojimi infiltračnými plochami podmieňujú bohatú pramenitosť. Na tieto oblasti je viazaný i najväčší kúpeľný areál v blízkosti Žiliny, v Rajeckých Tepliciach. Kúpele sú zamerané na liečenie reumatických, nervových a duševných chorôb a chorôb z povolania.
V oblasti Javorníkov je pomerne veľké množstvo málo výdatných prameňov. Z hydrologického hľadiska nemá bradlové pásmo veľký význam.
Vodné plochy.
Na rieke Váh sa nachádzajú dve vodné elektrárne. Na východ od Žiliny Vodné dielo Žilina (18,15 mil. m³) a na západ Vodná nádrž Hričov (8,467 mil. m³), ktorá je vytvorená zemnou hrádzou vysokou a dlhou. V zabudovanej vodnej elektrárni sú 3 turbíny. Menšie jazero vzniklo prehradením a vyrovnaním toku rieky pri budovaní vodného diela v Celulózke.
Podnebie, počasie a klimatické pomery.
Na podnebie a klimatické pomery mesta a celej Žilinskej kotliny priamo vplývajú jestvujúce výškové pomery územia. Táto oblasť má, tak ako územie celého Slovenska, všetky základné znaky kontinentálneho (vnútrozemského) podnebia.
Žilina leží v pásme, kde nastávajú v priebehu roka pomerne pravidelné a náhle výmeny poveternostných hodnôt. Podľa dlhoročného pozorovania sa začiatkom januára obyčajne podstatne ochladí. Poveternostné pomery sa výrazne menia v marci a v apríli, keď sa dosť rýchlo striedajú intenzívne teplá s citeľnými ochladeniami, sprevádzanými dažďovými prehánkami, často i snežením. V druhej polovici apríla teploty stúpajú a v máji na toto územie zvyčajne preniká studený arktický vzduch, čo vedie k značnému poklesu teplôt (neraz aj pod 0 °C). Obyčajne v polovici júna na naše územie zasahuje prúdenie chladnejšieho a vlhkého oceánskeho vzduchu, ktorý sprevádzajú výdatné zrážky. Teplotné maximum v oblasti Žiliny pravidelne vrcholí v druhej polovici júla a začiatkom augusta. Pre koniec augusta a september sú charakteristické značné poklesy priemerných teplôt. Amplitúda pomerného oteplenia nastáva na prelome septembra – októbra, odkedy postupne teploty klesajú. Pri opätovnom oteplení v druhej polovici decembra nastáva odmäk a dočasné rozpúšťanie snehovej pokrývky.
Žilina s integrovanými obcami patrí do mierne teplej polovlhkej oblasti, ktorú charakterizujú chladnejšie letá. Pomerne teplé podnebie sa vyznačuje prevládaním zrážok nad vyparovaním. Prebytok vody, ktorý pri tom vzniká, vsakuje len z nepatrnej časti do zeme, ostatok odteká po povrchu v stálych a nevysýchajúcich vodných bystrinách.
Priemerné ročné hodnoty zrážok na území Žiliny sa pohybujú okolo 650 – , ale v niektorých rokoch priemer vzrastá až do . Najviac zrážok pripadá na jún, respektíve na prvú polovicu júla.
Rastlinstvo.
Rozmanitosti prostredia zodpovedá i rastlinstvo, ktoré je výsledkom dlhodobého vývoja od ľadovej doby až po súčasnosť. Geologický podklad, ktorý sa často mení na malých plochách, geomorfológia územia, klíma a zloženie pôdy vytvorili podmienky pre výskyt rozmanitých druhov rastlín. V minulosti prevažnú časť územia pokrývali zmiešané lesy, dnes sú kotliny zväčša odlesnené a premenené na polia, lúky a pasienky, čím sa vytvorili podmienky pre výskyt druhotných rastlinných druhov. Z pôvodných lesov kotlín sa zachovali len zvyšky, napríklad Bôrik alebo Lesopark. Zamokrené územia s brehmi potokov a riek sa stali domovom vŕb, topoľov a jelší. Na suchšie a vyvýšené miesta sa dostal jaseň, javor, dub a pozornosť si zasluhuje porast duba letného pri Hôrkach. Na neupravených pasienkoch a na medziach sa zachovali kríky hlohu, liesky, trnky a šípky. V porovnaní s kotlinami sa lepšie uchovala vegetácia vo vyšších polohách, kde sa vyskytuje zmiešaný porast buka, jedle a smreka.
So stúpajúcou nadmorskou výškou ubúda stromov a súvislý les sa začína rozpadávať na skupinky smrekov a osamelé stromy nižšieho vzrastu. Nad týmto pásmom, t. j. nad hornou hranicou lesa, sa začína pásmo výskytu kosodreviny. Z botanického hľadiska sú zaujímavé najmä Strážovské vrchy a Malá Fatra. V týchto pohoriach nachádzame druhy, prenikajúce zo severu a druhy nížinné, prenikajúce z juhu údolím Váhu. Obzvlášť bohatá je flóra na územiach pekne vymodelovaných vápencami, dolomitmi a vápencovými zlepencami. Do úzkych dolín a roklín s vlhkou a chladnou klímou zostupujú horské karpatské druhy – soldanelka karpatská, iskerník alpský a iné. Na slnečných kamenistých svahoch, vo svetlých lesoch, sa vyskytuje poniklec slovenský, horec Clusiov, horec jarný, orlíček obyčajný, klinček peristý, tučnica alpínska, astra alpínska a iné. Horské lesné rastlinné druhy, ako sú papraď samčia, deväťsil biely, mačuha cesnačkovitá a iné, sa vyskytujú vo vyšších polohách Strážovských vrchov. Oblasť Javorníkov, budovaná flyšovými horninami, je na rastlinstvo chudobnejšia a prevahu tu má smrekový porast. Hojne sa tu vyskytuje kyslička obyčajná, veternica iskerníkovitá, čučoriedka obyčajná, rôzne druhy lišajníkov, machov, vres obyčajný a v celej oblasti je bohatý výskyt húb.
Geologický podklad Malej Fatry je veľmi pestrý a závisle od neho sa mení i rastlinstvo. Z endemických druhov tu rastie klinček lesklý, klinček včasný, lomikameň trváci, zubačka lahočnatá a ďalšie. Z predľadovej doby sa tu nachádza kortúza Matthiolová. Z reliktných druhov, ktoré prežili ľadovú dobu, sa tu zachovala borovica lesná, tis obyčajný a dryádka osemlístková. Hoci je rastlinstvo Malej Fatry silne poznačené ľudskými zásahmi, predsa sa tu na určitých miestach zachovali veľmi cenné spoločenstvá, a preto sa zabezpečuje ich stála ochrana.
Živočíšstvo.
Pestré druhové rozšírenie fauny je výsledkom dlhodobého vývoja, pôsobenia prírodných činiteľov a zásahov človeka. Jej dnešný stav sa formoval od konca posledného zaľadnenia. V okrajových častiach kotlín, v údolných nivách a na lúkach s pestrou vegetáciou, sa vyskytujú viaceré druhy hmyzu, motýľov, chrobákov, dvojkrídlovcov a ďalšie. Na faunu sú bohaté nižšie časti pohorí, druhy viazané na lesné prostredie. Z hmyzožravcov je to na lúkach a v krovinách žijúci krt obyčajný, piskor obyčajný a jež východoeurópsky. Vo vlhkých miestach jaskýň, v štrbinách skál, bodov a dutinách stromov žije početná skupina netopierov.
Na vodné prostredie – močiare a neznečistené nádrže sú viazané obojživelníky ako ropucha zelená, skokan hnedý, rosnička zelená a salamandra škvrnitá. Z plazov je najrozšírenejšia jašterica krátkohlavá, v chladnejších miestach jašterica živorodá a na skalách žije jašterica múrová. Jediným jedovatým hadom je vretenica obyčajná. Z dôvodu poklesu počtu plazov sú všetky druhy jašteríc chránené. Medzi 62 druhmi cicavcov má významné postavenie naša najväčšia šelma – medveď hnedý, ktorý má v okrese Žilina západnú hranicu svojho rozšírenia. Ďalej je to rys ostrovid, ojedinele sa vyskytuje i mačka divá a jazvec lesný. Zo šeliem je to líška obyčajná, kuna lesná, kuna skalná, lasica hranostaj a len ojedinele sa v čistých vodách vyskytuje vydra riečna. Z poľovnej zveri je to najmä jelenia, srnčia a čierna zver a o ich reguláciu sa starajú poľovnícke združenia a štátne lesy.
Vtáctvo intravilánu mesta Žilina sa vyznačuje druhmi, ktoré sú viazané na blízkosť človeka, nakoľko tu nachádzajú ochranu a priaznivé potravinové podmienky. Typickými a hojne zastúpenými druhmi sú najmä hrdlička záhradná, škorec obyčajný, drozd čierny a vrabec domový. Menšia časť vtáctva sa vyskytuje celoročne, časť prichádza k nám zimovať. Sú to druhy hibernujúce (napríklad chochláč severský), iné sem zalietajú náhodne (druhy eratické). Najväčšia časť našich operencov však patrí k sťahovavým vtákom, ktoré majú zimoviská v južnej a juhozápadnej Európe, niektoré druhy až v rovníkovej Afrike. Vtáctvo Žiliny sa vyznačuje veľkou pestrosťou, na čom má zásluhu najmä blízkosť hôr a vodných plôch. V katastrálnom území mesta Žilina sa dosiaľ zistilo 148 druhov, z ktorých pravidelne hniezdi 68 druhov (45,9 %).
Časti mesta.
Žilina má 20 mestských častí:
"Ostatné lokálne časti": Frambor, Hruštiny, Kálov, Malá Praha, Považský Chlmec, Rudiny, Šašvárka, Šibenice, Veľký diel a Závažie.
Námestia.
V Žiline sa (v roku 2017) nachádza 17 námestí a medzi najznámejšie patria Námestie A. Hlinku a Mariánske námestie. Obidve sú súčasťou pešej zóny v historickom centre mesta a bývajú dejiskom dôležitých mestských kultúrno-spoločenských akcií.
Symboly mesta.
Erb mesta pozostáva zo štítu, dvojkríža a dvoch hviezd na olivovozelenom podklade. Dvojkríž a hviezdy sú zlaté (resp. žlté). Dvojkríž má byzantský pôvod, vychádzajúci z cyrilo-metodskej tradície. Erb mesta Žilina má vysokú heraldickú hodnotu a patrí medzi najstaršie mestské erby na Slovensku. Prvé vyobrazenie znaku mesta pochádza z roku 1379.
Vlajka mesta je vodorovne rozdelená na horný žltý a dolný zelený pruh. Vľavo hore je umiestnený erb mesta.
Pečať mesta je kruhová. V strede je erb so štítom a dvojkrížom. Okolo pečate sa nachádza latinský nápis "SIGILLUM, CIVIUM. DE. ZILINA" (doslovne po slovensky: „pečať, občanov zo Žiliny“).
Dejiny.
Praveké osídlenie.
Doba kamenná.
Prvý nález zo staršej doby kamennej pochádza z obdobia lovcov mamutov. Kosti mamutov sa našli pri niekdajšom kine Úsvit, v Považskom Chlmci a v bývalej tehelni (medzi Malou Prahou a „Rondlom“). Najstarším dokladom osídlenia sú nálezy v dnešnej mestskej časti Závodie z neskoršej doby kamenej (okolo 20 000 rokov pred Kr.). Našli sa tu kamenné nástroje, oštepy a pazúriky z oblasti dnešného Poľska, čo vysvetľuje sťahovanie ľudí na juh za teplejším podnebím a za zverou.
Ľudia lovili soby či mamuty, ktoré v tom čase žili v oblastiach so studeným podnebím, aké bolo vtedy i v okolí dnešného mesta. Do príchodu ľudí ovládajúcich poľnohospodárstvo (5000 – 4000 pred Kr.) sú poznatky o živote na území Žiliny minimálne. Kmeň ľudí ovládajúcich poľnohospodárstvo, patriaci do tzv. "lengyelskej kultúrnej skupiny", sa podľa nálezov usídlil v Brodne, kde bol nájdený sekeromlat a v Žilinskej Lehote, kde sa našli sekerky. Keramika z neskorej doby kamennej, ktorá sa našla v okolí mesta, potvrdzuje jednoznačné osídlenie okolia Žiliny.
Doba bronzová.
V strednej Európe trvala doba bronzová v rozmedzí rokov 2 000 – 700 pred Kristom, na Slovensku to bolo okolo 1 800 – 750 pred Kristom. Popolnicové pohrebisko človeka z tohto obdobia sa našlo pri terajšom evanjelickom kostole, kde bolo nájdených 10 hrobov. Ľudia boli pochovávaní žiarovým spôsobom a v hlinených nádobkách (popolniciach) boli okrem popola a kostí i milodary a hrobová keramika. Okrem popolnicových hrobov sa pochovávalo aj do jamkových hrobov a náčelníkov v neskorom období pochovávali pod mohyly. Doba bronzová bola obdobím tzv. "lužickej kultúry", ktorej ľudia žili v osadách, pozostávajúcich z niekoľkých obytných a hospodárskych domov. Takéto osady sa nachádzali na Šefranici, Frambore, v Závodí, Brodne, Bánovej a Strážove.
Hradiská.
Na obranu proti nepriateľovi si ľudia stavali opevnené hradiská. Boli to veľké priestranstvá, obohnané drevenou ohradou, ktorá bola zosilnená valom z kmeňov a udupanej hliny. Väčšina hradísk bola vybudovaná na vyvýšeninách alebo na miestach chránených vodou. Počas ohrozenia bolo hradisko útočišťom všetkých obyvateľov z okolia a žili tu prevažne roľníci, remeselníci a obchodníci. V každom hradisku žil kmeňový náčelník – vojvoda. Pozostatky hradísk sa nachádzajú aj v okolí Žiliny a boli to obranné, kultúrne, hospodárske i obchodné centrá. Významné hradisko, stojace nad starou obchodnou cestou popri Váhu, sa nachádzalo v Divinke na Veľkom vrchu, kde sa našli zvyšky nádob z vypálenej hliny. Ďalšie významné hradiská boli na Straníku a v Závodí, kde sa zachovali aj pozostatky valov, ktoré ich obkolesovali. Sústreďovala sa v nich remeselná výroba a výmenný obchod.
Doba železná.
V dobe železnej (750 pred Kr. – 100 po Kr.) pretrvávalo osídlenie na hradiskách, kde sa udržiaval ľud "lužickej kultúry – púchovskej skupiny". Sídliská z tohto obdobia sa našli vo viacerých pričlenených obciach. V prvom storočí pred Kr. osídlili naše územie keltské kmene, ktoré sem priniesli dokonalejší spôsob spracúvania kovov. Potvrdené sú osídlenia na Šefranici, Frambore, v Strážove a malá osada bola nedávno zistená i v priestore dnešného farského kostola. Život pokračoval i na hradiskách na Straníku, v Závodí aj v Divinke, kde sa našli keltské mince, ktoré svedčia o rozvinutom hospodárstve. V prvom storočí po Kr. tu však osídlenie zaniklo, pravdepodobne vpádom nejakého cudzieho etnika.
Doba rímska.
Keď Germáni ovládli po Keltoch územie strednej Európy, na severnom Slovensku žili Kvádi a Markomani, s ktorými viedli vojny Rimania. Po Rimanoch ostali v Žiline tri poklady mincí a v Strážove keramika. V neskoršom období týmto územím prešli germánski Góti a Longobardi.
Stredovek Žiliny.
Doba Slovanov.
Do Žilinskej kotliny prišli Slovania v konečnej fáze sťahovania národov v 5. – 6. storočí po Kr. Vytlačili prípadne splynuli s pôvodným obyvateľstvom a obsadili niektoré predtým využívané sídliská – polozemnica so slovanskou keramikou sa našla napr. na Frambore, kde boli nájdené ďalšie štyri objekty z nasledujúceho storočia. Práve staroslovanské nálezy v tejto lokalite, patriace medzi najstaršie na Slovensku, zmenili dovtedajší pohľad na osídľovanie tohto územia Slovanmi. Potvrdilo sa, že toto etnikum prichádzalo už okolo roku 500 zo severu a horské kotliny neboli osídľované od juhu, ako sa myslelo. V 9. storočí stál sídliskový objekt z obdobia Veľkej Moravy na Bôriku pri bývalom letnom kine, v ktorého okolí bolo nájdených viacero podobných osád dvorcového charakteru. V 9. storočí bol v meste podľa povesti postavený prvý románsky kostol.
V Bánovej a v Žiline-Chrasti sa našli slovanské mohylníky, kde boli pochovávaní bojovníci z centra Veľkej Moravy. Šíriť sa sem začalo kresťanstvo a opätovne bolo osídlené hradisko v Divinke. Z 11. storočia pochádzajú slovanské sídliská nájdené v Bánovej, Závodí a na Šefranici. Z neskoršieho obdobia sa o živote (nielen) v Žilinskej kotline zachovali už aj písomné záznamy.
Vznik mesta.
Najstaršia zachovaná písomná zmienka o Žiline pochádza z roku 1208, kedy Žilinu tvorilo niekoľko slovenských osád, rozptýlených 0,5 od Kostola sv. Štefana (v latinsky písanej listine nitrianskeho župana Tomáša sa územie Žiliny nazýva "terra de Selinan" čiže „"Zem Žiliny/Žilinská"“). Najväčšia z osád sa pravdepodobne nachádzala na mieste súčasného historického jadra Žiliny. Jeho súčasťou bol aj kostol s polkruhovou apsidou, nachádzajúci sa na mieste súčasného Farského kostola, ktorého základy vytŕčajú spod súčasnej stavby. Pravdepodobne táto z osád bola koncom 13. storočia zničená, poškodený bol i jej kostol, ktorý bol následne podľa výskumu archeológov opravovaný. 
Žilinský hrad.
Existencia Žilinského hradu je potvrdená viacerými listinami. Hoci prvá zmienka, spomínajúca vlastníka Matúša Čáka Trenčianskeho, je z roku 1318, predpokladá sa, že hrad je ešte o niečo starší. Ďalšie zmienky sú z rokov 1397 a 1454, kde sa hrad spomína naposledy. Jeho poloha a teda priamo ani existencia nebola zistená až do roku 2008, kedy boli pri výstavbe OC Mirage objavené základy mohutnej veže. Základy hradnej veže boli zakomponované do budovy nákupného centra.
Založenie mesta.
Nemeckí kolonisti zo sliezskeho Tešínskeho kniežatstva začali pred rokom 1300 stavať nové sídlo. Jadrom budúceho mesta sa stal tzv. rínok (dnešné Mariánske námestie), čím sa kostol i hrad ocitli na jeho severnom okraji. Z roku 1312 pochádza prvá zmienka o Žiline ako meste, hoci po právnej stránke sa Žilina stala mestom niekoľko rokov predtým. V ďalších rokoch sa dostala do vlastníctva Matúša Čáka Trenčianskeho a po jeho smrti v roku 1321 sa Žilina stala mestom na kráľovskej pôde. V tomto roku uhorský kráľ Karol Róbert oslobodil mesto od mýta a udelil mu ďalšie výsady. Najstaršia známa pečať s erbom Žiliny je z roku 1379, hoci jej typárium bolo vyhotovené ešte za Arpádovcov. Počas 14. storočia bola Žilina malé mesto a počet obyvateľov zrejme neprekročil 900.
Kráľ Karol Róbert.
Karol Róbert navštívil Žilinu 12. júla 1321 a udelil jej privilégiá – míľové právo, právo rybolovu a trhové právo. V roku 1325 dostal prvý známy richtár (fojt) Žiliny Ján Petzold do dedičného prenájmu osadu Krásno. Jeho syn Dominik slúžil v armáde u kráľa Ľudovíta I. Veľkého z rodu Anjouovcov.
Kráľ Ľudovít I. Veľký.
Žilina dostala od Ľudovíta I. Veľkého právo výročného trhu (jarmoku) v roku 1357. Táto výsada bola dôležitým impulzom pre rozmach remesiel i obchodu v meste a nevyhnutným právnym predpokladom zabezpečenia prosperity jeho obyvateľov. V roku 1364 dal vybudovať tzv. „Cestu kráľovského kuriéra“ Považím do Košíc a Žilina bola jedným z miest, v ktorých sa vyberalo mýto. V roku 1369 zakázal kráľ Ľudovít používať Žiline tešínske právo a mesto začalo používať právo magdeburské. Tým sa riadila aj Krupina a zmena priniesla zlepšenie postavenia mešťanov a obmedzenie práv dedičného richtára. 7. mája 1381 získalo slovenské obyvateľstvo majúce prevahu v počte obyvateľov listinou "Privilegium pro Slavis" rovnoprávnosť s nemeckými kolonistami. Bola vydaná uhorským a poľským kráľom Ľudovítom a stanovila podiel počtu členov mestskej rady (polovica Slovákov a polovica Nemcov v pomere 6:6). Originál listiny sa nezachoval, existuje len kópia, ktorú vyrobili v Kláštore pod Znievom. Od roku 1382 bola Žilina podriadená na základe listiny taverníkovi, ktorý mal riešiť sťažnosti obyvateľov mesta a brániť ich výsady.
Žilinská mestská kniha.
V období kráľa Ľudovíta I. vznikla aj Žilinská mestská kniha, významná literárna a právna pamiatka. Obsahuje prepis magdeburského práva, ktorý vyhotovil Mikuláš z Lukovej, čiže právo používané v meste Krupina, hospodárske zápisy v meste, súdne zápisy a zápisy z mestskej rady v Žiline. Knihu tvorí 149 popísaných listov, nachádzajúcich sa v koženej väzbe s rozmermi "29 x ". Prvý zápis v slovenčine sa v knihe objavil v roku 1451 a posledné zápisy pochádzajú z roku 1561. Je najstaršou a najvýznamnejšou jazykovou a právnou pamiatkou Slovenska a má stredoeurópsky význam.
Žigmund Luxemburský.
Žigmund Luxemburský v roku 1397 potvrdil Žiline pôvodné výsady a na 10 rokov ju oslobodil od plnenia pohraničného cla. Znamená to, že v Žiline boli obchodníci, ktorí sa zaoberali diaľkovým obchodom. V roku 1405 sa Žilina zúčastnila na krajinskom zhromaždení kráľovských miest, mestečiek a slobodných obcí v Budíne, čo svedčí o hospodárskom rozmachu. Žigmund vydal malý dekrét a privilégium, v ktorom dal príkaz na opevnenie mesta. Počas rokov 1431 až 1434 Žilinu dvakrát dobyli a vypálili husitské vojská a na určitý čas mesto upadlo. Radnica vtedy stála pravdepodobne niekde v strede mesta, od tejto doby je vo východnom rohu Mariánskeho námestia. Vpád husitov zanechal dôsledky aj na postavení Nemcov v meste. Žilina sa stáva slovenským mestom, v mestskej rade sa objavuje stále menej Nemcov a v Žilinskej mestskej knihe sa začína písať slovakizovanou češtinou.
Obyvateľstvo v histórii.
V 14. storočí mala Žilina okolo 100 domov a 800 obyvateľov. Na konci storočia sa pravdepodobne začali stavať predmestia – Kálov a Predmestie (Predmestská ulica). Tým sa zvýšil počet domov aj obyvateľov a mesto sa zaradilo medzi väčšie malé mestá s 1 000 – 2 000 obyvateľmi. Tento stav pretrval až do 17. storočia. Obyvateľstvo tvorili plnoprávni mešťania a mestská chudoba, pričom plnoprávni mešťania mali domové právo, viažuce sa k domu a gruntu. Patrili k nim mestskí patricijovia, remeselníci a obchodníci, ktorí bývali na Rínku alebo v jeho blízkosti. Patricijovia boli najbohatšie rody, ktoré sa podieľali na riadení mesta v mestskej rade (lokátori).
Žilina v rokoch 1438 – 1521.
Pravdepodobne od roku 1422 sa volil (predtým dedičný) richtár na jeden rok. Isté je to od roku 1475 (až na výnimku – Blažeja a Doroty Podmanických, ktorí sa zmocnili Žiliny v rokoch 14791483).
Prvý most cez Váh.
Z roku 1438 pochádza najstaršia zmienka o moste cez Váh pri Budatíne. Most umožnil lepšie spojenie najmä so Sliezskom, a teda s územím Poľska, Česka i Nemecka. Na moste sa, tak ako aj na "Ceste kráľovského kuriéra" z Považia do Košíc, vyberalo mýto.
Matej Korvín.
Kráľ Matej Korvín povolil Žilinčanom konanie výročného trhu na Michala a v roku 1458 ich oslobodil na dva roky od platenia pohraničného cla. V roku 1474 oslobodil Žilinu na tri roky od platenia mimoriadnych daní s podmienkou, Že si vybuduje opevnenie. Výstavbou murovaného opevnenia by sa Žilina mohla stať slobodným kráľovským mestom, čo by jej prinieslo viac slobôd a hospodárskych výhod. Mesto však postupne budovalo len kamenné násypy – valy (pozostatkom sú názvy ulíc „Horný a Dolný val“), slobodným kráľovským mestom nikdy nebolo.
Školstvo.
V roku 1469 sa prvýkrát spomína mestská cirkevná škola a jej učiteľ majster Ján, bol prvým mestským pisárom. Škola sídlila v budove pri farskom kostole, kde sa dnes nachádza Mestské divadlo.
Remeselníctvo.
V tomto období bola Žilina významným centrom remeselníckej výroby. V 14. storočí v meste pôsobilo viacero remeselníkov, ktorí sa v 15. storočí začali združovať do cechov, chrániacich ich hospodárske záujmy. Artikuly cechu kožušníkov pochádzajú z roku 1488, v nasledujúcich rokoch vznikli krajčírsky, mäsiarsky, kováčsky, súkennícky a ďalšie cechy. Na ich čele bol cechmajster, ktorý spravoval jednu dielňu. V cechoch nechýbal pisár, šafár, tovariši a učni. Cechy riadili život členov mesta a zhromaždenia sa konali zväčša na rínku (dnešné Mariánske námestie).
Ľudovít II. Jagelovský.
Ľudovít II. Jagelovský daroval v roku 1508 Žilinu Jánovi Podmanickému, ktorý sa chcel zmocniť žilinského richtárstva. V dvadsiatych rokoch Žilina patrila pod Zápoľských a stala sa typickým zemepanským mestom. V roku 1521 mesto postihol veľký požiar. Pôvodné domy, ktoré od počiatkov vzniku mesta stáli na námestí, boli prestavané do renesančného slohu.
Zoznam najvyšších predstaviteľov Žiliny v rokoch 1325 – 1520.
Od roku 1520 až do roku 1848 mala Žilina len volených richtárov. Vo funkcii pôsobili od apríla uvedeného roku až do voľby nového richtára v apríli nasledujúceho roku. Od roku 1771 pôsobili richtári vo funkcii od 1. novembra predchádzajúceho roku do 1. novembra uvedeného roku.
Žilina za neskorého feudalizmu (1526 – 1848).
Obdobie bojov feudálov v 1. polovici 16. storočia.
Bitka pri Moháči v roku 1526 ovplyvnila ďalší rozvoj a život Žiliny. Nastal čas vojen, bojov a povstaní. Ján Zápoľský dal mesto do zálohu veľmožovi Burianovi Světlovskému z Vlčnova, neskôr ho daroval Mikulášovi Kostkovi, ktorý však porušoval jeho výsady, čo vyústilo v potvrdenie výsad Karola Róberta a Márie I. Jánom Zápoľským. V roku 1540 sa do Žiliny nasťahovali ozbrojenci Podmanických s úmyslom získať mesto a farský kostol prebudovali na pevnosť. Po smrti Jána Zápoľského panovník Ferdinand I. Habsburský odňal Žilinu Kostkovcom za neposlušnosť a daroval ju Podmanickým. V roku 1548 vznikla dohoda medzi feudálmi, na základe ktorej získali Žilinu Kostkovci a Podmanickí Bytču a Hričov (Horný Hričov a Dolný Hričov). Obdobie týchto feudálnych bojov znamenalo pre Žilinu pokles počtu obyvateľstva.
V 16. storočí sa Žilina stala strediskom reformácie. V roku 1542 sa spomína protestantská škola vyššieho typu – akadémia. Sídlila v tej istej budove ako stará mestská škola a pretrvala až do začiatku 18. storočia. Študovali tu aj zahraniční študenti a učili tu osobnosti cirkevného života a spisovatelia ("J. Bánovský, E. Ladiver st., E. Ladiver ml., S. Nigríni, M. Ascanius – Haško"). Po smrti "Mikuláša Kostku" sa majiteľom Žiliny stal "Štefan Deršfi", po ktorom bol nájomníkom mesta za nedospelého "Mikuláša Deršfiho" "Ladislav Révay". Za svoje kruté zaobchádzanie so Žilinčanmi bol však napomenutý samotným kráľom. Prvá kníhtlačiareň začala v meste pôsobiť v roku 1665. V máji 1691 zriadili jezuiti v Žiline nižšiu strednú školu, ktorú neskôr pretvorili na nižšie gymnázium a v roku 1761 na riadne gymnázium.
Obdobie rozkvetu Žiliny (koniec 16. storočia – koniec 17. storočia).
Na prelome 16. a 17. storočia sa Žilina stala významným hospodárskym centrom širokého okolia. Dvakrát do týždňa sa tu konali trhy a šesťkrát do roka jarmoky, pred ktorými boli dobytčie trhy. Trhy a jarmoky zohrávali významnú úlohu v rámci celej krajiny. Najväčší rozvoj zaznamenala remeselná výroba a obchod, z čoho prosperovali žilinskí obchodníci, oslobodení od mýta a chránení privilégiami. Remeselná výroba sa sústreďovala v cechoch, z ktorých najvýznamnejší bol súkennícky cech s artikulami z roku 1569. V čase najväčšieho rozmachu sa v 120 – 150 súkenníckych dielňach vyrobilo 50 000 metrov látky. Cechové dielne sa sústreďovali na uliciach okolo Čepiela a najmä červené a biele súkno sa vyrábalo z ovčej vlny. Druhým cechom bol mäsiarsky, s dielňami na dnešnej Bottovej ulici a bitúnkom niekde pod farským kostolom. Ďalšími boli cech mlynárov, kožušníkov, krajčírov, kováčov, hrnčiarov, stolárov, debnárov a iné. V období najväčšieho rozkvetu pracovalo v Žiline asi 200 remeselníckych dielní (z toho 150 súkenníckych), združených do osemnástich cechov.
Mesto získavalo príjmy z daní remeselníkov a obchodníkov, trhových poplatkov, mýta, prevádzky svojich polí, troch mlynov, píly, pivovaru, predaja dreva, pltí a alkoholu. Vlastnilo tiež osady na Kysuciach, napríklad Krásno nad Kysucou. Výdavky smerovali na prevádzku radnice, špitála, kostolov, hospodárskych budov a svojich zamestnancov.
V roku 1610 sa pod patrónom palatína Juraja Turza konala najvýznamnejšia udalosť reformácie v Žiline. Zástupcovia evanjelickej cirkvi sa zišli na Žilinskej synode. Synoda dobudovala organizáciu evanjelickej cirkvi na Slovensku, ktorou sa aj formálne odtrhli od katolíckej cirkvi.
Rozvoju Žiliny nezabránili ani protihabsburské povstania, tridsaťročná vojna a vojny s Turkami. Žilinčania zorganizovali aj vlastnú domobranu, ktorá úspešne odrazila niektoré útoky. Rozvoj pretrval až do konca 17. storočia.
Ďalšími majiteľmi Žiliny boli "Mikuláš Esterházy", "Štefan Vešeléni" a "František Vešeléni". Ako poddanské mesto si zachovala všetky práva slobodného mesta (opevnenie, právo voliť richtára a samosprávne orgány, patronátne právo, právo meča, oslobodenie spod cudzích súdov, mýtne, míľové právo i právo rybolovu). Rozvoj sa skončil v posledných desaťročiach 17. storočia. V roku 1671 sa František Vešeléni neúspešne pokúsil o sprisahanie proti kráľovi Leopoldovi I., ktorému mesto pripadlo ako konfiškát. V roku 1665 vznikla v Žiline na Bottovej ulici kníhtlačiareň "Jána Dadana", v ktorej sa tlačila najmä cirkevná literatúra. Pretrvala až do roku 1704.
Zoznam najvyšších predstaviteľov Žiliny v rokoch 1524 – 1646
Od roku 1520 až do roku 1848 mala Žilina len volených richtárov. Vo funkcii pôsobili od apríla uvedeného roku až do voľby nového richtára v apríli nasledujúceho roku. Od roku 1771 pôsobili richtári vo funkcii od 1. novembra predchádzajúceho roku do 1. novembra uvedeného roku.
Vývoj v období od konca 17. storočia po rok 1848.
Éru prosperity a rozvoja zastavil požiar v roku 1678 a o rok neskôr aj mor. Žilinou prešli viaceré vojská zúčastňujúce sa protihabsburských povstaní a protitureckých bojov, ktoré drancovali sídla, ktorými prechádzali. Pri povstaní Imricha Tököliho bolo takto zničené žilinské predmestie. V roku 1685 prišli do Žiliny jezuiti, ktorí tu o šesť rokov neskôr založili gymnázium. Sídlilo v dome na rínku (dnešné Mariánske námestie), kde bol neskôr zariadený jezuitský kláštor. V tom období došlo k rekatolizácii a farský kostol pripadol katolíkom. Na podporu rekatolizácii prišli do mesta aj františkáni.
V roku 1686 pripadla Žilina "Pavlovi Esterházymu", ktorý podporoval rekatolizáciu. O päť rokov neskôr s ním uzavrela Žilina nerovnú dohodu, v ktorej sa musela vzdať väčšiny privilégií. Pokračovalo obdobie úpadku a hoci v roku 1700 žilo v meste 2 682 obyvateľov, morové epidémie v rokoch 17101713 populáciu opäť zredukovali. V roku 1723 začali františkáni výstavbu kostola svätej Barbory a o dvadsať rokov neskôr sa začala výstavba jezuitského kostola s kláštorom priamo na rínku. Na počesť zavŕšenia rekatolizácie dostala Žilina v roku 1738 sochu Immaculaty – Nepoškvrnenej Panny Márie, ktorá stojí na dnešnom Mariánskom námestí. Od roku 1776 do roku 1850 spravovali františkáni žilinské gymnázium. V 18. storočí sa udiali zmeny aj vo voľbe richtára, ktorý bol volený z troch kandidátov a schvaľovaný zemepánom. Podstatnú časť príjmov mesta tvorili (okrem poplatkov) úžitky z majetkov mesta, ktoré dávali do prenájmu.
V rokoch 1744 a 1756 postihli Žilinu ďalšie požiare. Cechy, ktoré už v polovici 18. storočia neboli schopné konkurovať, začali nahrádzať manufaktúry. Jednou z prvých bola v roku 1760 manufaktúra na plátno v Tepličke nad Váhom. Starý špitál, ktorý stál na konci Kálova, zničila povodeň a tak nový bol vybudovaný na Bratislavskej ceste. V roku 1831 postihla Žilinu cholera, čo podnietilo vznik sirotinca v budove niekdajšieho gymnázia biskupom "Jozefom Vurumom".
Novoveká Žilina (po roku 1848).
Premeny mesta po roku 1848.
Po veľkom požiari v roku 1848 mesto pristúpilo k rozsiahlej obnove. Zbúrané bolo mestské opevnenie, čo umožnilo jeho rozšírenie. Po zrušení poddanstva (v marci 1848) bola Žilina malým slobodným mestom. Významnou udalosťou bolo víťazstvo slovenských dobrovoľníkov nad maďarskými gardami v bitke pri Budatíne. Po skončení bojov, 4. januára 1849, vystúpili Ľudovít Štúr a Jozef Miloslav Hurban pred domom bývalej lekárne na dnešnom Mariánskom námestí, ktorí vyzvali Žilinčanov do boja za národné záujmy. V roku 1850 mala Žilina iba 2 326 obyvateľov, čo ju radilo medzi hospodársky málo významné mestá. V tom období bola výrazná stagnácia remesiel, ktorú ešte zvyšoval malý záujem o zastarané výrobky. Impulz k rozvoju malo byť aj založenie priemyselno-stavebnej školy v roku 1856. Dva roky nato postihlo Žilinu a široké okolie zemetrasenie.
Zlom v rozvoji mesta nastal v roku 1870, kedy 20. decembra o 11. hodine prišiel z Tešína po dobudovanej Košicko-bohumínskej železnici prvý parný vlak. Trať po dokončení spájala Bohumín a Ostravsko s Košicami. Na okraji mesta bola vybudovaná železničná stanica, ku ktorej bola z centra vybudovaná Národná, vtedajšia Železničná ulica. V roku 1874 vydal Alexander Lombardíni podla rukopisu historika "Ľ. Starka" prvú knihu o dejinách Žiliny – "Stručný dejepis slobodného mesta Žilina". Strategický dopravný a postupne i hospodársky význam Žiline natrvalo prinieslo dobudovanie Považskej železnice z Bratislavy a Trenčína v roku 1883. V čase sprevádzkovania Rajeckej železnice patrila Žilina k významným centrám horného Uhorska s rýchlo sa rozvíjajúcim priemyslom. 
Do Žiliny prenikal cudzí kapitál, čomu sa bránili slovenskí podnikatelia zakladaním nových podnikov (sporiteľňa, úverový ústav). Koncom 19. storočia v územne sa rozrastajúcej Žiline vznikli prvé priemyselné závody; najstaršia bola Uhorská továreň na vlnené látky, vojenské súkno a pokrovce (ľudovo Súkenka, dnes Slovena). Založil ju v roku 1890 brniansky podnikateľ "Karol Löw" a poskytovala pracovné možnosti najmä pre ľudí postihnutých požiarom, ktorý zachvátil Žilinu v roku 1886. V roku 1893 bola založená továreň Hungária – Uhorská spoločnosť na výrobu kyseliny sírovej, umelých hnojív a chemických produktov, dnes Považské chemické závody a v tom istom roku postavili pri Rajčanke elektrotechnický závod Helios. Podnik vyrábal dynamá a elektromotory, neskôr i telefónne a elektrické signalizačné zariadenia a na Rajčanke postavil aj malú vodnú elektráreň.
V rokoch 18741911 bola Žilina zaradená medzi veľké obce, čím sa znížili jej poplatky. Na jej čele stálo obecné zastupiteľstvo z voleným richtárom. Od polovice 19. storočia po začiatok 20. storočia počet obyvateľov Žiliny vzrastal a v roku 1900 mala 5 000 obyvateľov. Do mesta prichádzali vidiečania, ktorí našli prácu v továrňach, no značný bol aj príchod cudzincov, najmä Čechov a Židov (finančníci). V roku 1903 sa v meste konala Hornouhorská priemyselná výstava, ktorá mala význam pre rozvoj hospodárstva Slovenska a tiež Žiliny. Ďalšie závody vznikli začiatkom 20. storočia, predovšetkým továreň na výroby celulózy (1905) – dnes Tento, a. s., továreň na výrobu dechtu (1907) – dnešná Drevoindustria, a. s. a továreň na zápalky (1915). Keďže vodná elektráreň kapacitne pre Žilinu nepostačovala, v roku 1908 postavili novú – párnu elektráreň medzi ulicou Republiky a ulicou M. R. Štefánika, ktorá používala kamenné uhlie z okolia Ostravy. V rokoch 19071908 v meste zriadili kanalizáciu a vodovod, telefón, telegraf, zaviedli elektrinu. V tomto období sa začína v rámci žilinskej reálky v meste rozvíjať šport. V roku 1908 vznikol "Zsolnai Testgyakorlók Köre" terajší MŠK Žilina. V roku 1911 mala Žilina už 11 000, prevažne slovenských obyvateľov, čo sa prejavilo na národnom povedomí žilinskej inteligencie.
V areáli dnešnej nemocnice založil Vojtech Spanyol očné oddelenie, ktoré sa rýchlo rozširovalo. Významní žilinskí lekári boli "I. P. Makovický", ktorý odišiel do Ruska a stal sa tam osobným lekárom spisovateľa "L. N. Tolstého", a Ivan Hálek, ktorý od roku 1905 pôsobil ako lekár v Žiline a v roku 1919 sa stal vládnym referentom pre správu Slovenska so sídlom v Žiline. Posledný menovaný založil v roku 1922 v Bytčici detskú nemocnicu.
31. mája 1912 bola v Žiline založená prvá politická strana – Sociálno-demokratická strana, v roku 1913 vznikla Slovenská ľudová strana a jej predsedom sa stal Andrej Hlinka. Keď v júli 1914 vypukla prvá svetová vojna, činnosť politických strán a odborových organizácií bola prerušená a vojna a vojnové hospodárstvo postihlo všetky vrstvy obyvateľstva. Osobitnú skupinu tvorili vojnoví zajatci, ktorých tábor bol zriadený v priestore dnešných kasární na Rajeckej ceste. Zajatci pracovali i v niektorých žilinských závodoch. V žilinských kasárňach bola zriadená dočasná vojenská nemocnica, kam privážali ranených z frontu. Veľký vojenský cintorín padlých v prvej svetovej vojne postavili na mieste dnešnej estakády pri mestskom cintoríne. V Žiline sa viackrát konali štrajky za zlepšenie životnej úrovne robotníkov, na ktorých vyjadrili aj svoje politické požiadavky. V júni 1918 sa konal celouhorský štrajk za ukončenie vojny, do ktorého sa zapojili aj obyvatelia Žiliny.
Žilina v Česko-Slovensku.
Žilina v 1905 tretím najrýchlejšie sa rozvíjajúcim mesto na Slovensku a rozvoj priemyslu a obchodu znamenal rozvoj mesta, zmenu národnostnej štruktúry a sociálnej skladby.
 Roku 1919 mala Žilina už 11 996 obyvateľov, z toho:
V období 1. ČSR v Žiline pribúdali Židia. Popri veľkých závodoch sa rozvíjali aj menšie podniky a v meste pracovalo veľa živnostníkov. Po vzniku ČSR vzniklo i Ministerstvo s plnou mocou pre správu Slovenska na čele s Vavrom Šrobárom, ktorého sídlom od 12. decembra 1918 do 2. februára 1919 bola Žilina. Dočasne tak bola sídlom slovenskej vlády a hlavným mestom Slovenska. Sídlo Šrobárovej vlády bola budova na rohu ulice J. M. Hurbana a Hodžovej ulice, kde sa dnes nachádza reliéfna tabuľa. Od roku 1919 tu sídlila Slovenská banka. Druhým žilinským sídlom Šrobárovej vlády bola budova na Národnej ulici, samotný Šrobár bol najskôr ubytovaný núdzovo v hoteli, ktorý patril "Pavlovi Folkmanovi", neskôr v byte "MUDr. Ivana Hálka" (v Makovického dome). 3. februára 1919 sa ministerstvo presťahovalo do Bratislavy.
Žilina patrila k prvým mestám na Slovensku, ktoré sa prihlásili k Martinskej deklarácii (30. októbra 1918). Už 2. novembra 1918 bol na ľudovom zhromaždení v Mestskom dome zvolený šesťčlenný Slovenský miestny výbor, na čele so žilinským kaplánom Tomášom Ružičkom. Tomáš Ruzička pôsobil v Žiline od roku 1921 až do svojej smrti v roku 1947, zaslúžil sa o výstavbu Katolíckeho domu a založil chudobinec. Na jeho pozvanie prišli do Žiliny v roku 1936 saleziáni. 19. decembra 1919 sa v telocvični reálneho gymnázia konalo zakladajúce zhromaždenie obnovenej Slovenskej ľudovej strany (SĽS). Jedným zo zakladateľov bol aj katolícky kňaz a profesor žilinského gymnázia Jozef Kačka, ktorý sa tiež podieľal na programe SĽS. Jej staronovým predsedom sa stal Andrej Hlinka. Žilina bola pôsobiskom viacerých významných funkcionárov tejto strany a jej významným centrom a stala sa jej baštou vo všetkých voľbách. 
Sociálnodemokratická strana obnovila svoju činnosť 25. novembra 1918 v Žiline a veľkú aktivitu vyvíjala na začiatku roku 1919. V roku 1919 zorganizovali štrajk proti opatreniam Šrobárovej vlády v Žiline, neskôr tu zorganizovala viacero štrajkov, či už za zlepšenie životnej úrovne žilinského proletariátu alebo proti Hlinkovej slovenskej ľudovej strane (HSĽS). 26. augusta a 21. septembra 1919 zorganizovali sociálnodemokratické organizačné masové protiľudácke zhromaždenia. 14. marca 1920 sa v Žiline uskutočnila zjednocovacia konferencia maďarských a nemeckých sociálnych demokratov s česko-slovenským robotníckym hnutím. V sociálnej demokracii nastal vnútorný boj, ktorý vyvrcholil založením KSČ. 21. júna 1921 sa v Žiline konala členská schôdzka miestnej organizácie strany a jej popredným predstaviteľom bol Augustín Androvič-Várnai.
1. mája 1923 bolo v Žiline založené česko-slovenské výrobné družstvo Interhelpo, ktorého členovia pomáhali budovať základy priemyslu v sovietskych krajinách. V období ČSR boli postavené dve budovy pre základné školy, dievčenské gymnázium na Ulici J. M. Hurbana, Grand bio Universum (dnes Dom umenia Fatra, 1921), v tomto roku sa tu konala aj premiéra filmu Jánošík a zriadená bola mestská hudobná škola. 15. októbra 1924 bola otvorená Mestská verejná knižnica v Žiline, predchodca dnešnej Krajskej knižnice. Nasledovala budova pre spolok Sokol (1931) a synagógu (1933) – dnes bývalé kino Úsvit a kino Centrum. V roku 1935 postavili evanjelický kostol a letisko na Vlčincoch.
Dňa 4. septembra 1938 sa uskutočnila v Žiline mohutná manifestácia na obranu republiky, ktorej cieľom bolo vyjadriť úsilie o nezávislosť, jednotu a suverenitu ČSR. Prijatú rezolúciu podpísalo 52 spolkov vrátane HSĽS. Žilina sa stala miestom významných podujatí HSĽS a rôznych spolkov, ktoré podporovali jej autonomistický program.
Žilina v I. Slovenskej republike.
Potom, čo začalo Nemecko so snahami o rozklad ČSR, sa autonómia Slovenska stala realitou. Miestom jej vyhlásenia bola Žilina. 5. októbra 1938 rokovali poslanci HSĽS v budove Katolíckeho domu, v hoteli Rémy rokovali o spoločnom postoji k autonómii predstavitelia iných strán. Napokon sa k dohode pripojili i poslanci ostatných siedmich strán (Agrárna, SNS a iné). Strany podpísali dohodu, ktorá vošla do dejín ako Žilinská dohoda. 6. októbra bola z balkóna Katolíckeho domu vyhlásená autonómia z úst Dr. Jozefa Tisu. V ten istý deň sa konalo v Žiline protičeské zhromaždenie a komunistická strana prešla do ilegality. Žilina sa tak stala miestom vyvrcholenia Pittsburskej dohody. Rozvoj Žiliny sa nezastavil ani po vzniku slovenského štátu, hoci to bolo v čase vojny a totalitnej vlády HSĽS, na čom mal veľkú zásluhu najvyšší predstaviteľ Žiliny, "Dr. Vojtech Tvrdý". Zaslúžil sa o výstavbu a rekonštrukciu mnohých budov či zariadenie viacerých inštitúcií v meste, napríklad v rokoch 19411942 bola zrekonštruovaná Burianova veža (v jej hornej časti vybudovali vyhliadkovú ochodzu so stĺpmi, ktoré spájajú oblúky). Zrekonštruovaný bol aj farský kostol a balustráda nachádzajúca sa pri ňom, v ktorej od októbra 1939 stála na prvom podlaží socha Antona Bernoláka, prevezená z Nových Zámkov.
V júli 1942 položili základný kameň budovy Reprezentačného domu, ktorého stavba bola dokončená v roku 1944 a stala sa sídlom divadla a škôl. Ďalšou významnou stavbou postavenou v tomto období je budova tržnice. Opravená bola aj socha Immaculaty na Mariánskom námestí a začala sa stavať veľká administratívna budova elektrární na rohu Kukučínovej a Ul. republiky (19411943). Dokončil sa tiež park na Bôriku a založené boli viaceré kultúrne inštitúcie, napríklad mestské múzeum – drotárske múzeum a bábkové divadlo.
Mestskí predstavitelia sa usilovali, aby sa Žilina stala centrom župy, žiadali tiež výstavbu vysokej školy a obchodnej akadémie, premiestnenie riaditeľstva železníc a uvažovalo sa, že Žilina sa stane hlavným mestom Slovenska. Ani jeden z týchto zámerov sa nestal skutočnosťou. V roku 1942 vznikol na okraji mesta sústreďovací tábor pre Židov, keďže mestská rada na čele so starostom Vojtechom Tvrdým nesúhlasila, aby bol tábor vybudovaný na území mesta . Prešlo ním okolo 27 000 Židov a bol pod správou Hlinkových gárd. Deportácia prebiehala zo stanice Žilina-Záriečie a väčšina z deportovaných zahynula neskôr v nemeckých koncentračných táboroch v Poľsku.
V jesenných mesiacoch roku 1944 slovenskí politici začali pripravovať ozbrojené povstanie proti nacistickej vláde. Prípravy sa uskutočňovali ťažko a tajne, keďže v Žiline sa nachádzalo asi 350 nemeckých vojakov, koordinujúcich postup nemeckých vojsk na východný front. 29. augusta 1944 "mjr. Dobrovodský", predstaviteľ Slovenského národného povstania, uskutočnil protifašistický prevrat v žilinskej posádke (žilinské kasárne), keďže jej podplukovník bol spätý s HSĽS. Časť dôstojníkov sa odmietla k povstaniu pripojiť a bola vyhlásená všeobecná mobilizácia, ktorá spôsobila vyzbrojovanie dobrovoľníkov z mesta a okolia. Nemecká hliadka, ktorá bola v meste, sa hneď zabarikádovala v budove dievčenského gymnázia na Ulici J. M. Hurbana a kontrolovala okolité ulice. Ostatní nemeckí vojaci sa zabarikádovali v synagóge, hlavnej pošte a finančnom paláci, povstalci obsadili hlavnú železničnú stanicu, stanicu na Novej Žiline a ostatné pošty. Ráno 30. augusta zaútočil tank, ktorý sem prišiel z Martina, na dievčenské gymnázium, poškodil ho, no Nemcov nezlikvidoval. Žilinská posádka sa tak ako prvá postavila na odpor nemeckým vojskám. V tento deň však od západu prichádzalo nemecké vojsko, ktoré zdolalo povstalecké čaty, zabraňujúce jeho postupu západne od Žiliny. Povstalci sa preto hneď presunuli do úžiny pri Strečne, kde zaujali obranné postavenie spolu s vojakmi povstaleckej martinskej pechoty. V boji sa zúčastnili popri povstalcoch zo Žiliny i juhoslovanskí a francúzski partizáni pod velením Georgesa de Lannuriena, dnes čestného občana mesta. Boje pri Strečne trvali do 5. septembra.
Nemcom sa podarilo zajať komisára partizánskej brigády "Antona Sedláčka", ktorého po krutom mučení 15. novembra 1944 v Sade SNP verejne popravili. Pamätná tabuľa na jeho počesť sa nachádza na Remeselníckom dome. Fašistické čistky však pokračovali a oslobodzovanie mesta sa začalo až v druhej polovici apríla 1945. Tvrdé boje sa odohrávali v Malej Fatre, na Polome. Spoločne so sovietskymi vojskami bojovali jednotky 1. čs. armádneho zboru a nemeckí nacisti sa snažili spomaliť ich postup. Podmínovali železničnú stanicu a mesto sa stalo cieľom bombardovania – 11. apríla bomba dopadla na koniec Hviezdoslavovej ulice, 16. apríla ďalšie zasiahli budovu divadla, budovu na Hlinkovom námestí a časť Predmestia a napokon 17. apríla bolo bombardované dievčenské gymnázium, Ulica J. M. Hurbana, Kmeťova ulica a zriaďovacia stanica. 30. apríla, po oslobodení Polomu, sa v ranných hodinách nemeckí vojaci zo Žiliny stiahli a do mesta prišli ruskí a slovenskí vojaci na čele s "generálom Karlom Klapánkom". Obyvatelia vychádzali z pivníc, aby privítali osloboditeľov a na súkenke vztýčili česko-slovenskú vlajku. 1 907 sovietskych vojakov, ktorí bojovali v priestore od Liptovského Mikuláša po Žilinu, je pochovaných na vojenskom cintoríne na Bôriku. Pamätník oslobodenia Žiliny sa nachádza v Sade SNP.
Žilina po roku 1945.
Od roku 1945 prešla Žilina zložitým vývojom. Hlavným riadiacim orgánom mesta sa stal mestský národný výbor. V roku 1949 pri novom územnom členení vznikol Žilinský kraj, ktorý existoval do roku 1960. Po zrušení kraja došlo na určitú dobu k stagnácii vo vývoji mesta. Počet obyvateľov mesta neustále rástol, čo si v roku 1949 vyžiadalo vznik mestskej hromadnej dopravy, ktorú zabezpečoval Dopravný podnik mesta Žiliny jednou linkou s niekoľkými autobusmi. Koncom 50. rokov sa začalo stavať sídlisko Hliny a v roku 1960 sa do Žiliny presťahovala z Prahy Vysoká škola dopravná, dnes Žilinská univerzita. Po roku 1968 nastalo v meste oživenie v súvislosti s rozvojom priemyslu (výstavba závodov na Kamennej ulici a Rajeckej ceste, podniku Avia, teplárne), výstavbou bytov a komunikácií a veľký rozvoj zaznamenalo aj školstvo a kultúra.
Začatie výstavby sídlisk:
Pribúdali i rodinné domy na Bôriku a v okrajových častiach mesta. K mestu boli postupne pričlenené viaceré okolité obce, z ktorých sa niektoré v roku 1990 osamostatnili. Po roku 1990 sa Žilina stáva samostatným samosprávnym celkom na čele s primátorom a mestským úradom (výkonný orgán). V tomto roku začala zásadná rekonštrukcia historického jadra mesta, mnohých ulíc i námestí. Začiatkom roku 1991 vznikli Okresný a Obvodový úrad v Žiline, Mestská polícia a začína vychádzať miestny týždenník Žilinský večerník. V tomto roku začala v Nemocnici s poliklinikou v Žiline pracovať letecká záchranárska služba, otvorená bola poliklinika na Vlčincoch. V roku 1992 začali rekonštruovať Národnú ulicu, v Dome techniky sa konal 1. ročník známej výstavy Expotour. Od roku 1993 sa začalo zasadanie mestského zastupiteľstva konať v budove Starej radnice.
V roku 1994 bol položený základný kameň Vodného diela Žilina, ktorého výstavba bola dokončená v roku 1998. 17. novembra toho roku začala premávať v Žiline trolejbusová doprava na linke č. 1, zabezpečovaná Dopravným podnikom mesta Žiliny. V roku 1995 bola otvorená nová budova knižnice, začala sa rekonštrukcia Mariánskeho námestia a boli odhalené sochy Andreja Hlinku a M. R. Štefánika na rovnomenných námestiach. Zrekonštruovaná bola tiež mestská plaváreň a VŠDS sa premenovala na Žilinskú univerzitu. 15. augusta sa Žilina opäť stala krajským mestom. 
V roku 1997 vznikol v Žiline vojenský pluk Jozefa Gabčíka a v meste sa prvýkrát konali Staromestské slávnosti. Vzniklo tiež letecké spojenie medzi Žilinou a Prahou. O rok neskôr otvorili Dom Matice slovenskej a pred budovou Mestského úradu bol odhalený pamätník obetiam komunizmu. Od roku 1999 nesie zimný štadión meno "Vojtecha Závodského". Na Solinkách bol dostavaný rímskokatolícky Kostol Dobrého pastiera, pokračovala výstavba rímskokatolíckeho Kostola Sedembolestnej Panny Márie na Vlčincoch a vysvätený bol gréckokatolícky kostol na Vlčincoch. V meste vzniklo bilingválne gymnázium – Belgické lýceum.
K 1. januáru 2000 mala Žilina 86 818 obyvateľov, o 135 menej ako pred rokom. Začala sa druhá etapa rekonštrukcie historického jadra, pokračovala výstavba okružnej estakády okolo mesta. V areáli Mestského športového klubu Žilina bolo dané do používania futbalové ihrisko s umelou trávou a osvetlením. Na zrekonštruovanú balustrádu umiestnili súsošie sv. Cyrila a Metoda. Čestné občianstvo mesta Žilina bolo v posledných desiatich rokoch udelené viacerým významným osobnostiam, ktoré sa zvlášť zaslúžili o rozvoj mesta. Od 1. januára 2001 je mesto sídlom vyššieho územného celku (samosprávny orgán) a Žilina nadviazala spoluprácu s viacerými európskymi mestami. Vytvorený bol euroregión Beskydy, ktorý zahŕňa juh Poľska, severnú Moravu, východ Sliezska a sever Slovenska. 4. apríla 2004 bol položený základný kameň novej automobilky Kia Motors Slovakia, ktorá vďaka juhokórejskému investorovi priniesla do Žiliny a jej okolia oživenie hospodárstva a rozvoj mesta (dobudovanie diaľnice a infraštruktúry). Výroba sa začala v roku 2006 a v okolí postupne vzniklo niekoľko dodávateľských podnikov, ktoré zamestnávajú ľudí zo širokého okolia. V súčasnom období je Žilina komplexným polyfunkčným mestom a so svojím okolím aj tretím najvýznamnejším priemyselným centrom na Slovensku.
Obyvateľstvo.
Žilina bola až takmer do 70. rokov 19. storočia provinčným mestečkom lokálneho významu, čo zásadne zmenilo až vybudovanie Košicko-bohumínskej železnice v roku 1871. Dobudovaním Považskej železnice tu vznikol významný dopravný uzol, čo podnietilo vznik nových podnikov a výrazný rast mesta. Tomu nasvedčuje nárast počtu obyvateľov, ktorých bolo v roku 1869 iba 2870, v roku 1890 4117, v roku 1910 9166 a v roku 1930 už 17 451. Počet obyvateľov mesta sa postupne zvyšoval a k 31. decembru 1989 dosahoval 97 167. Po referende v nasledujúcom roku sa osamostatnili vtedajšie mestské časti Lietavská Lúčka, Porúbka, Rosina, Teplička nad Váhom, Turie a Višňové, čím sa počet obyvateľov Žiliny znížil na 82 276 na konci roka 1990. V tom období dosahovala populácia mesta rekordných 97 628 obyvateľov. Nárast počtu obyvateľov mesta sa zastavil v roku 1995 na hodnote 86 685, odvtedy ich počet klesá. Na konci roka 2019 malo v meste trvalý pobyt 82 867 obyvateľov.
V Žiline žijú prevažne obyvatelia slovenskej národnosti a počet obyvateľov iných národností je veľmi nízky. Po náboženskej stránke žijú v meste prevažne príslušníci rímskokatolíckej cirkvi. Od roku 2008 je Žilina sídlom rímskokatolíckeho biskupstva.
Etnické zloženie obyvateľstva (podľa údajov z roku 2001)
Náboženské zloženie obyvateľstva (podľa údajov z roku 2001)
Celkový počet obyvateľov podľa mestských častí k 31. decembru 2018 a porovnanie s 31. januárom 2021 a 30. septembrom 2024.
Jednotlivé mestské časti:
Politika.
Mestské zastupiteľstvo.
Mestské zastupiteľstvo má 31 poslancov z ôsmich volebných obvodov:
Primátori: Peter Fiabáne (2018); Igor Choma (20102018); Ivan Harman (20062010); Ján Slota (19902006); Vojtech Tvrdý (19381945)
Kultúra a zaujímavosti.
Kultúra v meste Žilina.
Film.
21. novembra 1921 v žilinskom kine "Grand Bio Univerzum" sa konala premiéra prvého slovenského dlhometrážneho hraného filmu "Jánošík" bratov Siakeľovcov. Nakrútila ho americko-slovenská spoločnosť Tatra Film Corporation. Film mal aj americkú verziu, ktorá mala premiéru v Chicagu 1. decembra 1921. V roku 1964 sa v Žiline natáčal film "Senzi mama" s Magdou Vášáryovou v hlavnej úlohe. V súčasnosti je v meste viacero kinosál v OC Mirage a v ZOC Max.
Divadlo.
Významnou kultúrnou inštitúciou v meste Žilina je Mestské divadlo, ktorého interiér bol v roku 2003 zásadne zrekonštruovaný. Divadlo sa nachádza na ulici Horný val a 27. marca 2010 tu bola prezentovaná svetová trofej FIFA. Na Kuzmányho ulici sídli ďalšia kultúrna a umelecká organizácia – Bábkové divadlo. Je to repertoárové divadlo so stálym súborom, ktorého hlavným predmetom činnosti je vytváranie podmienok na vznik a šírenie bábkarskej a alternatívnej divadelnej tvorby pre deti a mládež. Bábkové divadlo v Žiline patrí medzi najkrajšie na Slovensku.
Múzeá a galérie.
Považská galéria umenia vystavuje umelecké diela autorov z okolia Žiliny, ale aj zo zahraničia a je tu stála expozícia diel Vincenta Hložníka. Považské múzeum v Žiline má sídlo v Budatínskom zámku, kde má zároveň expozície z dejín Žiliny, z archeológie, ale aj ojedinelú drotársku expozíciu. Ďalšie expozície sú na hrade Strečno, v Sobášnom paláci v Bytči, v Terchovej a objekty ľudovej architektúry sa nachádzajú v rázovitej obci Čičmany. Súčasťou Považskej galérie umenia je aj:
Hudba.
V meste sa nachádza Dom umenia Fatra, kde sa konajú pravidelné hudobné podujatia. V Žiline pôsobia folklórne súbory Rozsutec, Stavbár a Odborárik, ako aj Žilinský miešaný zbor. Na celom Slovensku i v zahraničí je známy žilinský Štátny komorný orchester. Je to jediný orchester „mozartovského typu“ na Slovensku, vznikol roku 1974 v Žiline a vystupoval v mnohých krajinách, odkiaľ si priniesol významné ocenenia. Vytvoril mnoho nahrávok s dielami Vivaldiho, Telemanna, Mozarta, Haydna, Hummela, Verdiho, Respighiho, Martinů, Antonína Dvořáka, J. Straussa, a mnohých českých a slovenských skladateľov. Spolupracoval s hudobnými vydavateľstvami Opus, Donau, Naxos, Brilliant Classics, BMG a iné.
V meste pôsobia aj rockové skupiny, ako Aya a Arzén.
Ostatné.
Priestor pre kultúrno-sociálne aktivity a súčasné umenie poskytuje občianske združenie Truc Spherique v avantgardných priestoroch železničnej stanice Žilina-Záriečie a v súčasnosti buduje kunsthalle v budove synagógy. V meste pôsobia centrá voľného času Žirafa, Spektrum a Strom, ktoré poskytujú voľnočasové aktivity deťom a mládeži z mesta a okolia.
Médiá.
Internet – www.zilinak.sk, www.zilinskekrimi.sk, zilina.dnes24.sk, www.zilina.sp21.sk a iné
Rádio – Rádio Frontinus, Rádio Rebeca (regionálne štúdio)
Televízia – Žilinská televízia, TV Patriot, Severka
Tlač – týždenníky Žilinský večerník, Žilinské noviny, Žilinec
Stavby.
Pamiatky.
Historické jadro Žiliny je mestskou pamiatkovou rezerváciou. Centrom mesta je štvorcové Mariánske námestie s arkádami po celom obvode a dvomi priľahlými ulicami, ktoré sa začalo formovať v 12. storočí. Na námestí sa nachádza Kostol Obrátenia svätého Pavla s kláštorom, stará budova radnice so zvonkohrou a baroková socha Nepoškvrnenej Panny Márie (Immaculata) z roku 1738, ktorá stojí uprostred námestia. Vybudovaná bola na počesť ukončenia rekatolizácie v meste. Neďaleko námestia stojí Katedrála Najsvätejšej Trojice, vedľa neho Burianova veža.
Ďalšie pamiatky:
Výškové budovy v meste.
Najvyššou konštrukciou v Žiline je komín teplárne s výškou 192 metrov z roku 1982.
Šport.
Pre amatérsky šport ponúka vhodné prostredie Vodné dielo Žilina so svojím okolím. Nachádza sa tu skatepark, jeho hrádza je voľne dostupná na korčuľovanie, beh a cyklistiku, v zime bežecké lyžovanie. Mestská plaváreň celoročne poskytuje olympijský bazén, v blízkosti plavárne sa nachádzajú tenisové kurty.
Doprava.
Vďaka svojej polohe je Žilina oddávna križovatkou obchodných ciest a už v roku 1364 uhorský kráľ Ľudovít I. Veľký dal vybudovať cestu z Košíc na Považie. Zmienka o moste cez Váh pri Budatíne sa datuje do roku 1438. Mesto sa tak rýchlo stalo významným dopravným uzlom, zabezpečujúcim spojenie v smere do Poľska, Česka, na Ukrajinu alebo na juh, Považím na Bratislavu a Rajeckou dolinou do Ponitria.
V Žiline sa stretávajú tri cesty medzinárodného významu E 50, E 75 a E 442. Dôležitú úlohu zohráva mestský okruh, na ktorý sa napájajú všetky hlavné ťahy a ktorý smeruje tranzitnú dopravu mimo centra mesta. Juhozápadným okrajom je vedená diaľnica D1 spájajúca Bratislavu a Košice. Diaľnica D1 je vybudovaná po diaľničný privádzač pri Lietaskej Lúčke. Severozápadnou časťou prechádza D3 ponad Vodné dielo Hričov smerom na Čadcu a Poľsko, dokončená v roku 2017. Z diaľnice D3 pri Strážove pokračuje do mesta diaľničný privádzač, v príprave je tiež privádzač k diaľnici D1 smerom k Lietavskej Lúčke.
Železničná doprava je v Žiline veľmi frekventovaná, čo spôsobuje križovanie železničných tratí E 42 a E 52, ktoré plnia funkciu medzinárodných magistrál. Železničná stanica Žilina sa nachádza na trase paneurópskeho koridoru č. 5 a najviac rýchlikov premáva na trati z Bratislavy do Košíc. V meste sa križujú trate 120 (Bratislava – Žilina), 126 (Žilina – Rajec), 127 (Žilina – Mosty u Jablunkova) a 180 (Žilina – Košice).
Žilina využíva medzinárodné letisko pri Dolnom Hričove, ktoré bolo spustené do prevádzky v roku 1975. Dĺžka pristávacej plochy je a je využívané Žilinskou univerzitou a na privátne lety, nakoľko pravidelné linky letisko neprevádzkuje.
Mestská doprava bola zavedená v roku 1949 a v roku 1994 začala pravidelná trolejbusová premávka. (pozri Trolejbusová doprava v Žiline)
Od 29. marca 2019 v meste funguje systém zdieľaných bicyklov, nazývaný "BikeKIA". Má 20 stanovíšť, na ktorých je k dispozícii 120 bicyklov.
Školstvo.
V Žiline sa nachádza Žilinská univerzita, ktorá má sedem fakúlt a bola založená v roku 1953. V meste pôsobí 5 gymnázií a 16 stredných odborných škôl a učilíšť. Významnou školou je Konzervatórium v Žiline, ktoré je jedno z najväčších na Slovensku. Mesto zriaďuje 18 základných škôl. V Žiline sa nachádza centrála pre Inštitút jazykov a vzdelávania, n. o., ktorý riadi 31 pobočiek v rámci Slovenska.
Hospodárstvo.
Rozvoj mesta po druhej svetovej vojne.
Po roku 1945 nastalo ďalšie významné obdobie v architektonicko-urbanistickom rozvoji mesta. Boli postavené stavby, ktoré nesú pečať svojho obdobia: Dom odborov (Ferdinand Čapka, 1962), Mestská krytá plaváreň ("J. Cimerman", "A. Stolárik", 1963), Hotel Slovakia ("Stanislav Toman", "Oto Sedlák", 1981), Prior – teraz Tesco (1975), športová hala (Ľudovít Kupkovič, 1986), Dom techniky (Ferdinand Čapka, 1970), budova VÚB (Ferdinand Čapka, 1979), Váhostav (Ferdinand Čapka), administratívne budovy bývalých podnikov VÚRAL ("Ján Solovic", "Viliam Šlopek", 1970), Oceľové konštrukcie – teraz obvodný úrad (1986), Stredoslovenské stavby – teraz daňový úrad (1981), administratívna budova PCHZ, budova pošty na Vlčincoch (Jozef Struhař) a iné.
Budovanie priemyslu sa v druhej polovici 20. storočia – po roku 1950, stáva ďalším aktérom rozvoja mesta. Výrazné spriemyselňovanie Žiliny nastáva hlavne od polovice päťdesiatych rokov. Priemysel sa orientuje najmä na územie medzi Rajčankou a Rajeckou cestou. V tomto období boli vybudované podniky Váhostav, Pozemné stavby, Žilinské mliekarne, Závody valivých ložísk a iné, ďalšie závody (Avia, Tepláreň a iné) boli vybudované vo východnej časti mesta, v blízkosti železničnej trate Žilina – Košice. S rozvojom priemyslu a následne pracovných príležitostí mesto zaznamenáva aj dynamický rast obyvateľstva, ktorých malo v roku 1950 31 590.
V rokoch 19541970 sa vybudoval nový mestský obvod Hliny I – VIII a charakteristickým Bulvárom (Ul. Antona Bernoláka) s počtom obyvateľov 15 000 (Hliny I – II Čapka, "Bauer" – Hliny II – VIII Čapka – Hliny VIII "Ivan Meliš"). Od roku 1970 sa budovalo samostatné sídlisko Vlčince I – IV s takmer 20 000 obyvateľmi, od roku 1980 sídlisko Solinky (15 000 obyvateľov) a od roku 1987 sídlisko Hájik (8 000 obyvateľov). Rozvoj individuálnej bytovej výstavby (rodinné domy) pokračuje najmä medzi Solinkami a Bytčicou a medzi Budatínom a Zádubním.
Rozvoj mesta po roku 1990.
Ďalší dynamický, najmä stavebný rozvoj mesta je evidentný po roku 1991, hoci rast počtu obyvateľstva začal v tom období stagnovať. Nastala expanzia urbanisticko-architektonických aktivít, ktorou Žilina potvrdila svoje postavenie kultúrno-spoločenského, administratívneho a obchodno-hospodárskeho centra severozápadného Slovenska. Etablovali sa tu mnohé firmy, inštitúcie i nákupné centrá, nastala intenzifikácia územia a prestavba niektorých priestorov. Postavili sa objekty nových inštitúcií – Sociálna poisťovňa ("Rudolf Tupý"), VÚC Žilinského kraja ("Peter Kurimský"), zrekonštruovala sa Mestská krytá plaváreň (rozšíril a dobudoval sa jej areál), ŽILPO Žilinská poliklinika na sídlisku Vlčince (otvorená v roku 1991, rekonštruovaná 20102011), Slovenský energetický dispečing na Vlčincoch, architektonickými zmenami prešiel aj bývalý Hotel Metropol – teraz Všeobecná zdravotná poisťovňa (Pavol Mikoláš), vznikli nové nákupné centrá – Dubeň (2001), Kaufland, Baumax, Tesco Hypermarket (na mieste bývalého podniku AVIA), Merkury Market, Aupark (2010), Mirage Shoping Center ("Michal Diviš", 2010), Metro (2003), Max (2008), nové hotely – Holiday Inn ("Peter Dunajovec", 2007), Boss ("Štefan" a "Peter Krušinský", 2007).
Medzi Obchodnou ulicou a Ul. vysokoškolákov bol postavený nový multifunkčný komplex s výškovými dominantami – Europalace ("Michal Diviš", spol. "Radoslav Stráňava", 2010) a obytno-administratívny objekt CUBE ("Eva Maňáková", "Dušan Maňák"). Ďalšia výšková dominanta – obytný komplex Amfiteáter ("Amir Mann"), je postavená na Bôriku, na mieste bývalého letného kina, polyfunkčný dom L. Palace na Kysuckej ceste ("F. Láncoš"). V súčasnosti pokračuje budovanie areálu Žilinskej univerzity. V období po roku 1991 boli vykonané stavebné úpravy a prestavby mnohých významných, dovtedy pomerne zanedbaných alebo chátrajúcich objektov – Hotel Polom (2007), Hotel Astória ("Viera Mecková"), Hotel Grand (2006), Hotel Dubná Skala ("Vladimír Krušinských", 2006) a iné.
Mnoho zaujímavých architektonických stavieb výrazne zasiahlo do obrazu mesta a jeho panorámy, pričom viac či menej obohatili niektoré jeho časti. Nie všetky zásahy do pôvodného územného plánu boli v jeho prospech (zmeny funkčných plôch, intenzifikácie sídlisk a pod.), niektoré objekty, akokoľvek architektonicky zaujímavé, boli postavené na nevhodných miestach a negatívne pôsobia v danom priestore.
Súčasné a doteraz najvýznamnejšie hospodárstvo.
Roku 2004 sa začala výstavba najväčšieho priemyselného závodu na severozápadnom Slovensku – Kia Motors Slovakia (vrátane subdodávateľov ako Mobis Slovakia), s plánovanou produkciou 300 tisíc osobných automobilov ročne. Kórejský investor sa rozhodol pre lokalitu na severovýchod od Žiliny v okolí obcí Teplička, Nededza a Mojš, čím podporil vznik (presun) viacerých subdodávateľských podnikov v okolí. V meste pôsobí viacero významných podnikov, napríklad papierenský závod "Tento, a. s. (Metsä Tissue)", textilný závod "Slovena, a. s.", bývalé "Považské chemické závody, a. s.", drevospracujúci podnik "Drevoindustria", bývalé strojárske závody "ZVL" (dnes niekoľko firiem) a Elektrovod, potravinárske podniky "PEZA, a. s." (pekáreň), "Hyza, a. s." (hydináreň) a "Laktis" (mliekareň). V Žiline majú sídlo alebo pobočky viaceré stavebné firmy (Doprastav, a. s. a Váhostav-Sk, a. s.).
Vedecko-technický park, ktorý sa zaoberá projektmi na rozvoj a podporu nových firiem najmä v oblasti technológií, funguje pri Žilinskej univerzite. Významné inštitúcie na podporu podnikania a obchodu so sídlom v Žiline sú Slovenská obchodná a priemyselná komora, Slovensko-poľská obchodná komora a Slovenská živnostenská komora, ktoré majú pôsobnosť pre celé Slovensko. V Žiline má sídlo takmer 20 bánk, ústredie tu má Prima banka, bývalá Prvá komunálna banka. V oblasti IT v meste pôsobia spoločnosti Siemens AG, Scheidt and Bachmann, Solver IT, Azet.sk, Ernst&amp;Young, inloop (podnikateľ roka 2017) a iní.
Osobnosti.
Čestné občianstvo.
Je najvyššie vyznamenanie udeľované osobám, ktoré sa obzvlášť významným spôsobom zaslúžili o rozvoj mesta Žilina.
Partnerské mestá.
Žilina má k 1. 1. 2016 celkovo 11 partnerských miest:

</doc>
<doc id="2641" url="https://sk.wikipedia.org/wiki?curid=2641" title="Evidenčné číslo vozidiel na Slovensku">
Evidenčné číslo vozidiel na Slovensku

Evidenčné číslo (neoficiálne: evidenčné číslo vozidla – skr. EČV, starší názov: štátna poznávacia značka – skr. ŠPZ, hovorová podoba staršieho názvu: ešpézetka, ešpezetka) je na Slovensku značka pridelená každému vozidlu podliehajúcemu evidencii vozidiel. Uvádza sa na tabuľke s evidenčným číslom (skr. TEČ; starší názov: tabuľka so štátnou poznávacou značkou), pripevnenej spravidla v prednej a zároveň v zadnej časti vozidl
a.
Od roku 2023.
Od 1. januára 2023 systém evidenčných čísel vozidiel neuvádza okresnú príslušnosť vozidla. Registrácia je viazaná na auto, nie na majiteľa a pri predaji alebo zmene pobytu sa nemusí meniť. Registrácie začnú od AA-001AA. Ukončilo sa aj vydávanie TEČ so zeleným podkladom pre elektromobily, registrácie pre elektromobily alebo plug-in hybridy majú vyčlenenú kombináciu EL alebo EV. Zmenu zákona presadil poslanec Marián Viskupič (SaS) „prostredníctvom pozmeňujúceho návrhu novely zákona, ktorá sa pôvodne mala týkať iba prenositeľnosti EČV z majiteľa na majiteľa.“ Od roku 2023 je podľa Ministerstva vnútra možné požiadať o evidenčné číslo „nielen so skratkou príslušnosti k okresu pobytu alebo sídla, ale s akoukoľvek skratkou, napríklad ABCDEFG, JANICKO, AAA1B2C a podobne“.
Dizajn.
Od začiatku roka 2023 majú tabuľky nový dizajn. Okrem zmeny fontu všetky typy tabuliek používajú čierno-bielu kombináciu farieb. Jediná výnimka budú elektromobily so zelenými znakmi na bielom podklade.
Výroba tabuliek.
Výrobu tabuliek zabezpečujú Automobilové opravovne Ministerstva vnútra SR vo svojom areáli v Banskej Bystrici. Do výroby tabuliek boli investované dva milióny eur, náklady by sa však mali vrátiť, za štyri roky by mala výroba vo vlastnej réžii ušetriť 5 miliónov eur.
1997 až 2022.
Registrácia.
Evidenčné číslo prideľuje a tabuľku s evidenčným číslom vydáva okresný dopravný inšpektorát PZ SR, kde držiteľ vozidla prihlasuje vozidlo do evidencie vozidiel.
Od 1. januára 2013 evidencii podliehajú vozidlá, ktoré majú technický preukaz s výnimkou malých motocyklov s konštrukčnou rýchlosťou do 40km/h a pracovných strojov v poľnohospodárstve. Tieto kategórie musia byť zaregistrované do konca roka 2022 a do konca roka 2016. Od decembra 2019 je možné evidenčné číslo vybaviť aj elektronicky, tabuľky s evidenčným číslom sa posielajú kuriérom z centrálneho úradu v Slovenskej Ľupči.
V roku 2014 bolo na Slovensku evidovaných viac než 2,725 mil vozidiel. V júli 2021 bol zaznamenaný medziročný pokles registrácií nových osobných áut o 6,86%. Registrovaných bolo 7695 vozidiel. Malých nákladných vozidiel však bolo registrovaných o 18,17% viac, 683.
Postupnosť číslovania.
EČV vozidla so štandardnou logistikou mali určenú postupnosť tvorby takto:
Príklad postupnosti
Zatiaľ jediným slovenským okresom/mestom, kde sa vyčerpal základný rad, je Bratislava, tá v júni 2010 prešla z kódu BA na kód BL, ktorý bol vydávaný do roku 2019 Policajný zbor zorganizoval v novembri 2018 internetové hlasovanie o budúcom kóde pre Bratislavu, kde vo finále hlasovania vyhrala kombinácia BT, ktorú podporilo 89% hlasujúcich. (Na druhom mieste skončilo BE Kombinácie BD a BI skončili v semifinále. ) Kód BT je v Bratislave vydávaný od jesene 2019.
Tabuľka s evidenčným číslom.
Tabuľka s evidenčným číslom má rozmery 52×11 cm alebo 34×20 cm; tabuľka s evidenčným číslom prideleným motocyklu, motorovej trojkolke a ich prípojným vozidlám a zvláštnym motorovým vozidlám má rozmery 24×15 cm. Písmená a číslice tvoriace evidenčné číslo sú vypuklé a sú čiernej farby na bielom podklade, striedavo pokrytom transparentnými lesklými vyobrazeniami štátneho znaku Slovenska a v spodnej časti perforáciou v tvare dvoch husto zvlnených liniek. 
Pred vstupom Slovenska do EÚ bol vľavo na tabuľke s evidenčným číslom umiestnený štátny znak Slovenska a pod ním písmená SK. Od 1. mája 2004 ho nahradilo modré pole so symbolom Európskej únie (12 žltých hviezd v kruhu) a pod ním písmená SK. Tento typ tabuliek zároveň zaviedol použitie nového grafického zobrazenia (podľa vzoru nemeckých evidenčných tabuliek) číslice "0" (nula) vo fonte, použitím prerušenia čiary v pravom hornom rohu na lepšie odlíšenie od zobrazenia písmena "O". 
Od júna 2006 sa vydáva nový typ tabuliek so symbolom EÚ a súčasne aj so štátnym znakom Slovenska, ktorý nahradil dovtedajšiu pomlčku. V platnosti sú teda tri rôzne typy tabuliek s evidenčným číslom vozidla, staršie typy pritom nie je potrebné nahradiť najnovším typom EČV.
Od roku 2005 bolo dodaných takmer 3,5 milióna párov tabuliek s evidenčným číslom.
Vládny dokument "Akčný plán podpory elektromobility v SR" schválený v marci 2019 navrhol zavedenie modrých tabuliek s evidenčným číslom pre elektromobily. Tieto tabuľky sa mali začať vydávať od začiatku decembra 2019, ale do vydaja sa dostali v polovici mesiaca.
Podľa Policajného zboru (KR PZ Bratislava) ide o porušenie zákona o cestnej premávke „ak je na vozidle nečitateľná alebo poškodená tabuľka s evidenčným číslom alebo je tabuľka nesprávne umiestnená“.
Výroba tabuliek.
Výrobu tabuliek zabezpečuje od roku 1996 firma Turčan Delta z Koštian nad Turcom. V roku 2005 bola s ňou podpísaná zmluva na neurčito, pričom zmluva obsahovala zmluvné pokuty na desať rokov. Zmluva bola predlžovaná dodatkami. Na rok 2014 rezort vnútra objednal takmer 770 tisíc tabuliek za viac než 6,9 mil €. Na rok 2019 si ministerstvo vnútra objednalo milión tabuliek v hodnote 9 miliónov eur.
Podľa správ z júna 2019 je dizajn tabuliek majetkom firmy Turčan Delta. Situácia bráni vypísaniu tendra na výrobu tabuliek. V súčasnosti štát platí 9 eur za tabulku pričom v Česku stojí tabuľka "necelé 2 eurá". Dizajn, ktorý opisuje vyhláška z roku 2004 si firma dala registrovať až v roku 2005. Firma medzitým patrí medzi najziskovejšie firmy na Slovensku, v rebríčku superziskových firiem TRENDu získala 12. miesto.
Ministerstvo vnútra zorganizovalo v roku 2019 nový tender na nákup EČV, pričom ale pre tender nastavilo prísne podmienky čím odradilo iných účastníkov. Tender kontroloval Úrad pre verejné obstarávanie po ktorej vydal 14.5.2020 rozhodnutie o zrušení tendra. Firma Turčan Delta sa nakoniec dizajnu tabuliek zdarma vzdala. Po nevydarenom tendri bola s firmou predĺžená zmluva aj do obdobia po konci roka 2019.
Začiatkom januára 2022 Ministerstvo vnútra informovalo, že koncom decembra 2021 podpísalo rámcovú zmluvu o výrobe tabuliek s evidenčným číslom s českou firmou SPM Security Paper Mill. Tabuľky by mali stáť 3,95 eura za kus, čo je 45% úspora z predošlej ceny 7,17 eura za kus bez DPH. Minister Roman Mikulec (OĽaNO) poznamenal, že „Verejné obstarávanie sme vyhlásili už v novembri 2020, bohužiaľ, sme ho boli schopní uzavrieť až na sklonku roka 2021. Dochádzalo k mnohým obštrukciám tretích strán. Na Úrad pre verejné obstarávanie (ÚVO) boli podané štyri podnety a pri každom vydal úrad uznesenie, ktorým verejné obstarávanie pozastavil. Na základe týchto obštrukcií muselo ministerstvo predlžovať lehotu na predloženie ponúk neuveriteľných 17-krát.“ Za rok 2022 by sa malo usporiť 3,5 milióna eur. Ministerstvo tiež naznačilo, že tabuľky by mohol ešte lacnejšie vyrábať priamo štát, cez štátnu akciovú spoločnosť Automobilové opravovne MV SR, pravdepodobne by tak vyšli ešte lacnejšie. Podľa dočasného riaditeľa odboru dopravnej polície Prezídia Policajného zboru, Tomáša Vrábla by nemalo dôjsť k ohrozeniu vydávania nových tabuliek. „Oneskorenie môže nastať iba pri zadávaní vlastného textu, alebo pri tabuľkách na nosiče na bicykle, neovplyvní to však možnosť používať vozidlá v cestnej premávke.“
Štátna poznávacia značka (ŠPZ).
Tabuľka s evidenčným číslom nahrádza staršie tabuľky so štátnou poznávacou značkou (ŠPZ). ŠPZ boli vydávané do 1. apríla 1997, po tomto období sú vydávané len tabuľky s EČV. ŠPZ boli platné do 31. decembra 2004. Vozidlo so starou ŠPZ po tomto termíne polícia vyradila z evidencie motorových vozidiel a nesmie jazdiť po verejných komunikáciách. Výmena ŠPZ za EČV sa vykonávala na okresných dopravných inšpektorátoch.

</doc>
<doc id="2642" url="https://sk.wikipedia.org/wiki?curid=2642" title="Python (programovací jazyk)">
Python (programovací jazyk)

Python je interpretovaný, interaktívny programovací jazyk, ktorý vytvoril Guido van Rossum, pôvodne ako skriptovací jazyk pre Amoeba OS schopný systémových volaní. Python je často porovnávaný s jazykmi Tcl, Perl, Scheme, Java a Ruby. Python je vyvíjaný ako open source projekt, a je v súčasnosti pri verzii 3.14.
Charakteristika.
Python je multi-paradigmový jazyk podobne ako Perl, na rozdiel od Smalltalku alebo Haskellu. To znamená, že namiesto toho aby nútil programátora používať určitý štýl programovania, umožňuje používanie viacerých. Python podporuje objektovo orientované, štruktúrované aj funkcionálne programovanie. Je to dynamicky typový jazyk, podporuje veľké množstvo vysokoúrovňových dátových typov a na správu pamäte používa garbage collection.
Aj keď sa Python často označuje ako „skriptovací jazyk“, používa sa na vývoj mnohých veľkých softvérových projektov ako sú aplikačný server Zope a systémy na zdieľanie súborov Mnet a BitTorrent. Tak isto ho široko využíva Google. Zástanci Pythónu ho radšej volajú vysokoúrovňovým dynamickým programovacím jazykom, lebo pojem „skriptovací jazyk“ sa asociuje s jazykmi, ktoré sa používajú len na jednoduché shell skripty alebo s jazykmi ako JavaScript: jednoduchšími a na väčšinu účelov menej spôsobilými ako „skutočné“ programovacie jazyky ako Python.
Ďalšou dôležitou vlastnosťou Pythonu je to, že sa dá jednoducho rozširovať. Nové zabudované moduly môžu byť jednoducho napísané v C alebo C++. Python tiež môže byť použitý ako rozširovací jazyk pre existujúce moduly a aplikácie, ktoré potrebujú programovateľné rozhranie.
Aj keď návrhár Pythonu je trochu nepriateľský k funkcionálnemu programovaniu a k tradícii Lispu, sú tu viditeľné paralely medzi filozofiou Pythonu a filozofiou minimalistických jazykov Lispovej rodiny ako sú Scheme. Kvôli tomu veľa bývalých programátorov v Lispe považuje Python za príťažlivý.
Názov jazyka vôbec nevznikol z názvu druhu hada. Autor nazval jazyk podľa populárneho britského satirického seriálu Monty Python’s Flying Circus. Ale napriek tomu sa názov jazyka často asociuje práve s hadom a nie so seriálom.
Dátové typy a štruktúry.
Python podporuje základné dátové typy, ako celé čísla a čísla s pohyblivou desatinnou čiarkou, ale podporuje aj celé čísla neobmedzenej dĺžky a komplexné čísla.
Taktiež podporuje bežné operácie s reťazcami s jednou výnimkou: reťazce sú v Pythone nemenným typom, takže operácie, ktoré by inak menili reťazec (napríklad zámena znakov), namiesto toho vracajú nový reťazec.
V Pythone premenné nemajú typ, majú iba hodnoty. Teda Python je dynamicky typový jazyk na rozdiel od Java a C. Všetky hodnoty sa odovzdávajú odkazom a nie hodnotou.
Medzi dynamicky typovými jazykmi má Python stredne prísnu typovú kontrolu. Implicitné konverzie sú definované pre číselné typy, takže môžeme napríklad vynásobiť komplexné číslo celým bez explicitného pretypovania. Ale nie je tu implicitná konverzia medzi číslami a reťazcami.
Kolekcie.
Jedným z fundamentálnych aspektov Pythonu je koncept kolekčných (alebo kontajnerových) typov. Vo všeobecnosti kolekcia je objekt, ktorý obsahuje iné objekty tak, že k nim môžeme pristupovať pomocou indexov alebo kľúčov. Kolekcie majú dve základné formy: mapované typy a sekvenčné typy.
Mapované typy sú nezoradené premenné typy implementované v podobe asociatívneho poľa, ktoré mapuje množinu objektov alebo kľúčov na elementy v množine hodnôt podobne ako matematické funkcie.
Iným typom kolekcií sú zoradené postupnosti – sekvenčné typy, ktoré reprezentujú zoznamy, tuple a reťazce. Všetky sekvenčné typy sú indexované pozične (od 0 po dĺžku – 1) a všetky okrem reťazcov môžu obsahovať objekty ľubovoľného typu (reťazce môžu obsahovať iba znaky, ktoré sú v Pythone reprezentované ako jednoznakové reťazce). Reťazce a tuple sú nemenné, zatiaľ čo zoznamy sú premenné, teda môžeme pridávať, odoberať alebo meniť elementy.
Python tak isto poskytuje rozsiahle možnosti manipulácie s kolekciami ako je zabudovaný operátor na kontrolu, či kolekcia obsahuje daný objekt, a jednoduchá iterácia pomocou „codice_1“.
Objektový systém.
Systém dátových typov Pythonu je dobre integrovaný so systémom tried. Zabudované dátové typy nie sú skutočnými triedami, ale triedy môžu od nich dediť. Takže je možné rozširovať reťazce, asociatívne polia alebo celé čísla.
Jazyk podporuje rozsiahlu introspekciu typov a tried. Typy môžeme prečítať a porovnávať, teda, ako v Smalltalku, typy sú tiež objektmi. Atribúty objektu môžeme extrahovať ako asociatívne pole.
Operátory môžu byť v Pythone predefinované pomocou zadefinovania špeciálnej členskej funkcie, napríklad definovanie codice_2 v triede dovolí používať operátor codice_3 na inštancie triedy.
Syntax.
Python bol navrhovaný tak, aby bol dobre čitateľný. Má jednoduché vizuálne rozmiestnenie, často používa anglické kľúčové slová tam, kde iné jazyky používajú interpunkciu a má nápadne menej syntaktických konštrukcií ako mnohé iné štruktúrované jazyky ako C, Perl alebo Pascal.
Napríklad Python má len dva tvary cyklov: codice_4, ktorý prechádza elementmi zoznamu alebo iterátoru a codice_5, ktorý sa opakuje, kým hodnota výrazu je true. Chýba mu komplexný codice_4 v štýle C a codice_7...codice_5, aj keď sa samozrejme dajú ekvivalentne vyjadriť. Takisto má na vetvenie iba codice_9...codice_10...codice_11 – žiadne codice_12 alebo codice_13 (goto bolo implementované ako vtip pre 1. apríl 2004 ako prídavný modul).
Syntaktická významnosť odsadenia.
Jedným z nezvyčajných aspektov syntaxe Pythona je spôsob, akým sa určujú bloky v programe. Je to aspekt syntaxe Pythonu, o ktorom počuli aj programátori, ktorí inak nepoznajú Python, keďže je dosť unikátny medzi jazykmi rozšírenými v súčasnosti (iný jazyk zdieľajúci túto vlastnosť je Haskell).
V jazykoch, ktoré používajú blokovú štruktúru zdedenú po ALGOL)e (vrátane Pascalu, C, Perlu a mnohých iných) bloky kódu sú oddelené pomocou zátvoriek alebo kľúčových slov ako codice_14 a codice_15 v Pascale. Avšak vo všetkých týchto jazykoch programátori obyčajne používajú odsadzovanie kódu v bloku od kraja, aby vizuálne oddelili blok od ostatného kódu.
Python na rozdiel od toho požičiava vlastnosť z málo známeho jazyka ABC – namiesto interpunkcie alebo kľúčových slov používa samotné odsadzovanie na určenie bloku. Ozrejmí to krátky príklad. Tu je rekurzívna funkcia v C a v Pythone, ktorá robí to isté – vypočíta faktoriál celého čísla.
"Faktoriál v C:"
"Faktoriál v Pythone:"
"Faktoriál v Pythone za použitia lambdy:"
Dokumentačné reťazce.
Reťazec umiestnený hneď za definíciou triedy alebo funkcie alebo na začiatku modulu sa stáva asociovaným dokumentačným reťazcom (tzv. docstring). Existujú nástroje na automatické vytváranie dokumentácie vo formáte HTML založenej na dokumentačných reťazcoch.
Funkcionálne programovanie.
Ako už bolo spomenuté, ďalším kladom Pythonu je dostupnosť funkcionálneho štýlu programovania. Ako sa dá očakávať, umožňuje to oveľa priamočiarejšiu prácu so zoznamami a inými kolekciami. Jedna z takýchto konštrukcií je "list comprehension", prebratá z funkcionálneho jazyka Haskell, ako je vidieť tu na výpočte prvých piatich mocnín čísla dva:
Algoritmus quicksort môže byť tiež elegantne vyjadrený pomocou list comprehensions:
Keďže Python umožňuje odovzdávať funkcie ako argumenty, je možné vyjadriť aj ďalšie funkcionálne konštrukcie.
Lambda.
Pomocou kľúčového slova codice_16 môžeme vytvárať malé anonymné funkcie. Bloky codice_16 v Pythone môžu obsahovať len jeden výraz a nemôžu obsahovať príkazy. Tu je funkcia, ktorá vracia súčet svojich dvoch argumentov: 
Exec.
Python umožňuje vykonanie kódu, ktorý je napr. obsahom premennej, pomocou funkcie codice_18. V zásade je tak možné spúšťať program, ktorý bude akoby meniť sám seba.
Príklad:
Generátory.
Generátory v Pythone sú mechanizmom pre tzv. „lenivé vyhodnocovanie“ funkcií, ktoré by inak vracali neúmerne veľké alebo výpočtovo náročné zoznamy.
Príklad:
Teraz môžeme použiť generátor generate_ints:
Definícia generátora vyzerá rovnako ako definícia funkcie, len namiesto kľúčového slova codice_19 je použité codice_20. Volanie generátora môžeme použiť namiesto zoznamu, alebo inej štruktúry, cez elementy ktorej chceme postupne prechádzať. Vždy, keď cyklus "for" v príklade potrebuje ďalší prvok, zavolá sa generátor, ktorý dá ďalší prvok.
Objektovo orientované programovanie.
Python má rozsiahlu podporu pre objektovo orientované programovanie. Podporuje nielen polymorfizmus tried dediacich od tej istej triedy ako v staticky typových jazykoch, ale aj plný polymorfizmus pre všetky objekty. Všetko v Pythone je objekt vrátane tried, funkcií, čísel a modulov. Python tiež podporuje metatriedy – pokročilý nástroj na rozšírenie funkcionality tried. Samozrejme podporuje dedičnosť vrátane viacnásobnej dedičnosti. Má obmedzenú podporu pre súkromné premenné.
Spracovanie výnimiek.
Python podporuje spracovanie výnimiek vo význame testovania chýb a iných výnimočných udalostí v programe. Takto je možné zachytiť aj výnimku spôsobenú syntaktickou chybou.
Výnimky dovoľujú stručnejšiu a spoľahlivejšiu kontrolu chýb ako iné spôsoby ohlasovania chýb alebo výnimočných udalostí. Výnimky nerobia kód neprehľadným ako testovanie vráteného kódu chyby v C a môžu sa jednoducho šíriť volajúcimi funkciami, ak chyba musí byť ohlásená vyššej úrovni programu.
Štandardná knižnica.
Python má rozsiahlu štandardnú knižnicu, ktorá ho robí vhodným na veľa úloh. Moduly štandardnej knižnice môžu byť rozšírené vlastnými modulmi napísanými v C alebo v Pythone. Štandardná knižnica je dobre prispôsobená písaniu aplikácií pracujúcich s Internetom, lebo podporuje množstvo štandardných formátov a protokolov (napríklad MIME a HTTP). Tak isto sú tam moduly pre vytváranie grafického užívateľského rozhrania, pripájanie sa k relačným databázam a manipulovanie s regulárnymi výrazmi.
Väčšia časť štandardnej knižnice je kompatibilná medzi platformami, teda programy môžu pracovať v UNIX, Windows, Macintosh a iných platformách bez zmeny.
Ďalšie vlastnosti.
Interpreter Pythonu tiež podporuje interaktívny režim, v ktorom výrazy môžu byť zadávané z terminálu a môžeme okamžite vidieť výsledok. Je to výhoda pre tých, ktorí sa učia jazyk, ale aj pre skúsených vývojárov: časti kódu môžu byť testované v interaktívnom režime pred tým, ako budú integrované do programu. Interaktívny shell pre python ipython, ktorý podporuje okrem iného aj code highlighting a automatické dopĺňanie výrazov, môže slúžiť priam ako náhrada systémového shellu. To môže byť užitočné zvlášť pre platformu Windows, ktorej štandardný shell je veľmi nepraktický.
Python tak isto obsahuje vstavaný debugger, profiler a nástroje na testovanie (unit testing framework).
Popularita.
Od roku 2003 sa Python sústavne umiestňuje v prvej desiatke najobľúbenejších programovacích jazykov v indexe TIOBE Programming Community Index, kde je od februára 2021 tretím najpopulárnejším jazykom (po jazykoch Java a C). Bol zvolený za programovací jazyk roka (za „najvyšší nárast hodnotení za rok“) v rokoch 2007, 2010, 2018 a 2020 (jediný jazyk, ktorý to dokázal štyrikrát).
Empirická štúdia zistila, že skriptovacie jazyky, ako napríklad Python, sú produktívnejšie než konvenčné jazyky, ako sú C a Java, pri problémoch s programovaním, ktoré zahŕňajú manipuláciu so reťazcom a vyhľadávanie v slovníku, a zistila, že spotreba pamäte bola často „lepšia ako pri Jave a nie oveľa horšia ako pri C alebo C++“.
Medzi veľké organizácie, ktoré používajú Python, patria Wikimedia Foundation, Google, Yahoo!, CERN, NASA, Facebook, Amazon, Instagram, Spotify a niektoré menšie subjekty ako ILM a ITA. Sociálna sieť Reddit bola napísaná väčšinou v jazyku Python.
Podporované platformy.
Aj keď Python bol originálne programovaný pre platformu Amoeba OS, táto verzia je „mŕtva“ (nie je udržiavaná). Najpopulárnejšie platformy, na ktorých pracuje Python, sú Linux, BSD, Mac OS X, Microsoft Windows a Java (Java verzia je kompletne oddelená implementácia). Mac GUI pre Python je spravované externým projektom nazývaným MacPython a bolo zahrnuté do Mac OS 10.3 „Panther“. Ďalšie podporované platformy sú:
Ale väčšina knižníc pre Python je dostupná iba pre Linux, BSD, Mac OS X a Windows.

</doc>
<doc id="2643" url="https://sk.wikipedia.org/wiki?curid=2643" title="Python">
Python

Python alebo Pythón môže byť:

</doc>
<doc id="2644" url="https://sk.wikipedia.org/wiki?curid=2644" title="Linux (operačný systém)">
Linux (operačný systém)

Linux (v širšom zmysle) je rodina operačných systémov unixového typu, založených na linuxovom jadre (Linux v užšom zmysle), ktoré prvýkrát vydal fínsky programátor Linus Torvalds v roku 1991. Linuxový systém má obvykle podobu distribúcie, zahŕňajúcej jadro, knižnice, systémový softvér a aplikačné programy. Patrí medzi najznámejšie a najúspešnejšie príklady slobodného softvéru a vývojového modelu open source.
Hoci bol spočiatku používaný a vyvíjaný nadšenými jednotlivcami, v súčasnosti jeho vývoj prebieha pod záštitou Linux Foundation v úzkej spolupráci s viac ako 1 200 spoločnosťami, medzi nimi sú napr. Fujitsu, HP, Samsung, IBM, Intel, Oracle, CISCO, NEC, Red Hat, Microsoft či Google.
GNU/Linux.
Termín "Linux" sa vzťahuje na jadro Linuxu, ale v bežnej reči sa používa na opis celej rodiny operačných systémov UNIXového typu, ktoré sú založené na linuxovom jadre, zatiaľ čo knižnice a nástroje pochádzajú zvyčajne z projektu GNU (takéto zoskupenie sa označuje ako GNU/Linux). Linuxové distribúcie často zoskupujú základný systém s veľkým množstvom programov spravovaných systémom „balíčkov“.
Aplikácie.
Linux je vhodnou voľbou pre rôzne druhy internetových serverov, hlavne kvôli natívnej implementácii softvéru ako Apache, MySQL, PHP/Perl/Python a kvôli bezpečnosti a stabilite vyplývajúcej z vývojového modelu. Alternatívou v tomto prípade sú napr. BSD deriváty (FreeBSD, OpenBSD, NetBSD).
Linux je výhodný aj pre programátorov, keďže existuje prístup ku všetkým zdrojovým kódom, neexistujú tu problémy s nezdokumentovanými funkciami a najpoužívanejší voľne dostupný kompilátor GCC patrí ku špičke. Nezanedbateľným faktorom je, že je dostupné množstvo programovacích prostredí, z ktorých väčšina je open source a teda netreba za ich používanie platiť.
Od roku 2013 je platforma Steam dostupná aj pre Linux. Vďaka tomu je väčšina populárnych titulov portovaná aj pre túto platformu. Začiatkom roka 2015 prekročil počet dostupných hier 1000 kusov. Existuje aj množstvo voľne šíriteľných hier, open source zatiaľ v tejto oblasti zaostáva. V Linuxe je však možné prevádzkovať niektoré aplikácie a hry pre systém Microsoft Windows, pomocou adaptačnej vrstvy Wine (a prípadne doplňujúcich produktov ako Cedega).
Pre použitie systému ako desktopový systém existujú kvalitné aplikácie pre všetky bežné úlohy: desktopové prostredia, kancelárske balíky (LibreOffice, Apache OpenOffice, Caligra), aplikácie pre prácu s internetom (Chromium, Chrome, Firefox, Thunderbird, Evolution, Pidgin, Kopete, Konqueror), multimédiami (VLC, MPlayer, Xine, Amarok) a grafikou (GIMP, Inkscape, Blender). V niektorých oblastiach dostupnosť aplikácií zatiaľ zaostáva: DTP, profesionálne audio. Okrem open source aplikácií existuje pre desktop aj množstvo proprietárneho softvéru (Flash Player, Opera, Skype, Nero).
Linux je portabilný operačný systém, za čo sčasti vďačí faktu, že väčšina kódu je v jazyku C, ktorého kompilátor je dostupný na množstve platforiem. Linux beží na platformách od multiprocesorových superpočítačov a mainframov ako IBM System z9, cez PC, notebooky a pracovné stanice (x86, iMac, PowerBook, Digital Alpha) až po vnorené zariadenia, mobilné telefóny, PDA či Apple iPod. V portabilite mu konkuruje NetBSD.
Podľa aplikácie existujú distribúcie Linuxu tvoriace buď univerzálny operačný systém alebo špecializovaný na konkrétny účel, pozri #Najznámejšie distribúcie.
Distribúcie.
Pod pojmom "distribúcia" sa rozumie celok, ktorý obsahuje "základný systém" tvorený jadrom a ovládačmi zariadení a programy podľa zamerania distribúcie. Hoci je jadro Linuxu voľne šíriteľné, časť programov môže byť komerčného charakteru, prípadne sa platí za technickú podporu.
Distribúcie sa odlišujú zameraním, môžu byť všeobecné s veľkým množstvom programov (napr. desktopové) alebo užšie špecializované, cieľovou skupinou, licenčným modelom, jazykovým a geografickým zameraním, použitím preferovaného desktopového prostredia (KDE, Gnome, a pod.), podporovanou počítačovou architektúrou a radom ďalších kritérií.
Prehľad distribúcii.
Pretože je distribúcií veľmi veľa, vznikla potreba vytvorenia stránok, ktoré by sústredili informácie o distribúciách, a taktiež informovali o nových vydaniach a dôležitých zmenách. Najznámejšiou takouto stránkou je Distrowatch, ktorú vytvoril Ladislav Bodnár. Pre začiatočníkov je vhodná napríklad podstránka, kde sa porovnávajú Hlavné distribúcie Linuxu. Dnes sa tu nachádzajú informácie aj o BSD systémoch.
Jadro.
Kernel bol pôvodne vyvinutý pre mikroprocesor Intel 80386, ale v súčasnosti podporuje množstvo architektúr, okrem PC od tzv. vnorených systémov (mobilný telefón, PDA, router) po superpočítače alebo herné konzoly ako PlayStation 2 alebo PlayStation 3. Vývoj začal v roku 1991 ako osobné hobby Linusa.
Jadro Linuxu je schopné bežať ako na jednoprocesorovom počítači, tak aj na viacprocesorovom počítači (akými sú napríklad výkonné servery), pričom dokáže využívať spojený výkon dostupných procesorov.
Architektúra jadra je monolitická, ale je možné nahrávať a uvoľňovať moduly za behu systému. Ovládače zariadení bežia zvyčajne v okruhu 0 s plným prístupom k hardvéru. Linux podporuje preemptívny multitasking, virtuálnu pamäť, zdieľané knižnice, nahrávanie modulov na požiadanie, zdieľané copy-on-write programy, správnu správu pamäte a TCP/IP podporu.
Linux jadro od verzie 4.0 podporuje aktualizovanie jadra za behu systému bez nutnosti reštartovania.
Linuxové jadro tvorí základ aj známych operačných systémov ako Android a Chrome OS.
Grafické rozhranie.
Pri použití Linuxu ako desktopového operačného systému je nevyhnutné kvalitné a rýchle grafické rozhranie, ktoré je realizované prostredníctvom X servera (XFree86 alebo X.Org), nad ktorým beží správca okien alebo častejšie kompletné desktopové prostredie. Medzi najznámejšie patria KDE, Gnome, Unity, Cinnamon, MATE či XFCE. Súčasné slobodné desktopové prostredia ponúkajú prakticky všetky funkcie ako komerčné prostredia, často však ponúkajú viac možností na konfiguráciu a zmenu vzhľadu. Veľkou výhodou systému GNU/Linux je možnosť mať nainštalovaných viac prostredí a podľa potreby medzi nimi prepínať. Existuje aj možnosť používať pokročilé 3D efekty priamo na pracovnej ploche prostredníctvom OpenGL rozšírenia Xgl alebo AIGLX a slobodného kompozitného správcu okien Compiz.
História Linuxu.
Vývoj začal v roku 1991 ako osobné hobby Linusa. Vytvoril prvú funkčnú verziu a zverejnil na internete zdrojový kód. Ku kódu začali prispievať ľudia z komunity a Torvalds účinkoval ako koordinátor projektu. (Ďalej pozri #Vývojový model)
Linux bol prvé funkčné unixové jadro operačného systému, ktoré bolo licencované slobodnou licenciou (konkrétne GNU GPL). V tej dobe bol OS GNU dokončený a poskytoval ucelený a funkčný základný systém, ale vývoj jeho jadra ustal. Vyššie vrstvy tiež existovali v podobe X Window systému. Integráciou s týmito komponentami sa stal Linux plnohodnotným operačným systémom. Aby bola táto integrácia umožnená, Linus Torvalds zmenil licenciu na GPLv2.
Neskôr bolo uvoľnené aj stabilné jadro GNU zvané Hurd a iné skupiny vývojárov vyvinuli iné jadrá, ktoré bez problémov fungujú s OS GNU (napr. FreeBSD, GNU Mach).
GNU/Linux sa stal atraktívnym pre veľké podniky, keď vznikol projekt Apache. Apache je úspešný webový server, ktorý v tej dobe, ale i dnes ponúka mnohé funkcie, ktoré v komerčných produktoch rovnakého typu nenájdete. Najdôležitejšou vlastnosťou Apache bolo, že dokázal prevádzkovať súčasne viacero webových lokalít.
Vývojový model.
Vývojový model je otvorený a decentralizovaný.
Otvorenému vývojovému modelu, čo znamená že ktokoľvek má prístup ku zdrojovému kódu, sa pripisuje úspech Linuxu. Jeho pôvodný autor Linus Torvalds sa riadil myšlienkou „uvoľňovať [zdrojový kód] skoro, uvoľňovať často a počúvať odozvy od používateľov“. Viac o otvorenom modeli píše Eric Raymond vo svojej knihe „Katedrála a bazár“, kde ho porovnáva s klasickým modelom vývoja v uzavretom tíme špecialistov.
Dôležitý argument v prospech otvoreného modelu je praktický úspech v stabilite a bezpečnosti. Ten je založený na hypotéze, že čím viac ľudí sa môže pozieť na zdrojový kód, tým skôr sa nájdu a opravia chyby. V tejto otázke stojí proti princípu nazvanému jeho oponentami security through obscurity.
Opakom je uzavretý model, kde odhaliť a opraviť chybu môže len člen uzavretého tímu, ktorý má prístup ku zdrojovému kódu.
Decentralizovanosť znamená, že existuje viacero konkurentných repozitárov kódu, ktorí udržiavajú rôzni vývojári (vetva Linusa Torvaldsa je jedným z nich). Porovnaj napr. centralizovaným otvoreným s vývojovým modelom FreeBSD.

</doc>
<doc id="2645" url="https://sk.wikipedia.org/wiki?curid=2645" title="Pink Floyd">
Pink Floyd

Pink Floyd je anglická rocková skupina, ktorá sa sformovala v Londýne v roku 1965. Kapela, ktorá sa na hudobnej scéne presadzovala ako predstaviteľ psychedelického popu, bola príznačná vetvenými hudobnými kompozíciami, experimentovaním so zvukmi, filozoficky zameranými textami a prepracovanými koncertnými vystúpeniami sa zároveň stala jedným z lídrov progresívneho rockového žánru. Pink Floyd patrí medzi komerčne najúspešnejšie a najvplyvnejšie skupiny v histórii populárnej hudby. 
Skupinu Pink Floyd založili študenti polytechnickej univerzity v Londýne: Syd Barrett (gitara, spev), Nick Mason (bicie nástroje), Roger Waters (basová gitara, spev) a Richard Wright (klávesy, spev). Pod vedením ich vtedajšieho lídra, Syda Barretta štvorica vydala dva úspešné, rebríčkové single a debutový album, "The Piper at the Gates of Dawn" (1967). V decembri roku 1967 sa k skupine pridal spevák a gitarista, David Gilmour, v apríli nasledujúceho roku Syd Barrett z dôvodu duševného ochorenia z kapely odišiel. Primárnym autorom textov a lídrom tématického smerovania nasledujúcich najúspešnejších konceptuálnych albumov skupiny, "The Dark Side of the Moon" (1973), "Wish You Were Here" (1975), "Animals" (1977), "The Wall" (1979) a "The Final Cut" (1983) bol basgitarista Roger Waters. Okrem štúdiových projektov kapela nahrala aj niekoľko albumov s filmovou hudbou.
Po osobných nezhodách v roku 1979 od skupiny oficiálne odišiel Richard Wright. V roku 1985 Wrighta nasledoval Roger Waters. Po Watersovom odchode pod značkou Pink Floyd pokračovali Gilmour s Masonom, neskôr sa k nim opäť pripojil Wright. Trojica spolu vyprodukovala dva štúdiové albumy, "A Momentary Lapse of Reason" (1987) a "The Division Bell" (1994), ku ktorým boli organizované oficiálne koncertné turné. V roku 1994, po skončení druhého, The Division Bell Tour, sa skupina Pink Floyd na dlhšiu dobu odmlčala. V roku 2005 štvorica: Waters, Gilmour, Mason a Wright príležitostne v plnej zostave vystúpila na koncerte konanom v rámci podujatia Live 8. Syd Barrett zomrel v roku 2006, v roku 2008 zomrel Richard Wright. Posledný album skupiny Pink Floyd, "The Endless River" (2014), obsahoval z veľkej časti nevydaný hudobný materiál z nahrávania projektu "The Division Bell".
Skupina Pink Floyd patrila medzi priekopníkov britskej psychedelickej rockovej hudobnej scény a je všeobecne považovaná za tých čo významne ovplyvnili ďalšie hudobné žánre, ako je progresívny rock, či ambientná hudba. Štyri ich albumy sa dostali na vrchol hudobných rebríčkov v Spojených štátoch a v Spojenom kráľovstve, no len dva ich single, „See Emily Play“ (1967) a „Another Brick in the Wall, Part 2“ (1979), boli v prvej desiatke hudobných rebríčkov týchto dvoch krajín. V roku 2013 mala skupina na svete predaných viac ako 250 miliónov hudobných nosičov. Dva ich projekty, "The Dark Side of the Moon" a "The Wall", sú medzi najpredávanejšími albumami hudobnej histórie.
Skupina Pink Floyd ovplyvnila rockovú hudobnú tvorbu hudobníkov 70. rokov ako boli David Bowie, Genesis či Yes; ako aj mnohých súčasných skupín ako sú Dream Theater, Tool, Radiohead,
Porcupine Tree, The Orb, Anathema a Nine Inch Nails.
História skupiny.
Vznik zoskupenia.
Členovia kapely pochádzajú z Cambridge. Niektoré skladby z ich tvorby sú ovplyvnené atmosférou krajiny ich detstva stráveného v okolí Grantchester Meadows. Roger Waters a Nick Mason sa stretli počas štúdia architektúry na Polytechnickej univerzite na Regent Street v Londýne. Hudbu si spolu zahrali prvýkrát kapele, ktorú tvoril Keith Noble, Clive Metcalfe a Nobleho sestra, Sheilagh. Potom, ako sa neskôr v tom istom roku k skupine pridal ďalší zo spolužiakov, Richard Wright, vzniklo sexteto, ktoré si dalo názov Sigma 6. Roger Waters v tej dobe hrával na sólovú gitaru, Mason na bicie nástroje a Wright na rytmickú gitaru. Kapela vystupovala na súkromných akciách a skúšala v čajovni v suteréne Polytechnickej univerzity na Regent Street. Väčšinu ich repertoáru tvorili coververzie piesní skupiny The Searchers a materiál, ktorý pre nich napísal ich manažér a skladateľ, spolužiak Ken Chapman. Niekedy sa k skupine pridávali aj iní hudobníci, najčastejšie gitaristi, a tak sa podľa potreby menilo obsadenie hudobných nástrojov aj u stálejších členov. Juliette sa neskôr vydala za Ricka Wrighta, potom ona, Noble a Metcalfe z kapely odišli.
V septembri 1963 sa Waters a Mason presťahovali do bytu na Stanhope Gardens 39 blízko Crouch End v Londýne. Byt vlastnil Mike Leonard, ktorý mal vtedy okolo 35 rokov a na čiastočný úväzok bol učiteľom na neďalekej Hornsey College of Art a aj na Polytechnickej univerzite na Regent Street. Okrem architektúry sa Leonard zaujímal o umelecké prepojenie rytmu svetla a hudby pochádzajúcej hlavne z afrických perkusných hudobných nástrojov. Doma v byte na Stanhope Gardens v Highgate mal ateliér, kde konštruoval a skúšal svetelné prístroje , často konštruované z perforovaných diskov poháňaných elektromotormi. Cez disky prechádzalo svetlo, ktoré na stenách vytváralo rôzne efektné obrazce. Aj vďaka tomuto nadšencovi mala kapela k dispozícii v prednej izbe jeho bytu hudobnú skúšobňu, kde mohla so svojimi nápadmi voľne experimentovať. Mike Leonard si v tomto čase kúpil elektrický organ "Farfisa Duo", na ktorom skupinu príležitostne aj sprevádzal. V akademickom roku 1964 zo skupiny odišiel Mason a v septembri toho istého roku prišiel do kapely hrať na gitaru Bob Klose. Vystriedal Watersa, ktorý v tom čase začal hrávať na basovú gitaru. Skupina Sigma 6 postupne menila názvy: sprvu boli Meggadeaths, potom The Abdabs, či Screaming Abdabs, potom Leonard's Lodgers, alebo aj Spectrum Five, kým sa jej členovia nezhodli na názve Tea Set. V roku 1964, potom ako zo skupiny odišli Metcalfe a Noble, ktorí sa rozhodli založiť si vlastnú kapelu, sa ku Klosovi a Watersovi pripojil nový gitarista, Roger (Syd) Barrett. Barrett, ktorý bol o dva roky mladší, prišiel v roku 1962 do Londýna študovať na umeleckú školu Camberwell College of Arts. Na tejto škole štúdoval jazyky iný jeho dávny známy, David Gilmour. Waters a Barrett boli kamaráti z detstva. Waters často navštevoval Barretta a sledoval, ako hráva v dome u jeho matky na gitare. Barettovi rodičia, otec Arthur a matka, Winfred, už od detstva syna podporovali v tom, aby sa venoval hudbe. Došlo to tak ďaleko, že Sydove prvé hudobné skupiny mohli skúšať priamo v obývačke ich domu v Cambridge. Syd v tomto období postupne prepadal ľahkým drogám a v spojení s obdivom ku východným vieram, či mystickým, rozprávkovým témam sa táto kombinácia prepájala do jeho predstavivosti a komponovaných diel. Mason o Barrettovi povedal, že „v časoch, keď každý bol kúlovým sebavedomým adolescentom, Syd bol mimo módnych konvencií, a pre Masona bolo nezabudnuteľnou spomienkou na prvé stretnutie so Sydom skutočnosť, že sa obťažoval prísť a predstaviť sa mu.“
Noble a Metcalfe odišli z Tea Set koncom roka 1963 a Klose predstavil skupine Chrisa Denisa, ktorý pracoval ako zubný technik na základni "Royal Air Force" (RAF) v Northolte, Denis mal skúsenosti s vystupovaním so známejšími skupinami vtedajšej hudobnej scény v Cambridge.. V decembri 1964 sa im podarilo cez jedného Wrightoveho kamaráta získať nahrávací čas v štúdiu vo West Hampstead. Wright, ktorý sa prestal venovať štúdiu, sa vtedy nahrávania nezúčastnil. Vznikli vtedy ich prvé štyri demonahrávky: R&amp;B klasika „I'm a King Bee“ (originál od bluesmana Slima Harpa) a tri originály od Barretta: „Butterfly“, „Lucy Leave“ a „Double O Bo“. Začiatkom roku 1965 RAF poslala Dennisa do Bahrainu a Barrett sa stal fronmanom skupiny. Neskôr v tom istom roku bola skupina už stálym účinkujúcim v londýnskom klube Countdown Club neďaleko Kensington High Street kde od neskorej noci do skorého rána hrávali tri hudobné sady po 90 minútach. V tomto období sa, podľa vyjadrenia Masona, začali vyhýbať opakovaniu tých istých skladieb v každom takomto hudobnom bloku tým, že piesne predlžovali rozširovaním sól. Po tlaku rodičov a radách od vysokoškolských profesorov, Klose v polovici roku 1965 opustil kapelu a stal sa fotografom. Barrett po Kloseho odchode začal hrať na sólovú gitaru. Koncom roka 1965 sa kapela prvýkrát nazvala The Pink Floyd Sound. Barrett vtedy zareagoval na to, že na jednom z vystúpení mala tiež účinkovať iná skupina nazvaná Tea Set. Nový názov bol odvodený z mien dvoch bluesových hudobníkov, ktorých albumy mal Barrett vo svojej zbierke: boli nimi Pink Anderson a Floyd Council.
V októbri 1965 hrala skupina Tea Set v High Pines (Esher, Surrey) na oslave narodením dvojičiek Libby a Rosie Januaryových. Libby bola priateľkou Rogerovho a Sydovho spolužiaka z gymnázia, Storma Thorgersona, neskoršieho autora dizajnu vizuálneho stvárnenia väčšiny albumov skupiny Pink Floyd. Bola to pompézna oslava, na ktorej okrem Tea Set a iných umelcov vystupoval vtedy mladý pesničkár Paul Simon, či skupina Jokers Wild (s Davidom Gilmourom). V roku 1965 sa v anglických mestách začali presadzovať hudobné kluby, v ktorých sa prezentovalo undergroundové umelecké hnutie. V hudobnej sfére bol underground polovice 60. rokov charakteristický psychedelickou hudbou. Okrem predĺžených improvizácií hudobných sól, či zvukovými efektmi bola pódiová prezentácia muzikantov zvýrazňovaná rôznymi svetelnými efektmi, ako bolo premietanie olejových diapozitívov, niekedy šlo dokonca iba o domáce bodové svetlá, ktoré sa prepínali ručne. Efekt olejového diapozitívu a filmovej projekcie použila skupina na jednom vystúpení na Essexskej univerzite. Krátko po tomto vystúpení dostala skupina ponuku prvýkrát vystúpiť v undergroundovom klube s názvom Marquee.
Od roku 1966 repertoár kapely pozostával z hudby v štýle R&amp;B. Od decembra dostali príležitosť vystupovať v londýnskom klube Marquee. Tam zaujali Petra Jennera, ktorý prednášal na ekonomickej škole v Londýne. Jenner bol fascinovaný zvukovými efektami, ktoré vytváral Wright s Barrettom a tak sa rozhodol, že sa spolu so svojim obchodným partnerom, Andrewom Kingom stanú manažérmi skupiny. Dvojica mala nejaké skúsenosti s fungovaním hudobného priemyslu, použila 1000 Libier (v roku 2019 by tento obnos predstavoval hodnotu 18000 Libier) z Kingovho dedičstva na založenie spoločnosti Blackhill Enterprises a na kúpu nových hudobných nástrojov pre kapelu. Približne v tomto čase dal Jenner návrh, aby kapela vyradil zo svojho názvu slovo „Sound“ a zostal im názov Pink Floyd. Pod Jennerovým a Kingovým vedením sa z kapely stala súčasť londýnskej undergroundovej hudobnej scény, ktorá najčastejšie účinkovala v kluboch ako boli All Saints Hall a Marquee. Počas pôsobenia v klube Countdown skupina experimentovala s dlhými inštrumentálnymi improvzáciami hudobných motívov, ktoré prezentovala s farebnými podomácky vyrábanými svetelnými efektami. Spoločenské styky, ktoré mali Jenner a King pomohli k tomu, že sa zmienky o skupine dostali aj do článkov novín, ako "Financial Times" a "Sunday Times" v ktorých sa zmieňovali o pulzujúcej hudbe Pink Floyd sprevádzanej farebným blikajúcim svetlom premietaným na plochu za kapelou a umocňujúcim psychedelickú atmosféru ich vystúpenia.
V roku 1966 sa posilnil obchodný vzťah skupiny s Blackhill Enterprises natoľko, že sa každý z jej členov spolu s Jennerom a Kingom stal vlastníkom šestiny podielu spoločnosti. Koncom roku 1966 ich hudobný repertoár pozostával iba z niekoľko štandardných skladieb v štýle R&amp;B a z veľkej časti z Barrettových originálnych nápadov, z ktorých väčšina stačila na vydanie ich prvého albumu. Napriek tomu, že im výrazne stúpala frekvencia vystúpení, kapela ešte nebola vo väčšej miere akceptovaná. Po jednom predstavení v katolíckom mládežníckom klube ich majiteľ odmietol zaplatiť, pričom tvrdil, že ich predstavením nebola hudba. Keď ich manažment skupiny podal žalobu na súd proti majiteľovi klubu, sudca potvrdil jeho rozhodnutie. Lepšiu odozvu mal Pink Floyd v londýnskom klube UFO, kde si kapela postupne budovala vlastnú fanúšikovskú základňu. Barrettove vystúpenia v štýle spontánneho undergroundu oplývali nadšením, „preskakovali od šialenstva, inšpirácií k improvizáciám, prekonávali obmedzenia do oblastí, ktoré boli pre publikum zaujímavé. Nikto iný toto v tom čase nedokazoval.“
Podpis kontraktu s EMI.
V roku 1967 začala skupina Pink Floyd priťahovať pozornosť hudobného priemyslu. K rokovaniam im pomohol manžér klubu UFO, Joe Boyd spolu s účtovníkom spolupracujúcim s kapelou, Bryanom Morrisonom, ktorí im vybavili nahrávanie v štúdiách Sound Techniques in West Hampstead. O tri dni neskôr podpísali zmluvu so spoločnosťou EMI a prevzali zálohu 5000 Libier (pre rok 2019 je to v prepočte 91400 Libier). Dňa 10. marca 1967 pod značkou spoločnosti Columbia vyšiel skupine Pink Floyd prvý oficiálny singel „Arnold Layne“, (B-strana, „Candy and a Currant Bun“). Obidve nahrávky vznikli v jeden deň, 29. januára 1967. V dňoch 11. a 12. januára skupina nahrala dlhú verziu skladby „Interstellar Overdrive“. Niekedy okolo 29. januára nakrútili v Sussexe krátky film, ktorý bol premietaný k piesni „Arnold Layne“. Odkaz v piesni „Arnold Layne“ k úchylke chlapa obliekať si šaty opačného pohlavia (cross-dressing) spôsobil, že niektoré rádiá odmietali jej hranie, no kreatívna manipulácia zo strany maloobchodu spôsobila, že sa singel aj napriek cenzúre médií dobre predával a dostal sa na 20. priečku britských hudobných rebríčkov.
Dňa 16. júna 1967 vyšiel skupine ďalší singel, „See Emily Play“. Táto nahrávka si viedla ešte lepšie ako „Arnold Layne“, vyšplhala sa v britských rebríčkoch na 6. miesto a zostala tam počas siedmich nasledujúcich týždňov. Skupina vystúpila aj v programe BBC "Look of the Week", kde Waters a Barrett pútavo a s rozumom čelili tvrdému výsluchu moderátora Hansa Kellera. Účinkovali aj v ďalšom populárnom programe BBC "Top of the Pops", kde od nich kontroverzne vyžadovali, aby obmedzili spev a hranie. Pink Floyd sa vrátili ešte na ďalšie dve vystúpenia, no pri treťom sa Barrett začal osobnostne rozpadávať a niekedy v tomto čase si skupina začala všímať významné zmeny v jeho správaní. Začiatkom roku 1967 Syd začal pravidelne užívať LSD a Mason ho opísal ako „kompletne izolovaného z okolitej reality“.
"The Piper at the Gates of Dawn" (1967).
Prvú nahrávaciu zmluvu so skupinou Pink Floyd a spoločnosťou EMI dohadoval Morrison s producentom Normanom Smithom. Súčasťou dohody bola aj výroba štúdiového albumu, ktorá mala byť zrealizovaná v lodýnských čtúdiách na Abbey Road. Mason hovorí, že rokovania boli bezproblémové. Smith nesúhlasí s tvrdením, že Barrett nereagoval na jeho návrhy a konštruktívnu kritiku. Prvý album skupiny Pink Floyd, "The Piper at the Gates of Dawn", vydala spoločnosť EMI-Columbia v auguste 1967. V hudobných rebríčkoch Spojeného kráľovstva tento projekt kapely dosiahol šiestu priečku, na ktorej sa udržal štrnásť týždňov. Mesiac po svojom, vydaní album vydala aj nahrávacia spoločnosť Tower Records. Popularita koncertov kapely Pink Floyd v klube UFO priťahovala stále väčšie publikum, no Barrettov mentálny problém narastal do vážnych rozmerov. Skupina spočiatku dúfala, že jeho nevyspytateľné správanie je len prechodné, no niektorí, napríklad Jenner a jeho asistentka, manželka Marca Bolana June Child, ktorá to komentovala slovami: „našla som ho sedieť v šatni, bol úplane mimo. Spolu s Rogerom Watersom sme ho postavili na nohy a vyviedli na pódium... kapela začala hráť a Syd len stál. Mal na krku zavesenú gitaru a ruky mu viseli pri tele.“ King, ktorý bol nútený zrušiť vystúpenie skupiny Pink Floyd na prestížnom National Jazz and Blues Festivale, ako aj na niekoľkých ďalších hudobných podujatiach, informoval hudobnú tlač o tom, že Barrett je postihnutý nervovým vyčerpaním. Waters vybavil stretnutie u psychiatra, R. D. Lainga a napriek tomu, že ho osobne priviezol na stretnutie, Barrett nakoniec vystúpiť z auta odmietol. Ani pobyt vo Formentere u doktora Sama Hutta, ktorý bol známy pre undergroundovú hudobnú scénu k zlepšeniu Sydovho zdravotného stavu neviedol. Kapela v septembri absolvovala niekoľko koncertných vystúpení po Európe, v októbri nasledovalo turné v USA V Štátoch sa Barrettov stav neustále zhoršoval. Počas vystúpení v televíznych šou Dicka Clarka a Pata Boonea zarazil svojich hostiteľov tým, že nereagoval na otázky a hľadel do prázdna. V Boneho šou okrem toho odmietol hýbať ústami pri plejbeku počas vystúpenia s piesňou „See Emily Play“. Po takýchto trápnych situáciách sa King rozhodol návštevu USA ukončiť a poslať skupinu späť domov do Londýna. V novembri 1967 skupina Pink Floyd vydala singel „Apples and Oranges“. Krátko po návrate do Anglicka sa Pink Floyd zúčastnil ako jedna z predskupín turné Jimiho Hendrixa. Barrettove depresívne stavy sa aj počas tohto turné stále zhoršovali. Na niektorých vystúpeniach si skupina musela najať hudobníka Davida O'Lista.
19671978: Zmena a medzinárodný úspech.
1967: Nahradenie Barretta Gilmourom.
V decembri roku 1967 vyeskalovala kríza s Barrettovým účinkovaním do bodu v ktorom sa ho jej členovia rozhodli nahradiť piatym hudobníkom, gitaristom Davidom Gilmourom. Gilmour poznal Barretta z predchádzajúcich čias, zo začiaku 60. rokov keď študoval technickej škole v Cambridge. Cez obedné prestávky spolu hrávali na gitarách a ústnych harmonikách, neskôr cestovali stopom a vystupovali ako pouliční umelci na juhu Francúzska. V roku 1965, ešte ako člen skupiny Jokers Wild, poznal Gilmour skupinu Tea Set. Morrisonov asistent, Steve O'Rourke, mal Gilmoura vo svojom byte na podnájme za 30 libier na týždeň. V januári 1968 spoločnosť Blackhill Enterprises predstavila Gilmoura ako nového člena kapely s tým, že Barrett zostáva v kapele ako skladateľ. Jenner pôvodne plánoval Gilmourovým účinkovaním prekrývať Barrettove excesy, potom, ako zistil, že to nefunguje, chcel zostať pritom že Syd by mohol pre kapelu písať piesne. Jednou z prvých Gilmourových úloh bolo napodobňovanie hrania na gitaru do plejbeku v promo filme „Apples and Oranges“. Barrett vyjadril svoju frustráciu z toho, že nedokáže skomponovaním novej skladby nadviazať na úspech hitov „Arnold Layne“ a „See Emily Play“ kapele tým, že na koncertoch menil štruktúru piesne „Have You Got It Yet?“ natoľko, že ostatní členovia sa nedokázali k nemu v hre na nástrojoch pripojiť. V januári 1968 vznikla jediná séria fotografií všetkých piatich členov vtedajšej zostavy kapely, na ktorých je ale zjavná Barrettova izolovannosť a odvrátený Sydov pohľad.
Spolupráca s Barrettom sa nakoniec ukázala ako príliš zložitá. Problém uzavreli v januári pred cestou na koncert v Southamptone, keď sa niekto zo skupiny spýtal, či berú zo sebou aj Syda. Podľa Gilmoura niekto vtedy povedal, že „Nah, neobťažujme sa“... bol to prvý signál konca Barrettovho pôsobenia v skupine Pink Floyd. Waters neskôr hovoril, že „síce bol Syd ich kmarátom, no vtedy boli často v stave, že by ho dokázali zaškrtiť“. Začiatkom marca 1968 sa skupina Pink Floyd stretla so svojimi obchodnými partnermi, Jennerom a Kingom, aby sa poradili o tom, čo bude ďalej a Barrett odsúhlasil, že v skupine končí.
Jenner a King považovali Barretta za kreatívneho génia kapely. Preto sa ho rozhodli ďalej zastupovať a ukončiť svoj obchodný vzťah s kapelou Pink Floyd. Morrison predal svoj podiel firme NEMS Enterprises, ktorú vlastnil Brian Epstein a výhradným manažérom skupiny sa nakoniec stal Steve O'Rourke. Spoločnosť Blackhill oznámila Barrettov odchod 6. apríla 1968. Krátko po odchode sa Barrett ešte parkrát zúčastnil na vystúpeniach kapely. Po Barrettovi z väčšej časti zostal autorom umeleckých nápadov, textov a kompozícií Roger Waters. V začiatkoch pri plejbeku Barrettových skladieb v televíznych vystúpeniach otváral ústa Gilmour, no na koncerty kapela vyberala nakoniec predsa len repertoár, ktorého autorom bol Waters, či Rick Wright. Často hrávali napríklad piesne „It Would Be So Nice“, či „Careful with That Axe, Eugene“.
Barrett po odchode zo skupiny ešte nahral dva sólové albumy (na ktorých spolupracovali aj členovia skupiny) no nedosiahol s nimi nikdy taký úspech a popularitu ako so skladbami, ktoré tvoril pre skupinu The Pink Floyd.
"A Saucerful of Secrets" (1968).
V roku 1968 skupina sa Pink Floyd zišla opäť v Abbey Road Studios aby nahrala svoj druhý album "A Saucerful of Secrets". Nachádza sa na ňom posledná nahrávka, ktorú zložil Syd Barrett, pieseň „Jugband Blues“. Waters na album autorsky prispel skladbami „Set the Controls for the Heart of the Sun“, „Let There Be More Light“ a „Corporal Clegg“, od Wrighta pochádzajú nahrávky „See-Saw“ a „Remember a Day“. Norman Smith členov kapely požiadal aby si pripravili svoje vlastné hudobné nápady a v domácom prostredí pripravili ich demonahrávky. Pod Smithovým vedením sa potom v štúdiu učili, ako využiť nahrávací potenciál pri realizácií svojich umeleckých vízií. Smith nebol výkonom kapely vôbec nadšený. Keď napríklad videl, ako sa Mason trápi s rytmikou v skladbe „Remember a Day“ nevydržal to, sadol si za bicie a nahral ich namiesto Nicka. Smithove správanie počas nahrávania neskôr komentoval Wright ako neustále poznámky o tom, že „nemôžu predsa nahrávať iba 20 minút smiešneho hluku“. Nakoľko nielen Mason, ale aj Waters nemali vzdelanie pre hudobnú kompozíciu, nepoznali ani noty, tak si vymysleli systém zápisu hudby. Gilmour neskôr ich spôsob porovnával s architektonickým náčrtom.
Album im vyšiel v júni 1968. Mal na svojom prebale psychedelický motív, ktorého autormi boli Storm Thorgerson a Aubrey Powell zo štúdia Hipgnosis. Bol to prvý z mnohých výtvarných návrhov, ktoré toto štúdio a jeho členovia pre túto kapelu vyrobili. Zároveň to bolo iba druhýkrát, čo firma EMI povolila niektorej kapele, aby si sama vybrala dizajnéra pre svoj obal albumu. V Spojenom kráľovstve sa album po svojom vydaní dostal na 9. priečku hudobných rebríčkov, kde sa udržal 11. týždňov. Britský hudobný časopis, "Record Mirror" dal albumu priaznivú recenziu, no dodal nakoniec poznámku, že nech „mládež zabudne na to, že si album bude vedieť púšťať na svojich večierkoch“. John Peel, ktorého by sme dnes mohli nzavať vtedajším influencerom pre poslucháčov modernej hudby poznamenal, že počúvanie titulnej skladby albumu je porovnateľné s „náboženským zážitkom“. Hudobný týždenník "NME" pre zmenu opisuje album ako „dlhý, nudný s malými odchýlkamiv monotónnom smerovaní“. Deň po vydaní albumu skupina Pink Floyd vystúpila prvýkrát bez nároku na honorár na koncerte v londýnskom Hyde Parku. V júli 1968 kapela druhýkrát navštívila Spojené štáty. Spolu so skupinami Soft Machine a The Who bolo vtedy uskutočnené prvé významné turné skupiny Pink Floyd. V decembri toho istého roku im vyšiel singel „Point Me at the Sky“, ktorý neprekonal úspechy ich predošlých singlov. Bol to zároveň ich posledný singel až do roku 1973, kedy im v limitovanej edícii vyšla singlová nahrávka skladby „Money“.
"Ummagumma" (1969), "Atom Heart Mother" (1970), a "Meddle" (1971).
Dvojalbum "Ummagumma", ktorý vyšiel pod značkou vydavateľstva EMI v novembri roku 1969, je reprezentáciou odklonu kapely Pink Floyd od ich predošlého hudobného smerovania. Prvý hudobný nosič edície obsahuje nahrávky z koncertov Manchester College of Commerce, Mothers v klube v Birminghame. Druhé LP je zbierkou hudobných nápadov každého z členov skupiny. Po svojom publikovaní mal projekt pozitívne recenzie, v hudobných rebríčkoch Spojeného kráľovstva sa dostal na piatu priečku a udržal sa tam po dobu 21 týždňov.
V októbri 1970 skupina Pink Floyd vydala album "Atom Heart Mother". Predošlé album skupiny boli nahraté na štvorstopový nahrávací systém, "Atom Heart Mother" bol ich prvým projektom, ktorý nahrali na osemstopový záznam. Prvotná verzia mala premiéru v januári vo Francúzsku. Skupina mala výhrady k jej výslednej mixáži a tak prizvala k spolupráci experimentálneho hudobníka a skladateľa, Rona Geesina. Geesin popracoval na vylepšení zvukovej stopy: k pôvodnej verzii so vstupom len od kapely, ktorá sa mu zdala nedostatočná, doplnil dychovú sekciu a pre chorálový spev najal vokálny zbor dirigenta Johna Alldisa. Smith zostal výkonným producentom albumu, no tento projekt označil za posledný na ktorom s kapelou Pink Floyd spolupracoval. Gilmour k tomu poznamenal, že to bol od neho len „jasný spôsob ako naznačiť, že pre tento album neurobil nič.“ Waters bol k albumu kritický, vyjadril sa, že „by bol radšej, keby bol hodený do koša a nikto ho už nikdy nepočúval“. Aj Gilmour mal odmietavý postoj k albumu, raz sa k nemu vyjadril, že „mali v tom čase obdobie, kedy robili veci vhodné do koša“. Album mal premiéru v júni 1970. Bol ich prvým LP nosičom, ktorý sa stal jednotkou v hudobných rebríčkoch Spojeného kráľovstva a na ich vrchole sa udržal 18 týždňov.
V roku 1970 skupina Pink Floyd vo veľkom koncertovala v Európe a v Spojených štátoch. Na tomto turné im v máji 1970 im zo skladu v New Orleanse ukradli aparatúru za 40 tisíc dolárov. V dosledku toho došlo vtedy takmer ku skončeniu koncertovania, no krátko potom, ako krádež oznámili FBI, polícia zlodejov vypátrala a kapela získala väčšinu svojej hudobnej techniky späť. V roku 1971 sa skupina Pink Floyd umiestnila na druhom mieste v čitateľskej ankete časopisu "Melody Maker" a po prvý raz začala dosahovať zisk. Mason a Wright si založili rodiny, stali sa otcami a kúpili si domy v Londýne, zatiaľ čo sa Gilmour, ktorý bol stále slobodný, presťahoval na farmu z 19. storočia v Essexe. Waters si vybudoval domáce nahrávacie štúdio v prestavanej kôlni na náradie, ktorú mal v zadnej časti svojej záhrady vo svojom dome v Islingtone. V januári 1971, po návrate z turné „Atom Heart Mother“, začali Pink Floyd pracovať na novom hudobnom materiáli. Keďže nemali ústrednú tému, pokúsili sa o niekoľko neproduktívnych experimentov. Zvukový inžinier John Leckie popisuje vtedajšie ich sedenia ako často začínajúce popoludní a končiace skoro ráno, „počas nich nič nevzniklo. Nahrávacia spoločnosť s nimi nebola v kontakte, okrem prípadov, keď sa ich hudobný manažér ukázal s pár fľašami vína a niekoľkými jointami.“ Skupina strávila dlhý čas s experimentovaním so zvukmi, či gitarovými rífmi. Tiež nejakú dobu boli v Air Studios, kde skúšali nahrávať hudbu použitím zvukov z rôznych objektov z domácností. Z týchto projektov neskôr čerpali pri výrobe albumov "The Dark Side of the Moon" a "Wish You Were Here". 
Album ""Meddle", ktorý vyšiel v októbri 1971, podľa vyjadrenia redaktora Jeana-Charlesa Costu z časopisu "Rolling Stone" „nielenže potvrdzuje nástup sólového gitaristu Davida Gilmoura ako skutočnej formujúcej sily v skupine, ale zároveň dokazuje, že skupina je znovu na dobrej ceste svojho vývoja“. Nahrávanie albumu trvalo viac mesiacov. Prvá polovica nahrávok vznikala v apríli, neskôr nahrávali v štúdiách v Abbey Road v máji. Potom nahrávali a medzitým koncertovali po Veľkej Británii, Európe, v auguste boli v Austrálii a v septembri sa vrátili do Európy. V októbri nahrali koncertný film "" a v novembri odišli na turné do USA. 
Podľa recenzie v NME je "Meddle" „výnimočne dobrý album“ a jeho hudobná nahrávka „Echoes“ je „zenitom ku ktorému Pink Floyd smeruje“. Michael Watts z časopisu "Melody Maker" ho naproti tomu považuje za rozporuplný „soundtrack k neexistujúcemu filmu“, krčí pri ňom plecami a opisuje ho ako „zmes zúrivosti a ničneznamenajúceho zvuku.“ Projekt "Meddle" je však vo všeobecnosti považovaný za prechod vývoja kapely ovplyvnenej Sydom Barrettom k tomu. čo bolo neskôr všeobecne známe ako hudba kapely Pink Floyd. Na celej jednej strane vinylového LP nosiča bola jedna kompozícia nazvaná „Echoes“. Z tohoto albumu je známa aj skladba „One of These Days“, ktorá sa na koncertoch skupiny Pink Floyd hráva dodnes. Po svojom uvedení na trh sa album dostal v britských rebríčkoch na tretie miesto a udržal sa tam 82 týždňov.
"The Dark Side of the Moon" (1973).
V januári 1972 mal v "The Dome" v Brightone Pink Floyd premiéru s novým plánovaným albumom, ktorý mal pracovný názov "Eclipse". Skupina skladala a zdokonaľovala jeho hudobný materiál počas turné po Veľkej Británii, Japonsku, Severnej Amerike a po Európe. Živým hraním a neustálym vylepšovaním, dopĺňaním zvuku, sledovaním reakcií publika a kritík sa zdokonaľovala základná myšlienka a vzťah ostatných členov kapely k novému albumu. 
Album skupina Pink Floyd spolu s technikmi tímu Alana Parsonsa nahrávala v štúdiách Abbey Road od mája 1972 do januára 1973. Parsonsovi pri nahrávaní asistoval producent Chris Thomas. Názov výsledného projektu, „"The Dark Side of the Moon"“, odkazuje skôr na šialenstvo ako na astronómiu. Počas nahrávania Roger rozdal rôznym ľuďom, ktorý sa vtedy v blízkosti štúdia nachádzali, kartičky s rôznymi otázkami typu: „Kedy ste boli naposledy agresívni?“, alebo „Kedy ste v poslednom čase niekoho zbili?“. Časti odpovedí možno počuť na pozadí niektorých skladieb. Na albume môžeme počuť okrem nich napríklad aj maniacky rehot Rogera „the Hat“ Manifolda, manažéra inej skupiny, či slová vrátnika štúdia na "Abbey Road" Jerryho Driscolla („There is no dark side of the moon, really. Matter of fact, it's all dark...“), no nebola napríklad použitá nahrávka odpovede Paula McCartneyho. 
Obal albumu produkovalo grafické štúdio Hipgnosis. Je na ňom ikonické vyobrazenie refrakcie bieleho svetelného lúča cez optickú prizmu. Autorom tohto nápadu je grafický dizajnér, ilustrátor a pedagóg, George Hardie. Umelecky je nápad prezentovvaný ako lúč bieleho svetla, ktorý predstavuje jednotu, prechádzajúcu cez hranol, ktorý predstavuje spoločnosť. Lomený lúč farebného svetla za hranolom (spoločnosťou) symbolizuje jej rozptýlenie a absenciu spoločenskej jednoty. Výlučným autorom textov piesní na albume je Roger Waters. Názov albumu z "Eclipse" na "Dark Side of the Moon" bol zmenený preto, lebo v tomto období mala skupina Medicine Head vydaný album s týmto názvom. Názov „Eclipse“ bol nakoniec použitý iba pri poslednej skomponovanej skladbe albumu.
Hneď po svojom vydaní v marci 1973 bol album úspešný v hudobných rebríčkoch Spojeného kráľovstva, v Európe a dostal aj nadšené recenzie zo strany odbornej hudobnej kritiky. Roy Hollingworth z časopisu Melody Maker označil prvú stranu albumu za úplne zmätenú a ťažko sledovateľnú, druhú však chválil obdivoval pevnosť rytmov, zvukov a to ako ju na začiatku zvuk saxofónu vystrelil do vzduchu. Loyd Grossman z časopisu "Rolling Stone" ho opísuje ako „vynikajúci album s textovým a koncepčným bohatstvom, ktorý nielen pozýva, ale aj vyžaduje zapojenie.“ Celý marec 1973 bol obsah projektu "The Dark Side of the Moon" súčasťou amerického turné skupiny Pink Floyd. "The Dark Side of the Moon" patrí medzi najúspešnejšie rockové albumy všetkých čias. V americkom rebríčku "Billboard 200" bol na prvej priečke a udržal sa sa tam po dobu viac ako 14 rokov. Na celom svete sa z tohto albumu predalo viac ako 45 miliónov kópií. V Spojenom kráľovstve sa album dostal na druhé miesto a v rebríčkoch sa udržal 364 týždňov. "Dark Side of the Moon" je tretí najpredávanejší album na svete a dvadsiatý prvý najpredávanejší album všetkých čias predávaný na hudobných trhoch v USA. Úspech tohto albumu priniesol členom kapely Pink Floyd obrovské bohatstvo. Waters a Wright si kúpili veľké vidiecke sídla, zatiaľ čo Mason sa stal zberateľom drahých automobilov. Po nezhodách v rokovaniach so svojou vtedajšou americkou nahrávacou spoločnosťou, Capitol Records, Pink Floyd a O'Rourke rokovali o novej zmluve so spoločnosťou Columbia Records, ktorá im údajne poskytla zálohu vo výške milión dolárov (roku 2019 je to po prepočítaní inflačných kurzov 5 184 211 dolárov) V Európe ich naďalej zastupovala spoločnosť Harvest Records.
"Wish You Were Here" (1975).
Po návrate z turné "Dark Side" v Spojenom kráľovstve sa v januári 1975 kapela Pink Floyd vrátila do nahrávacieho štúdia a začala pracovať na svojom deviatom štúdiovom projekte, albume "Wish You Were Here". Parsons odmietol ponuku pokračovať s nimi v spolupráci, venoval sa svojmu úspešnému zoskupenia, ktoré malo názov Alan Parsons Project. Technikom nahrávania tohto albumu sa preto stal Brian Humphries. V začiatkoch sa členovia skupiny borili s problémom ako zostaviť hudobný materiál, ktorý by mal úroveň dostatočnú na to aby nadviazal na úspech "The Dark Side of the Moon". Cítili sa fyzicky a aj emočne vyčerpaní. Wright toto obdobie označoval ako veľmi zložie, Waters ho charakterizoval ako „kľukaté“. Gilmour mal záujem vylepšovať už existujúci hudobný materiál, Masonovi sa rozpadalo manželstvo, čo ho zanechalo v stavoch všeobecnej nevyrovnanosti a v apatii, ktorá sa premietala do jeho prístupu k hraniu na nástroje.
Napriek nedostatku kreatívneho smerovania začal Waters po niekoľkých týždňoch privádzať do reálneho života svoj nový koncept. V roku 1974 na sérii koncertov po Európe skupina predviedla tri pôvodné skladby. Tieto kompozície sa stali východiskovým bodom pre nový album. Gilmourom náhodne skomponovaná úvodná veta so štyrmi notami, náhodne evokovala Watersovi myšlienku na Syda Barretta. Štyri skladby boli dostatočným priestorom na to, aby v ňom mohli zhrnúť vzostup a pád svojho bývalého spoluhráča. Waters to komentoval slova: „Bolo to preto, lebo som sa chcel čo najviac priblížiť k tomu, čo som cítil... tou nedefinovateľnou, nevyhnutnou melanchóliou po zmiznutí Syda.“
Počas práce na albume Barrett nečakane navštívil štúdio. Storm Thorgerson k tejto udalosti spomínal, že Syd „posedel, trochu aj pohovoril, ale reálne ako keby tam nebol“. Výrazne sa zmenil aj jeho výzor, až natoľko, že ho skupina v prvej chvíli nespoznala. Waters bol po tomto zážitku údajne silne rozrušený. Krátko po nahrávaní sa Barrett zúčastnil na Gilmourovej predsvadobnej rozlúčke so slobodou, no po chvíli odtiaľ odišiel bez toho žeby to nejako komentoval, alebo sa s niekým pozdravil. Odvtedy sa s ním členovia kapely nevideli, okrem Watersa, ktorý ho zazrel počas behu okolo neho niekoľko rokov potom. Glen Povey v biografii skupiny Pink Floyd píše, že inšpiráciou pre titulnú snímku, ktorú pre obal albumu navrhol Thorgerson, je myšlienka, že ľudia majú tendenciu skrývať svoje skutočné city zo strachu, že sa „popália“. Preto sú na obrázku dvaja biznismeni, ktorí si podávajú ruky, pričom jeden z nich horí. Väčšia časť materiálu z albumu "Wish You Were Here" mala verejnú premiéru na festivale v Knebworthe. Album po svojom vydaní v septembri 1975 dosiahol vrcholy hudobných rebríčkov Spojeného kráľovstva, ako aj USA.
"Animals" (1977).
V roku 1975 Pink Floyd kúpila trojpodlažnú skupinu kostolných sál na 35 Britannia Row Islingtone, ktorú prerobila na skladové priestory a nahrávacie štúdio. Rok 1976 bol prvým rokom, kedy skupina nemala žiadnu koncertnú šnúru od začiatku ich profesionálnej kariéry v roku 1967. Počas tejto prestávky Roger prepracoval dva songy, „Raving and Drooling“ a „You Gotta Be Crazy“, ktoré boli naživo hrané roku 1975 počas krátkeho turné k albumu "Wish You Were Here". V roku 1976 vo svojom práve dokončenom štúdiu s 24-stopovým nahrávaním vyprodukovali svoj desiaty štúdiový album s názvom "Animals". Technikom nahrávania albumu, ktorý bol hotový v decembri 1976, bol Brian Humphries. Koncept diela vymyslel Waters na základe Orwellovej politickej fabulácie, "Zvieracej farmy". Slová piesní popisujú rôzne spoločenské triedy ľudí ako psov, prasatá a ovce. Obal albumu znovu vyrobilo kreatívne štúdio Hipgnosis. Realizovaný bol na ňom Watersov konečný koncept: obraz starnúcej elektrárne Battersea, medzi komínmi tejto technickej budovy sa vznáša prasa. Kapela dala na tento účel vyrobiť asi 9 metrov dlhý balón v tvare prasaťa a dňa 2. decembra ho odfotografovali. Pri snímaní sa prasa medzi komínmi vplyvom silného vetra vytrhlo z kotvenia. Po dlhšom voľnom lete pristálo v Kente, kde ho našiel miestny farmár. Vrátil im ho, ale bol údajne zúrivý, že vystrašil jeho kravy. Pre náročnosť takéhoto fotografovania sa nakoniec rozhodli vznášanie prasaťa nasimulovať fotomontážou. 
Rozdelenie autorských honorárov za album bolo zdrojom konfliktov medzi členmi kapely, ktorí zarábali honoráre podľa jednotlivých piesní. Aj keď bol Gilmour z veľkej časti autorom skladby „Dogs“, ktorá zaberala takmer celú prvú jeho stranu, dostal menej tantiém, než Waters, ktorý, okrem ďalších skladieb, prispel oveľa kratšou dvojdielnou skladbou „Pigs on the Wing“. Wright to komentoval slovami: „Čiastočne to bola moja chyba, pretože som nepretlačil svoj materiál ... ale Dave mal čo ponúknuť a podarilo sa mu tam dostať iba pár vecí“. Mason dodal, že „Roger mal plno nápadov a Dava reálne držal dolu, čím ho zámerne frustroval“. Nahrávky „Pigs on the Wing“ sú odkazom na romantický vzťahý Watersa s Carolyne Anne Christie. Christie a Rock Scully, manažér skupiny Grateful Dead, v tom čase spolu uzavreli manželstvo. Z Watersovho manželstva s Judy neboli žiadne deti a v novembri 1976 mu porodila dieťa práve Christie. Gilmour bol tiež nesústredený, v rodine čakali prvé dieťa a tak na nahrávanie albumu prispel len málo. Podobne ani Mason a Wright sa autorsky na albume "Animals" nepodieľali. Wrigth tiež prechádzal manželskou krízou a jeho vzťahy s Watersom tiež neboli príliš dobré. "Animals" bol prvým albumom na ktorý Wright neprispel a on k tomu dodával, že „bol tým projektom, ktorý vo Watersovom myslení naštartoval vieru, že je exkluzívnym autorom hudobného materiálu kapely... ktorý patril iba jemu a jeho egu.“
Po vydaní v januári 1977 sa album "Animals" dostal na druhú priečku rebríčkov Spojeného kráľovstva a na tretiu priečku v USA. Časopis NME označil album za „jeden z najextrémnejších, najneoblomnejších, najdrsnejších a priam ikonoklastických hudobných kúskov“, a Karl Dallas z Melody Makeru ho nazval „nepríjemnou príchuťou reality v médiu, ktoré sa v posledných rokoch stávalo čoraz viac uspávajúcim.“ Väčšinu hudby z albumu "Animals" hrávala kapela Pink Floyd v roku 1977 počas In the Flesh Tour. Bola to ich prvá skúsenosť s hraním veľkých štadiónov, ktorých veľkosť spôsobovala v kapele nepokoj. Waters začal prichádzať na každé miesto sám, odchádzal ihneď po predstavení. Pri jednej príležitosti Wright odletel späť do Anglicka a hrozil, že kapelu opustí. Na koncerte na Olympijskom štadióne v Montreale Roger počas hrania videl na pletive oproti pódia, kde vystupovali zavesených fanúšikov, ktorí vlastne ani nevnímali hudbu, len nepríčetne kričali. Roger v tej chvíli pristúpil k jednému z nich, privolal si ho bližšie a napľul mu do tváre... Waters pritom nebol jediným človekom v depresii z hrania na veľkých koncertoch. Aj Gilmour v tú noc odmietol zahrať obvyklý záverečný hudobný prídavok kapely. Koncom turné bol pre Gilmoura v znamení úpadku. Bol v kríze a mal pocit, že skupina dosiahla ten maximálny úspech, ktorý hľadala, a už pred ňou neexistuje žiadny ďalší vrchol.
Táto historka sa uvádza ako jeden z dôvodov, impulzov pre vznik ďalšieho Rogerovho projektu, ktorý sa zapísal do rockovej histórie pod názvom "The Wall".
19781985: Obdobie pod vedením Watersa.
"The Wall" (1979).
V júli 1978, uprostred finančnej krízy ktorú skupine spôsobila investíciami z nedbanlivosti spoločnosť Norton Warburg Group (NWG), predstavil Waters dva nápady pre ďalší album kapely Pink Floyd. Prvým bolo 90-minútové demo s pracovným názvom "Bricks in the Wall", druhý nápad sa stal neskôr známy ako sólový projekt Rogera Watersa, album "The Pros and Cons of Hitch Hiking". Aj keď boli Mason aj Gilmour spočiatku zdržanliví, vybrali si napokon prvý z námetov. Bob Ezrin, ktorý sa spolupodieľal na koprodukcii, napísal k novému albumu štyridsaťstranový scenár. Založil ho na príbehu ústrednej postavy menom Pink - gestaltovanej postave inšpirovanej Watersovými zážitkami z detstva, z ktorých bola najvýznamnejšia smrť jeho otca v druhej svetovej vojne. Táto prvá metaforická tehla viedla Pinka k ďalším problémom. Stal sa drogovo závislým a depresívnym v hudobníkom, postupne sa z neho stával megaloman. Bol to vývoj čiastočne inšpirovaný úpadkom Syda Barretta. V závere albumu vidíme ako Pink na čele až fašisticky sfanatizovaného publika mení svoje postoje strháva múr, otvára sa okolitému svetu a opäť sa stáva bežným, vnímavým a otvoreným človekom. 
V marci 1979 si zúfalá finančná situácia kapely vyžiadala, aby aspoň na rok opustili Spojené kráľovstvo a nahrávanie sa presunulo do Super Bear Studios blízko Nice. Briana Humphriesa po piatich rokoch spolupráce s kapelou v tom čase pre nahrávanie albumu nahradil, technik, James Guthrie. Počas nahrávania albumu The Wall začala postupne v kapele narastať nespokojnosť s laxným prístupom Richarda Wrighta k tvorbe, čo nakoniec vyvrcholilo jeho vyhodením. Gilmour to komentoval, že Wright bol vylúčený, pretože „na album neprispel ničím, čo by malo akúkoľvek hodnotu - urobil veľmi, veľmi málo“. Podľa Masona Wright sedel na na nahrávaní „bez toho, aby niečo robil, akoby bol len „producentom “. Waters uviedol, že skupina súhlasila s tým, že Wright bude musieť po dokončení albumu buď „dlho za seba bojovať“, alebo súhlasiť s „tichým odchodom“. Wright nakoniec prijal ultimátum a odišiel. Aj keď sa meno Wrighta na hotovom albume nikde neobjavilo, kapela Pink Floyd ho na nasledujúcom turné „The Wall“ zamestnala ako plateného hudobníka. Ku koncu nahrávania "The Wall", Mason prenechal konečné mixovanie albumu Watersovi, Gilmourovi, Ezrinovi a Guthriemu, odcestoval do New Yorku, kde nahrával svoj debutový sólový album, "Nick Mason's Fictitious Sports".
Album "The Wall" mal aj singel, „Another Brick in the Wall (Part II)“, ktorý bol prvým po dlhej dobe, odkedy vydali na singli nahrávku skladby „Money“. „Another Brick in the Wall (Part II)“ sa dostal na vrchol rebríčkov v Spojenom kráľovstve aj v USA. Dvojalbum "The Wall" vyšiel 30. novembra 1979. V americkom rebríčku "Billboardu" sa dostal na vrchol a udržal sa tam 15 týždňov, v Spojenom kráľovstve bol tretí. V Spojených štátoch je podľa certifikácií RIAA predajom viac ako 23 miliónov kópií na treťom mieste zoznamu najpredávanejších albumov na americkom trhu. Obal s ostrým obrazom tehlovej steny a názvom kapely bol prvým obalom albumu skupiny Pink Floyd od doby, kedy vydali "The Piper at the Gates of Dawn", ktorého grafický návrh nevypracovalo štúdio Hipgnosis.
Ku grafickému stvárneniu projektu "The Wall" prispel anglický karikaturista a ilustrátor, Gerald Scarfe. Vyrobil aj série animácií, ktoré sa premietali počas "Wall" tour. Je tiež autorom zákazky na výrobu veľkých nafukovacích bábok predstavujúcich postavy z dejovej línie scenárov, medzi ktoré patrili napríklad „Matka“, „Bývalá manželka“ a „Učiteľ“. Kapela Pink Floyd používala tieto čiastočne nafukovacie bábky počas svojich vystúpení. Vzájomné vzťahy v rámci členov skupiny boli na historickom minime. Okrem účinkovania na koncertoch sa navzájom jeden druhému čo najviac vyhýbali. Wright, ktorý sa vrátil ako platený hudobník, sa stal jediným členom kapely, ktorý mal z turné zárobok, kapela bola na turné v tom čase stratová zhruba v sume 600 tisíc dolárov.
Scenár projektu "The Wall" bol adaptovaný aj do celovečerného filmu,"." Fil bol pôvodne koncipovaný ako kombinácia živých koncertných záznamov a animovaných scén; koncertné zábery sa však pre film ukázali ako nepraktické. Réžii sa ujal Alan Parker, ktorý zvolil iný prístup. Animované sekvencie zostali, no scény, ktoré boli bez dialógov hrali herci. Pre hlavnú postavu robili najprv kamerové skúšky s Watersom, no čoskoro tento návrh zamietli a oslovili Boba Geldofa. Ten spočiatku scenár odmietol s pocitom, že to bude príšerný prepadák. Nakoniec pripustil, že by to mohol byť významný film, ktorý by mu mohol priniesť slušný zárobok a súhlasil. Bob Geldof sa stal neskôr známy ako kľúčová osobnosť pri koncertoch Live Aid, ku ktorým patrí aj akcia z roku 2005 nazvaná Live 8, kde sa došlo ku spoločnému vystúpeniu najúspešnejšej kompletnej štvorčlennej zostavy Pink Floyd. Waters si počas natáčania filmu vzal šesťtýždňovú dovolenku- Potom, ako sa vrátil zistil, že Parker využil svoju umeleckú licenciu a upravil častí filmu podľa vlastných predstáv. Waters sa rozčúlil, vznikol spor, v ktorom sa Parker vyhrážal, že od projektu odstúpi. Gilmour vyzval Watersa, aby prehodnotil svoj postoj, a pripomenul basgitaristovi, že on a ostatní členovia kapely sú akcionármi a manažérmi a môžu ho preto aj tak v rozhodovaní prehlasovať. Film "", ktorý bol uvedený na filmovom festivale v Cannes v máji 1982, mal premiéru vo Veľkej Británii v júli 1982. Pre soundtrack k filmu vznikli špeciálne verzie skladieb z albumu "The Wall".
Koncertná verzia albumu "The Wall" vyšla až v roku 2000 na dvoch diskoch pod titulom "Is There Anybody Out There? (The Wall Live 1980–81)". V tejto edícii bola limitovaná verzia s diskami vloženými do prebalu knižky, v ktorej sa nachádzajú vyjadrenia tvorcov projektu, fotografie a ilustrácie z vystúpení a reprodukcie výkresových projektov pódia na pauzovacom papieri.
"The Final Cut" (1983).
V roku 1982 prišiel s návrhom pre projekt, ktorému dal názov "Spare Bricks" ("Náhradné tehly"), ktorý bol pôvodne koncipovaný ako album k soundtracku k filmu for "Pink Floyd – The Wall." Po vypuknutí sporu o Falklandy, ktorý v tomto roku vznikol medzi Spojeným kráľovstvom a Argentínou, zmenil názor a začal písať nový materiál. Vtedajšiu reakciu Margaret Thatcherovej na inváziu na Fakllandy považoval za jingoizmickú (jingoizmus je britský výraz pre nadmerné vlastenectvo, používa ako synonymum pre extrémny šovinizmus) a nevhodnú a vplyvom súvislostí medzi rozhodnutiami politikov a ich obeťami, venoval tento album svojmu zosnulému otcovi.Hneď po predstavení projektu vznikli spory medzi Watersom a Gilmourom, ktorý mal názor, že nový album by mal byť zložený z nového materiálu a nemal by recyklovať tému z "The Wall". Gilmour pritom do nového projektu z hľadiska nápadov a textov prispieval minimálne. Mediácie v ich spore sa ujal Michael Kamen, ktorý kreatívne prispel k orchestrálnym aranžmánom predchádzajúceho projektu "The Wall" a v tom čase kapele fakticky nahrádzal postavenie, ktoré mal pred svojim vylúčením Richard Wright. Nahrávanie albumu "The Final Cut" prebiehalo v ôsmich štúdiách, vrátane Gilmourovho domáceho štúdia v Hookend Manor a Watersovho domáceho štúdia v East Sheen. Napätie v kapele rástlo, Waters a Gilmour na nahrávaní pracovali nezávisle. Gilmourove napätie narastalo, niekedy mával problém udržiavať sa v kľude. Po poslednej konfrontácii s Watersom, bolo Gilmourove meno vymazané zo zoznamu autorov albumu. Bol to výsledkom Watersovej nespokojnosti s Gilmourovým prispením na jeho tvorbu. 
Aj keď boli Masonove hudobné príspevky k tvorbe albumu "The Final Cut" minimálne, bol aktívny hlavne v nahrávaní zvukových efektov pre experimentálny holofónny systém, ktorý využili pri jeho výrobe. Na obal tohto albumu kapela Pink Floyd znovu nevyužila spoluprácu grafického štúdia Storma Thorgersona, Waters sa rozhodol, že jeho dizajn navrhne sám. Album "The Final Cut" sa dostal na hudobný trh v marci 1983. V hudobných rebríčkoch Spojeného kráľovstva tento projekt debutoval na prvom, v USA na šiestom mieste. Waters wrote all the lyrics, as well as all the music on the album. Gilmour nemal na album pripravený žiadny materiál. Požiadal preto Watersa, aby nahrávanie odložil, kým niečo nepripraví, no Waters ho odmietol. Gilmour neskôr poznamenal: „Určite bola aj moja vina, že som bol lenivý...“ Napriek tomu, že sa Gilmourovo meno medzi autormi neobjavilo, dostal za projekt zaplatené ako hudobník a a aj jeho koproducent. Časopis "Rolling Stone" udelil albumu päť hviezdičiek a americký filmový kritik, autor, publicista, Kurt Loder, ho označil za „vynikajúci počin... a vrcholné umelecké dielo art rocku“. Loder považoval "The Final Cut" za „v podstate sólový projekt Rogera Watersa.“ Singel albumu „Not Now John“ s refrénom „Fuck all that“ s dodatkom „Stuff all that“ časopis Melody Maker vyhlásil „za míľnik v histórii hrôzy“...
Odchod Watersa a právne spory.
V roku 1984 David Gilmour nahral svoj druhý sólový album, "About Face". Vyjadril v ňom svoje postoje na rôzne témy: od vraždy Johna Lennona, či jeho vzťahy s Rogerom Watersom. Neskôr sa k albumu vyjadril, že sa vlastným projektom chcel dostať mimo kapely Pink Floyd. Krátko nato aj Waters vyrazil na koncertné turné k svojmu prvému oficiálnemu sólovému albumu, "The Pros and Cons of Hitch Hiking". Obidva albumy boli vydané v roku 1984 a obidva dosiahli 30. pozíciu v rebríčku Billboardu. Richard Wright založil spolu s Davem Harrisom formáciu Zee a nahrali album "Identity", ktorý zostal po svojom vydaní bez povšimnutia. Wright bol v tej dobe uprostred rozvodového konania, neskôr sa vyjadril, že album „produkoval v životnej etape, keď sa cítil stratený“. Mason v auguste 1985 vydával svoj druhý sólový projekt, album "Profiles".
Po vydaní "The Pros and Cons of Hitch Hiking", Waters verejne trval na tom, aby skupina Pink Floyd ukončila svoju existenciu. Kontaktoval O'Rourkeho, aby prediskutoval priebeh budúcich platieb licenčných poplatkov. O'Rourke sa cítil povinný informovať Masona a Gilmoura, čo nahnevalo Watersa, ktorý ho chcel odvolať z funkcie manažéra skupiny. Ukončil svoju manažérsku zmluvu s O'Rourkeom a do správy jeho záležitostí zamestnal Petra Rudgeho. Waters sa pustil do nahrávania soundtracku "When the Wind Blows", ako aj druhého sólového albumu, "Radio K.A.O.S.". Oznámil EMI a Columbia Records, že v skupine končí a požiadal o zrušenie zmluvných záväzkov. Gilmour to pochopil ako Watersov zámer urýchliť zánik skupiny Pink Floyd. Waters neskôr uviedol, že ak Pink Floyd neprodukuje nové albumy, bude to v rozpore so zmluvou, čo by znamenalo pozastavenie vyplácania licenčných poplatkov a tým ho ostatní členovia kapely prinútili vyhrážať sa žalobou. V snahe rozpustiť kapelu a zabrániť použitiu názvu Pink Floyd dal preto podanie na Najvyšší súd. 
Keď Watersovi právnici zistili, že partnerstvo k značke Pink Floyd nebolo nikdy formálne potvrdené, Waters sa vrátil k Najvyššiemu súdu v snahe získať právo veta nad ďalším používaním tohto názvu skupiny. Gilmour odpovedal tlačovou správou, v ktorej potvrdil, že Pink Floyd bude naďalej existovať. Sporné strany dosiahli mimosúdnu dohodu, ktorá bola uzavretá na Gilmourovom hausbóte "Astoria" na Vianoce roku 1987. V roku 2013 Waters uviedol, že žalobu oľutoval a nedokázal oceniť, že názov skupiny Pink Floyd má komerčnú hodnotu nezávisle od členov kapely.
19851994: Obdobie pod vedením Gilmoura.
"A Momentary Lapse of Reason" (1987).
V roku 1986 Gilmour začal oslovovať hudobníkov, ktorí s ním spolupracovali na nahrávaní projektu, ktorý sa neskôr stal prvým album bez Rogera Watersa, "A Momentary Lapse of Reason". Boli to hlavne hudobníci Jon Carin a Phil Manzanera, ktorí v tejto produkcii spolupracovali s Bobom Ezrinom. Pre zapojenie Wrighta v kapele boli určité právne prekážky, no po stretnutí v Hampsteade bol do kapely Pink Floyd prizvaný aj on. Gilmour neskôr k tomu poznamenal, že Wrightova prítomnosť v kapele mohla posilniť legálnosť ich existencie, preto ho zamestnali s týždenným zárobkom 11-tisíc dolárov.
Výroba albumu bola zahájená v Gilmourovom nahrávacom štúdiu na Temži na hausbóte "Astoria". Technikom nahrávania bol Andy Jackson. Skupina mala problém pokračovať bez kreatívneho prispenia Rogera Watersa, k hudobným nápadom im chýbali texty. Gilmour oslovil s viacerých potenciálnych autorov, medzi nimi boli mená ako Eric Stewart, či Roger McGough, nakoniec sa stal hlavným autorom textov albumu Anthony Moore. Príspevok Wrighta a Masona bol pri výrobe projektu minimálny. V skutočnosti sa skupina v obnovenej, neúplnej zostave objavila a plnohodnotne účinkovala až v nasledujúcom koncertnom turné, z ktorého bol vydaný album z tohoto obdobia pod názvom "Delicate Sound Of Thunder".
Album "A Momentary Lapse of Reason" vyšiel v septembri 1987. Dizajn jeho obalu po dlhej dobe znovu produkoval Storm Thorgerson. Pre zdôraznenie pokračovania kapely Pink Floyd, boli prvýkrát od čias, keď vydali album "Meddle", vo vnútri prebalu "A Momentary Lapse of Reason" vyobrazení jej aktuálni oficiálni členovia, David Gilmour a Nick Mason. Wrightove meno je len na obale v zozname účinkujúcich. Album sa dostal hneď na vrchol rebríčkov Spojeného kráľovstva a aj v Spjených štátoch. Waters to okomentoval: „Myslím si, že je to jednoduché, ale celkom šikovné falšovanie... Skladby sú všeobecne plytké ... [a] Gilmourove texty sú treťotriedne.“ Aj keď Gilmour pôvodne považoval album za návrat kapely k jej najlepšej forme, Wright s tým nesúhlasil a uviedol: „Rogerova kritika je férová. Vôbec nejde o album skupiny.“ Aj časopis "Q" označil "A Momentary Lapse of Reason" za „v podstate Gilmourov sólový projekt“.
Waters sa pokúsil rozvrátiť turné turné "Momentary Lapse of Reason" kontaktovaním a hrozbou žaloby promotérov v USA pre prípad použitia názvu Pink Floyd. Gilmour a Mason preto financovali počiatočné náklady priamo a na krytie finančnej zábezpeky poskytli Masonov Ferrari 250 GTO. Počiatočné skúšky k nadchádzajúcemu turné boli chaotické. Mason a Wright boli úplne mimo formy. Gilmour si uvedomil, že na seba vzal priveľa a o pomoc požiadal Ezrina. Stávalo sa, že počas turné kapely Pink Floyd po Severnej Amerike, bol v blízkosti Watersov koncert k albumu "Radio K.A.O.S."., aj keď na oveľa menších miestach ako boli tie, ktoré organizovali predstavenia jeho bývalej kapely. Medziným ich Waters právne napádal za rozne jeho autorské práva. Napriklad na lietajúce prasa, Algie, načo kapela Pink Floyd reagovala tým, že pridala na spodnú časť ich verzii lietajúcej ošípanej samčie genitálie. Sporné strany nakoniec dosiahli právnu dohodu až dňa 23. decembra. Mason a Gilmour si podľa nej ponechali doživotné právo používať meno Pink Floyd a Waters dostal výhradné práva okrem iného aj na "The Wall".
"The Division Bell" (1994).
V nasledujúcich rokoch bola aktivita členov kapely Pink Floyd zameraná na ich vlastné projekty. Bolo to napríklad nakrúcanie dokumentu o automobilových pretekoch v Mexiku, La Carrera Panamericana a výroba soundtracku k reportážnemu filmu o tomto podujatí, na ktorom sa osobne zúčastnili Gilmour, Masonom a aj ich manažér Steve O'Rourke. Členovia kapely prežívali zmeny aj v svojom osobnom živote, Gilmour sa rozviedol s manželkou Ginger a Mason sa oženil s herečkou Annette Lyntonovou. V januári 1993 Wright, Gilmour a Mason šli do nahrávacieho štúdia, Britannia Row Studios, kde niekoľko dní škúšali nahrávať svoje improvizované nápady. Po dvoch týždňoch skúšok vzniklo približne 25 námetov, čo predstavovalo dostatok materiálu na možnú realizáciu nového štúdiového albumu. Spolu s koproducentom, Bobom Ezrinom sa potom presunuli do nahrávacieho štúdia na hausbóte Astória, kde medzi februárom až májom toho istého roka začali svoje nápady ďalej rozvíjať. Wright so skupinou nemal ako jej člen kontrakt, bol v situácii, kedy vlastne, podľa jeho vyjadrenia, „nechcel s nimi spolupracovať“, no nakoniec do tohto projektu prispel ako spoluautor štyroch nahrávok. Wright bol naposledy autorom skladieb kapely Pink Floyd v roku 1975, na albume "Wish You Were Here". Ďaľšou autorkou piesní na tomto projekte bola aj Gilmourova budúca manželka, Polly Samson. Pomohla s viacerými textami, vrátane skladby „High Hopes“, ktorej spoločne komponované aranžmány spojili napätie z prvopočiatkov realizácie projektu. Podľa Ezrinových slov sa „skladba stala časťou, ktorá sformovala koncept celého albumu“. Jeho orchestrálne party aranžoval Michael Kamen, na nahrávaní sa zúčastnili aj Dick Parry a Chris Thomas. Autorom názvu albumu je anglický spisovateľ, scenárista, esejista, humorista, satirik a dramatik Douglas Adams, dizajnovými návrhmi projekt zastrešil Thorgerson, ktorý k nemu pre nadchádzajúce koncertné turné pre kapelu vyprodukoval za zadnú projekciu šesť nových filmový dokrútok. Inšpiráciu pre hlavný motív obalu albumu Storm čerpal z monolitov Moai z Veľkonočného ostrova. Štylizoval ich do dvoch protichodných jednoduchých profilov, ktoré sa spájajú do jednej zložitej tváre v čelnom náhľade. Komentoval to ako „už neprítomnú tvár z minulosti, ktorú sformovali Syd s Rogerom.“ Aby sa nedostali do kolízii s turné k iným projektom súvisiacim s členmi kapely Pink Floyd, naplánovali štart turné k albumu na apríl 1994. Album "The Division Bell" sa po svojom vydaní na hudobný trh dostal na vrchol rebríčkov v Spojenom kráľovstve ako aj v Spojených štátoch. V Spojenom kráľovstve sa album v rebríčkoch udržal 51 týždňov.
Predtým ako zahájili turné, dňa 29. marca 1994, kapela viac ako dva týždne nacvičovala svoj koncertný repertoár v San Bernardine v kalifornskom leteckom hangári Norton Air Force Base. Počas The Division Bell Tour s nimi spolupracoval takmer identický štáb, ktorý mali na predošlom turné k albumu "Momentary Lapse of Reason" tour. Hrali aj viacero osvedčených hitov kapely Pink Floyd, neskôr celý setlist zmenili tak, že k novému albumu pridali celý obsah albumu "The Dark Side of the Moon". Počas turné po Európe pozvali aj Rogera Watersa, no ten im svoju účasť odmietol. Posledný koncert The Division Bell Tour bol dňa 29. októbra 1994. V roku 1995 vyšiel k turné koncertný album, "Pulse", ako aj koncertné hudobné video. V roku 2004 Nick Mason vydal svoje spomienky na účinkovanie kapely Pink Floyd v knihe "".
20052016: Stretnutia, úmrtia a "The Endless River".
Stretnutie na Live 8.
Dňa 2. júla sa pôvodní členovia kapely Pink Floyd prvýkrát po 24 rokoch spolu stretli na koncertnom pódiu na akcii Live 8 v londýnskom Hyde Parku. Toto stretnutie zariadil organizátor podujatia, Bob Geldof. Potom, čo Gilmour jeho priamu ponuku odmietol, požiadal Geldof Masona, ktorý kontaktoval Watersa. Asi o dva týždne neskôr Waters zavolal Gilmourovi. Bol to ich prvý rozhovor po dvoch rokoch. Na druhý deň Gilmour so spoluúčinkovaním súhlasil. Vo svojom vyhlásení pre novinárov o motivácii na vystúpenie skupina zdôraznila myšlienku akcie Live 8, ktorá mala prioritu pred ich vzájomnými nezhodami. Zoznam skladieb, s ktorými budú účinkovať dohodli v londýnskom hoteli Connaught a nacvičili ich počas troch dní v štúdiách Black Island. Spoločné zohrávanie bolo dosť problematické, mali medzi sebou nezhody ktoré sa týkali štýlu a tempa precvičovaných piesní a o ich poradí sa dohodli až v predvečer vystúpenia. Pred zahraním piesne „Wish You Were Here“ Waters divákom povedal: „[Je] dosť emotívne, stáť tu s týmito tromi mužmi po všetkých tých rokoch a stáť tu s vami ostatnými. Robíme to aj pre všetkých, ktorí tu nie sú, a hlavne a samozrejme pre Syda.“ Na konci Gilmour poďakoval divákom a pobral sa preč z pódia. Waters ho zavolal späť a skupina sa spoločne chytila za plecia. Tento záber patril medzi najvýznamnejšie zábery, ktoré médiá zverejnili po odvysielaní podujatia Live 8. V týždni po ich vystúpení došlo k oživeniu komerčného záujmu o hudbu kapely Pink Floyd. Podľa britského maloobchodného reťazca s hudbou a filmami, HMV, vzrástol predaj kompilácie "" o viac ako tisíc percent, zatiaľ čo Amazon.com vykázal prudký nárast predaja albumu "The Wall". Gilmour následne vyhlásil, že svoj podiel na zisku z tohto nárastu predaja dá na charitu, pričom vyzval ďalších pridružených umelcov a nahrávacie spoločnosti, aby urobili to isté. Waters o ich takmer 20 rokoch nevraživosti povedal: „Nemyslím si, že niekto z nás vyšiel po roku 1985 s akýmkoľvek kreditom... Bolo to zlé, negatívne obdobie a ľutujem že som sa na tom zúčastnil“.
Kapela Pink Floyd neskôr odmietla kontrakt na spoločné záverečné turné, za ktoré im bolo ponúknutých 136 miliónov libier. Waters pritom nevylúčil ďalšie vystúpenia, no naznačil, že by to mohlo byť iba z charitatívnych dôvodov. Gilmour však pre agentúru Associated Press uviedol, že k novému stretnutiu nedôjde a dodal že, „skúšky [Live 8] ho presvedčili [že] to nebolo niečo, čo by chcel ešte niekedy inokedy robiť... V živote a kariére ľudí sa stávajú rôzne okolnosti, v ktorých sa rozchádzajú, potom zas spájajú, ale myslí si, že môže s určitosťou povedať, že už nebude turné ani album, ktorého sa v tejto zostave zúčastní. Robil by to s pocitom nepriateľstva: Iba by bol prítomný a konal.“ Vo februári 2006 mal Gilmour interview pre talianske noviny "La Repubblica", pre ktoré vyhlásil, že „Cíti so smutnými fanúšikmi. Správa je ale jasná. Značka Pink Floyd zanikla, končí, je definitívne mŕtva.“ Na otázku o budúcnosti Pink Floyd Gilmour dodal: „Je koniec... mám toho dosť. Mám 60 rokov... oveľa pohodlnejšie pre mňa je pracovať samostatne.“ Gilmour a Waters potom opakovane tvrdili, že už nemajú záujem znovu sa spájať. V roku 2006 mal Gilmour turné po menších koncertných sálach. Účinkoval s ním Wright a aj niekoľko ďalších hudobníkov z turné kapely Pink Floyd powatersovskej éry.
Smrť Barretta a Wrighta.
Syd Barrett zomrel ako 60-ročný dňa 7. júla 2006 vo svojom dome v Cambridge. Pohreb mal v krematóriu v Cambridge dňa 18. júla 2006. Nikto z kapely Pink Floyd na pohrebe nebol. Wright k tomu povedal: „Skupina bola veľmi smutná, keď sa dozvedela o smrti Syda Barretta. Syd bol vedúcou silou počiatočnej zostavy kapely a zanechal v nej poznanie, ktoré ju inšpirovalo v ďalšej tvorbe.“ Napriek tomu, že Barrett v priebehu desaťročí upadol do zabudnutia, britské médiá si jeho prínos pre hudbu cenili. Barrett po sebe zanechal viac ako 1,25 milióna libier, ktoré boli rozdelené medzi jeho najbližšiu rodinu. Tá potom ešte vydražila časť jeho majetku a jeho umeleckých diel. Dňa 10. mája 2007 vystúpili Waters, Gilmour, Wright a Mason na koncerte „Madcap's Last Laugh“ v Barbican Centre v Londýne. Na tomto koncerte venovanom Sydovi Gilmour, Wright a Mason zahrali Barrettove skladby „Bike“ a „Arnold Layne“ a Waters uviedol verziu svojej sólovej piesne „Flickering Flame“.
Dňa 15. septembra 2008 vo veku 65 rokov zomrel na nezverejnenú formu rakoviny Richard Wright. Jeho bývalí spoluhráči vzdali hold jeho životu a dielu. Gilmour povedal: „V spleti hádok o tom, kto alebo čo bol Pink Floyd, sa často zabúdalo na Rickov obrovský prínos. Bol jemný, nenáročný a súkromný, ale jeho oduševnený hlas a hra boli životne dôležité, magické súčasti uznávaného zvuku hudby kapely Pink Floyd.“ Týždeň po jeho smrti v programe BBC "Later... with Jools Holland" vzdal Gilmour Wrightovi poctu zahraním jeho skladby „Remember a Day“ z albumu "A Saucerful of Secrets". Klávesista Keith Emerson o Wrightovi vyhlásil že bol „chrbtovou kosťou“ skupiny Pink Floyd. 
Ďalšie vystúpenia a reedície projektov.
Dňa 10. júla 2010 vystúpili Waters a Gilmour na charitatívnej akcii pre nadáciu Hoping Foundation. Bola to akcia, ktorá organizovala finančnú zbierku pre palestínske deti. Konala sa v Kiddington Hall v anglickom Oxfordshire za účasti približne 200 divákov. Od 15. septembra 2010 do 21. septembra 2013 Roger Waters zorganizoval koncertné truné, 219 koncertov ktoré nazval "The Wall Live". K tomuto turné sa na jednom z koncertov, dňa 12. mája 2011 v londýnskej O2 aréne pripojil David Gilmour, ktorý zaspieval vokály a zahral na sólovej gitare v skladbe „Comfortably Numb“. Hral aj na mandolíne v záverečnej spoločnej piesni koncertu, „Outside the Wall“, v ktorej na pódiu hral na tamburíne aj Nick Mason.
Dňa 26. septembra 2011 Pink Floyd a EMI zahájili kampaň pod názvom "Why Pink Floyd ... ?", ktorá opätovne vydáva katalóg nanovo remastrovaných verzií, vrátane viacdiskových a multiformátových vydaní s prívlastkom „Experience“ a „Immersion“. Albumy remastroval James Guthrie, koproducent projektu "The Wall". V novembri 2015 kapela Pink Floyd vydala limitovanú edíciu EP, "", ktorá obsahuje šesť piesní nahraných pred albumom"The Piper at the Gates of Dawn".
"The Endless River" (2014) a Nick Mason's Saucerful of Secrets.
V roku 2012 Gilmour a Mason urobili revíziu nahrávok, ktoré boli urobené ešte s Richardom Wrightom počas zbierania hudobných nápadov pre projekt "Division Bell" a navrhli ich realizáciu pre nový album kapely Pink Floyd. Najali si štúdiových hudobníkov, ktorí prispeli k výrobe dokrútok a nových častí a „v plnej miere pritom využili modernú štúdiovú technológiu“. Roger Waters na projekte nespolupracoval. Mason označil album ako poctu Wrightovi. Komentoval to slovami: „Myslím si, že nahrávky sú vhodnou cestou, ako spoznať veľa z toho, čo Richard dokázal a akou významnou súčasťou zvuku kapely Pink Floyd bolo jeho hranie. Počúvanie nahrávok mi reálne vrátilo uvedomenie, akým výnimočným hudobníkom Rick Wright v skutočnosti bol.“
Album "The Endless River" vyšiel cez hudobné vydavateľstvo Parlophone dňa 7. novembra 2014. Z väčšej časti obsahuje inštrumentálne nahrávky, výnimkou je len jeho posledná skladba „Louder than Words“. Text tejto piesne napísala Gilmourova manželka, Polly Samson a naspieval ju David Gilmour. Napriek zmiešaným odozvám publika a kritiky mal album najvyššie množstvo predbežných objednávok v celej histórii fungovania spoločnosti Amazon UK. Album debutoval na prvých priečkach hudobných rebríčkov vo viacerých krajinách sveta. Vinylová edícia albumu bola najrýchlejšie predávanou vinylovou platňou vo Veľkej Británii za rok 2014 a najpredávanejšou vynilovou LP platňou od roku 1997. Gilmour k albumu "The Endless River" uviedol, že je posledným od skupiny Pink Floyd a dodal: „Myslím, že sme úspešne zmobilizovali to najlepšie, čo existovalo... Je to škoda, ale toto je už koniec“. K albumu nebolo plánované žiadne koncertné turné, Gilmour mal pocit, že by bez Wrighta nemalo význam. V roku 2015 Gilmour znovu zopakoval, že kapela Pink Floyd „skončila“ a že znovuzjednotenie by bolo bez Wrighta chybné. Mason v roku 2018 uviedol, že mysle Gilmoura a Watersa naďalej zotrvávajú v ich hlúpom spoločnom spore.
V novembri 2016 Pink Floyd vydali boxset "The Early Years 1965–1972" pozostávajúci zo živých nahrávok, remixov a filmov zo začiatkov ich kariéry. Po ňom nasledoval v decembri 2019 projekt "The Later Years", kompilácia nahrávok skupiny Pink Floyd vzniknutých po odchode Rogera Watersa. Set obsahuje remixovanú verziu albumu "A Momentary Lapse of Reason" s výraznejším prispením Wrighta a Masona a rozšírenú reedíciu koncertného albumu "Delicate Sound of Thunder". 
V roku 2018 Nick Mason založil novú skupinu, Nick Mason's Saucerful of Secrets, ktorá si dala za cieľ oživiť menej známy hudobný materiál z počiatkov účinkovania kapely Pink Floyd. Medzi známejšími členov kapely patrí Gary Kemp z formácie Spandau Ballet a dlhoročný spoluhráč skupiny Pink Floyd, basgitarista Guy Pratt. V septembri 2018 mala skupina turné po Európe, v roku 2019 koncertovali v Severnej Amerike.. Na newyorkskom koncerte v divadle „Beacon Theatre“ sa k skupine pripojil Roger Waters, aby si s ňou zaspieval v skladbe „Set the Controls for the Heart of the Sun“.
Hudobný prístup.
Žánre.
V počiatkoch svojho účinkovania na londýnskej undergroundovej hudobnej scéne bol Pink Floyd považovaný za jednu z prvých britských psychedelických kapiel. K centrám tejto hudobnej scény patrili klubby UFO a Middle Earth. V časopise "Rolling Stone" o nich písali, že „skupina do roku 1967 rozvinula nezameniteľný psychedelický zvuk. Hrali dlhé, hlučné hudobné suity, ktoré mali prvky hard rocku, blues, , country, folku a elektronickej hudby.“ V roku 1968, po nahraní skladby „Careful with That Axe, Eugene“, získal Pink Floyd reputáciiu art rockovej kapely. Ostatnými žánrami, ktopré sú pripisované k tejto skupine sú space rock, experimentálny rock, acid rock, proto-prog, experimentálny pop (pod Barrettovým vedením), psychedelický pop, a psychedelický rock.
Koncom 60. rokov označili médiá hudbu skupiny ako psychedelický pop, progresívny pop a progresívny rock;. V roku 1968 komentoval Richard Wright reputáciu kapely Pink Floyd, že „je pre neho ťažké pochopiť, prečo boli označovaní ako prvá britská psychedelická skupina. Nikdy sa tak nevnímali... vnímali to tak, že v podstate hrajú len pre zábavu... necítili sa byť viazaní na žiadnu konkrétnu hudobnú formu, hrali, len to, čo chceli... dávali dôraz len na spontánnosť a improvizáciu“. Waters tieto začiatky hodnotil menej nadšene: „Nebolo na tom nič veľkolepé. Boli sme na smiech. Bolo to nanič. Nevedeli sme vôbec hrať, takže sme museli hlúpo experimentovať. Syd bol génius, no ja som nechcel stále dookola celé hodiny hrať len „Interstellar Overdrive“.“ Kapela Pink Floyd sa neobmedzovala konvenčným popovými formátmi a aj v 70. rokoch rozvíjala progresívnu rockovú hudbu. Od 80. rokov ich hudba bola k ovplyvnená aj ambientnou hudbou.
Gilmourova gitarová tvorba.
Spisovateľ Alan di Perna, zaoberajúci sa históriou populárnej hudby, sa v časopise "Guitar World" vyjadril, že pokiaľ bol v kapele Pink Floyd Roger Waters autorom textov a konceptov smerovania ich tvorby, bol David Gilmour jej hlasom a jedným z jej hlavných inštrumentalistov. Cení si jeho gitarovú techniku ako neoddeliteľnú súčasť hudby skupiny Pink Floyd, opisuje ako jedného z najdôležitejších gistaristov 70. rokov 20. storočia. Považuje ho za spojnicu medzi Hendrixom a Van Halenom. Podľa časopisu "Rolling Stone" je Gilmour štrnástym najlepším gitaristom všetkých čias. V roku 2006 o svojej technike hry na gitaru Gilmour hovoril, že „[Moje] prsty vydávajú charakteristický zvuk... [nie sú] veľmi rýchle, ale myslím si, že som okamžite rozpoznateľný... Spôsob, akým hrám melódie, má určitú spojitosť s tým, ako hrá Hank Marvin a the Shadows.“ Schopnosť Gilmoura používať menej tónov ako väčšia časť sólových gitaristov na to, aby sa vyjadrila bez vplyvu na silu alebo krásu, bola porovnávaná s jazzovým trubkárom Milesom Davisom.
V roku 2006 v časopise "Guitar World" Jimmy Brown píše o gitarovom štýle Gilmoura, že je „charakterizovaný jednoduchými, ohromne znejúcimi riffmi. Odvážnymi, dobre ladenými sólami a bohatými akordickými textúrami.“ Podľa Browna Gilmourove sóla v nahrávkach skladieb „Money“, „Time“ a „Comfortably Numb“ pretínajú hudobné dielo spôsobom akým laser prebehne hmlou. Opisuje sólo v skladbe „Time“ ako „majstrovské dielo frázovania a vývoja motívu... Gilmour sa v ňom pohybuje a stavia na svojej pôvodnej myšlienke skokom do horného registra v podobe slučky, ktorá je o jeden a pol kroku zatočená, oduševnená do tripletového arpeggia a typicky bezchybného barového vibráta. Brown opísal Gilmourovo frázovanie ako intuitívne, čo je možno jeho najlepším prínosom v pozícii sólového gitaristu. Gilmour svoj charkteristický spôsob hry opisuje: „Zvyčajne používam fuzz box, oneskorenie a jasné nastavenie hudobného ekvalizéra... [aby som dosiahol] spevný sustain... musíte hrať nahlas- na prahu spätnej väzby alebo blízko nej. Oveľa zábavnejšia hra je keď sa natiahnuté noty rozrežú priamo okolo vás ako žiletka“.
Experimenty so zvukom.
Kapela Pink Floyd experimentovala so zvukmi počas celej svojej hudobnej kariéry. Dňa 12. mája 1967, počas premiéry singlu „See Emily Play“ v lodýnskej Queen Elizabeth Hall, hrala cez kvadorfónne zariadenie, ktoré sa nazývalo Azimuth Co-ordinator. Zariadenie umožňovalo tomu, kto ho ovládal, najčastejšie to bol Richard Wright, manipulovať zosilneným zvukom hudby kapely v 270-stupňovom uhle v okolí publika. Dosiahli tak zvukový vírivý efekt. V roku 1972 si dali na mieru vyrobiť pasívny audiosystém, ktorý obsahoval inovované štvorkanálové zvukové 360-stupňové pokrytie.
Waters vo viacerých skladbách kapely Pink Floyd experimentoval s prenosným analógovým syntetizátorom s flexibilnou semi-modulárnou hlasovou architektúrou VCS 3. Sú nimi skladby ako napríklad „On the Run“, „Welcome to the Machine“ a „In the Flesh?“. V skladbe „One of These Days“ upravil zvuk basovej gitary pomocou analógového magnetického bubnového záznamníka, binson echorec 2. Pri nahrávaní albumu "Final Cut" kapela Pink Floyd využila inovatívne zvukové efekty a najmodernejšiu technológiu nahrávania zvuku. Masonove príspevok do albumu sa takmer úplne obmedzil na prácu s experimentálnym holophonickým systémom, t.j. technikou spracovania zvuku používanou na simuláciu trojrozmerného efektu. Systém používal konvenčnú stereofónnu pásku na vytvorenie efektu u poslucháča s nasadenými slúchadlami aby mal pocit, že sa mu zvuk presúva okolo hlavy. Tento proces umožnil technikovi simulovať pohyb zvuku spoza, nad alebo vedľa uší poslucháča.
Filmová hudba.
Kapela Pink Floyd nahrala aj niekoľko filmových soundtrackov. Prvým z nich bol v roku 1968 k filmu "The Committee". V roku 1969 nakrútili hudbu k filmu nemeckého režiséra Barbeta Schroedera, "More". Soundtrack bol nielen úspešný a zarobili na ňom, ale jeho hudobný materiál bol spolu s hudbou z albumu "A Saucerful of Secrets" na nejakú dobu súčasťou ich živých vystúpení. Počas nakrúcania hudby k soundtracku k filmu režiséra Michelangela Antonioniho "Zabriskie Point", bývali členovia kapely takmer mesiac v luxusnom hoteli v Ríme. Waters tvrdil, že nebyť Antonioniho neustálych hudobných zmien, dokončili by dielo za menej ako týždeň. Nakoniec použil iba tri z ich nahrávok. Jedna nahrávka, ktorú Antonioni odmietol, nazvali „The Violent Sequence“, bola neskôr v roku 1973 pod názvom „Us and Them“ začlenená do playlistu albumu "The Dark Side of the Moon". V roku 1971 Schroeder nakrútil film "La Vallée", pre kroý kapela produkovala album "Obscured by Clouds". Materiál skomponovali asi za týždeň v Château d'Hérouville neďaleko Paríža a po svojom vydaní sa stal prvým albumom skupiny Pink Floyd, ktorý sa dostal do top 50 amerického rebríčka časopisu "Billboard".
Okrem spoločných albumov aj jednotliví členovia spolupracovali na výrobe soundtrackov k niektorým filmovým projektom. Napríklad Roger Waters nahral albumy "Music from The Body", "When the Wind Blows", alebo pieseň „Hello (I Love You)“, ktorú v roku 2007 nahral pre film Howarda Shorea "The Last Mimzy". Takisto aj Nick Mason spolupracoval na soundtrackoch viacerých filmov: "Life Could Be a Dream", "White of the Eye ", "Body Contact", či "Tank Malling".
Koncertné vystúpenia.
Kapela Pink Floyd je považovaná za priekopníkov vývoja koncertných vystúpení v rockovej hudobnej histórii. Boli preslávení svojim bohatým pódiovým predvedením hudobných skladieb. Určili tiež vysoké štandardy v kvalite zvuku, pričom využívali inovatívne zvukové efekty a kvadrofonné reproduktorové systémy. Už od svojich začiatkov na pódiách používali vizuálne efekty, ktoré sprevádzali ich psychedelickú hudbu na vystúpeniach v UFO klube v Londýne. Boli medzi prvými, ktorí používali efekty premietaného svetla prenikajúceho cez farebné sklíčka, či vplyvom tepla rozpínajúcu sa farebnú kvapalinu medzi dvoma sklami pred svetlom reflektora. Tieto psychedelické efekty im pomohli v ich zviditeľnení a popularite na londýnskej undergroundovej scéne.
Pri slávnostnom uvedení prvého čísla časopisu "International Times", ktorý v roku 1966 začala vydávať London Free School, vystúpila kapela Pink Floyd na koncerte v Roundhouse pred 2000 divákmi, medzi ktorými bol aj Paul McCartney, či Marianne Faithfull. V prvej polovici roka 1966 sa stal manažérom koncertov skupiny Peter Wynne-Willson, ktorý inovoval osvetľovacie efekty na vystúpeniach použitím polarizátorov, zrkadiel, ale aj natiahnutím kondómu cez objektív diaprojektora a jeho postriekanie farbou a olejom. Po podpise zmluvy s vydavateľstvo EMI si kapela kúpila dodávku Ford Transit, ktorú potom využívala výhradne na svoju prepravu počas koncertov. Dňa 29. apríla sa skupina Pink Floyd stala hlavným účinkujúcim na akcii nazvanej "The 14 Hour Technicolour Dream", ktorá sa konala v londýnskej hale Alexandra Palace. Dorazili vtedy na festival po dlhej ceste dodávkou a trajektom z Holandska okolo tretej hodiny ráno a na na pódium vystúpili vo chvíli, keď začalo vychádzať slnko. V roku 1968 sa stal manažérom pre koncertné turné Pink Floyd Peter Watts. V júli 1969, nakoľko boli už známi svojou hudbou a textami súvisiacimi s vesmírom, s kapela Pink Floyd zúčastnila živého televízneho spravodajstva televízie BBC o pristátí misie Apollo 11 na povrch Mesiaca. Zahrali vtedy pre divákov inštrumentálnu skladbu, ktorú nazvali „Moonhead“. V novembri 1974 skupina Pink Floyd prvýkrát použila veľkú kruhovú premietaciu plochu, ktorá sa stala jedným zo základom ich koncertných vystúpení. V roku 1977 použili veľké nafukovacie plávajúce prasa, ktorej dali meno „Algie“. Algie bola naplnená héliom a propánom a vznášala sa počas koncertu nad publikom. Na turmé In the Flesh Tour sa im stalo, že im s ohlušujúcim hlukom nad hlavami explodovala. Správanie publika na vystúpeniach, ako aj veľkosť koncertných priestorov, mali významný vplyv na námet pre koncept ich albumu "The Wall". Na turné k tomuto albumu, The Wall Tour, postavili medzi seba a publikum v priebehu hrania skladieb dvanásť metrov vysokú stenu, ktorá bola vyrobená z lepenkových tehál. Na túto stenu pritom premietali animácie a rôzne scény súvisiace s konceptom scenára albumu. S príbehom súviseli aj nafukovacie obrie figuríny, ktoré sa počas koncertu objavovali okolo steny na pódiu. Jedným z vrcholov koncertu bolo vystúpenie k piesni „Comfortably Numb“. Zatiaľ čo Waters spieval svoju úvodnú časť v tme, Gilmour čakal na svoju časť na vrchole steny. Keď to prišlo, náhle ho odhalili jasne modré a biele svetlá. Gilmour stál na krabici od aparatúry na kolieskach. Zo zadu ho vo výške pridržiaval len skrytý technik. Obaja stáli na plošine. Gilmour spomína na ten pocit keď hral svoje gitarové sólo so svetlom opretým o jeho chrbát a pred sebou videl svoj obrovský tieň, ktorý zakrýval časť publika pod ním.
Na The Division Bell Tour neznáma osoba, ktorá používala meno Publius, zverejnila v internetovej diskusnej skupine správu, v ktorej vyzvala fanúšikov, aby vyriešili hádanku údajne ukrytú v novom albume. Biele svetlá pred pódiom na koncerte skupiny Pink Floyd v East Rutherford uvádzali slová Publius Enigma. Počas televízneho koncertu v Earls Court 20. októbra 1994 niekto na scénu premietal veľkými písmenami slovo „ENIGMA“. Neskôr po udalosti Nick Mason priznal, že túto záhadu nazvanú „Publius Enigma“ vyrobila ich nahrávacia spoločnosť.
Témy textov.
Časopis "Rolling Stone" označil podstatu Watersových filozoficky ladených textov ako „sprostredkovanie temných vízií“. Spisovateľ a filozof Jere O'Neill Surber textoch píše, že „ich zamenraním sú pravda a ilúzia, život a smrť, čas a priestor, príčinnosť a náhoda, súcit a ľahostajnosť.“ Waters za ústrednú tému v textov piesní kapely Pink Floyd označil empatiu. Spisovateľ George Reisch píše o psychedelickom opuse „Echoes“ z albumu "Meddle" že je „postavený na základnej myšlienke skutočnej komunikácie, sympatií a spolupráce s ostatnými“. Napriek tomu, že bol Waters označený za „najsmutnejšieho muža v histórii rocku“, autorka Deena Weinstein označila Watersa za existencialistu a odmietla nepriaznivú prezývku, ktorá podľa nej vychádza z nesprávnej interpretácie hudobných kritikov.
Dezilúzia, neprítomnosť a nebytie.
Watersov text piesne „Have a Cigar“ z albumu "Wish You Were Here" sa zaoberá vnímaným nedostatkom úprimnosti zo strany zástupcov hudobného priemyslu. Pieseň ilustruje nefungujúci vzťah medzi kapelou a vedením vydavateľstva, ktorý skupine blahoželá k súčasnému predajnému úspechu. Poznamenáva, že sú v rovnakom tíme, ale zároveň poukazuje na to, že sa vydavateľ domnieva, že „Pink“ je meno jedného z členov kapely. Podľa spisovateľa Davida Detmera sa text albumu zaoberá „odľudšťujúcimi aspektami vo svete biznisu“, situáciou, ktorú musí umelec zniesť, aby sa dostal k svojmu publiku.
Absencia/ neprítomnosť ako téma textov piesní je v hudbe skupiny Pink Floyd bežná. V príkladoch sú zahrnuté okolnosti okolo neprítomnosti Barretta od roku 1968, či strata Watersovho otca, ktorý zomrel počas druhej svetovej vojny. Watersove texty tiež skúmali nezrealizované politické sľuby a neúspešné snahy. Soundtrack "Obscured by Clouds", sa zaoberá stratou mladíckej bujarosti, ktorá prichádza s pribúdajúcim vekom. Dlhoročný dizajnér obalov albumov kapely Pink Floyd, Storm Thorgerson, opísal texty piesní na albume "Wish You Were Here": „Nápad pochádza z odmietnutia toho, ako sa ľudia tvária, že sú prítomní, zatiaľ čo ich myseľ je skutočne inde a z nástrojov a motivácií, ktoré ľudia v svojej psychike používajú na potlačenie svojej prítomnosti. Všetko sa napokon scvrkáva na jednu tému, absenciu: Absenciu človeka, absenciu pocitu“. Thorgersonov návrh obálky "Wish You Were Here" obsahoval štyri strany, pričom počítal s vnútorným roztvorením, ktoré predstavovali štyri neprítomnosti súvisiace s klasickými kategóriami látok: zem, vzduch, oheň a voda. Jeho obal na album "Dark Side of the Moon" obsahuje lúč bieleho svetla, predstavujúci jednotu, prechádzajúci cez hranol, ktorý predstavuje spoločnosť. Výsledný lom lúča farebného svetla symbolizuje rozptyl jednoty a jednota prestáva byť prítomná. Absencia je kľúčovým prvkom v existencializme Alberta Camusa, ktorý absurditu definoval ako absenciu odpovede na potrebu jednoty jednotlivca. Waters poznamenal: „Je to o tom, že tam nikto z nás tam v skutočnosti nie je... malo by sa to v skutočnosti nazvať "Wish We Were Here" („Kiežby sme tu boli“)“.
O'Neill Surber po analýze textov piesní kapely Pink Floyd a vyhlásil, že ich spoločnou témou je otázka nebytia. Filozofia pochádza od gréckeho básnika Parmenidesa, ktorý napísal báseň, v ktorej sa hlavný hrdina vydáva na kozmický voz vedený bohyňou, a tá mu ukazuje, že v živote existujú iba dve cesty, bytie, ktoré vedie k pravde a nebytie, čo vedie k zmätku a nespokojnosti. Bohyňa tiež povedala Parmenidovi: „myšlienka a bytie sú jedno“. Waters sa v albume "The Wall" dovolával nebytia alebo neexistencie v texte piesne „Comfortably Numb“: „Kútikom oka som zahliadol letmý záblesk. Otočil som sa, aby som sa pozrel, ale bolo to preč, nemôžem dať teraz na to prst, dieťa dorástlo, sen je preč.“ Barrett sa vo svojom poslednom hudobnom príspevku pre kapelu, v piesni „Jugband Blues“, zmienil o nebytí nasledovne: „Som vám veľmi zaviazaný za to, že dávate najavo, že tu nie som.“
Vykorisťovanie a útlak.
Spisovateľ Patrick Croskery opísal album "Animals" ako jedinečnú kombináciu „silných zvukov a sugestívnych tém“ s umeleckým odcudzením z "Dark Side" a z "The Wal". Načrtol paralelu medzi politickými témami albumu a témou Orwellovej "Zvieracej farmy". "Animals" začína myšlienkovým experimentom, ktorý sa pýta: „Ak ti bolo jedno, čo sa mi stalo. A ja som sa nestaral o teba,“ potom vyvinie bájnu šelmu založenú na antropomorfizovaných postavách, ktoré pomocou hudby odrážajú jednotlivé stavy mysle každého z nich. Texty nakoniec vykresľujú obraz dystopie, nevyhnutného výsledku sveta bez empatie a súcitu, zodpovedajúceho otázky v úvodných riadkoch.
Medzi postavy albumu patria „Dogs“ („Psy“), ktoré zastupujú vrúcnych kapitalistov, „Pigs“ („Ošípané“), ktoré symbolizujú politickú korupciu, a „Sheep“ („Ovce“), ktoré zastupujú vykorisťovaných. Croskery opísal „Ovce“ ako „ovce v stave ilúzie vytvorenej klamlivou kultúrnou identitou“, falošného vedomia. Falošné vedomie je termín používaný - predovšetkým marxistickými sociológmi na opis spôsobov, ktorými sa hovorí, že materiálne, ideologické a inštitucionálne procesy zavádzajú členov proletariátu a ďalších triednych aktérov v kapitalistických spoločnostiach, čím zakrývajú vykorisťovanie, ktoré je vlastné sociálnym vzťahom medzi triedami.. „Pes“ vo svojom neúnavnom hľadaní vlastných záujmov a úspechu končí v depresii a sám s nikým, komu by mohol dôverovať, a po živote vo vykorisťovaní mu úplne chýba emočné uspokojenie. Waters v texte použil meno Mary Whitehouse, ktorá bola britská bojovníčka za morálnu čistotu televízneho vysielania, ako príklad „ošípanej“. Bola niekým, kto podľa jeho odhadov použil vládnu moc na presadenie svojich hodnôt pre spoločnosť. Na konci albumu sa Waters vracia k empatii s textom: „Vieš, že mi záleží na tom, čo sa ti stane. A viem, že aj tebe záleží na mne.“ Uznáva však tiež, že „ošípané“ sú trvalou hrozbou, a odhaľuje, že on je „psom“, ktorý si vyžaduje prístrešie, čím naznačuje potrebu rovnováhy medzi štátom, obchodom a komunitou v porovnaní s prebiehajúcim bojom medzi nimi.
Odcudzenie, vojna a šialenstvo.
Spisovateľ John Harris v knihe "The Dark Side of the Moon" cituje Watersove slová: „Keď poviem: „Uvidíme sa na temnej strane Mesiaca... myslím tým myslím, že ak máš pocit, že si jediný, zdá sa ti že si blázon, lebo si myslíš, že všetko je šialené, nie si sám.“ O'Neill Surber porovnáva slová piesne „Brain Damage“, „v mojej hlave niekto je, ale to nie som ja“, z albumu "Dark Side of the Moon" s Marxovou teóriou sociálneho odcudzenia. Marx považoval šialenstvo za konečnú formu odcudzenia. Text piesne „Welcome to the Machine“ z aôbumu "Wish You Were Here" naznačujú to, čo Marx nazval odcudzením veci: hlavný hrdina piesne sa zaoberá hmotným majetkom natoľko, že sa odcudzil sebe a ostatným. Narážky na marxistické odcudzenie spoločenských vrstiev človeka možno nájsť v obsahu albumu "Animals", „Dog“ („Pes“) sa znížil na inštinktívny spôsob života, stal sa z neho nehumánny človek. David Detmer v knihe "Pink Floyd and Philosophy: Careful with that Axiom, Eugene!" píše, že „Psy“ sa im odcudzili do takej miery, že ospravedlnili svoj nedostatok integrity ako „nevyhnutnú a obhájiteľnú“ pozíciu v „bezohľadnom svete bez priestoru pre empatiu alebo morálny princíp“. Odcudzenie od iných je konzistentnou témou textov piesní kapely Pink Floyd a je základnou myšlienkou koncepcie albumu "The Wall".
Vojna, ktorá je považovaná za najvážnejší dôsledok prejavu odcudzenia sa ostatným, je tiež jednou zo základných námetov albumu "The Wall" a je aj opakujúcou sa témou v dielach kapely Pink Floyd. Watersov otec zomrel na bojisku počas druhej svetovej vojny, preto jeho hudobné texty na tému vojny často narážali. Sú to napríklad texty piesní „Corporal Clegg“ (1968), „Free Four“ (1972), „Us and Them“ (1973). Piesne „When the Tigers Broke Free“ a „The Fletcher Memorial Home“ sú spolu na redícii albumu "The Final Cut" (1983), ktorý je oficiálne venovaný jeho zosnulému otcovi a má podtitul "A Requiem for the Postwar Dream". Témy a zloženie The Wall sú o Watersovej výchove v anglickej spoločnosti ochudobnenej o mužov po druhej svetovej vojne, čo malo negatívny vplyv na jeho osobné vzťahy so ženami.
Watersove texty v albume "The Dark Side of the Moon" sa zaoberajú tlakom moderného života a tým, ako tento tlak môže spôsobiť šialenstvo. Výklad duševných chorôb na albume považuje za dôkaz univerzálneho stavu. Waters však tiež chcel, aby album komunikoval pozitívne a označil ho ako „nabádanie aby sa prijalo to pozitívne a odmietlo negatívne.“ George Reisch píše o albume "The Wall" že „je menej o zážitku šialenstva, ale skôr o zvykoch, inštitúciách a sociálnych štruktúrach, ktoré šialenstvo vytvárajú alebo spôsobujú.“ Hlavná postava príbehu v projekte "The Wall", Pink, nie je schopný vyrovnať sa s okolnosťami svojho života a prekonaný pocitmi viny sa pomaly uzatvára pred okolitým svetom vnútri bariéry, ktorú si buduje sám. Potom, čo dokončí odcudzenie pred svetom, si Pink uvedomí, že je „blázon, niekde za dúhou“. Potom dospieva k poznaniu, že príčinou jeho stavu je jeho vlastná chyba: „bol som celý ten čas na vine ja?“ Pink si uvedomuje svoj najväčší strach a je presvedčený, že všetkých sklamal, jeho starostlivá matka sa ho múdro snažila ochrániť, učitelia oprávnene kritizovali jeho poetické túžby a jeho manželka ho opustila právom. Potom sa postaví pred súd za „prejavovanie pocitov takmer ľudskej povahy“, ktoré ešte viac zhoršujú jeho spoločenské odcudzenie. Rovnako ako v spisoch francúzskeho filozofa a predstaviteľa postmodernej filozofie, Michela Foucaulta, aj Watersove texty naznačujú, že Pinkove šialenstvo je produktom moderného života, ktorého prvky, „zvyk, spoluzávislosť a psychopatológia“, podľa Reischa prispievajú k jeho pocitom úzkosti.
Historický význam.
Pink Floyd je jednou z najpredávanejších a najvplyvnejších rockových kapiel všetkých čias. Na celom svete táto kapela predala viac ako 250 miliónov hudobných nosičov. 75 miliónov hudobných nahrávok z toho bolo na hudobných trhoch v Spojených štátoch, takmer 38 miliónov sa predalo v USA od roku 1993. V zozname tisícky najbohatších britov, "Sunday Times Rich List", z roku 2013 je Roger Waters na 12. mieste (150 miliónov Libier), Gilmour je 27. (85 miliónov Libier), a Mason je je 37.  (50 miliónov Libier).
V roku 2004 americký spravodajský televízny kanál vlastnený spoločnosťou NBC, MSNBC, dal kapelu Pink Floyd na 8. priečku ich zoznamu „Desiatky najlepších rockových skupín všetkých čias“. V tom istom roku časopis "Q" na základe svojho „bodovacieho systému, ktorý meral predaj ich najúspešnejšieho albumu, rozsah ich najväčšej koncertnej šou a celkový počet týždňov strávených v hitparáde vo Veľkej Británii“, označil kapelu Pink Floyd za najlepšiu kapelu všetkých čias. Časopis "Rolling Stone" dal skupinu Pink Floyd na 51. miesto svojho zoznamu „Najlepších umelcov všetkých čias“. Televízny kanál VH1 ich dal vo svojom zozname stovky najlepších umelcov na 18. miesto. Britský spisovateľ, tvorca a redaktor Encyklopédie populárnej hudby, Colin Larkin, dal kapelu Pink Floyd na tretie miesto zoznamu „Najlepších päťdesiatich umelcov všetkých čias“. Toto poradie vzniklo na základe kumulatívnych hlasov za albumy každého umelca zahrnutého do zoznamu "Tisíc najlepších albumov všetkých čias". V roku 2008 hlavný rockový a popový kritik z novín "The Guardian", Alexis Petridis, napísal, že skupina zaujíma v progresívnom rocku jedinečné miesto, pričom uviedol: „Po tridsiatich rokoch je progresívny rock stále persona non grata[...] Iba Pink Floyd, nikdy nebola progresívnou rockovou kapelou. Je to bez ohľadu na ich záľubu v dlhých skladbách a ich „konceptoch“, no ich projekty aj tak patria do zoznamu stovky najlepších hudobných albumov.“
Kapela Pink Floyd získala viacero hudobných ocenení. V roku 1981 získal zvukový inžinier James Guthrie za prácu na projekte "The Wall" Cenu Grammy za „Najlepšie technické spracovanie neklasického albumu“ a Roger Waters dostal v roku 1983 od Britskej akadémii filmového a televízneho umenia cenu za „Najlepšiu pôvodnú pieseň napísanú pre film“. Bolo to za filmovú nahrávku skladby „Another Brick in the Wall“. V roku 1995 kapela Pink Floyd získala cenu Grammy z „Najlepšiu rockovú inštrumentálnu nahrávku“ za skladbu „Marooned“. V roku 2008 od švédskeho kráľa Karola XVI. Gustáva prevzala kapela Pink Floyd v Zastúpení Rogera Watersa a Nicka Masona Polar Music Prize za prínos pre modernú hudbu. Do Rokenrolovej sieni slávy bola kapela Pink Floyd uvedená v roku 1996, do UK Music Hall of Fame ich uviedli v roku 2005 a do Hit Parade Hall of Fame v roku 2010.
Kapela Pink Floyd ovplyvnila mnohých umelcov. David Bowie označil Syda Barretta za svoju významnú inšpiráciu, The Edge z kapely U2 si kúpil svoj „Delay audio pedál“ potom ako počul jeho efekt v úvodnom gitarovom akorde nahrávky „Dogs“ z albumu "Animals". Medzi tými umelcami, ktorí ako svoju inšpiráciu označujú Pink Floyd sú aj Queen, Radiohead, Steven Wilson, Marillion, Queensryche, Nine Inch Nails, the Orb a The Smashing Pumpkins. Kapela Pink Floyd ovplyvňovala vývoj neo-progresívneho rockového subžánru, ktorý vznikal v 80. rokoch 20. storočia. Anglická rocková skupina Mostly Autumn vo svojej tvorbe spojila zvuk kapiel Genesis a Pink Floyd.
Pink Floyd boli obdivovateľmi komediálnej skupiny Monty Python a v roku 1975 financovali ich film "Monty Python and the Holy Grail". V roku 2016 sa kapela Pink Floyd stala druhou po The Beatles, ktorá sa bola vyobrazená na sérii poštových známok vydaných pre Britskú kráľovskú poštu, Royal Mail. V máji 2017, pri príležitosti 50. výročia prvého singlu skupiny Pink Floyd, sa v londýnskom múzeu Victoria and Albert Museum v Londýne otvorila audiovizuálna výstava, ktorá mala názov "Their Mortal Remains".. Výstava obsahovala analýzy dizajnov obalov albumov, konceptuálne rekvizity z koncertných vystúpení a fotografie z Masonovho osobného archívu. Táto výstava bola predĺžená o dva týždne od pôvodne plánovaného dátumu ukončenia, t.j. do 1. októbra 2017.
Ocenenia.
Počas svojej kariéry skupina Pink Floyd dosiahla viacero ocenení:
Skupina Pink Floyd dostala ocenenie Silver Clef („Strieborný husľový kľúč“) za ich charitatívnu prácu pre "The Nordoff-Robbins Music Center" v roku 1980
Barret sa zo zdravotných dôvodov nezúčastnil žiadneho z týchto uvedení. Waters sa zo zdravotných dôvodov nedostavil na uvedenie roku 1996, ocenenie roku 2005 komentoval cez telemost. Gilmour a Mason boli na obidvoch akciách a Wright sa pre operáciu oka nemohol zúčastniť roku 2005.

</doc>
<doc id="2646" url="https://sk.wikipedia.org/wiki?curid=2646" title="Radiohead">
Radiohead

Radiohead je anglická rocková skupina z Abingdonu v Oxfordshiri. Vznikla v roku 1985 a medzi jej členov patrí Thom Yorke (spev, gitara, klavír), Jonny Greenwood (sólová gitara, klávesy, iné nástroje), Colin Greenwood (basgitara), Phil Selway (bicie, perkusie) a Ed O'Brien (gitara, vokály).
Debutový singel "Creep" vydali v roku 1992. Spočiatku nemal úspech, ale po vydaní debutového albumu, "Pablo Honey" (1993), sa stal celosvetovým hitom. Obľúbenosť skupiny v Spojenom kráľovstve vzrástla po vydaní druhého albumu, "The Bends" (1995). Tretí album s názvom "OK Computer" (1997) im okamžite zabezpečil slávu na celom svete. Kvôli expanzívnemu zvuku a témam modernej odcudzenosti sa často označuje za jednu z najvýznamnejších nahrávok z 90-tych rokov.
Albumy "Kid A" (2000) a "Amnesiac" (2001) značili posun v hudobnom štýle. Skupina si totiž osvojila prvky experimentálnej elektronickej hudby, krautrocku a džezu. Napriek tomu, že "Kid A" zaznamenal po vydaní zmiešané reakcie, dnes sa často označuje za najlepší album desaťročia. Hail to the Thief je zmesou klavírneho a gitarového rocku, elektroniky a textov, inšpirovaných vojnou. Bol posledným, ktorý skupina vydala vo vydavateľstve EMI. Siedmy album, "In Rainbows", vydali sami v digitálnej podobe. Ľudia si ho mohli stiahnuť a sami sa rozhodnúť, koľko zaň zaplatia. Neskôr vyšiel aj v hmatateľnej forme a zožal úspech u kritikov i v hudobných rebríčkoch. Ôsmy album, "The King of Limbs", je rytmický a pokojnejší a skupina ho vydala nezávisle od vydavateľstiev.
Radiohead predali dosiaľ na svete viac ako 30 miliónov albumov, pričom sa umiestňovali na vrchole rebríčkov u poslucháčov i kritikov. Bolo tomu tak v deväťdesiatych rokoch, aj v prvom desaťročí 21. storočia. V roku 2005 sa umiestnili na 73. priečke v zozname najlepších hudobníkov všetkých čias časopisu Rolling Stone. Jonnyho Greenwooda a Eda O'Briena zaradil Rolling Stone aj do zoznamu najlepších gitaristov a Thoma Yorka medzi najlepších spevákov. V roku 2009 si čitatelia časopisu zvolili Radiohead za druhú najlepšiu skupinu prvého desaťročia 21. storočia.
História.
Vznik a začiatky (1985 – 91).
Budúci členovia Radiohead sa stretli v škole Abingdon School, súkromnej chlapčenskej škole v Abingdone v Oxfordshiri. Thom Yorke a Colin Greenwood boli v rovnakom ročníku, Ed O'Brien a Phil Selway boli o rok starší a Jonny Greenwood o dva roky mladší ako jeho brat. V roku 1985 založili Yorke, O'Brien, Selway a Colin Greenwood skupinu "On a Friday". Názov označuje deň, keď nacvičovali v školskej hudobnej miestnosti. Prvé nahrávky "On a Friday" vznikli v izbe Nigela Powella. S Jonnym Greenwoodom a bratom Thoma Yorka, Andym Yorkom, hral v skupine "Illiterate Hands". Prvé vystúpenie "On a Friday" sa uskutočnilo koncom roku 1986 v Jericho Tavern v Oxforde. Jonny Greenwood hral pôvodne na ústnej harmonike a klávesoch, no čoskoro sa z neho stal sólový gitarista.
Napriek tomu, že Yorke, O'Brien, Selway, a Colin Greenwood v roku 1987 opustili Abingdon a šli na univerzitu, cez víkendy a prázdniny pokračovali v skúšaní. V roku 1991, keď všetci s výnimkou Jonnyho získali univerzitné diplomy, sa "On a Friday" znovu dali dokopy, začali nahrávať demonahrávky ako "Manic Hedgehog" a mali živé vystúpenia v Oxforde na miestach ako The Jericho Tavern. Koncom osemdesiatych rokov mala oblasť Oxfordshiru a Údolia Temže aktívnu nezávislú hudobnú scénu. Krútila sa však okolo skupín zo žánru shoegazing ako "Ride" či "Slowdive". "On a Friday" nikdy nezapadli do tohto trendu a podľa ich vyjadrení bolo v čase, keď sa vrátili z univerzity, už po ňom.
Množstvo vystúpení "On a Friday" jednako vzrástlo a začali sa o nich zaujímať nahrávacie spoločnosti a producenti. Chris Hufford, producent "Slowdive" a spoluvlastník Courtyard Studios v Oxforde, navštívil jeden z prvých koncertov "On a Friday" v Jericho Tavern. Skupina ho ohromila a s partnerom Bryceom Edgeom jej produkovali demonahrávku. Stali sa jej manažérmi a sú nimi až dodnes. Colin Greenwood sa v obchode s platňami, kde pracoval, náhodou stretol so zástupcom EMI A&amp;R, Keithom Wozencroftom. Koncom roku 1991 nasledoval podpis zmluvy na šesť albumov v spomínanej nahrávacej spoločnosti. Na žiadosť EMI sa premenovali na Radiohead, čo bol názov piesne z albumu "True Stories" skupiny "Talking Heads".
"Pablo Honey", "The Bends" a počiatočné úspechy (1992 – 95).
Prvú EP s názvom "Drill" nahrali s Chrisom Huffordom a Bryceom Edgeom v štúdiu Courtyard Studios. Vyšlo v máji 1992 a v rebríčkoch si nepočíňalo dobre. Na produkovanie debutového albumu si najali Paula Kolderieho a Seana Sladea, ktorí pracovali s americkými indierockovými skupinami, akými sú "Pixies" a "Dinosaur Jr." Krátko nato ho nahrali v štúdiu v Oxforde. V roku 1992 takisto vydali singel Creep, ktorý si získal pozornosť britskej hudobnej tlače, aj keď nie vždy bola pozitívna. Podľa NME bol "na rockovú skupinu ustráchaný" a rádio BBC Radio 1 ho dalo na čiernu listinu, lebo bol "príliš depresívny".
Debutový album "Pablo Honey" vyšiel vo februári 1993. V britských hudobných rebríčkoch sa zasekol na 22. priečke, keďže sa zo žiadneho zo singlov "Creep", "Anyone Can Play Guitar" ani "Stop Whispering" nestal hit. Lepšie na tom nebol ani singel, ktorý sa na albume nenachádza, "Pop Is Dead", od ktorého sa skupina neskôr dištancovala. Niektorí kritici prirovnávali prvotný štýl skupiny ku grungeovej vlne, ktorá žala úspech začiatkom deväťdesiatych rokov, a Radiohead dokonca prezývali "Nirvana-lite". Pablo Honey však nerozvíril kritické, ani komerčné vody. Napriek všetkému hrala skupina len na univerzitách a v kluboch.
V prvých mesiacoch roku 1993 si získali poslucháčov inde. "Creep" vďaka vplyvnému DJ-ovi Yoavovi Kutnerovi často znel v izraelských rádiách a keď sa v marci stal v krajine rebríčkovým hitom, "Radiohead" dostali pozvánku do Tel Avivu na svoj prvý zámorský koncert. Približne v rovnakom čase zaradilo pieseň do programu alternatívne rádio KITS zo San Francisca. Čoskoro tak urobili aj ďalšie rádiové stanice pozdĺž západného pobrežia Spojených štátov. V júni 1993 sa "Radiohead" vydali na prvé severoamerické turné a „Creep“ dostával veľký priestor vo vysielaný MTV. V americkom rebríčku moderného rocku sa vyšplhal na druhé miesto a dostal sa aj na spodné priečky popového rebríčka top 40. Nakoniec dosiahol siedmu priečku v britskom US Singles Chart, keď ho spoločnosť EMI v Spojenom kráľovstve v septembri opätovne vydala.
Nečakaná pozornosť, ktorú si singel získal v Amerike, donútila nahrávaciu spoločnosť improvizovať a vytvoriť nový propagačný plán. Skupina lietala z kontinentu na kontinent a v roku 1993 odohrala viac ako 150 koncertov. Turné k albumu "Pablo Honey" sa pretiahlo do druhého roka a pre tlak spôsobený náhlym úspechom sa "Radiohead" takmer rozpadli. Podľa členov skupiny bolo ťažké sa turné prispôsobiť a pred jeho koncom "stále hrali tie isté piesne, ktoré nahrali pred dvoma rokmi...akoby sa zasekli v čase", aj keď sa už nevedeli dočkať práce na nových piesňach.
Na druhom albume začali v roku 1994 pracovať so skúseným producentom z Abbey Road Studios, Johnom Leckiem. Bolo to veľmi napäté obdobie, keďže sa na skupinu kládli vysoké očakávania. Chceli od nej niečo, čo bude také dobré alebo dokonca lepšie, ako „Creep“. Nahrávanie im pripadalo neprirodzené a nový materiál nacvičovali až príliš. O zmenu prostredia sa snažili na turné na Ďalekom východe, v Australázii a Mexiku, kde sa snažili zmierniť napätie. Pri živých ukážkach novej hudby nabrali na sebavedomí. Yorke však bojoval s nadobudnutou slávou a bol rozčarovaný z toho, že vďaka nemu predávali "sexy, moderný, sladký životný štýl MTV, v popredí ktorého stál“.
Radiohead odpovedali koncom roku 1994 EP a singlom s rovnomenným názvom, "My Iron Lung". Predstavoval prechod k väčšej hĺbke, ktorú chceli dosiahnuť na druhom albume. S podporou alternatívnych rádií bola predajnosť singlu lepšia než sa očakávalo a bola prvotným náznakom, že si skupina vybudovala základňu verných fanúšikov. Na turné predstavili Radiohead nové piesne a do konca roka dokončili nahrávanie druhého albumu. "The Bends" vydali v marci 1995. Trojica gitaristov zaplnila album hutnými gitarovými riffmi a éterickou atmosférou. Vo väčšej miere na ňom používali klávesy a vyslúžili si zaň lepšie recenzie piesní a vystúpení.
Radiohead nezapadali do britpopovej scény, ktorej sa médiá v tom čase venovali najviac, no "The Bends" im konečne zabezpečil úspech aj v domovskej krajine. Single Fake Plastic Trees, High and Dry, Just a Street Spirit (Fade Out) mali úspech v britskom rebríčku a posledný z nich ich po prvýkrát dostal do prvej päťky. V roku 1995 sa vydali na ďalšie turné po Severnej Amerike a Európe. Tentoraz s kapelou R.E.M., jednou z kapiel, ktorá ich v začiatkoch značne ovplyvnila a v tom čase bola jednou z najväčších rockových skupín na svete. Rozruch spôsobený slávnym fanúšikom, Michaelom Stipeom, a osobité hudobné videá k piesňam Just a Street Spirit pomohli Radiohead udržať si popularitu za hranicami Spojeného kráľovstva.
Rastúca základňa fanúšikov ale nestačila na to, aby zopakovali celosvetový komerčný úspech piesne „Creep“. Zo skladby High and Dry sa stal menší hit, no "The Bends" sa v americkom albumovom rebríčku neobjavil vyššie ako na 88. priečke, čo je najhoršie umiestnenie v histórii skupiny. Členovia Radiohead boli s reakciami na album spokojní. Jonny Greenwood povedal: „Myslím, že zlomový bod nastal zhruba deväť až dvanásť mesiacov po vydaní "The Bends", keď sa koncom roka začal objavovať v hlasovaniach o najlepší album. Vtedy sme začali cítiť, že rozhodnutie založiť skupinu bolo správne.“
"OK Computer", sláva a kritické uznanie (1996 – 98).
Koncom roku 1995 nahrali "Radiohead" pieseň, ktorá sa objavila na ďalšom albume. Singel "Lucky" vyšiel na podporu albumu "The Help Album" charitatívnej organizácie War Child. Bol výsledkom krátkeho stretnutia s Nigelom Godrichom, mladým zvukovým inžinierom, ktorý pomáhal pri nahrávaní "The Bends" a v roku 1996 produkoval jeho B-stranu s názvom "Talk Show Host". Skupina sa rozhodla, že jej Godrich pomôže s produkciou ďalšieho albumu, a začali na ňom pracovať začiatkom roku 1996. V skúšobni Canned Applause, bývalom sklade jabĺk blízko Didcotu v Oxfordhiri, nahrali do júla 4 piesne.
V auguste 1996 robili predkapelu Alanis Morissettovej. Cieľom bolo vylepšiť nové piesne pred dokončením nahrávania. K tomu sa po turné vrátili, ale opäť sa vyhli bežnému nahrávaciemu štúdiu. Namiesto toho si zvolili sídlo St. Catherine's Court z 15. storočia v blízkosti Bathu. Nahrávanie prebehlo v uvoľnenej atmosfére, skupina hrala vo všetkých denných hodinách, piesne nahrávala v rôznych miestnostiach a pre inšpiráciu počúvala "The Beatles", Dj-a Shadowa, Ennio Morricone a Milesa Davisa. Koncom roka prispeli do adaptácie Rómea a Júlie režiséra Baza Luhrmanna piesňou "Talk Show Host" a novou nahrávkou "Exit Music (For a Film)". Väčšinu albumu dokončili do konca roku 1996 a v marci 1997 nahrávku zmixovali a zmastrovali.
Tretí album, OK Computer, vydali v júni 1997. Z väčšej časti ho tvorili melodické rockové skladby, no skupina na ňom experimentovala so štruktúrou piesní a použila prvky žánrov ambient, avant garde a elektroniky. "Rolling Stone" tak podnietili k hodnoteniu albumu ako "nádherný artrockový husársky kúsok". "Radiohead" odmietali zaradenie do progresívneho rocku, aj keď kritici ich v polovici deväťdesiatych rokov začali porovnávať s "Pink Floyd", skupinou, ktorej tvorba zo začiatkou 70-tych rokov ovplyvnila Greenwoodovu hru na gitare. Niektorí prirovnávali "OK Computer" z tematického hľadiska k albumu "The Dark Side of the Moon", najpredávanejšiemu albumu Pink Floyd, aj keď podľa slov "Thoma Yorka" texty vychádzajú z pozorovania toho, aký rýchly bol svet deväťdesiatych rokov. Stelesňovali to, čo istý časopis nazval "smútok z konca tisícročia“. Piesne z "The Bends" boli naproti tomu osobnejšie. "OK Computer" si vyslúžil mimoriadne kritické uznanie a sám Yorke priznal, že ho takáto reakcia „ohúrila. Nikto z nás už vôbec nevedel, či je to dobré alebo nie. Najviac ma šokovalo, že ľudia pochopili všetko, všetky štruktúry, zvuky a atmosféru, ktorú sme sa snažili vytvoriť.“
"OK Computer" bol prvým albumom skupiny, debutujúcim na prvej priečke albumového rebríčka v Spojenom kráľovstve. Radiohead ním dosiahli komerčný úspech na celom svete. V Spojených štátoch sa síce nevyšvihol vyššie ako na 21. miesto, no aj napriek tomu si vyslúžil uznanie a zabezpečil skupine prvú cenu Grammy za najlepší alternatívny album a takisto nomináciu na najlepší album roka. Piesne "Paranoid Android", "Karma Police" a "No Surprises" vyšli ako single. Medzinárodne najúspešnejším bol singel "Karma Police".
Po vydaní albumu sa skupiny vydala na svetové turné "Agains Demons". Sprevádzal ju režisér videa k piesni "No Surprises", Grant Gee, a z nahratých materiálov vytvoril v roku 1999 dokumentárny film s názvom "Meeting People Is Easy". Zobrazuje v ňom nespokojnosť skupiny s hudobným priemyslom a médiami a aj vyhorenie, ktoré sa objavilo medzi prvými koncertmi na turné v polovici roku 1997 a polovicou roku 1998, o necelý rok neskôr. Film je významný aj tým, že zaznamenáva prvé verzie piesní, ktoré sa nikdy nedočkali vydania alebo si naň museli počkať niekoľko rokov. Ide napríklad o piesne "How to Disappear Completely", "Life in a Glasshouse", "I Will" a "Nude". Film odvysielali na festivaloch ako Maryland Film Festival 1999 a premietli ho v divadlách vo vybraných mestách. V tomto období vydala skupina kompiláciu hudobných videí 7 Television Commercials a dve EP – "Airbag/How Am I Driving?" a "No Surprises/Running from Demons" – s B-stranami singlov z albumu "OK Computer".
"Kid A", "Amnesiac" a zmena štýlu (1999 – 2001).
Po skončení turné z rokov 1997 a 1998 neboli Radiohead veľmi aktívni. Jediné verejné vystúpenie v roku 1998 odohrali v Paríži pre Amnesty International. Yorke neskôr priznal, že skupina sa v tom období takmer rozpadla, a že sa uňho prejavili vážne depresie. Začiatkom roku 1999 začala skupina pracovať na pokračovaní albumu OK Computer. V tomto období na nich už síce nebol vyvíjaný tlak a nemali ani konečný termín od nahrávacej spoločnosti, no napätie v skupine bolo obrovské. Každý z členov mal inú predstavu o budúcnosti Radiohead a Yorke prežíval blok, ktorý ho viedol k abstraktnejšej a členitejšej forme skladania. S producentom Nigelom Godrichom sa skupina utiahla do štúdií v Paríži, Kodani a Gloucesteri a do svojho práve dokončeného štúdia v Oxforde. Všetci sa nakoniec zhodli na novom hudobnom smerovaní a rozdelili si nové úlohy v skupine. Po 18-tich mesiacoch, v apríli 2000, dokončila skupina nahrávanie.
V októbri 2000 vydali Radiohead štvrtý album, "Kid A", prvý z dvoch albumov z tohto nahrávania. Výrazovo však "OK Computer" nenasledoval. "Kid A" obsahoval minimalistický a štrukturovaný štýl s bohatším zastúpením hudobných nástrojov vrátane Martenotových vĺn, naprogramovaných elektronických rytmov, sláčikových nástrojov a džezových trúbok. Hneď po vydaní sa ocitol na prvom mieste vo viacerých krajinách vrátane USA, kde sa po prvýkrát objavil na vrchole rebríčka Billboard. Bol to zároveň prvý britský album na vrchole albumového rebríčku od úspechu Spice Girls v roku 1996. Pripisovalo sa to jednak marketingovej stratégii, jednak tomu, že album unikol na sieť Napster niekoľko mesiacov pred oficiálnym vydaním a aj značnému očakávaniu fanúšikov, ktoré sa odvíjalo od úspechu albumu OK Computer. Radiohead nevydali zKid A žiaden singel, no piesne "Optimistic" a "Idioteque" dostali priestor v rádiách a na hudobných kanáloch sa objavovali krátke videá s úsekmi piesní, ktoré sa šírili aj po internete. Počas nahrávania čítali členovia skupiny antiglobalizačnú knihu od Naomi Klein s názvom "No Logo" a rozhodli sa, že budú koncom roka v letnom turné po Európe pokračovať v na mieru vyrobenom stane bez akýchkoľvek reklám. "Kid A" propagovali aj na troch vypredaných koncertoch v divadlách v Severnej Amerike.
Začiatkom roku 2001 získal "Kid A" ocenenie Grammy za najlepší alternatívny album a nomináciu na album roka. V nezávislých hudobných kruhoch si vyslúžil uznanie, ale aj kritiku za to, že si členovia skupiny privlastňujú undergroundové hudobné štýly. Niektorí britskí kritici vnímali "Kid A" ako "komerčnú samovraždu", označovali ho za "zámerne zložitý" a túžili po tom, aby sa skupina vrátila k pôvodnému štýlu. Rozdelení boli aj fanúšikovia. Okrem tých, čo boli znechutení či zmätení, sa našli mnohí, pre ktorých to bol najlepší album skupiny. Yorke ale poprel, že by Radiohead zamýšľali ignorovať komerčné očakávania: "Bol som veľmi, veľmi prekvapený, ako zle (Kid A) vnímali...pretože hudbu na ňom nie je až také ťažké pochopiť. Nesnažíme sa byť zložití... V skutočnosti sa snažíme komunikovať, ale niekde v procese sme, zdá sa, naštvali veľa ľudí. To, čo robíme, nie je až také radikálne."
"Amnesiac", vydaný v júni 2001, obsahuje ďalšie skladby z nahrávania "Kid A". Piesne sú štýlovo podobné tým z "Kid A", a to spojením elektronickej hudby a džezových vplyvov, aj keď na nich použili viac gitár. Nahrávka zožala celosvetový kritický i komerčný úspech, vyšvihla sa na vrchol britského albumového rebríčka UK Albums Chart a na druhé miesto v Spojených štátoch. Bola tiež nominovaná na ocenenia Grammy Award a Mercury Music Prize. Po vydaní albumu "Amnesiac" sa skupina vydala na svetové turné po Severnej Amerike, Európe a Japonsku. Z piesní "Pyramid Song" a "Knives Out" sa medzičasom stali prvé single od roku 1998 a zaznamenali mierny úspech. "I Might Be Wrong" mal byť pôvodne tretím singlom, no rozrástol sa na dosiaľ jedinú živú nahrávku. "" vyšiel v novembri 2001 a skladá sa z vystúpení siedmich piesní z "Kid A" a "Amnesiacu" a z predtým nevydanej piesne "True Love Waits".
"Hail to the Thief" a odchod z vydavateľstva EMI.
V júli a auguste 2002 koncertovali v Portugalsku a v Španielsku, kde odohrali aj nové piesne. Nový materiál nahrali s Nigelom Godrichom v priebehu dvoch týždňov v štúdiu v Los Angeles a niekoľko skladieb pridali neskôr v Oxforde, kde v prácach pokračovali až do ďalšieho roka. Nahrávací proces opísali členovia skupiny ako uvoľnený, na rozdiel od napätých stretnutí pri nahrávaní albumov "Kid A" a "Amnesiac". Šiesty album, "Hail to the Thief", vyšiel v júni 2003. Miešajú sa na ňom zvuky z celej ich kariéry a je teda kombináciou gitarového rocku, elektroniky a aktuálnych textov Thoma Yorka. Hail to the Thief zožal komerčný úspech, v britskom rebríčku debutoval na najvyššej a v rebríčku Billboard na tretej priečke. V Spojenom kráľovstve nakoniec získal platinovú a v Spojených štátoch zlatú platňu. Single "There There", "Go to Sleep" a "2 + 2 = 5" pravidelne zneli v rádiu moderného rocku. V roku 2003 bola skupina Radiohead opäť nominovaná na Grammy za najlepší alternatívny album, zatiaľ čo producent Godrich a inžinier Darrell Thorp dostali cenu za technickú stránku albumu.
Yorke poprel, že by bol názov Hail to the Thief kritikou kontroverzných prezidentských volieb v USA v roku 2000 a vysvetlil, že o tom po prvýkrát počul v diskusii o Americkej politike 19-teho storočia na rádiu BBC Radio 4. Uviedol, že jeho texty podnietili správy o vojne v roku 2001 a 2002 a "pocit, že vchádzame do obdobia intolerancie a strachu, v ktorom je nám upierané právo demokraticky sa vyjadriť" ale povedal tiež, že "(Radiohead) nezložili protestný album, nezložili sme politický album. Po vydaní "Hail to the Thief", v máji 2003, odišla skupina na svetové turné a bola tiež hlavným bodom programu na festivale Glastonbury. Turné skončilo vystúpením na festivale Coachella v máji 2004. Počas turné vydali "COM LAG", EP zloženú z väčšiny B-strán z tohto obdobia. Po turné začali skladať a nacvičovať v Oxforde, no čoskoro si dali pauzu. Oslobodení od nahrávacej zmluvy strávili zvyšok roku 2004 s rodinami a prácou na sólových projektoch.
"In Rainbows", nezávislá tvorba a "zaplaťte, koľko chcete" (2005 – 08).
Na siedmom albume začali pracovať vo februári 2005. V septembri nahrala skupina na album charitatívnej organizácie War Child klavírnu pieseň "I Want None of This". Album sa predával prostredníctvom internetu a "I Want None of This" bol najsťahovanejšou skladbou, a to aj napriek tomu, že nevyšiel ako singel. V tom čase už nahrávali ďalší album, najskôr sami, neskôr s pomocou producenta Marka Stenta. V roku 2006, po turné v Európe a Severnej Amerike, kde predstavili 13 nových piesní, dokončili nahrávanie s Nigelom Godrichom v Oxforde a niekoľkých dedinských oblastiach v anglickom Somersete. Dokončili ho v júni 2007 a nahrávky zmastrovali nasledujúci mesiac.
Siedmy album Radiohead, "In Rainbows", vydali cez vlastnú webstránku v októbri 2007 ako digitálny súbor, za ktorého stiahnutie mohli ľudia zaplatiť sumu, ktorú pokladali za dostatočnú (zaplaťte, koľko chcete) vrátane možnosti nezaplatiť nič. Na stránke bola len rada „je to na vás". Prekvapivé ohlásenie zverejnili 10 dní predtým a nezvyklá stratégia vzbudila veľký záujem v hudobnom priemysle i mimo neho. V deň vydania sa údajne predalo 1,2 milióna súborov, no vedenie skupiny nikdy nezverejnilo oficiálne údaje o predajnosti, pretože predaj výlučne cez internet bol zamýšľaný na posilnenie neskorších výpredajov. V relácii The Colbert Report v roku 2011 Ed O'Brien povedal o stratégii svojpomocného vydávania hudby: "Predávame menej albumov, ale zarábame viac." Colin Greenwood označil internetové vydanie za spôsob, akým sa vyhnúť "regulovaným playlistom" a "finančne obmedzeným formátom" rádia a televízie. Fanúšikovia po celom svete si tak môžu užívať hudbu v rovnakom čase a predchádza sa predčasným únikom albumu pred jeho vydaním. Koncom roku 2007 sa predával aj takzvaný "diskbox" s druhým diskom z nahrávania, vinylovou platňou, albumom vo forme CD a knihou výtvarných diel v tvrdej väzbe.
V hmatateľnej podobe vyšiel "In Rainbows" v Spojenom kráľovstve koncom decembra 2007 vo vydavateľstve XL Recordings a v Spojených štátoch v januári 2008 v TBD Records. V oboch krajinách obsadil prvé miesta v hudobných rebríčkoch. Veľká predajnosť v Spojených štátoch po tom, čo bol album legálne dostupný na voľné stiahnutie už celé mesiace, značila v krajine najlepšie rebríčkové umiestnenie Radiohead od albumu "Kid A". V Spojenom kráľovstve išlo už o ich piaty album na vrchole rebríčka. "In Rainbows" dostal aj nesmierne pozitívne recenzie, jedny z najlepších za celé pôsobenie skupiny. Kritici ho vyzdvihovali za prístupnejší zvuk a osobnejšie texty ako v predošlej tvorbe. Album bol nominovaný na užší výber na Mercury Music Prize a v roku 2009 pokračoval výhrou Grammy za najlepší alternatívny album. Dve Grammy získal aj produkčný tím a skupina si vyslúžila tretiu nomináciu na najlepší album roka. Godrich získal popri troch ďalších nomináciách pre skupinu nomináciu za produkciu videa k piesni "House of Cards".
Radiohead vydali na podporu albumu hneď niekoľko singlov. Začali singlom "Jigsaw Falling into Place", ktorý vydali v januári 2008 v Spojenom kráľovstve. Druhý singel, Nude, debutoval v rebríčku Billboard Hot 100 na 37. mieste. Stal sa tak prvou piesňou Radiohead v spomínanom rebríčku od umiestnenia "High and Dry" v roku 2005 a prvou v hornej 40-ke od piesne "Creep". Vo vydávaní singlov a videí pokračovali aj naďalej. V júli zverejnili digitálne vytvorené video k piesni "House of Cards". Spolu s piesňou "Bodysnatchers" ho vydali aj ako rádiový singel. V septembri ohlásila skupiny vydanie štvrtého singlu, "Reckoner", a remixovú súťaž podobnú tej, ktorú zorganizovali pre pieseň "Nude". Výberovka najväčších hitov s názvom vyšla v júni 2008 vo vydavateľstve EMI. Kompilácia vznikla bez prispenia skupiny a neobsahovala žiadnu z piesní z "In Rainbows", keďže skupiny pred vydaním albumu vydavateľstvo opustila. Nesúhlas vyjadril za skupinu Yorke: "Žiadne hity sme vlastne nemali. Načo je to potom dobré?... Je to premrhaná príležitosť, lebo keby sme za tým boli aj my, a chceli sme to urobiť, mohlo to byť dobré." Od polovice roku 2008 do začiatku roku 2009 koncertovali Radiohead na podporu albumu "In Rainbows" po Severnej Amerike, Európe, Japonsku, Mexiku a Južnej Amerike. V auguste 2009 boli hlavným účinkujúcim na festivaloch v Readingu a Leeds.
"King of Limbs" (2009 – 2012).
V máji 2009 začala skupina s producentom Nigelom Godrichom ďalšie nahrávanie. V auguste vydali na svojej webstránke dva single:"These Are My Twisted Words" a "Harry Patch (In Memory Of)", na počesť Harryho Patcha, posledného britského vojaka, ktorý bojoval v Prvej svetovej vojne. Zisk darovali Britskej légii (British Legion). Yorke navrhol, aby sa odklonili od tradičného albumového formátu a uprednostnili vydanie singlov alebo EP-čiek. S postupom príprav sa však v roku 2010 zamerali na tvorbu ôsmej elpéčky.
Jediný koncert v roku 2010 odohrali v januári v divadle Henry Fonda Theater v Los Angeles. Bolo to benefičné podujatie na podporu Oxfamu a lístky sa dražili v aukcii. Neziskovka tak vyzbierala viac ako pol milióna amerických dolárov na pomoc Haiti, ktoré zasiahlo v roku 2010 zemetrasenie. V decembri sa so súhlasom skupiny objavilo na YouTube fanúšikovské video z vystúpenia a torrent na podporu Oxfamu s odkazom „zaplaťte, koľko chcete“. V septembri 2010 vydali Radiohead zvukovú nahrávku z pražského vystúpenia z roku 2009, aby sa použila v ďalšom fanúšikovskom videu z koncertu. Oba koncerty mali recenzie v mainstreamových médiách, kde ich opísali ako príklady otvorenosti fanúšikom a pozitívneho prístupu k nekomerčnej internetovej distribúcii.
Ôsmy album dokončili v januári 2011. Vydanie "The King of Limbs" ohlásili na Valentína a 18. februára 2011 ho svojpomocne vydali cez vlastný internetovú stránku. Album bol v marci dostupný aj na CD a vinylovej platni a v máji vyšla aj špeciálna edícia "novinového albumu". Cez internetovú stránku sa predalo odhadom 300 až 400 tisíc kópií a predajnosť maloobchodnej edície debutovala v rebríčku Billboard 200 v Spojených štátoch na šiestej priečke za predaj 69 000 kusov v prvom týždni. V britskom rebríčku UK Albums Chart debutoval na siedmom mieste za predaj 33 469 kópií v prvom týždni.
Na rozdiel od precízneho nahrávacieho procesu a relatívne konvenčných rockových nástrojov na albume "In Rainbows" zvolila skupina tentoraz "spontánnejší" proces tvorby, v rámci ktorého nahrávku sami samplovali. The King of Limbs získal od väčšiny kritikov pozitívne recenzie. Na Metacriticu dostal 80 bodov, čo naznačovalo "vo všeobecnosti priaznivé recenzie". Bol nominovaný na 5 ocenení Grammy v kategóriách: najlepší alternatívny album, najlepšia limitovaná edícia, najlepšie krátke video (k piesni "Lotus Flower"), najlepšie rockové vystúpenie ("Lotus Flower") a najlepšia rocková pieseň ("Lotus Flower"). Počas nahrávania vznikli aj dve piesne, ktoré sa na "The King of Limbs" neobjavili. "Supercollider" a "The Butcher" vydali ako single 16. apríla 2011 počas dňa Record Store Day. V júni Radiohead ohlásili sériu remixov piesní z "King of Limbs". Tieto a ďalšie remixy zozbierali na album TKOL RMX 1234567 a vydali v septembri 2011.
Aby dokázali zahrať rytmicky zložité piesne naživo, obsadili bubeníka Clivea Deamera z Portishead a po druhýkrát nahrali vystúpenie From the Basement, ktoré vyšlo v decembri 2011 pod názvom "". 24. júna 2011 zahrala skupina ako "tajný" hosť na festivale Glastonbury, kde po prvýkrát odohrali piesne z King of Limbs. Vo vystúpeniach na podporu albumu pokračovali v septembri, keď odohrali dva koncerty v Roseland Ballroom v New Yorku. Objavili sa aj v televíznych reláciách vrátane hodinového špeciálu The Colbert Report a vystúpenia v americkom zábavnom programe Saturday Night Live. Vo februári 2012 Radiohead spustili prvé rozšírené turné po Severnej Amerike za štyri roky vrátane koncertov v Spojených štátoch, Kanade a Mexiku. Nasledovali vystúpenia v Európe a Japonsku a vôbec prvé koncerty na Taiwane a v Južnej Kórey. Po 14 rokoch odohrali aj koncert na Novom Zélande a uskutočnili svoje prvé austrálske turné za posledných 8 rokov.
16. júna 2012, hodinu pred tým, ako sa mali otvoriť brány Downsview Parku v Toronte, kde mali odohrať posledný koncert severoamerického turné, sa zrútila strecha dočasného pódia, pričom zomrel technik Scott Johnson, ktorý sa špecializoval na bicie, a zranili sa traja ďalší členovia technického štábu. V tom čase sa na pódiu nenachádzali členovia skupiny, ani predkapely Caribou, no pád zničil aj svetelnú šou a väčšinu hudobného vybavenia. Koncert bol zrušený a odložili sa koncerty Radiohead v Európe. Radiohead vzdali v júli Johnsonovi a štábu česť na koncerte vo Francúzskom meste Nîmes. V júni 2013 uvalilo Ontarijské ministerstvo práce na Live Nation Canada Inc, Live Nation Ontario Concerts GP Inc, Optex Staging &amp; Services Inc a na jedného inžiniera 13 žalôb, vychádzajúcich zo zákona o ochrane zdravia a bezpečnosti zamestnancov. Otvorenie prípadu bolo naplánované na 27. jún na súdnom dvore v Ontariu v Toronte.
2013 – súčasnosť.
Počas turné po Spojených štátoch strávila skupina deň v nahrávacom štúdiu gitaristu White Stripes, Jacka Whita, kde nahrali dve nové piesne. V apríli 2013 Yorke povedal, že nahrávky sú "nedokončená domáca úloha". Po skončení turné si dali znova pauzu. Yorke s Godrichom vydali štúdiový album "Amok" so skupinou Atoms for Peace a na júl si naplánovali začiatok svetového turné.
Vo februári 2013 Colin Greenwood povedal, že koncom leta očakáva začiatok prác na deviatom štúdiovom albume. Yorke v apríli uviedol: "Som presvedčený, že to bude trvať o niečo dlhšie, pretože budem potrebovať oddych. [...] Netuším, kedy to bude, čo sa mi celkom páči. Nepovedali sme si: Strčte sa, uvidíme sa, keď sa uvidíme. Ale bolo celkom vzrušujúce dať si konečne poriadnu pauzu. Nikdy predtým sme ju nemali, aspoň nie z vlastnej vôle.“
Štýl a skladanie piesní.
Medzi prvé vzory radia členovia Radiohead Queen, Pink Floyd a Elvisa Costella, ďalej post-punkové skupiny ako Joy Division, Siouxsie and the Banshees a Magazine a z veľkej časti aj alternatívne rockové skupiny z 80-tych rokov ako R.E.M., Pixies, The Smiths a Sonic Youth. V polovici 90-tych rokov si osvojili niektoré metódy nahrávania z hip-hopu a inšpirovali sa pritom samplovaním Dj-a Shadowa. Začali sa tiež zaujímať o tvorbu zvukov na počítačoch. Skupinu ovplyvnil aj Miles Davis a Ennio Morricone a rockové skupiny zo 60-tych rokov ako The Beatles a The Beach Boys. Greenwooda pri tvorbe "OK Computer" inšpiroval aj skladateľ Krzysztof Penderecki. Elektronická hudba na albumoch "Kid A" a "Amnesiac" vychádza z Yorkovho záujmu o žánre glitch, ambient techno a IDM umelcov z Warp Records, akými sú Autechre a Aphex Twin. V tomto období ich značne ovplyvnili aj džezoví umelci, Charles Mingus, Alice Coltrane a Miles Davis, a kautrockové skupiny ako Can a Neu!.Svoju rolu zohral aj záujem Jonnyho Greenwooda o klasickú hudbu 20-teho storočia a na "Kid A" a neskorších albumoch je zjavný vplyv Pendereckeho a skladateľa Oliviera Messiaena. Greenwood na nich hrá na Martenotových vlnách, elektronickom hudobnom nástroji, ku ktorého popularite prispel práve Messiaen. Pri príprave albumu "Hail to the Thief" sa Radiohead znovu zamerali na gitarový rock. Od začatia nahrávania In Rainbows označujú členovia Radiohead za vzor celý rad rockových, elektronických, hiphopových a experimentálnych umelcov vrátane Björk, M.I.A, Liars, Modeselektor a Spank Rock.Odkedy odišli z vydavateľstva, dávajú menej rozhovorov a často na blogu Dead Air Space zverejňujú rebríčky piesní, ktoré sa im momentálne páčia najviac. V roku 2011 Thom Yorke poprel, že by sa skupina zámerne rozhodla zmeniť hudobný štýl alebo robiť "experimentálnu hudbu". Povedal, že členovia skupiny "neustále nasávajú hudbu" a neprestajne ich ovplyvňuje celá škála hudobníkov.
Už od vzniku skupiny viedol Thom Yorke tvorbu textov i hudby. Aj keď má na starosti písanie takmer všetkých textov, skladanie je spoločnou činnosťou a v rozhovoroch sa uvádza, že každý člen má svoju úlohu. Preto sú všetky piesne oficiálne prisudzované skupine Radiohead. "Kid A" a "Amnesiac" priniesli zmenu v hudobnom štýle a o to väčšiu zmenu v pracovnej metóde. Vďaka odklonu od štandardných rockových hudobných nástrojov k viac elektronickej hudbe sú členovia skupiny omnoho flexibilnejší a nástroje pravidelne striedajú podľa potrieb konkrétnej piesne. Yorke hral na albumoch Kid A a "Amnesiac" na klávesoch a basgitare, zatiaľ čo Jonny Greenwood často uprednostňoval Martenotove vlny pred gitarou. Basgitarista Colin Greenwood pracoval na samplovaní a O'Brien so Selwayom rozšírili svoje pôsobenie aj na elektronické bicie a digitálne zvuky. Našli však aj priestor na svoje hlavné nástroje, gitaru a perkusie, ktoré zakomponovali do nového zvuku. Uvoľnené nahrávanie albumu "Hail to the Thief" v roku 2003 viedlo k novej dynamike v rámci skupiny. Thom Yorke v rozhovoroch pripustil, že "moc v skupine bola absolútne nevyvážená a podkopával moc hocikoho iného, a to za každú cenu. Ale... teraz je to v skutočnosti oveľa zdravšie a demokratickejšie ako predtým.
Spolupracovníci.
Už od svojho vzniku udržujú Radiohead blízky vzťah s radom stálych spolupracovníkov. Producent Nigel Godrich si vybudoval meno ako zvukový inžinier skupiny od nahrávania albumu "The Bends". Produkoval celkovo šiesť albumov, počnúc OK Computer. Z času na čas ho prezývajú "šiestym členom" skupiny, čo je alúzia na Georga Martina, ktorého volali piatym členom The Beatles (Fifth Beatle). Ďalším dlhoročným spoločníkom skupiny je grafický umelec Stanley Donwood. S Thomom Yorkom sa spoznal, keď študovali umenie, a spolu vytvorili všetky obaly albumov a vizuálne diela od roku 1994. V roku 2002 spolu získali Grammy za špeciálne vydanie albumu "Amnesiac", ktorého obal vyzeral ako kniha. Dilly Gent je zodpovedný za tvorbu všetkých hudobných videí skupiny od čias albumu "OK Computer", odkedy sa staral o výber vhodného režiséra pre jednotlivé projekty. Od vzniku skupiny pôsobil na poste svetelného inžiniera a návrhára scény Andi Watson, ktorý navrhoval vizuálnu stránku koncertov Radiohead, ako napríklad uhlíkovo-neutrálny "LED les" na turné k In Rainbows. Hlavný technik Peter Clements, prezývaný "Plank", spolupracuje so skupinou už od obdobia pred nahratím "The Bends" a stará sa o nastavenie nástrojov počas nahrávania v štúdiu, ale aj počas živých vystúpení.
Členovia skupiny.
Ďalší členovia pre živé vystúpenia

</doc>
<doc id="2647" url="https://sk.wikipedia.org/wiki?curid=2647" title="Air (skupina)">
Air (skupina)

Air je francúzska skupina pozostávajúca z dua Nicolas Godin a Jean-Benoît Dunckel, založená v roku 1995. Ich kritikou ocenený prvý album "Moon Safari" nasledovali albumy "Premiers Symptômes", "10000 Hz Legend", "The Virgin Suicides (soundtrack)" a "Talkie Walkie".
Ich najnovší album "Pocket Symphony", bol vydaný 5. marca 2007. Účinkuje na ňom aj člen a spevák skupiny Pulp Jarvis Cocker a Neil Hannon zo skupiny The Divine Comedy. Producentom albumu je Nigel Godrich. 

</doc>
<doc id="2648" url="https://sk.wikipedia.org/wiki?curid=2648" title="David Lynch">
David Lynch

David Keith Lynch (* 20. január 1946, Missoula, Montana, USA – † 16. január 2025, 
Los Angeles, Kalifornia, USA) bol americký filmár, výtvarník, hudobník a herec. Jeho filmy sú známe hlavne kvôli značnej dávke surrealizmu spolu s desivými a snovými scénami.
Svoju kariéru začínal krátkometrážnými snímkami, obsahujúcich hlavne „stop-motion“ animáciu. Úspechom bol až hororový film "Mazacia hlava", na ktorom pracoval skoro šesť rokov. Po jeho úspechu nastal komerčný úspech v podobe filmu "Sloní muž", za ktorý si vyslúžil až osem nominácií na Cenu Akadémie.

</doc>
<doc id="2649" url="https://sk.wikipedia.org/wiki?curid=2649" title="Mazacia hlava">
Mazacia hlava

Mazacia hlava () je americký čiernobiely film z roku 1977, režírovaný Davidom Lynchom. Film je považovaný za veľmi náročné psychologicko-surrealistické dielo, odhaľujúce najtemnejšie zákutia ľudského podvedomia. 
Dej.
Príbeh filmu je o samotárovi Hanrym Spancerovi, ktorému sa spolu s jeho priateľkou Mary narodí dieťa pripomínajúce monštrum.
Dej filmu je v ponurej atmosfére životného priestoru demoralizovaného industriálnym zápachom pretkaný alegorickým vyobrazením rozmanitého sveta intenzívnych emócií v kontraste s vnútorným konfliktom reflektujúcim na fakt, ktorý hlavného hrdinu svojou vážnosťou a naliehavosťou stavia do situácie existenčného charakteru - pred otázku nevyhnutnosti prevziať zodpovednosť za inú existenciu. Dej sprevádzajú bizarné a hlboké psychologické procesy.

</doc>
<doc id="2650" url="https://sk.wikipedia.org/wiki?curid=2650" title="Luc Besson">
Luc Besson

Luc Paul Maurice Besson (* 18. marec, 1959, Paríž, Francúzsko) je francúzsky filmový režisér, scenárista a producent. V spojení s hnutím Cinéma du look film bol nominovaný na cenu César za najlepšiu réžiu a najlepší film za svoje filmy Leon (1994) a "" (1999). Založil filmové štúdio Cité du Cinéma.
V roku 1980, blízko začiatku svojej kariéry, založil vlastnú produkčnú spoločnosť Les Films du Loup, neskôr premenovanú na Les Films du Dauphin. Tá bola nahradená v roku 2000, keď spolu s dlhoročným spolupracovníkom Pierrom-Angeom Le Pogamom založil spoločnosť EuropaCorp. Ako scenárista, režisér alebo producent sa Besson podieľal na tvorbe viac ako 50 filmov.
V roku 1997 sa oženil s Millou Jovovich, ale neskôr sa rozviedli. Bol ženatý aj s Anne Parillaud, predstaviteľkou Nikity.

</doc>
<doc id="2651" url="https://sk.wikipedia.org/wiki?curid=2651" title="Paríž">
Paríž

Paríž (, , , ) je hlavné a najväčšie mesto Francúzska, s rozlohou 105 kilometrov štvorcových. Od 17. storočia je Paríž jedným z hlavných európskych centier v oblasti finančníctva, diplomacie, obchodu, módy, vedy a umenia. Paríž je centrom a sídlom vlády regiónu Île-de-France (Parížsky región), ktorý má podľa odhadov z roku 2020 populáciu 12 278 210 obyvateľov, čo je asi 18% obyvateľov Francúzska. Podľa svetového prieskumu ekonomickej spravodajskej jednotky o životných nákladoch v roku 2018 bol Paríž druhým najdrahším mestom na svete po Singapure a pred Zürichom, Hongkongom, Oslom a Ženevou. Iný zdroj uvádza Paríž v roku 2018 ako najdrahšie mesto na svete, spolu so Singapurom a Hongkongom.
Mesto je hlavným železničným, diaľničným a leteckým dopravným strediskom obsluhovaným dvoma medzinárodnými letiskami: Letisko Charlesa de Gaulla (druhé najrušnejšie letisko v Európe) a Paríž-Orly. Parížske metro, ktoré bolo otvorené v roku 1900, slúži denne 5,23 miliónom cestujúcim, čím je druhým najrušnejším metrom v Európe po moskovskom metre. Gare du Nord je 24. najrušnejšou železničnou stanicou na svete, avšak ako prvá sa nachádza mimo Japonska, s 262 miliónmi cestujúcimi v roku 2015. Paríž je známy predovšetkým svojimi múzeami a architektonickými pamiatkami: Louvre bolo v roku 2019 jedným z najnavštevovanejších múzeí umenia na svete s 9,6 miliónmi návštevníkov. Musée d'Orsay, Musée Marmottan Monet a Musée de l'Orangerie sú známe svojimi zbierkami francúzskeho impresionistického umenia. Musée National d'Art Moderne má najväčšiu zbierku moderného a súčasného umenia v Európe a Musée Rodin a Musée Picasso vystavujú diela dvoch významných Parížanov. Musée des Arts et Métiers, vytvorený v roku 1794, sa venuje vede a technike. Historická štvrť pozdĺž Seiny v centre mesta je klasifikovaná ako pamiatka UNESCO. Medzi populárne pamiatky v centre mesta patrí katedrála Notre Dame, ktorá bola po požiari dňa 15. apríla 2019 zatvorená kvôli rekonštrukcii. Medzi ďalšie obľúbené turistické miesta patrí gotická kráľovská kaplnka Sainte-Chapelle, ktorá sa nachádza na Île de la Cité; Eiffelova veža, skonštruovaná pre svetovú výstavu v Paríži v roku 1889; Grand Palais a Petit Palais, ktoré boli postavené pre svetovú výstavu v Paríži v roku 1900; Arc de Triomphe na Champs-Élysées a Bazilika Sacré-Coeur na kopci Montmartre.
Paríž navštívilo v roku 2018 24,5 miliónov turistov, čo bolo stanovené podľa počtu hotelových pobytov, pričom najviac zahraničných návštevníkov pochádzalo zo Spojených štátov, Spojeného kráľovstva, Nemecka a Číny. V roku 2018 bol po Bangkoku zaradený ako druhé najnavštevovanejšie turistické mesto na svete. Futbalový klub Paris Saint-Germain a ragbyový klub Stade Français sídlia v Paríži. Stade de France s kapacitou 80 000 miest postavený pre Majstrovstvá sveta vo futbale v roku 1998 sa nachádza severne od Paríža v susednej obci Saint-Denis. V Paríži sa každoročne organizuje tenisový turnaj French Open na červenej antuke Roland Garros. Mesto hostilo olympijské hry v rokoch 1900, 1924 a usporiada letné olympijské hry v roku 2024. V meste sa taktiež konali Majstrovstvá sveta FIFA v rokoch 1938 a 1998, majstrovstvá sveta v ragby v roku 2007, ako aj Majstrovstvá Európy UEFA v rokoch 1960, 1984 a 2016; každý júl sa tu končia cyklistické preteky Tour de France.
Etymológia.
Názov „Paríž“ je odvodený od jeho pôvodných obyvateľov, keltského kmeňa Parisiov. Mesto nie je pomenované podľa Parisa z gréckej mytológie.
Paríž je často označovaný ako „Mesto svetla“ ("La Ville Lumière"), a to jednak metaforicky kvôli hlavnej úlohe v dobe osvietenstva, a jednak doslova preto, pretože Paríž bol jedným z prvých veľkých európskych miest, ktoré využívali plynové pouličné osvetlenie. V roku 1829 boli na Place du Carrousel, Rue de Rivoli a Place Vendôme namontované plynové svetlá. V roku 1857 boli osvetlené veľké námestia. V 60. rokoch 20. storočia osvetľovali veľké námestia a ulice v Paríži 56 000 plynových lámp. 
Obyvatelia mesta sú v slovenčine označovaní ako „Parížania“, vo francúzštine ako "Parisiens".
Dejiny.
Pôvodne boli najstaršie stopy ľudského osídlenia na území dnešného Paríža objavené v roku 1991 pri stavebných prácach v štvrti Bercy na ľavom brehu bývalého ramena Seiny. Pozostatky osady zo 4. a 3. tisícročia pred Kr. skrývali monoxyl, šíp a luk a kostené a kamenné nástroje.
V roku 2008 bol uskutočnený archeologický objav, ktorý posúva najstaršie osídlenie až do obdobia mezolitu (8000 – 6500 pred Kr.). Neďaleko Seiny boli na predpokladanom brehu bývalého riečneho ramena v 15. obvode v ulici Rue Henry-Farman oproti parížskemu heliportu objavené pozostatky lovcov a zberačov. Miesto bolo opätovne osídlené i v neskorších dobách, v neolite a mladšej dobe železnej.
Okolo roku 300 pred Kr. sa na ostrove v Seine usadili Galovia z kmeňa Parisiov, ktorí založili oppidum nazvané "Lutetia" (po slovensky Lutécia, po francúzsky "Lutèce"; čiže „močaristé miesto“), respektíve "Lutetia Parisiorum". Tradične býva za tento ostrov považovaný ostrov Cité. 
Archeologické prieskumy v rokoch 1994 – 2005 ale túto teóriu narušili. Objav veľkého opevneného priestoru o rozlohe 15 ha na území dnešného mesta Nanterre spochybňuje význam hlavného osídlenia na ostrove Cité v dobe pred rímskou nadvládou.
Z 1. storočia pred Kr. sa zachovali zlaté mince (statéry), ktoré Parisiovia razili a tiež prvá písomná zmienka o Lutetii, ktorú zanechal Gaius Iulius Caesar z roku 53 pred Kr. vo svojich "Zápiskoch o vojne galskej", kde i stručne charakterizoval, že ich mesto leží na ostrove. V máji 52 pred Kr. sa uskutočnila pri Lutetii bitka v ktorej zvíťazil Ceasarov vojvodca Titus Labienus nad galskými kmeňmi Aulerkov, Senonov a Parisiov. Galovia radšej zničili mosty a vypálili vlastné mesto, než by ho prenechali Rimanom. Tí však neobnovili sídlo na ostrove, ale založili nové centrum na južnom, ľavom brehu Seiny, ktorému dali tradičný rímsky pravidelný pôdorys. Oblasť okolo rieky, najmä na severnom, pravom brehu bola veľmi močaristá a územie ponúkalo len niekoľko málo pevných miest. Na juhu naopak vystupovalo návršie (dnešný Montagne Sainte-Geneviève) na ktorého vrcholku sa nachádzalo centrum novej Lutetie.
Po páde rímskej nadvlády v roku 508 Chlodovik I. urobil z mesta hlavné mesto Franskej ríše. Chlodovik I. začal v roku 511 výstavbu katedrály sv. Etienna na Île de la Cité. Tam tiež vyrástla pevnosť na obranu pred Vikingami po r. 800, no 28. marca 845 bol Paríž vikingskými nájazdníkmi dobytý. Slabosť posledných karolínskych francúzskych kráľov viedla k postupnému nárastu moci parížskych grófov. Odo I., gróf parížsky, bol zvolený za kráľa Francúzska napriek nárokom Karola III. Dynastický spor bol vyriešený až v roku 987, keď bol Hugo Kapet, parížsky gróf, zvolený po smrti posledného kráľa z rodu Karolovcov za francúzskeho kráľa.
Kapet urobil z Paríža sídelné mesto svojho kráľovstva a založil kráľovský rod Kapetovcov, ktorý vládol vo Francúzsku v priamej línii až do roku 1328. Paríž ako sídlo Kapetovcov získal na význame a získal tým jasnú prevahu nad mestom Orléans.
Na začiatku 11. storočia (posledná zmienka v roku 1007) mizne titul parížskeho grófa a parížske grófstvo ako samostatné územie zaniká, lebo územie je plne v rukách kráľa.
Mesto začalo vyrastať i na druhom brehu. V roku 1137 bol mestský trh presunutý z námestia "Place de Grève" (dnešné Place de l’Hôtel-de-Ville) na nové miesto na pravom brehu na okraji mesta. Vznikla tak tržnica, neskoršia Les Halles. Prvá zastrešená tržnica bola otvorená v roku 1181. Na pravom brehu v roku 1154 začalo odvodňovanie močiarov medzi mestom a Montmartrom, čím sa začala formovať nová štvrť Marais.
V roku 1163 biskup Maurice de Sully začal výstavbu katedrály Notre-Dame na ostrove Cité, ktorá nahradila predchádzajúci chrám Saint-Étienne. Pri tom bola zbúraná aj nemocnice Hôtel-Dieu a opodiaľ postavená nová. 19. mája 1182 bol vysvätený hlavný oltár katedrály.
Kráľ Filip II. August (1165 – 1223) sa veľmi zaslúžil o rozvoj Paríža, lebo dal vybudovať mohutné mestské hradby. Pred svojim odchodom na tretiu križiacku výpravu nariadil vybudovať kamenné hradby okolo celého Paríža. Najprv vznikli hradby v rokoch 1190 – 1209 na pravom brehu. Na ľavom brehu prebiehala výstavba v rokoch 1200 – 1215. Chránené územia zahŕňalo 253 ha na oboch stranách rieky. Súčasne začal ako súčasť opevnenia budovať na pravom brehu na západnom okraji mesta kráľovský Louvre ako mocnú pevnosť (prvá časť bola dokončená v roku 1202), kam presídlil z Palais de la Cité, tradičného kráľovského paláca na ostrove Cité.
V roku 1200 sa strhla medzi študentmi a oddielmi parížskeho prévôta bitka pri ktorej zomrelo päť osôb. Aby panovník zabránil ďalším konfliktom, udelil profesorom a študentom privilégium, podľa ktorého spadali pod jurisdikciu parížskeho biskupa. Tým dal základ ku vzniku Parížskej univerzity. Univerzitu uznal pápež Inocent III. vo svojej bule v roku 1215, ktorú roku 1231 potvrdil Gregor IX. Jednotlivé internáty sa sústreďovali na ľavom brehu. Najznámejšiu z nich, Collège de Sorbonne založil v roku 1257 Robert de Sorbon. S miestnou univerzitou sú spojené mená významných teológov ako napr. Albert Veľký a Tomáš Akvinský.
Stredoveký Paríž sa pomaly rozdelil na dva odlišné celky. Na pravom brehu sídlil kráľ a obchodníci, prevládalo tu preto hospodárstvo a politika a na ľavom brehu Seiny sa formovalo intelektuálne centrum.
Aj dlhá vláda Ľudovít IX. (1226 – 1270) znamenala pre Paríž významné zmeny. 26. apríla 1248 bola vysvätená na ostrove Cité Sainte Chapelle, v roku 1254 založil nemocnicu Quinze-Vingts určenú nevidiacim.
Okolo roku 1250 vznikol "Cura Regis" alebo Parížsky parlament ako kráľovský súdny dvor, ktorého jedinou právomocou bolo súdiť. Napriek názvu nešlo o miestny súd, ale jeho právomoci siahali od Pikardie k Auvergne a od Pays de la Loire k Champagne.
Okolo roku 1300 bol spísaný prvý zoznam názvov parížskych ulíc. V tej dobe v meste žilo asi 150 000 – 200 000 obyvateľov.V stredoveku Paríž prosperoval ako obchodné a intelektuálne centrum, jeho rozvoj dočasne prerušovali morové epidémie v 14. storočí a potom najmä storočná vojna s Anglickom v 15. storočí, ktoré viedli k tomu, že dvor mesto prechodne dokonca opustil. Za vlády kráľa Ľudovíta XIV., "Kráľa Slnka" (1643 – 1715) kráľovskú rezidenciu presídlili do blízkeho Versailles. V tomto období, označovanom ako "Le Grand Siècle" („"Veľké Storočie"“), bolo v meste vybudované veľké množstvo veľkolepých palácov a ďalších budov. 
Veľká francúzska revolúcia sa začala dobytím Bastily 14. júla 1789. V roku 1799 Napoleon Bonaparte využil nestabilitu novej vlády a chopil sa moci, najskôr ako prvý konzul, v roku 1804 sa potom v katedrále Notre-Dame sám korunoval za francúzskeho cisára. Chcel z Paríža vytvoriť najkrajšie mesto na svete. Za jeho vlády vyrástlo v Paríži najmä množstvo veľkolepých pomníkov. V roku 1814 Paríž dobyli anglické, pruské, rakúske a ruské vojská a Napoleon bol vypovedaný na ostrov Elbu. Do Paríža sa síce po úteku z ostrova v roku 1815 vrátil, ale po porážke pri Waterloo bol definitívne zosadený a deportovaný na Ostrov Svätej Heleny, kde v roku 1821 zomrel.
Po druhej revolúcii v r. 1848, ktorá zvrhla krátko trvajúcu monarchiu, sa v čase neistoty chopil moci štátnym prevratom Napoleonov synovec, ktorý sa ako Napoleon III. vyhlásil v r. 1851 za cisára. Za jeho vlády Paríž rozkvitol na najkrajšie mesto Európy. Za to vďačí predovšetkým barónovi Haussmannovi, ktorý realizoval veľkolepú premenu stredovekého mesta na mesto so vzdušnými bulvármi a ulicami.
Cisárstvo ukončila v roku 1870 prehraná prusko-francúzska vojna, končiaca sa obliehaním Paríža, nasledovanom Parížskou komúnou. Koniec 19. storočia predstavuje opäť obdobie veľkého rozmachu Paríža, nazývané tiež "La Belle Époque" („"Krásna epocha"“), ktoré dokumentuje usporiadanie Svetovej výstavy v r. 1889, pre ktorú bola vybudovaná Eiffelova veža, dnešný symbol Paríža. Paríž sa stal výstavným mestom, plným novo budovaných budov v štýle secesie. 
V roku 1900 Paríž usporiadal letné olympijské hry a ďalšie v roku 1924.
V 60. rokoch sa Paríž opäť stal strediskom rozvoja modernej architektúry. To bolo symbolizované predovšetkým výstavbou obchodnej štvrte La Défense na západnom okraji mesta, ktorá sa stala moderným administratívnym centrom Európy. Komplex bol v roku 1989 doplnený budovou "La Grande Arche" („"Veľký Oblúk"“), ohromnou deravou kockou, do ktorej by sa vošla aj katedrála Notre-Dame. Ďalšou významnou stavbou bol mrakodrap Tour Montparnasse, vybudovaný r. 1973, v čase stavby najvyššia budova v Európe.
Geografia.
Paríž sa nachádza v severostrednom Francúzsku, na severnom oblúku rieky Seiny, ktorého hrebeň zahŕňa dva ostrovy, Île Saint-Louis a väčší Île de la Cité, ktoré tvoria najstaršiu časť mesta. Ústie rieky na Lamanšskom prielive ("La Manche") je od mesta asi 375 km. Mesto sa rozprestiera na oboch brehoch rieky. Mesto je relatívne rovné a najnižší bod je 35 metrov nad morom. Paríž má niekoľko výrazných kopcov, z ktorých najvyšší je Montmartre s výškou 130 m.
S výnimkou odľahlých parkov Bois de Boulogne a Bois de Vincennes, pokrýva Paríž územie s rozlohou 87 km2. Posledná významná anexia odľahlých území mesta v roku 1860 mu dala nielen modernú podobu, ale vytvorila aj 20 obvodov, ktorých postupnosť určuje krúživý pohyb v smere hodinových ručičiek (mestské časti). Z roku 1860 s rozlohou 78 km2 sa mestské hranice v 20. rokoch 20. storočia mierne rozšírili na 86,9 km2. V roku 1929 boli lesné parky Bois de Boulogne a Bois de Vincennes oficiálne pripojené k mestu a jeho rozloha sa zvýšila na 105 km2. Metropolitná oblasť mesta má rozlohu 2 300 km2.
Paríž je 450 km juhovýchodne od Londýna, 287 km južne od Calais, 305 km juhozápadne od Bruselu, 774 km severne od Marseille, 385 km severovýchodne od Nantes a 135 km juhovýchodne od Rouen (miery sú merané od katedrály Notre-Dame).
Podnebie.
Paríž má typické západoeurópske oceánske podnebie, ktoré je ovplyvnené severoatlantickým prúdom. Celková klíma v priebehu celého roka je mierna a mierne vlhká. Letné dni sú zvyčajne teplé a príjemné s priemernými teplotami medzi 15 a 25 °C a priamym slnečným žiarením. Každý rok je však niekoľko dní, kedy teplota stúpne nad 32 °C. Niekedy sa vyskytujú dlhšie obdobia intenzívnejšieho tepla, ako napríklad vlna horúčav v roku 2003, kedy teploty prekročili niekoľko týždňov 30 °C, v niektorých dňoch dosiahli 40 °C a v noci zriedka klesli. Jar a jeseň majú v priemere mierne dni a svieže noci, ale menia sa a sú nestabilné. V obidvoch ročných obdobiach sa často vyskytuje prekvapivo teplé alebo chladné počasie. V zime je slnečné žiarenie zriedkavé; dni sú chladné, noci chladné, ale zvyčajne nad bodom mrazu pri nízkych teplotách okolo 3 °C. Mesto niekedy vidí slabý sneh alebo blýskanie.
Priemerné ročné zrážky v Paríži sú 641 mm a po celý rok sú zaznamenané rovnomerne rozložené zrážky. Mesto je však známe občasnými prudkými dažďami. Najvyššia zaznamenaná teplota bola 25. júla 2019 42,6 °C a najnižšia 10. decembra 1879 -23,9 °C.
Administratíva.
Mestská vláda.
Počas takmer celej svojej dlhej histórie s výnimkou niekoľkých krátkych období riadili Paríž priamo predstavitelia francúzskeho kráľa, cisára alebo prezidenta. Mestu nebola udelená samospráva Národným zhromaždením až do roku 1974. Prvým moderným zvoleným starostom Paríža bol Jacques Chirac, zvolený 20. marca 1977, ktorý sa stal prvým starostom mesta od roku 1793. Súčasnou starostkou je Anne Hidalgo, socialistka, ktorá bola zvolená 5. apríla 2014.
Starosta Paríža je volený nepriamo voličmi Paríža; voliči každého z 20 obvodov mesta volia členov do "Conseil de Paris" (Parížska rada), ktorá následne volí starostu. Rada sa skladá zo 163 členov, pričom každé obvody majú pridelený počet kresiel v závislosti od počtu obyvateľov, od 10 členov za každé z najmenej obývaných obvodov (1. až 9.) až po 34 členov pre najľudnatejších (15.). Rada sa volí na základe pomerného zastúpenia v uzavretom zozname v dvojkolovom systéme. Zoznamy strán vyhrávajúce absolútnu väčšinu v prvom kole – alebo aspoň pluralitu v druhom kole – automaticky vyhrávajú polovicu sedadiel. Zostávajúca polovica kresiel sa prideľuje úmerne všetkým účastníkom, ktorí získajú najmenej 5% hlasov pomocou metódy najvyšších priemerov. To zaisťuje, že víťazná strana alebo koalícia vždy získa väčšinu kresiel, aj keď nezískajú absolútnu väčšinu hlasov.
Rada je po zvolení vo vláde mesta prevažne pasívna, predovšetkým preto, že sa stretáva iba raz mesačne. Súčasná rada sa delí na koalíciu vľavo s 91 členmi vrátane socialistov, komunistov, zelených a extrémnej ľavice; a 71 členov za stredo-pravú, plus niekoľko členov z menších strán.
Každý z 20 parížskych obvodov má svoju vlastnú radnicu a priamo volenú radu ("conseil d'arrondissement"), ktorá si volí starostu obvodného súdu. Rada každého okresu sa skladá z členov Conseil de Paris a tiež členov, ktorí pôsobia iba v rade okresu. Počet zástupcov starostu v každom obvode sa líši v závislosti od počtu obyvateľov. Celkovo je 20 starostov v obvode a 120 zástupcov starostu.
Rozpočet mesta na rok 2018 bol 9,5 miliárd €, s deficitom 5,5 miliárd €. 7,9 miliárd € bolo určených na správu mesta a 1,7 miliardy € na investície. Počet zamestnancov mesta sa zvýšil zo 40 000 v roku 2001 na 55 000 v roku 2018. Najväčšia časť investičného rozpočtu bola určená na bývanie (262 miliónov €) a na nehnuteľnosti (142 miliónov €).
Métropole du Grand Paris.
Métropole du Grand Paris alebo jednoducho Grand Paris vznikol 1. januára 2016. Je administratívnou štruktúrou pre spoluprácu medzi mestom Paríž a jeho najbližšími predmestiami. Zahŕňa mesto Paríž plus obce troch departementov vnútorných predmestí (Hauts-de-Seine, Seine-Saint-Denis a Val-de-Marne), plus sedem obcí na vonkajších predmestiach vrátane Argenteuil vo Val d'Oise a Paray-Vieille-Poste v Essonne, ktoré boli doplnené o hlavné letiská v Paríži. Metropola sa rozprestiera na 814 km2 a má populáciu 6,945 miliónov obyvateľov.
Nová štruktúra je spravovaná metropolitnou radou pozostávajúcou z 210 členov, ktorí nie sú priamo volení, ale vyberajú si rady členských spoločenstiev. Do roku 2020 budú jej základné kompetencie zahŕňať urbanizmus, bývanie a ochranu životného prostredia. Prvý prezident metropolitnej rady, Patrick Ollier, republikán a starosta mesta Rueil-Malmaison, bol zvolený 22. januára 2016. Hoci v metropole žije takmer sedem miliónov ľudí a predstavuje 25 percent HDP Francúzska, má veľmi malý rozpočet: iba 65 miliónov € v porovnaní s 8 miliardami € mesta Paríž.
Regionálna vláda.
Región Île de France vrátane Paríža a jeho okolitých komunít je riadený regionálnou radou, ktorá má svoje ústredie v siedmom obvode Paríža. Skladá sa z 209 členov zastupujúcich rôzne obce v regióne. 
Národná vláda.
Ako hlavné mesto Francúzska je Paríž sídlom francúzskej národnej vlády. Každý z vedúcich dôstojníkov má pre výkonnú moc svoje oficiálne bydlisko, ktoré tiež slúži ako ich kancelária. Prezident Francúzskej republiky má bydlisko v Elyzejskom paláci v 8. obvode, zatiaľ čo sídlo predsedu vlády žije v Hôtel Matignon v 7. obvode. Vládne ministerstvá sa nachádzajú v rôznych častiach mesta; veľa z nich sa nachádza v 7. obvode neďaleko Matignonu.
Obe sídla francúzskeho parlamentu sa nachádzajú na ľavom brehu. Horná komora, Senát, sa stretáva v Luxemburskom paláci v 6. obvode, zatiaľ čo najdôležitejšia dolná komora, Assemblée Nationale, sa stretáva v Palais Bourbon v 7. obvode. Predseda Senátu, druhý najvyšší verejný činiteľ vo Francúzsku (prezident republiky je jeho jediným nadriadeným), má bydlisko v menšom paláci „Petit Luxembourg“, ktorý je prístavkom Luxemburského paláca.
Najvyšší francúzsky súd sa nachádza v Paríži. Kasačný súd, najvyšší súd v súdnom poriadku, ktorý skúma trestné a občianskoprávne veci, sa nachádza v Justičnom paláci na "Île de la Cité", zatiaľ čo Conseil d'État, ktorá poskytuje právne poradenstvo výkonnej moci a koná ako Najvyšší súd v správnom poriadku, ktorý rozhoduje súdne spory proti verejným orgánom, sa nachádza v Palais-Royal v 1. obvode. Ústavná rada, poradný orgán s najvyššou autoritou v oblasti ústavnosti zákonov a vládnych nariadení, sa stretáva aj v Montpensierovom krídle Palais-Royal. 
Paríž a jeho región sú sídlom niekoľkých medzinárodných organizácií vrátane UNESCO, Organizácie pre hospodársku spoluprácu a rozvoj, Medzinárodnej obchodnej komory, Parížskeho klubu, Európskej vesmírnej agentúry, Medzinárodnej energetickej agentúry, Medzinárodnej organizácie Frankofónie, Inštitútu Európskej únie pre bezpečnostné štúdie, Medzinárodného úradu pre váhy a miery, Medzinárodného výstavný úrad a Medzinárodnej federácie pre ľudské práva.
Podľa hesla „Iba Paríž je hodný Ríma; iba Rím je hoden Paríža“ je jediným sesterským mestom Paríža Rím, hoci Paríž má dohody o partnerstve s mnohými ďalšími mestami po celom svete.
Policajná sila.
Za bezpečnosť v Paríži zodpovedá predovšetkým prefektúra Parížskej polície, odbor ministerstva vnútra. Dohliada na jednotky národnej polície, ktoré hliadkujú nad mestom, a tri susedné oddelenia. Zodpovedá tiež za poskytovanie pohotovostných služieb vrátane Parížskych hasičov. Jej ústredie je na Place Louis-Lépine v Île de la Cité.
V prefektúre je 30 200 dôstojníkov a flotila viac ako 6 000 vozidiel vrátane policajných automobilov, motocyklov, hasičských vozidiel, člnov a helikoptér. Miestna polícia monitoruje okrem tradičných policajných povinností aj počet zliav z predaja vo veľkých obchodoch a overuje, či počas letných prázdnin je v každej štvrti otvorená aspoň jedna pekáreň. Národná polícia má vlastnú špeciálnu jednotku pre kontrolu nepokojov a kontrolu davu a bezpečnosť verejných budov s názvom Compagnies Républicaines de Sécurité (CRS), čo je jednotka založená v roku 1944 hneď po oslobodení Francúzska. Dodávky agentov PRS sú často vidieť v centre mesta, keď sa konajú demonštrácie a verejné udalosti.
Políciu podporuje národná polícia, pobočka francúzskych ozbrojených síl, hoci na ich policajné operácie teraz dohliada ministerstvo vnútra. Tradičné képi vojakov boli v roku 2002 nahradené čiapkami a sila sa modernizovala, hoci stále nosia képi na slávnostné príležitosti.
Kriminalita v Paríži je podobná ako vo väčšine veľkých miest. Násilný zločin je v centre mesta pomerne zriedkavý. Politické násilie je neobvyklé, aj keď v Paríži a iných francúzskych mestách sa môžu súčasne vyskytnúť veľmi veľké demonštrácie. Tieto demonštrácie, ktoré sa zvyčajne riadia silnou prítomnosťou polície môžu eskalovať na násilie.
Panoráma mesta.
Urbanistika a architektúra.
Väčšina francúzskych vládcov od stredoveku sa rozhodla zanechať svoje stopy v tomto meste, ktoré na rozdiel od mnohých hlavných miest sveta nebolo nikdy zničené katastrofou alebo vojnou. Pri modernizácii svojej infraštruktúry v priebehu storočí si Paríž zachoval svoju históriu aj vo svojej uličnej mape. Na jeho začiatku, pred stredovekom, bolo mesto zložené okolo niekoľkých ostrovov a pieskových brehov v zákrute Seiny; z toho dve zostávajú dodnes: Île Saint-Louis a Île de la Cité. Tretím z nich je umelo vytvorená Île aux Cygnes z roku 1827.
Moderný Paríž vďačí za veľkú časť svojho centrálneho plánu a architektonickej harmónie Napoleonovi III. a jeho prefektovi Seiny, Barónovi Haussmannovi. Medzi rokmi 1853 až 1870 prebudovali centrum mesta, vytvoril široké centrálne bulváre a námestia, predpísal štandardné fasády pozdĺž bulvárov a požadoval, aby fasády boli postavené z výrazného smotanovo šedého „parížskeho kameňa“. Taktiež postavili veľké parky okolo centra mesta. Vysoký počet obyvateľov v centre mesta sa výrazne líši od väčšiny ostatných západných veľkých miest. 
Parížske zákony o urbanizme sú od začiatku 17. storočia prísne kontrolované, najmä pokiaľ ide o zarovnanie ulíc, výšku budovy a rozmiestnenie budov. V nedávnom vývoji sa obmedzenie výšky budovy v rokoch 1974 – 2010 v centrálnych oblastiach zvýšilo z 37 metrov na 50 metrov a v niektorých periférnych štvrtiach Paríža na 180 metrov, zatiaľ čo v niektorých centrálnejších štvrtiach mesta sú ešte stále platné staršie zákony týkajúce sa výšky budov. Tour Montparnasse s výškou 210 metrov bol najvyššou budovou v Paríži a Francúzsku až do roku 1973, avšak v súčasnosti tento rekord drží mrakodrap Tour First v štvrti La Défense v Courbevoie, ktorý bol postavený v roku 2011.
Parížske vzory európskej architektúry sa datujú už viac ako tisícročie, vrátane románskeho kostola opátstva Saint-Germain-des-Prés (1014 – 1163), rannej gotickej architektúry baziliky Saint-Denis (1144), katedrály Notre-Dame (1163 - 1345), plamienkovej gotiky Saint Chapelle (1239 – 1248), barokových kostolov Saint-Paul-Saint-Louis (1627 – 1641) a Les Invalides (1670 – 1708). V 19. storočí vznikol klasicistický kostol La Madeleine (1808 – 1842), Palais Garnier slúžil ako operný dom (1875), neo-byzantská bazilika Sacré-Cœur (1875 – 1919) a Eiffelova veža (1889). Medzi významné príklady architektúry 20. storočia patria Centre Georges Pompidou od Richarda Rogersa a Renza Piana (1977), Cité des Sciences et de l'Industrie od viacerých architektov (1986), Arabský svetový inštitút od Jeana Nouvela (1987), Pyramída Louvre od Ieoh Ming Peia (1989) a Opéra Bastille od Carlosa Otta (1989). Súčasná architektúra zahŕňa Musée du quai Branly – Jacques Chirac od Jeana Nouvela (2006), múzeum súčasného umenia Nadácie Louisa Vuittona od Franka Gehryho (2014) a nový Tribunal de grande instance de Paris od Renza Piana (2018).
Bývanie.
Najdrahšie obytné ulice Paríža v roku 2018 podľa priemernej ceny za meter štvorcový boli v Avenue Montaigne (8. obvod), 22 372 € za meter štvorcový; Place Dauphine (1. obvod; 20 373 €) a Rue de Furstemberg (6. obvod), 18 839 € za meter štvorcový. Celkový počet bytov v Paríži v roku 2011 bol 1 356 074, čo predstavuje nárast od roku 2006, kedy tu bolo 1 334 815 bytov. Spomedzi nich bolo 1 165 541 (85,9%) hlavných rezidencií, 91 835 (6,8%) bolo sekundárnych rezidencií a zvyšných 7,3% bolo prázdnych (pokles z 9,2% v roku 2006).
62 percent budov Paríža pochádza z roku 1949 a skôr, 20 percent bolo postavených v rokoch 1949 až 1974 a iba zostávajúcich 18 percent budov bolo postavených po tomto dátume. Dve tretiny 1,3 milióna rezidencií v meste sú garsónkové/jednoizbové a dvojizbové byty. Paríž má v priemere 1,9 obyvateľa na jedno bydlisko, čo je číslo, ktoré zostalo konštantné od 80. rokov 20. storočia, ale je oveľa nižšie ako priemer 2,33 obyvateľa v Île-de-France. Iba 33 percent obyvateľov Paríža vlastní svoj byt (oproti 47 percentám za celé Île-de-France): prevažná časť obyvateľov mesta je v nájme. Sociálne alebo verejné bývanie v roku 2017 predstavovalo 19,9% z celkového počtu obyvateľov mesta. Distribúcia v jednotlivých okresoch mesta sa značne líši, od 2,6 percenta bývajúcich v bohatom 7. obvode po 24 percent v 20. obvode, 26 percent v 14. obvode a 39,9 percent v 19. obvode, čiže na chudobnejších juhozápadných a severných okrajoch mesta.
V noci z 8. na 9. februára 2019 v období chladného počasia uskutočnila parížska mimovládna organizácia očné sčítanie bezdomovcov v meste. V Paríži započítali 3 641 osôb bez domova, z ktorých dvanásť percent boli ženy. Viac ako polovica bezdomovcov nimi boli už viac ako rok. 2 885 ich bývalo v uliciach alebo parkoch, 298 vo vlakových staniciach a staniciach metra a 756 v iných formách dočasného útočiska. Od roku 2018 to bol nárast o 588 osôb.
Paríž a jeho predmestia.
Okrem doplnenia Bois de Boulogne, Bois de Vincennes a parížskeho heliportu v 20. storočí sa administratívne hranice Paríža od roku 1860 nezmenili. Od svojho založenia v roku 1790 vládlo v Paríži a jeho predmestiach väčšie administratívne oddelenie Seiny, ale stúpajúca populácia v prímestskej oblasti sťažovala udržanie tohto jedinečného celku. Tento problém bol vyriešený, keď bol „District de la région parisienne“ („okres Parížskeho regiónu“) od roku 1968 reorganizovaný na niekoľko nových departmentov: Paríž sa stal samostatným departementom a správa jeho predmestí bola rozdelená medzi tri nové departementy, ktoré ho obklopujú. Okres Paríža bol v roku 1977 premenovaný na „Île-de-France“, avšak tento skrátený názov „parížsky región“ sa dnes bežne používa na opis Île-de-France a ako vágny odkaz na celú parížsku aglomeráciu. Dlho zamýšľané opatrenia na zjednotenie Paríža s jeho predmestiami sa začali 1. januára 2016, keď vznikla Métropole du Grand Paris. 
Parížske spojenie s jeho predmestiami, najmä kvôli nedostatku predmestskej dopravy, sa s rastom parížskej aglomerácie stalo až príliš zjavným problémom. Keď sa Paul Delouvrier stal v roku 1961 hlavou parížskeho regiónu, sľúbil, že vyrieši nezhody na predmestiach Paríža: dva z jeho najambicióznejších projektov v regióne boli výstavba piatich prímestských „villes nouvelles“ („nových miest“) a sieť RER pre dochádzajúcich za prácou. Medzi 60. a 70. rokmi 20. storočia bolo postavených mnoho ďalších prímestských obytných štvrtí ("grands ensembles"), ktoré poskytujú lacné riešenie pre rýchlo sa rozvíjajúcu populáciu: Tieto okresy boli spočiatku spoločensky zmiešané, avšak len málo obyvateľov vlastnilo svoje domovy (rastúca ekonomika ich sprístupňovala stredným triedam až od 70. rokov 20. storočia).
Vzdelávanie.
Paríž je domovom prestížnych univerzít v oblasti vedy a techniky (Conservatoire national des arts et métiers, École Polytechnique, Université Paris Cité, Université Paris-Saclay, Sorbonne Université), politických vied (Sciences Po), manažmentu (HEC Paris, ESSEC Business School, ESCP Business School, INSEAD) a tiež rôzne odbory (Univerzita PSL).
Demografia.
Podľa oficiálnej francúzskej štatistickej agentúry INSEE bola k 1. januáru 2019 oficiálna odhadovaná populácia Paríža 2 206 488 obyvateľov. Je to pokles oproti roku 2015 o 59 648 osôb, čo je takmer celkový počet obyvateľov 5. obvodu. Napriek tomuto poklesu zostáva Paríž najhustejšie osídleným mestom v Európe s 252 obyvateľmi na hektár. Tento pokles bol čiastočne spôsobený nižšou pôrodnosťou, odchodom obyvateľov strednej triedy a čiastočne z dôvodu možnej straty bývania v meste z dôvodu krátkodobého prenájmu pre cestovný ruch.
Paríž je po Berlíne, Madride a Ríme štvrtým najväčším mestom v Európskej únii. 
Počet obyvateľov Paríža je dnes nižší ako historický vrchol 2,9 milióna z roku 1921. Hlavnými dôvodmi boli výrazný pokles počtu ľudí v domácnostiach a dramatická migrácia obyvateľov na predmestia v rokoch 1962 až 1975. Medzi faktory migrácie patrili industrializácia, vysoké nájomné, džentrifikácia mnohých vnútorných priestorov, premena obytného priestoru na kancelárie a väčšie bohatstvo pracujúcich rodín. Úbytok obyvateľstva v Paríži sa dočasne zastavil na začiatku 21. storočia; odhad počtu obyvateľov z júla 2004 vykázal po prvýkrát nárast počtu obyvateľov od roku 1954 a do roku 2009 počet obyvateľov dosiahol 2 234 000 ľudí, pred miernym poklesom v roku 2017. V roku 2018 opäť klesol počet obyvateľov.
Pamätihodnosti.
Paríž má množstvo pamiatok od keltskej doby až po súčasnosť. Z historického Paríža však po rekonštrukciách v 18. a 19. storočí zostalo iba málo. Medzi najznámejšie pamiatky patria:
Doprava.
Paríž má od 19. storočia široké bulváre, ktoré však automobilovej doprave často nestačia. Mestská doprava má 4 druhy:
Paríž má dve letiská – staršie Orly a novšie letisko Charlesa de Gaulla.
Železničná doprava.
Paríž je prirodzeným centrom a hlavným železničným uzlom Francúzska. Nevýhodou však je roztrieštenosť do piatich najdôležitejších hlavových (koncových) staníc:
Medzi „dvojstanicami“ Nord+Est a Lyon+Austerlitz je spojenie možné prímestskými vlakmi RER, a dopraviť sa od nich na Montparnasse je možné metrom cez prestupnú stanicu Châtelet.
Obyvateľstvo.
Počet obyvateľov je .
Nasledujúci graf zobrazuje vývoj počtu obyvateľov:

</doc>
<doc id="2653" url="https://sk.wikipedia.org/wiki?curid=2653" title="Berlín">
Berlín

Berlín () je mesto vo forme mestského štátu a hlavné mesto Nemecka. Po zjednotení Nemecka a východnej a západnej časti mesta, patrí k najväčším mestám v Európe. Je druhé najľudnatejšie mesto a ôsme čo sa týka mestského územia v rámci Európskej únie. Ležiace v severovýchodnom Nemecku je centrom európskeho metropolitného regiónu Berlin/Brandenburg pozostávajúceho z 6 miliónov ľudí z viac ako 190 krajín.
Berlín je významným centrom kultúry, politiky, médií a vedy v Európe. Základom ekonomiky sú hlavne služby zahŕňajúce oblasť rozličného druhu ako mediálne korporácie, environmentálne služby, dejiská kongresov atď. Mesto tiež slúži ako kontinentálne centrum pre leteckú a železničnú dopravu, a tiež je najnavštevovanejšou turistickou destináciou v EÚ. Z priemyselného odvetvia sú rozšírené: optoelektronika, informačné technológie, farmaceutický priemysel, biomedicínske inžinierstvo a biotechnológia.
Metropola je domovom pre svetoznáme univerzity, výskumné inštitúcie, športové podujatia, orchestre, múzeá a osobnosti. Jeho mestská krajina a historické dedičstvo z neho urobili obľúbené miesto pre medzinárodné filmové produkcie. Mesto je tiež známe pre jeho festivaly, rozmanitú architektúru, nočný život, súčasné umenie, rozsiahlu sieť verejnej dopravy a pre jeho vysoký životný štandard.
Dejiny.
Prvá historicky doložená zmienka o Berlíne pochádza z roku 1244. Roku 1451 sa Berlín stáva vládnym mestom brandenburských markgrófov a kurfirstov, 1701 potom hlavným mestom Pruského kráľovstva, 1871 hlavným mestom novo založenej Nemeckej ríše. 
Berlín bol v minulosti tolerantným mestom, kde našlo útočisko veľa prenasledovaných utečencov, okrem iných aj hugenoti z Francúzska (po roku 1685) a protestanti z Čiech (po roku 1730), ktorých niektorí potomkovia žijúci v takzvanej Českej dedine ("Böhmisches Dorf") až do druhej polovice minulého storočia ešte hovorili po česky. Berlín bol postupne hlavným mestom Pruského kráľovstva (1701 – 1918), Nemeckého cisárstva (1871 – 1918), Weimarskej republiky (1919 – 1933) a Tretej ríše (1933 – 1945). 
V dvadsiatych rokoch minulého storočia sa z Berlína stáva európska metropola s bohatým politickým, vedeckým a hlavne kultúrnym životom. Tolerantnosť končí roku 1933 príchodom Hitlera k moci. V priebehu druhej svetovej vojny mesto zasiahlo najprv intenzívne bombardovanie a v od apríla 1945 aj ťažké pouličné boje a delostrelecké ostreľovanie.
Po druhej svetovej vojne, keď mesto bolo z veľkej časti zničené (napr. 40 percent obytnej plochy), bol Berlín rozdelený do štyroch sektorov. Začiatkom studenej vojny sa Berlín dostal do centra konfliktov medzi víťaznými mocnosťami. Už roku 1948 došlo k Berlínskej blokáde (keď sa všetko zásobovanie západných sektorov mesta uskutočňovalo výlučne leteckým spojením) a neskôr došlo i k politickému rozdeleniu mesta, najmä po stavbe Berlínskeho múru 13. augusta 1961. 
 "Pozri aj Štvormocenský status, Východný Berlín, Západný Berlín, Berlín – rozdelené mesto"
Prítomnosť.
Po páde Berlínskeho múru roku 1989 sa začala nová kapitola mesta. Berlín sa stal mestom so zázemím a hlavným mestom SRN.
Geografia.
Berlín leží na severovýchode Nemecka, zhruba západne od hraníc s Poľskom, je obklopený spolkovou krajinou Brandenbursko. Mestom preteká rieka Spréva (), vodné plochy (najmä jazerá) tvoria 6,6 % celkovej plochy; okrem mnohých parkov a podobných zelených plôch sa na území mesta nachádzajú aj lesné porasty (17,9 % celkovej plochy).
Priemerná nadmorská výška je Najvyšší bod tvorí Teufelsberg, (ide o umelý násyp, vznikol zo zvyškov stavebného materiálu vybombardovaných domov).
Stavby.
Z náboženských stavieb je známy hlavne evanjelický chrám Berlínsky dóm a rímskokatolícka Katedrála svätej Hedvigy v Berlíne. V meste sa nachádza aj niekoľko synagóg a mešít. Ruiny evanjelického kostola cisára Wilhema, sú pamiatkou na bombardovanie mesta počas druhej svetovej vojny.
Najvyššou stavbou v meste a druhou najvyššou stavbou v Európskej únii je televízna veža Fernsehturm na Alexanderplatz. Je vysoká 368 metrov a rozhľadňa na jej vrchole poskytuje výhľad na mesto. Najvyššou obytnou budovou je hotel Park Inn Berlin Alexanderplatz z roku 1970, ktorý je vysoký 123 metrov.
Medzi významné stavby postavené v renesančnom slohu patrí Rotes Rathaus, radnica postavená v rokoch 1861 a 1869. Budova Ríšskeho snemu je súčasné sídlo nemeckého parlamentu. Ikonickou fotografiou sa stalo vztýčenie vlajky ruských vojsk po dobytí Berlína.
V roku 1957 bola v Západnom Berlíne postavená štvrť Interbau. Svetoznámi architekti ako Walter Gropius, Le Corbusier a Oscar Niemeyer tu realizovali svoje návrhy moderných obytných domov. Medzi ďalšie moderné budovy patrí komplex budov Treptowers alebo výšková budova Steglitzer Kreisel.
Námestia a ulice.
Medzi najznámejšie a najväčšie námestia patrí Alexanderplatz. 
Unter den Linden je bulvár v centre, ktorej doslovný preklad znamená „Ulica pod lipami“. Vedie smerom od Brandenburskej brány k palácu Stadtschloss. 
Najznámejšou ulicou v meste je Kurfürstendamm, ktorú lemujú veľké počty obchodov, hotelov a reštaurácií. Ulica, ktorú miestny nazývajú skrátene "Ku'damm" býva porovnávaná s parížskou Avenue des Champs-Élysées. 
V strede mesta leží Potsdamer Platz, ktoré je súčasťou jeho modernej časti. Počas výstavby v rokoch 1997/1998 bolo najväčším staveniskom na svete, dnes je centrom obchodu v Berlíne.
Obyvateľstvo.
Už Západný Berlín sa vyznačoval relatívne vysokým podielom cudzincov. Z celkového počtu 1,8 milióna obyvateľov (v roku 1989) v meste bývalo napr. 128 000 obyvateľov tureckej národnosti (40 % všetkých cudzincov). Celkový počet občanov inej ako nemeckej národnosti bol koncom roku 2020 778 420 (21 % obyvateľstva mesta). K najväčším národnostným menšinám patrí: Turecko (98.814, ktorej príslušníci žijú v Berlíne čiastočne už v tretej a štvrtej generácii), Poľsko (55.593), Sýria (40.574), Taliansko (31.355), Bulharsko (30.645).
V Berlíne ďalej žije veľký počet občanov štátov Európskej únie (2020 vyše 20 % všetkých cudzincov), existuje tu aj najväčšia židovská obec v Nemecku (13 000 členov).
Tieto čísla samozrejme treba brať s rezervou. Nemecko nerozlišuje medzi národnostnou a štátnou príslušnosťou. V Berlíne žije napríklad aj veľká skupina takzvaných vysťahovalcov z krajín bývalého ZSSR, ktorí akýmkoľvek spôsobom preukázali svoj nemecký pôvod a získali tým nemecké občianstvo. Aj keď ich znalosti nemčiny sú v mnohých prípadoch slabé, nie sú vo vyššie uvedených číslach zachytení.
Politické zriadenie.
Spolková krajina Berlín je popri Hamburgu a Brémach jedným zo troch mestských štátov Spolkovej republiky Nemecko.
Na čele mesta stojí primátor ("regierender Bürgermeister"), volený poslaneckou snemovňou ("Abgeordnetenhaus"), ktorý vymenúva jednotlivých senátorov výkonného orgánu mesta, ktorým je senát. Sídlom berlínskeho senátu je dnes takzvaná Červená radnica v štvrti Berlin-Mitte. Poslanecká snemovňa má byť volená každých päť rokov. 
Z berlínskych primátorov, ktorých známosť presiahla hranice mesta, možno spomenúť nasledujúcich: Ernst Reuter (SPD, 1948 – 1953), Willi Brandt (SPD, 1957 – 1966, neskôr kancelár SRN), Richard von Weizsäcker (CDU, 1981 – 1984, neskôr prezident SRN), Eberhard Diepgen (CDU, 1984 – 1989 a 1991 – 2001), (všetci zo Západného Berlína), Klaus Wowereit (SPD, 2001 – 2014.
V spolkových orgánoch Nemecka je Berlín zastúpený 23 mandátmi v spolkovom sneme a 4 mandátmi v spolkovej rade.
Primátorom Berlína je od 21. decembra 2021 politik SPD Franziska Giffey.
 "Pozri aj Berlín – rozdelené mesto (administratívne delenie podľa spojeneckých sektorov, aj poznámky k terminológii názvov mesta)."
Administratívne delenie.
Berlín sa tradične delí na obvody ("Bezirk"). Po zjednotení mesta mal Berlín 23 obvodov, zákonom o územnej reforme z roku 1998 bol ich počet k 1. januáru 2001 znížený na 12. Jednotlivé obvody (počet obyvateľov koncom roku 2014):
Už dlhú dobu sa uvažuje o zlúčení Berlína s Brandenburskom. V referende roku 1996 to bolo však zamietnuté (najmä voličmi v Brandenbursku, okrem iného vzhľadom na veľkú zadlženosť Berlína). Termín nového referenda nie je zatiaľ stanovený.
Hospodárstvo.
Medzi najrýchlejšie rastúce hospodárske odvetvia v Berlíne patria informačné a komunikačné technológie, sektor dopravy, vedecko-výskumný sektor, mediálny a hudobný, reklamný sektor, dizajn, biotechnológie, medicínske inžinierstvo.
Vedecko-výskumný park Berlin-Adlershof patrí medzi 15 celosvetovo najväčších. Vývoj a výskum má pre mesto veľký hospodársky význam. Región Berlína patrí medzi s najväčším počtom každoročne podaných vedeckých a technických patentov. Celková zadlženosť mesta (Land Berlin) dosahovala začiatkom roku 2020 63,7 miliárd €, a to pri HDP mesta vo výške 154,5 miliárd € (roku 2020).
Doprava.
Berlín je dobre napojený na celonemeckú aj európsku sieť diaľnic. Okolo Berlína vedie vonkajší, celkom uzatvorený diaľničný okruh.
Aj železničné spojenie je uspokojivé. Najväčšie vlakové stanice sú Zoologischer Garten, Ostbahnhof a Hauptbahnhof.
Letisko Berlín-Braniborsko je medzinárodné letisko nachádzajúce sa v Schönefelde južne od stredu Berlína. Otvorené bolo 31. októbra 2020 a trvalo sa tým uzavrú letisko Tegel a Schönefeld.
Sieť mestskej hromadnej dopravy patrí k najhustejším medzi európskymi mestami. Ide o kombináciu nasledujúcich dopravných prostriedkov (2021):
Kultúra.
Berlín sa vyznačuje veľkým počtom kultúrnych a vedeckých zariadení, z ktorých niektoré dosiahli veľkú známosť a popularitu aj v zahraničí. Kultúrna pestrosť a tolerancia sa pritom traduje hlavne z čias Západného Berlína, ktorý sa stal v tomto zmysle „slobodným“ mestom podľa hesla „pre každého niečo“. 
Európska filmová akadémia (EFA), založená v roku 1988 so sídlom v Berlíne, je združením združujúce celkom 4200 odborníkov z odvetvia filmového priemyslu. Zároveň každoročne vyhlasuje Európske filmové ceny, ktoré oceňujú mimoriadne diela európskej kinematografie v 24 kategóriách. 
Architektúra.
Z ďalších pozoruhodností a pamiatok možno spomenúť Reichstag, Brandenburskú bránu, svetoznámu triedu Unter den Linden rovnako ako aj Karl-Marx-Allee, zámok Charlottenburg, bývalý priechod Checkpoint Charlie, East Side Gallery (zvyšok Berlínskeho múru), televíznu vežu Fernsehturm, Kurfürstendamm (bývalé „západné“ centrum mesta) a Alexanderplatz (bývalé „východné“ centrum mesta), celý nový komplex na Postupimskom námestí ("Postsdamer Platz") a v najbližšom okolí (kde v deväťdesiatych rokoch minulého storočia vznikla viac menej celá nová štvrť), v neposlednom rade potom aj pamiatky v blízkom Postupime.

</doc>
<doc id="2654" url="https://sk.wikipedia.org/wiki?curid=2654" title="Organizácia Severoatlantickej zmluvy">
Organizácia Severoatlantickej zmluvy

Organizácia Severoatlantickej zmluvy (; skratka: NATO; ; skratka: OTAN; najmä v 90. rokoch 20. storočia názov prekladaný ako Severoatlantická aliancia a do roku 1989 ako Severoatlantický pakt) je medzivládna obranná organizácia (aliancia), založená 4. apríla 1949 podpisom tzv. Washingtonskej zmluvy ako reakcia západných demokratických štátov na vzniknutú povojnovú situáciu v Európe a eskaláciu napätia zo strany Sovietskeho zväzu. Z vojenského hľadiska je NATO jedinou súčasnou organizáciou kolektívnej obrany na svete.
Na svojom začiatku bola Severoatlantická aliancia len o trochu viac ako politické združenie. Kórejská vojna ale podnietila členské štáty k vytvoreniu vojenskej štruktúry pod dohľadom dvoch amerických veliteľov. Slovami prvého generálneho tajomníka Hastingsa Ismaya bolo úlohou NATO „udržať Ameriku v Európe, Rusko mimo západnú Európu a Nemecko pri zemi“. V roku 1966 odišlo Francúzsko z vojenských štruktúr NATO kvôli snahe o udržanie si vojenskej nezávislosti od Spojených štátoch. Kvôli tomu sa sídlo presunulo z Paríža do Bruselu.
Jej členské krajiny si formálne zachovávajú suverenitu a nezávislosť. NATO vytvára fórum, na ktorom sa spoločne konzultujú problémy a prijímajú rozhodnutia k politickým a vojenským otázkam týkajúcich sa ich bezpečnosti. Bezpečnosť je prijímaná komplexne ako súhrn politických, ekonomických a energetických faktorov, nie je zúžená len na vojenskú bezpečnosť. Z vojenského hľadiska je NATO jedinou organizáciou kolektívnej obrany na svete. NATO je názoru, že najväčšia hrozba preň samotné je Rusko.
Článok 3 zaväzuje členské krajiny k individuálnemu aj spoločnému rozvíjaniu obranyschopnosti, článok 4 zabezpečuje konzultácie medzi členskými krajinami v prípade ohrozenia. Článok 5 hovorí, že akýkoľvek útok proti jednému alebo viacerým členským štátom sa bude považovať za útok proti všetkým. V prípade útoku každá zmluvná strana uplatní právo na obranu podľa článku 51 Charty OSN, a spraví kroky, ktoré považuje za nutné, vrátane použitia vojenskej sily, ďalej bezodkladne informuje bezpečnostnú radu OSN (v praxi to môže znamenať, že v prípade napadnutia člena ostatné krajiny zašlú diplomatickú nótu v ktorej to odsudzujú; očakáva sa však vojenská pomoc). Casus foederis bol aktívny jedenkrát, po útoku na WTC v New Yorku.
Predchodcom Aliancie bola Západná únia, vytvorená na základe podpisu Bruselskej zmluvy 17. marca 1948. Jej podpisom Belgicko, Francúzsko, Luxembursko, Holandsko a Spojené kráľovstvo posilnili vzájomné vzťahy a vytvorili systém spoločnej obrany. Nasledovali rokovania s Kanadou a Spojenými štátmi. V júni 1948 bola v americkom Senáte prijatá Vandenbergova rezolúcia, ktorá umožňovala prezidentovi USA uzatvárať vojenské spojenectvá s neamerickými štátmi aj v čase mieru. V júli začali oficiálne rokovania, ku ktorým boli prizvané aj Kanada, Dánsko, Island, Taliansko, Nórsko a Portugalsko.
Členské štáty.
Skoro všetky členské štáty (32) sú v Európe, zvyšné dva sú v Severnej Amerike. Všetky členské štáty s výnimkou Islandu majú vlastné ozbrojené sily, tri členské štáty (Spojené štáty, Spojené kráľovstvo, a Francúzsko) vlastnia aj nukleárne zbrane.
Veliteľskú štruktúru a vytvorenie najvyšších veliteľstiev pre Európu a Atlantik urýchlilo vypuknutie vojny v Kórei v júni 1950. Tento proces vyvrcholil v roku 1952, keď 18. februára vstúpilo do NATO Grécko a Turecko a na zasadnutí Rady v Lisabone sa zorganizovala štruktúra Aliancie. Sídlom NATO sa stal Paríž.
V 60. rokoch sa Francúzsko začalo vyčleňovať zo spoločnej obrany. V júli 1966 francúzsky prezident Charles de Gaulle oznámil vystúpenie Francúzska z vojenskej štruktúry NATO a požiadal o odsun všetkých jednotiek nepodliehajúcich francúzskemu veleniu. Tieto vojská sa presunuli do Západného Nemecka a spojenecké velenie do Belgicka. V roku 1974 v dôsledku cyperskej krízy Grécko vystúpilo z vojenských štruktúr. V októbri 1980 obnovilo svoje plné členstvo. V marci 1986 sa v Španielsku konalo referendum o zotrvaní v organizácii. V roku 1976 hrozil odchodom aj Island v dôsledku sporov so Spojeným kráľovstvom kvôli rybolovu.
V marci 1989 NATO predložilo program spolupráce medzi Východom a Západom. V novembri 1990 v Paríži členské štáty Varšavskej zmluvy a NATO podpísali Dohodu o konvenčných ozbrojených silách a Spoločnú deklaráciu o neútočení. Vznikla Severoatlantická rada pre spoluprácu – NACC, poradné fórum NATO a 9 krajín strednej a východnej Európy. Bruselský samit konaný 10. – 11. januára 1994 prijal program Partnerstvo za mier a pozval všetky krajiny NACC a KBSE do svojich štruktúr.
Žiadosť Fínska a Švédska o členstvo.
Fínsko a Švédsko podali 18. mája 2022 žiadosť o členstvo v NATO. Rozhodnutie bolo „motivované obavami o bezpečnosť, ktoré vyvolala ruská vojenská invázia na Ukrajinu“. Generálny tajomník NATO, Jens Stoltenberg po prijatí žiadostí povedal „Ste naši najbližší partneri a vaše členstvo posilní našu spoločnú bezpečnosť.“ Žiadosť o členstvo musia schváliť zástupcovia všetkých členských štátov a ratifikovať ich parlamenty. Blokovanie žiadostí avizoval prezident Turecka, Recep Tayyip Erdoğan. Erdoğan argumentoval, že Švédsko ukrýva kurdských teroristov. Turecko napokon prijatie nezablokovalo. Prezident Erdoğan stiahol svoje veto a Švédsko a Fínsko zmenia svoju legislatívu, zakročia voči PKK a umožnia ich vyhostenie do Turecka. Dňa 29. júna 2022 na summite NATO v španielskom Madride oba štáty obdržali oficiálnu pozvánku do aliancie. Nových členov musia schváliť parlamenty všetkých doterajších členských štátov. Fínsko sa stalo členom NATO v apríli 2023, Švédsko sa stalo členom v marci 2024. 
Organizácia.
Proces vnútornej transformácie definoval Madridský samit v júli 1997 ako udržanie vojenskej efektívnosti NATO a jej schopnosti reagovať na rôzne udalosti. Proces zahŕňa najmä vybudovanie novej veliacej štruktúry a vybudovanie európskej bezpečnostnej a obrannej identity v rámci Aliancie – EBOI. V rámci vonkajšej transformácie je to rozširovanie a zdokonaľovanie programu Partnerstvo za mier.
Spolupráca NATO s partnermi:
NATO nemá žiadny vlastný rozhodovací orgán. Všetky rozhodnutia sú vnútorným rozhodnutím jednotlivých členských štátov. Aliancia má vojensko-civilnú štruktúru.
Politické prvky štruktúry NATO:
Vojenské štruktúry NATO:

</doc>
<doc id="2655" url="https://sk.wikipedia.org/wiki?curid=2655" title="Česko-Slovensko">
Česko-Slovensko

Česko-Slovensko (v rokoch 19181938 a 19451990 písané ako Československo) bol vnútrozemský štát v strednej Európe, ktorý existoval v rokoch 19181992, s výnimkou obdobia druhej svetovej vojny (19391945), kedy však mal svoju exilovú vládu v zahraničí. 
Česko-Slovensko vzniklo 28. októbra 1918 ako jedna z nástupníckych krajín po rozpade Rakúsko-Uhorska. Následné medzivojnové obdobie sa označuje ako prvá republika, pričom výraznou politickou osobnosťou tejto doby bol prvý česko-slovenský prezident Tomáš Garrigue Masaryk. Po Mníchovskej dohode v roku 1938 sa pohraničné Sudety stali súčasťou Nemecka a krajina prišla aj o ďalšie územie Prvou viedenskou arbitrážou v prospech Maďarska a anexiou Tešínska v prospech Poľska. V marci 1939 sa osamostatnilo Slovensko a Podkarpatská Rus bola obsadená Maďarskom. Vo zvyšku českých krajín bol vyhlásený Protektorát Čechy a Morava, formálne autonómna časť nacistického Nemecka. Po vypuknutí druhej svetovej vojny zostavil v októbri 1939 bývalý česko-slovenský prezident Edvard Beneš exilovú vládu, ktorá bola neskôr uznaná Spojencami.
Po druhej svetovej vojne bolo Česko-Slovensko v roku 1945 obnovené v hraniciach, ktoré malo pred rokom 1938, s výnimkou Podkarpatskej Rusi, ktorú si pripojil Sovietsky zväz. V rokoch 1948 až 1989 bola krajina súčasťou východného bloku s príkazovou ekonomikou a vládla tu komunistická strana. Od roku 1949 bola ČSR súčasťou hospodárskeho zoskupenia Rada vzájomnej hospodárskej pomoci a od roku 1955 vojenského paktu Varšavská zmluva. Politickú liberalizáciu v roku 1968, známu ako Pražská jar, násilne ukončila v auguste 1968 invázia vojsk Varšavskej zmluvy pod vedením ZSSR. Nasledovalo obdobie tzv. normalizácie, ktoré skončilo v novembri 1989 nežnou revolúciou, ktorá sa uskutočnila v rámci pádu komunizmu v strednej a východnej Európe. Po zosadení vlády komunistickej strany sa Česko-Slovensko stalo demokratickým štátom na čele s prezidentom Václavom Havlom. Česko-Slovensko zaniklo 31. decembra 1992 rozdelením na dva suverénne štáty, Česko a Slovensko.
Dobové oficiálne názvy.
1:Štát bol 14. 11. vyhlásený za republiku.
Dejiny.
Periodizácia.
Dejiny Česko-Slovenska sa tradične členia najmä dvoma spôsobmi:
1. "podľa zriadenia" (podrobnejšie pozri kapitolu Zriadenie):
Obdobie 19451960 sa nazýva aj obdobie ľudovej demokracie, obdobie 19601989 aj socialistické obdobie.
2. "podľa oficiálneho názvu štátu" (tu trocha zjednodušene – podrobnejšie pozri kapitolu Dobové oficiálne názvy):
Politická geografia.
Česko-Slovensko bolo vnútrozemským štátom v strede Európy. Jeho územie sa rozkladalo približne na území dnešného Česka, Slovenska a Zakarpatskej oblasti Ukrajiny.
Po realizácii Mníchovskej dohody a Viedenskej arbitráže (t. j. od jesene 1938 do marca 1939) sa štát rozkladal:
Po druhej svetovej vojne sa štát rozkladal na území dnešného Česka a Slovenska.
Susedmi Česko-Slovenska teda boli:
Ostatná geografia, reliéf, vodstvo, geológia.
Štát mal V-Z pozdĺžne podlhovastý tvar. Od východu na západ mal do roku 1939/1945, teda pred stratou Podkarpatskej Rusi, približne . Priemerná šírka územia v S-J smere bola len okolo . Geologicky ho tvorilo hercýnske horstvo Českého masívu, alpínske horstvo Západných a sčasti Východných Karpát a v južnej časti Slovenska a Podkarpatskej Rusi aj výbežky Panónskeho panvového systému.
Náboženstvo.
V Česko-Slovensku prevládala rímskokatolícka cirkev. Na území Česka pôsobili aj Českobratská cirkev evanjelická, Cirkev československá husitská a iné. Na Slovensku zasa aj Evanjelická cirkev augsburského vyznania, Reformovaná kresťanská cirkev a iné. V Česko-Slovensku pôsobili aj gréckokatolícka a pravoslávna cirkev. 
Administratívne členenie.
Krajiny a župy (1918/191931. 12. 1922).
Bolo ponechané správne členenia z Rakúska (dnešné Česko) resp. Uhorska (ostatné územia), t. j.:
Napriek dohodám nenastalo žiadne špeciálne vyčlenenie území Slovenska a Podkarpatskej Rusi.
Krajiny a veľžupy (1. 1. 19231. 7./1. 12. 1928).
Členenie bolo takéto:
Napriek dohodám žiadne špeciálne vyčlenenie území Slovenska a Podkarpatskej Rusi.
Krajiny (1. 7./1. 12. 192814./15. 3. 1939).
Územie bolo administratívne (a čisto formálne) rozdelené na štyri zeme/krajiny (pozri krajinské zriadenie):
Od jesene 1938 navyše Slovensko (6. 10. 1938, pozri aj Žilinská dohoda) a Podkarpatská Rus (11.10.1938; od novembra už pod názvom Karpatská Ukrajina) dostali postavenie autonómnych krajín.
Krajiny (apríl 194524. 12. 1948/1. 1. 1949).
Ako pred jeseňou 1938 (od 29. 6. 1945 bez územia Podkarpatskej Rusi, ktoré pripadlo ZSSR)
Kraje (24. 12. 1948/1. 1. 194930. 6. 1960).
Členenie na kraje – pozri kraj (1949 – 1960).
Kraje a republiky (1. 7. 196031. 12. 1992).
Členenie na (väčšie) kraje – pozri kraj (1960 – 1990).
Od 1. 1. 1969 navyše federatívne rozdelenie na Českú socialistickú republiku (od 6. marca 1990 Českú republiku) a Slovenskú socialistickú republiku (od 1. marca 1990 Slovenskú republiku) – pozri aj Ústavný zákon o česko-slovenskej federácii.
Na území Slovenska boli kraje zrušené od 1. 7. 1969 do 28. 12. 1970 a znova zrušené od 20. 12. 1990.
"Pozri aj: okres, obec, obvod"

</doc>
<doc id="2656" url="https://sk.wikipedia.org/wiki?curid=2656" title="Praha">
Praha

Praha (, , , ) je hlavné a najväčšie mesto Česka. Má okolo 1,384 milióna obyvateľov. Preteká cez ňu rieka Vltava. Mesto má mierne oceánske podnebie s relatívne teplými letami a chladnými zimami.
Je politickým, kultúrnym a hospodárskym centrom strednej Európy s bohatou históriou a románskou, gotickou, renesančnou a barokovou architektúrou. Bola hlavným mestom Českého kráľovstva a sídlom niekoľkých cisárov Svätej ríše rímskej, predovšetkým Karola IV. (vládol 13461378) a Rudolfa II. (vládol 15751611).
Bolo dôležitým mestom Habsburskej monarchie a Rakúsko-Uhorska. Mesto zohralo významnú úlohu v českej a protestantskej reformácii, tridsaťročnej vojne a v histórii 20. storočia ako hlavné mesto Česko-Slovenska medzi svetovými vojnami a povojnovou komunistickou érou.
Praha je domovom množstva známych kultúrnych atrakcií, z ktorých mnohé prežili vojnové udalosti v Európe 20. storočia. Medzi hlavné atrakcie patrí Pražský hrad, Karlov most, Staromestské námestie s pražským orlojom, Židovská štvrť, Petřín a Vyšehrad. Od roku 1992 je historické centrum Prahy zaradené do zoznamu svetového dedičstva UNESCO.
Mesto má viac ako desať veľkých múzeí spolu s mnohými divadlami, galériami, kinami a ďalšími historickými exponátmi. Prahu spája rozsiahly moderný systém verejnej dopravy. Sídli tu široká škála verejných a súkromných škôl vrátane Karlovej univerzity v Prahe, najstaršej univerzity v strednej Európe.
Praha je podľa štúdií GaWC klasifikovaná ako „Alfa-“ globálne mesto. V roku 2019 bolo mesto zaradené na 69. miesto s najlepšou obývateľnosťou na svete, podľa Mercer. V tom istom roku index PICSA zaradil mesto na 13. miesto s najlepšou obývateľnosťou na svete. Jej bohatá história z nej robí obľúbenú turistickú destináciu a od roku 2017 mesto ročne navštívi viac ako 8,5 milióna medzinárodných návštevníkov. V roku 2017 bola Praha po Londýne, Paríži, Ríme a Istanbule piatym najnavštevovanejším európskym mestom.
Geografia.
Vodstvo.
Mesto leží na dolnom toku Vltavy pri ústí Berounky. Vltava má pri Karlovom moste šírku a je v Prahe dlhá , má priemerný spád 0,5 na , najväčšiu hĺbku a najvyšší stav v marci a apríli. Vltava v Prahe vytvára veľký meander, tzv. holešovický oblúk. Prítoky Vltavy sprava: Botič a Rokytka. Prítoky Vltavy zľava: Berounka, Dalejský potok, Brusnice a Šárecký potok.
Skoro celá Praha je v povodí Vltavy, do povodia Labe patrí len severovýchod mesta.
Geológia.
Praha leží v Pražskej kotline Pražskej plošiny.
Praha leží v severnej časti Barrandiénu v Stredočeskej oblasti, starej ale slabo premenenej oblasti Českého masívu. V oblasti mesta sa stretáva SZ-JV sázavský zlom s kolmým pražským zlomom a závistským prešmykom. Okolie mesta je budované hlavne prvohornými morskými bridlicami, pieskovcami a zlepencami. Výnimku tvorí južný obvod s podložím z vápenca a mramorov. V druhohorách (kriede) bola Praha zaliata morom a usadili sa tu vrstvy pieskovcov a opúk (dnes napr. na Strahove, Bielej hore a pod.). Potom more ustúpilo a dolinu Prahy formovali toky, najmä Vltava. Celkovo je v oblasti mesta vyvinutých jedenásť štrkových terás pleistocénneho veku. Horniny staršieho pliocénneho zdibského stupňa sa dnes nachádzajú asi 110 nad dnešnou hladinou Vltavy.
Prítoky Vltavy vytvorili charakteristické terénne útvary akými sú Barrandova skala, Dívčí Hrady, Braniská, Vyšehradská skala, Petřín, Letná, Trója, Baba či Biela hora.
Podnebie.
Praha leží v oblasti severného mierneho pásma s výrazným striedaním štyroch ročných období na prechode medzi oceánskym a pevninským podnebím. Zrážkovo a teplotou mesto patrí do oblasti suchej a veľmi suchej. Charakteristický je rozdiel medzi podnebím v Pražskej kotline a v okolitej náhornej plošine. Väčšinu Prahy chráni pred západnými vetrami Petřín a Letná. Pre záveternú polohu sú v meste časté opary, dymy a hmly. Priemerná januárová teplota je 0,7 ˚C a priemerná júlová teplota 20,1 ˚C. Ročne spadne okolo zrážok a priemerná ročná teplota je 10,4 ˚C.
Historické centrum.
Historické centrum mesta s jedinečnou panorámou Pražského hradu je pamiatkovou rezerváciou UNESCO.
Mestská pamiatková rezervácia tu bola zriadená roku 1971 na ploche a patrí do nej najmä "Staré Město", "Josefov", "Malá Strana", "Hradčany" s Pražským hradom, "Nové Město" a "Vyšehrad". Je to najrozsiahlejšia mestská pamiatková rezervácia v Európe.
V meste je veľa národných kultúrnych pamiatok a tisíce stavebných a umeleckých pamiatok.
Správne rozdelenie.
Od 1. júla 2001 platí nasledujúce rozdelenie mesta – 57 mestských častí spravuje 22 správnych obvodov s rozšírenými kompetenciami.
Dejiny.
Počiatky hradu a mesta.
Na území dnešnej Prahy sídlila v predhistorickej dobe rada najrôznejších kmeňov – posledné nálezy pri Křesliciach datujú tunajšie osídlenie do doby pred siedmymi tisíc rokmi (ide o kultúru s lineárnou keramikou). Okolo roku 200 pred Kr. bolo v lokalite Závist založené sídlisko Keltov (Bojovia). Okolo oblasti, kde teraz stojí Praha, zmieňuje Ptolemaiova mapa (2. stor.) germánske mesto s názvom „Casurgis“. Počas sťahovania národov v 6. storočí, začali Pražskú kotlinu osídľovať Slovania.
Podľa legendy bola Praha založená v 8. storočí českou kňažnou a veštkyňou Libušou a jej manželom Přemyslom, zakladateľom dynastie Přemyslovcov. Legenda hovorí, že Libuša vyšla na skalnatý útes vysoko nad Vltavou a prorokovala: „Mesto vidím veľké, jeho sláva hviezd sa bude dotýkať.“ Na mieste prikázala vystavať hrad a mesto nazvala Praha.
Dôležitým kultovým miestom sa stal ostroh nad riekou Vltavou, kde nechal knieža Bořivoj postaviť koncom 9. storočia druhý kresťanský kostolík v Čechách, zasvätený Panne Márii. Za vlády Bořivojovho syna Spytihněva I. na počiatku 10. storočia bola celá plošina ostrohu obohnaná obranným valom a vznikol tu kniežací palác. Tak boli položené základy Pražského hradu, kam sa presídlil knieža so svojou družinou z Levého Hradca. Praha sa tým stala centrom rodiaceho sa českého štátu. Z Pražského hradu a ďalších hradísk v stredných Čechách začali přemyslovskí vládcovia spravovať okolité územie, kde si postupne podriadili miestnych obyvateľov a prinútili ich odvádzať poplatok. Existencia kniežacieho hradu priviedla do jeho podhradia remeselníkov a obchodníkov – začalo sa rodiť stredoveké mesto.
Stredovek.
Počiatkom 12. storočia bola Praha rozkvitajúcim mestom, nad ktorým sa vznešene vypínal kniežací hrad. "„Tam žijú Židia, majúci plno zlata a striebra, tam sú zo všetkých národov najbohatší kupci, tam sú najzámožnejší peňažníci, tam stojí trhovisko a v ňom plno koristi…“", napísal ktosi neznámy o Prahe. Kupec Ibráhím ibn Jákúb napísal už v 10. storočí o Prahe, že je to „mesto z kameňa“, čo bolo vo tej dobe znakom bohatých miest. Vtedajšia Praha sa rozkladala na území dnešného Starého Mesta. Pomenovanie Staršie – respektíve latinsky "Maior", to znamená tiež Väčšie – mesto pražské získala po tom, čo Přemysl Otakar II. udelil v roku 1257 pražskému podhradiu, osídlenému od 10. stor., magdeburské mestské právo. Takto vzniklo Menšie Mesto pražské – Malá Strana. Príliv remeselníkov a kupcov do oboch miest rástol, najmä keď sa v dobe panovania Karla IV. Praha stala cisárskou rezidenciou a cisár zamýšľal učiniť z nej hlavné mesto Svätej ríše rímskej. Priestor vymedzený hradbami pražských miest však začal byť pre početné obyvateľstvo rýchlo príliš tesný, a tak panovník pristúpil k veľkorysému kroku – v roku 1348 založil Nové Mesto pražské a vytýčil preň rozsiahle územie medzi Vyšehradom, dnes už zaniknutou osadou Poříčí a Starým Mestom. To bolo postupne zastavané mešťanskými domami, priestornými trhoviskami, záhradami, nádhernými stavbami kostolov a kláštorov. "Veľkosťou a nádherou mohla Praha tej doby súperiť s najslávnejšími mestami ako Rím, Florencia, Paríž a Kolín nad Rýnom", napísal o sídelnom meste Karla IV. František Palacký. V Karlovej dobe však bola väčšina ním založených kostolov len rozostavaná. Bohatým talianskym mestám ako Rím, Florencia či Benátky sa nemohla rovnať. Praha síce patrila medzi najväčšie a najrozľahlejšie európske mestá, ale počet obyvateľov Prahy bol vtedy nižší, než v Ríme, Benátkach, Janove, Florencii, Miláne, Carihrade, Paríži či Londýne.
Zjednotenie pražských miest.
K prvému pokusu o zjednotenie Starého a Nového Mesta došlo v roku 1518 na popud staromestských mešťanov vedených Janom Paškom z Vratu. Roku 1523 kráľ Ľudovít II. potvrdil zjednotenú mestskú radu, a tak spojenie pražských miest legalizoval. Jednotná Praha však bola už v roku 1528 znovu rozdelená.
Zjednotiť pražské mestá natrvalo do jedného správneho celku sa podarilo až v roku 1784 za vlády cisára Jozefa II. Kráľovské hlavné mesto Praha potom tvorilo Nové a Staré Mesto pražské, Malá Strana a Hradčany. Postupne bol pripojený Josefov, Vyšehrad a Holešovice.
Na konci 19. storočia bola Praha už industrializovaným, rýchlo sa rozvíjajúcim mestom so železnicou a továrňami, ktoré bolo najväčšie v českej krajine. V roku 1893 bola zahájená pražská asanácia, ktorá zasiahla Josefov a Podskalí; začali sa rozvíjať elektrické dráhy, k mestu sa v roku 1901 pripojila Libeň.
Veľká Praha.
Na konci prvej svetovej vojny bola vyhlásená nezávislosť českého štátu, ku ktorému sa vzápätí pripojilo Slovensko. V Prahe dochádzalo k ničeniu symbolov rakúskeho mocnárstva, pričom boli zničené alebo odstránené i niektoré iné pamiatky (Mariánsky stĺp na Staromestskom námestí, pomník maršala Václava Radeckého na Malostranskom námestí alebo socha cisára Františka Jozefa I. na Smetanovom nábreží).
Ako hlavné mesto novo ustanoveného Československa bola Praha i naďalej modernizovaná a rozširovaná. Roku 1922 bola založená Veľká Praha, do ktorej boli zahrnuté všetky predmestia vrátane do tej doby samostatných miest ako Kráľovské Vinohrady, Nusle alebo Košíře. Praha, v ktorej vedľa sebe žilo české, nemecké a židovské obyvateľstvo, sa stala pozoruhodným kultúrnym centrom. Desaťročné secesné obdobie prerušila prvá svetová vojna. Na konci dvadsiatych rokov 20. storočia sa začal v architektúre prejavovať funkcionalizmus; bola tiež dostavaná gotická Katedrála svätého Víta. V septembri 1929 (za prezidenta T. G. Masaryka a arcibiskupa Františka Kordača, ako je uvedené nad klenbou triumfálneho oblúka chóru dómu) bola dokončená dostavba katedrály a slávnostne otvorená pri príležitosti tisíceho výročia smrti svätého Václava.
Svetovo unikátna je kubistická architektúra – jedine v Prahe prešiel kubizmus z maliarskych plátien do architektúry (Pavel Janák, Josef Gočár, Josef Chochol), ambicióznym plánom bolo založenie kubistického sídliska na Vyšehrade.
Druhá svetová vojna.
Od 15. marca 1939 bola Praha hlavným mestom Protektorátu Čechy a Morava. Kultúrny život bol ochromený; po incidente, ktorého obeťou bol študent Jan Opletal, boli zatvorené vysoké školy a študentskí predáci popravení. Počas druhej svetovej vojny boli z Prahy deportovaní do koncentračných táborov príslušníci tzv. „menejcenných rás“, predovšetkým židovské a cigánske (podľa vtedajšieho označenia) obyvateľstvo. Bežné boli popravy a väznenie odporcov nacistického režimu. Nechválne známou sa v tejto súvislosti stal napríklad úrad gestapa v Petschkovom paláci alebo Kobyliská strelnica. Režim zosilnil represie po úspešnom atentáte na zastupujúceho ríšskeho protektora Reinharda Heydricha v máji 1942, po ktorom boli vyhladené obce Lidice a Ležáky. 5. mája 1945 vypuklo Pražské povstanie, pri ktorom zahynulo okolo 7 400 ľudí z radov spojencov a civilistov a približne 1000 vojakov nacistickej armády. Podľa dohôd medzi spojencami z protihitlerovskej koalície však musela americká armáda zastaviť svoj postup 6. mája pri Plzni, zatiaľčo Červená armáda dorazila do Prahy až 9. mája.
Po skončení vojny boli takmer všetci pražskí Nemci vysídlení.
Vojnové škody na pražskej zástavbe boli minimálne; plánovanú likvidáciu mesta už nemohol v tej dobe oslabený a ustupujúci nacistický režim realizovať, k vážnejšiemu poškodeniu tak došlo len počas trojnásobného bombardovania americkými lietadlami na konci vojny: 15. novembra 1944 v Holešoviciach, 14. februára 1945 najmä v Novom Meste, Nusliach, na Vinohradoch a 25. marca 1945 na strategické ciele vo Vysočanoch, Libni a Kbeloch. Výraznými stavbami, ktoré vznikli ako náprava vojnových škôd, sú veže Emauzského kláštora alebo novší Tancujúci dom.
Praha ako hlavné mesto socialistického Československa.
Po druhej svetovej vojne začali vznikať prvé sídliská, ich výstavba sa urýchlila v 60. rokoch. Pôvodná zástavba bola niekde nahradená panelovými domami. V rokoch 1960, 1968, 1970 a 1974 bolo k Prahe pripojených ďalších viac než 60 obcí. V roku 1968 do Prahy vtrhli vojská Varšavskej zmluvy a zahájili okupáciu, ktorá trvala až do zamatovej revolúcie. V 60. a 70. rokoch sa zmodernizovali dôležité dopravné stavby ako letisko a hlavná železničná stanica, začalo sa budovať metro a takzvaný ZÁKOS – systém kapacitných mestských komunikácií, z ktorých jedna oddelila Národní muzeum od Václavského námestia. Na protest proti potlačovaniu slobôd a pasívnemu prístupu verejnosti po okupácii Československa armádami štátov Varšavskej zmluvy sa tam 16. januára 1969 upálil Jan Palach. Pre obyvateľov boli na zelených lúkach okolo Prahy vybudované panelové sídliská.
Postupujúci ekonomický úpadok krajiny zasiahol i Prahu, čo sa prejavilo v zanedbanom vzhľade mesta i v zhoršovaní služieb. Praha sa stala centrom nežnej revolúcie, ktorá ukončila mocenský monopol komunistickej strany.
Praha po nežnej revolúcii.
Zavedením štandardných vzťahov so západoeurópskymi krajinami sa Praha ešte viac otvorila turistike. Rozvoj súkromného vlastníctva a podnikania sa prejavil v skvalitnení služieb a tiež v oprave chátrajúcich budov v historickom jadre mesta.
Individuálna automobilová doprava, ktorá pred rokom 1990 nebola tak intenzívna ako v západoeurópskych mestách, rýchlo rástla, a to viedlo k rýchlemu zhoršeniu dopravnej situácie v meste. Počet cestujúcich MHD vzrástol od roku 2001 z 1,104 miliárd na 1,186 miliárd osôb v roku 2017, z toho 461 miliónov cestovalo metrom. Najvyťaženejšou stanicou metra je I. P. Pavlova, najvyťaženejšou električkovou linkou linka číslo 22.
V roku 2002 Prahu ťažko poničila povodeň, ktorá zasiahla najmä ZOO alebo metro, kde zaplavila 18 staníc.
Obyvateľstvo.
V Prahe žije trvalo takmer 1 400 000 obyvateľov, avšak veľká časť ľudí žijúcich v meste nemá zapísaný trvalý pobyt, údaje z mobilných zariadení a z mestských komunikácií dokázali, že cez 2 000 000 ľudí v meste každodenne prespáva a okolo 350 000 ľudí do mesta dochádza za prácou alebo za vzdelaním čo zvyšuje počet až na 2 400 000, čo je vyše 20 % celkového obyvateľstva Česka. Väčšina z nich však žije v okrajových štvrtiach a najmä nových sídliskách, rovnako ako v ostatných hlavných mestách Európy; v historickom centre žije cca 100 000 ľudí.
Doprava.
Cestná doprava.
Praha je dopravnou križovatkou. Na západe je diaľnica do Plzne a Norimbergu, na východe zas diaľnica do Brna a Ostravy a na severe smerom na Ústí nad Labem a Nemecka a na východe smerom na Hradec Králové.
Železničná doprava.
V Prahe existuje mestský železničný systém menom ESKO PRAHA. Najdôležitejšími stanicami v Prahe sú: Praha-hl.n., Praha-Smíchov, Praha-Libeň, Praha-Masarykovo nádraží, Praha-Vršovice atď.
Letecká doprava.
Letisko sa nachádza v Ruzyni v severozápadnej časti mesta a je po viedenskom letisku druhým najväčším v strednej Európe. V meste je aj prístav na rieke Vltava.
MHD.
Mestskú hromadnú dopravu tvorí integrovaný dopravný systém (PID). Základ tvorí Pražské metro (trate A, B, C), významné sú aj električky a doplnkovú funkciu majú početné autobusy.
Hospodárstvo.
Praha patrí tradične k najdôležitejším hospodárskym centrám Česka. Popri význačnom filmovom priemysle a zrejme najvýznamnejšom odvetví – turistike, sa tu nachádza aj veľa podnikov spracovateľského priemyslu.
Hrubý domáci produkt (HDP) v Pražskom kraji dosahoval roku 2002 asi 620 miliárd Kč (čiže 25,7 percent celkového HDP v trhových cenách) s vysokým podielom na hlavu obyvateľstva (226 % ak sa priemer celej krajiny = 100 %).
Spracovateľský priemysel.
Spracovateľský priemysel Prahy je s 7,6 percentami celkovej priemyselnej výroby na 5. mieste v regionálnej štruktúre všetkých 14 regiónov. Priemyselné závody sa sústreďujú najmä na severovýchode a juhozápade mesta. Na území hlavného mesta bolo roku 2003 zaregistrovaných 733 priemyselných závodov (s viac ako 20 zamestnancami) s celkovo 111 tisíc pracujúcimi.
Objemom svojej výroby sa v Prahe jednoznačne presadzujú dve odvetvia: produkcia "potravín" a produkcia "elektrických a optických prístrojov", obe odvetvia s približne 33 miliardami Kč v roku 2002 alebo podielom 12 percent na produkciu odvetví v celom štáte (tržby za vlastné výrobky a služby v bežných cenách). Významnú rolu tu hrá predovšetkým výroba rozhlasových a televíznych prijímačov (20 percent celkovej produkcie krajiny a súčasne aj prvé miesto v regionálnej štruktúre).
Tieto odvetvia sú nasledované "polygrafickým priemyslom" s takmer 24,5 miliardami Kč tržieb. Význam tohto odvetvia vyplýva zo skutočnosti, že v hlavnom meste sa toto odvetvie silno koncentruje (44 percent celkovej produkcie) a Praha tu zaujíma prvé miesto zo všetkých regiónov.
Okrem toho sa však v Prahe nachádzajú aj ďalšie významné podniky tradičných priemyslových sektorov a odvetví, ktoré prispievajú k veľkému významu hlavného mesta ako priemyselného strediska:
Zdroj.
 (sekcia Dejiny)

</doc>
<doc id="2657" url="https://sk.wikipedia.org/wiki?curid=2657" title="Slovenská republika (rozlišovacia stránka)">
Slovenská republika (rozlišovacia stránka)

Slovenská republika je:

</doc>
<doc id="2660" url="https://sk.wikipedia.org/wiki?curid=2660" title="Quentin Tarantino">
Quentin Tarantino

Quentin Jerome Tarantino (* 27. marec 1963, Knoxville, Tennessee, USA) je americký scenárista, filmový režisér a herec.
Životopis.
Preslávil sa začiatkom 90. rokov 20. storočia ako drsný rozprávač, ktorý vniesol nový život do najznámejších amerických archetypov. Svojim zvláštnym humorom a nezvyčajným pohľadom na svet si získal srdcia mnohých filmových fanúšikov. Detstvo neprežíval najlepšie, pretože ho otec opustil krátko po narodení, a tak malý Quentin ostal sám so svojou 17-ročnou matkou. Ako malý chlapec trávil čas najmä so svojou starou mamou, u ktorej často pozeral televíziu, čo ho výrazne poznamenalo.
Krátko po tom, čo Quentina vyhodili zo školy, sa zamestnal ako vyhadzovač v pornokine, čo poznamenalo jeho tvorbu: v žiadnom jeho filme nie je zobrazený normálny sex. Neskôr sa síce zapísal do hereckej školy, ale veľký úspech mu to neprinieslo.
Po dlhoročnom neúspechu sa rozhodol, že začne písať scenáre a po filmoch "My Best friend´s Birthday" a "Gauneri" sa dostavil ozajstný úspech v podobe filmového kultu s názvom "".

</doc>
<doc id="2661" url="https://sk.wikipedia.org/wiki?curid=2661" title="Európska únia">
Európska únia

Európska únia (skrátene EÚ alebo Únia) je integračné zoskupenie, ktoré od februára 2020 tvorí 27 členských štátov s celkovým počtom 449 miliónov obyvateľov (približne 6 % svetovej populácie). 
Prvá organizácia, Európske spoločenstvo pre uhlie a oceľ, predchodkyňa dnešnej EÚ, bola založená Parížskou zmluvou z roku 1951. Samotná EÚ vznikla v roku 1993 na základe Zmluvy o Európskej únii, známej aj pod názvom Maastrichtská zmluva z roku 1992.
Medzi základné princípy Európskej únie patrí prenášanie právomocí národných štátov na nadnárodné európske inštitúcie. Stupeň integrácie v Únii nedosiahol takú hĺbku, aby sa dalo hovoriť o federácii ako zvrchovanom subjekte medzinárodného práva, je však oveľa hlbšia ako v medzinárodných organizáciách. Jej spôsob rozhodovania je vo svetovom meradle unikátny, preto je Európska únia považovaná za zoskupenie štátov („medzinárodnú organizáciu“) "sui generis". Európska únia má medzinárodnoprávnu subjektivitu. Od nadobudnutia platnosti Lisabonskej zmluvy získala Únia aj plnú subjektivitu z hľadiska úniového práva (okrem iného tým, že sa stala právnym nástupcom zrušeného Európskeho spoločenstva).
Hlavným cieľom Európskej únie je Európa s výrazným hospodárskym rastom, konkurencieschopnou ekonomikou a zlepšujúcou sa kvalitou životného prostredia. A predovšetkým nové ciele - spoločná zahraničná a bezpečnostná politika a spolupráca v oblasti justície a vnútra. Mnohé jej ciele už boli zrealizované – menová únia a zavedenie občianstva únie. 
Aktivity Európskej únie pokrývajú celý rad oblastí – poľnohospodárstvo, obchodnú politiku, menovú politiku a podobne, pozri "Politika Európskej únie".
V roku 2012 obdržala Európska únia Nobelovu cenu za mier za „viac ako šesť dekád pokroku mieru a uzmierenia, demokracie a ľudských práv v Európe“.
Územie Európskej únie.
Členské štáty EÚ sa rozkladajú na území s rozlohou 4 382 217 km², ich územie ohraničuje na severovýchode Fínsko, na juhovýchode Cyprus, na juhozápade Portugalsko a na severozápade Írsko. 
Zámorské územia.
Neoddeliteľnou súčasťou Európskej únie sú aj územia označované ako „najvzdialenejšie regióny“:
Asociované územia.
Okrem toho je k Európskej únii veľa území "asociovaných", ktoré existujú taktiež pod správou členských štátov Európskej únie, ale do Európskej únie nepatria. Patria sem napríklad Faerské ostrovy.
Dejiny.
Povojnové začiatky.
Po druhej svetovej vojne sa museli európske štáty vysporiadať s celým radom problémov, v prvom rade bolo treba „zabezpečiť základné životné potreby“ pre obyvateľstvo. Po otrasných skúsenostiach s 2. svetovou vojnou bolo hlavným motívom európskej integrácie „zabezpečenie mieru a bezpečnosti“ na Európskom kontinente – po vojne bol v spoločnosti hlboko zakorenený názor, že mier a bezpečnosť nedokážu zaistiť klasické národné štáty, ale zjednocujúca sa Európa. Svoju úlohu zohral taktiež aj rastúci vplyv Sovietskeho zväzu a jeho potenciálna nebezpečnosť pre západné demokracie; zjednotená západná Európa mala väčšiu šancu prekonať potenciálny konflikt so štátmi východného bloku. 
Taktiež sa zdôrazňovala potreba „nového ducha” v protiklade s medzivojnovým ekonomickým a politickým nacionalizmom. V dôsledku ekonomického nacionalizmu boli veľmi vysoké clá a iné tarifné a netarifné opatrenia (mnohonásobne vyššie než pred 1. svetovou vojnou, ktoré viedli k hospodárskej stagnácii, ešte umocnenej Veľkou hospodárskou krízou. Politický nacionalizmus sa stal priamou príčinou 2. svetovej vojny. Preto sa dá za jednu z hlavných príčin povojnovej európskej integrácie označiť snaha o prekonanie nacionalisticky orientovaných štátnych štruktúr. 
Občania európskych krajín taktiež túžili po „voľnom pohybe” po Európe, ktorý bol medzi svetovými vojnami veľmi obmedzený. Slobodné podnikanie v spojení so „spoločným trhom” malo zabezpečiť dlhodobý hospodársky rast a sociálnu stabilitu. 
Celkovo sa dá povedať, že dôvody pre povojnovú európsku integráciu boli nasledujúce:
Päťdesiate a šesťdesiate roky.
Európski politici museli v povojnových rokoch nájsť spôsob ako efektívne predísť rozpútaniu vojnového konfliktu. Nutnosťou sa ukázala kontrola uhliarskeho a predovšetkým oceliarskeho priemyslu, bez ktorého je vedenie vojny nemysliteľné. Francúzsko sa už o podobné pokúsilo v 20. rokoch 20. storočia, kedy okupovalo nemecké Porýnie v snahe kontrolovať nemecký vojnový priemysel, no aj napriek tomu nedokázalo Francúzsko zabrániť druhej svetovej vojne. Bolo teda zrejmé, že sa táto kontrola bude musieť vykonávať inou formou. 
Robert Schuman, francúzsky minister zahraničia, predostrel Schumanov plán, aby o uhliarskom priemysle nerozhodovali národné štáty (víťazné štáty by taktiež nemali mať väčšie právomoci ako porazené Nemecko); o priemysle mala rozhodovať nová medzinárodná inštitúcia. Na základe tejto myšlienky vzniklo Európske spoločenstvo uhlia a ocele (ESUO). Bolo to prvýkrát, čo sa sektor tradične v rukách národných štátov dostal do kompetencií nadnárodnej inštitúcie. V rámci niekoľkých rokov sa mal vytvoriť spoločný trh pre uhlie a oceľ so spoločnou kontrolou, plánovaním a manažmentom odbytu. Zakladajúcimi štátmi sa okrem Francúzska a Nemecka stali ešte Taliansko, Belgicko, Holandsko a Luxembursko. Týchto 6 krajín sa na dlhé desaťročia stalo „prointegračným jadrom“ európskeho spoločenstva. Neúspešné boli projekty Európskeho obranného spoločenstva a Európskeho politického spoločenstva. 
Spojené kráľovstvo sa tohto zoskupenia nechcelo zúčastniť hlavne z obavy o prenášaní svojich právomocí na medzinárodnú úroveň a tým pádom aj straty časti suverenity. Myšlienka voľného trhu jej však nebola proti srsti a preto neskôr spolu s ďalšími štátmi založila Európske združenie voľného obchodu (EZVO), ktoré si dalo za cieľ umožnenie voľného trhu, ale bez spoločných inštitúcií (začiatok fungovania v roku 1960). 
 Po uvoľnení svetovej politickej situácie koncom 50. rokov sa integračné záujmy začali sústreďovať na ekonomickú sféru. V roku 1957 boli podpísané takzvané Rímske zmluvy (s platnosťou od roku 1958) zakladajúce Európske hospodárske spoločenstvo (EHS) a Európske spoločenstvo pre atómovú energiu (Euratom). EHS malo za úlohu vytvorenie spoločného trhu a Euratom spoluprácu na poli mierového využitia jadrovej energie. Organizačná štruktúra oboch spoločenstiev bola založená na rovnakom princípe ako ESUO, mala teda Komisiu s výkonnými právomocami, Radu ministrov ako legislatívny orgán, Parlamentné zhromaždenie a Súdny dvor. 
V roku 1967 vstúpila do platnosti zmluva o spojení orgánov EHS, Euratomu a ESUO, ich právna subjektivita však nebola dotknutá. Od tejto doby sa tieto tri organizácie začali spoločne nazývať Európske spoločenstvá.
V roku 1968 bola na základe Zmluvy o EHS vytvorená „colná únia“, t. j. odstránenie vnútorných ciel a zavedenie spoločnej tarify voči nečlenským krajinám, ako medzistupeň k spoločnému trhu. Liberalizácia obchodu s poľnohospodárskymi produktmi však postupovala pomalšie.
Sedemdesiate a osemdesiate roky.
Sedemdesiate roky boli v znamení "surovinovej a energetickej krízy" zapríčinené drastickým obmedzením dodávok ropy zo štátov Perzského zálivu. Následne mnohonásobné zvýšenie cien energií a pohonných hmôt sa negatívne premietlo v rastúcich nákladoch európskych podnikov, navyše oslabených zvyšujúcou sa konkurenciou východoázijských výrobcov. 
Európske ekonomiky strácali dynamiku a začala sa objavovať chronická nezamestnanosť. Mnohé tradičné priemyselné odvetvia prechádzali krízou, predovšetkým hutný a textilný priemysel, čo ešte viac zvyšovalo sociálne napätie. Tento nepriaznivý stav sa začal meniť k lepšiemu až v osemdesiatych rokoch. Preto nie je prekvapivé, že v tejto atmosfére proces európskej integrácie skôr stagnoval. 
Začiatkom sedemdesiatych rokov sa k tejto kríze pridala ešte menová kríza v podobe rozpadu Brettonwoodského menového systému. Pre západoeurópske štáty to znamenalo zrušenie naviazania ich mien na americký dolár a prechod na plávajúci kurz (režim voľných menových kurzov). V roku 1979 sa európske štáty rozhodli zamedziť možným veľkým fluktuáciám v menových kurzoch zavedením Európskeho menového systému (EMS), čím sa zaviazali udržiavať svoje menové kurzy v stabilných pomeroch. Zaviedla sa taktiež košová menová jednotka ECU (Európska menová jednotka), ktorá slúžila k zúčtovaniu medzinárodných menových operácií. 
So zlepšujúcou sa hospodárskou a sociálnou situáciou sa začali množiť reformné návrhy, ako ďalej postupovať v stagnujúcej európskej integrácii. Zasadnutie Európskej rady v Luxembursku vyústilo podpísaním Jednotného európskeho aktu (JEA), ktorý vstúpil do platnosti v roku 1987. JEA predstavoval do tej doby najvýznamnejší zásah do Rímskych zmlúv. Jeho hlavným cieľom bolo dokončenie jednotného vnútorného trhu do roku 1992 a identifikoval prekážky, ktoré ešte ostávali k jeho dovŕšeniu:
JEA v mnohých oblastiach obmedzil rozhodovanie na základe jednomyseľnosti a viac podporoval rozhodovanie kvalifikovanou väčšinou (v reakcii na rozšírenie ES o nové krajiny). JEA zvýšil taktiež aj právomoci Európskeho parlamentu – jeho súhlas sa začal vyžadovať pre prijatie nových členov alebo pridruženie; o mnohých aktivitách, ktoré boli do tej doby v kompetencii členských štátov, začalo spolurozhodovať ES – išlo napríklad o oblasť vedy a výskumu, životného prostredia a sociálnej politiky.
V priebehu sedemdesiatych a osemdesiatych rokov sa Európske spoločenstvá rozrástli o 6 krajín:
Jediná krajina, ktorá opustila ES, bolo Grónsko, ktoré sa po získaní nezávislosti od Dánska v roku 1979 rozhodlo na základe referenda opustiť ES v roku 1985.
V roku 1985 bola predstaviteľmi piatich krajín podpísaná Schengenská dohoda, ktorej cieľom bolo odstránenie kontrol na vnútorných hraniciach a spolupráca pri ochrane vonkajších hraníc. Táto dohoda nebola súčasťou právneho poriadku Európskych spoločenstiev, stala sa ňou až od Amsterdamskej zmluvy. Signatárskymi krajinami boli v roku 1985 Nemecko, Francúzsko, Belgicko, Holandsko a Luxembursko.
Deväťdesiate roky a nové tisícročie.
Podpísaním Maastrichtskej zmluvy v roku 1992 uzavreli vrcholní európski predstavitelia výraznú reformu zakladajúcich zmlúv. Po novom sa na európskej úrovni začalo spolupracovať v oblasti „spoločnej zahraničnej a bezpečnostnej politiky“ a „justičných záležitostiach“. Zmluva zmenila názov Európskeho hospodárskeho spoločenstva na Európske spoločenstvo, pretože integračné aktivity pod touto inštitúciou už dávno presiahli len pôvodné ekonomické zámery. Čo ale bolo hlavné, podpisom Maastrichtskej zmluvy vznikla Európska únia, zastrešujúca všetky existujúce integračné aktivity. Tie sa od Maastrichtskej zmluvy začali deliť do troch hlavných kategórií, tzv. troch pilierov, ktorými boli 
1. pilier – "Európske spoločenstvá": spadajú sem všetky aktivity realizované už pred Maastrichtom, mimo inej politiky: poľnohospodárske, obchodné, regionálne, sociálne aktivity spadajú pod ďalšie dva piliere zavedené až Maastrichtskou zmluvou:
2. pilier – "Spoločná zahraničná a bezpečnostná politika"
3. pilier – "Justícia a vnútorná bezpečnosť"
Na začiatku 90. rokov bol už dokončený projekt vnútorného trhu a medzi európskymi štátmi panoval konsenzus, že by bolo vhodné pokračovať v integrácii smerom k hospodárskej a menovej únii. Medzi hlavné ciele Maastrichtskej zmluvy bolo preto taktiež vytvorenie hospodárskej a menovej únie a s tým spojené zavedenie spoločnej európskej meny.
Zároveň sa začiatkom 90. rokov podarilo dovŕšiť proces vytvorenia Európskeho hospodárskeho priestoru, teda integračného zoskupenia Európskych spoločenstiev a Európskeho združenia voľného obchodu.
V roku 1995 vstúpili do EÚ tri štáty Rakúsko, Švédsko, Fínsko
V roku 1997 bola uzatvorená Amsterdamská zmluva, ktorá rozšírila spoluprácu v oblasti "Tretieho piliera" o spoluprácu v imigračnej politike a ochrane menšín, definovala základné práva občanov EÚ a základné princípy spoločnej zahraničnej politiky. Schengenské dohody sa stali súčasťou právneho systému EÚ. 
V roku 2001 bola podpísaná Zmluva z Nice, ktorá predstavovala nové štádium v príprave na rozšírenie EU o krajiny strednej a východnej Európy, krajiny stredomorskej oblasti a pobaltské krajiny. Mala pripraviť európske inštitúcie, aby boli aj po plánovanom rozšírení akcieschopné. Upravovala ich veľkosť a spôsob ich fungovania. Okrem iného rozšírila hlasovanie kvalifikovanou väčšinou do ďalších oblastí, v ktorých sa predtým hlasovalo jednohlasne.
V roku 2004 došlo k najväčšiemu rozšíreniu Európskej únie o 10 štátov – Estónsko, Lotyšsko, Litva, Poľsko, Česko, Maďarsko, Slovensko, Slovinsko, Malta a Cyprus.
V roku 2007 sa EÚ rozrástla o 2 nové štáty Bulharsko a Rumunsko.
Reformácie po roku 2007.
Revízia Paktu stability a rastu: 
Potom, čo viac rokov za sebou prekračovali Francúzsko a Nemecko záväzky vyplývajúce z ich členstva v eurozóne (konkrétne išlo o prekročenie ročného deficitu verejných financií o viac ako 3 %, jedno z kritérií Paktu stability, neboli na nich uvalené žiadne sankcie, hoci zo zmlúv vyplýva opak. Toto kritérium bolo následne v marci 2003 zmiernené. Toto je kritizované hlavne menšími krajinami, ktoré sa snažili pod hrozbou sankcií a za nemalých obetí udržať svoje rozpočtové deficity v daných medziach. 
Reforma rozpočtu EÚ:
Na rozpočte Európskej únie sa dlhodobo kritizuje vysoký podiel výdavkov na poľnohospodárstvo (cez 40 %) a malý podiel výdavkov na vedu a výskum (medzi 3 % a 4 %). Reformné snahy však narážajú na odpor štátov s relatívne silným poľnohospodárstvom ako je Francúzsko, Španielsko a Poľsko. 
Lisabonská zmluvaPo krachu Ústavy pre Európu sa na zasadnutí Európskej rady v júni 2007 rozhodlo, že sa zvolá medzivládna konferencia, ktorá vypracuje návrh novej tzv. reformnej zmluvy. Reformná zmluva, ktorá dostala oficiálny názov Lisabonská zmluva, zachováva podstatu návrhu Ústavy pre Európu, má však inú formu a upúšťa od niektorých politických symbolov obsiahnutých v návrhu Ústavy, ktoré sčasti spôsobili neúspech projektu Ústavy. Lisabonská zmluva nadobudla platnosť 1. decembra 2009.
V roku 2013 vstúpilo do EÚ Chorvátsko.
Finančná a hospodárska kríza.
Finančná a hospodárska kríza doľahla na Úniu a jej členské štáty v roku 2008. Viedlo to k zavedeniu viacerých protikrízových opatrení. Vytvorené boli dva finančné mechanizmy. Prvým bol Európsky nástroj finančnej stability, tzv. dočasný Euroval. Druhým bol Európsky mechanizmus pre stabilitu, nazývaný aj trvalý Euroval.
Únia a členské štáty, najmä štáty používajúce menu euro, pracovali tiež na posilnení koordinácie hospodárskych politík. Jedným z opatrení smerujúcich k posilneniu koordinácie hospodárskych politík bolo uzavretie Zmluvy o stabilite, koordinácii a správe v hospodárskej a menovej únii, skrátene označovanej ako fiškálny pakt.
Brexit.
Spojené kráľovstvo, doterajší členský štát EÚ, konalo dňa 23. júna 2016 referendum o členstve štátu v Európskej únii. Voliči hlasovali nadpolovičnou väčšinou 17,411 miliónov hlasov (51,9 %) za vystúpenie z únie, za zotrvanie v únii hlasovalo 48,1 % voličov. Novotvar „"brexit“" označuje z a , britský odchod.
Nasledujúce ráno 24. júna 2016 rezignoval vtedajší premiér David Cameron a vo funkcii ho vystriedala ministerka vnútra Theresa Mayová. 
V roku 2017 začali oficiálne jednania Spojeného kráľovstva s orgánmi Európskej únie o podmienkach vystúpenia. V tejto súvislosti únia požaduje finančnú kompenzáciu a ostatné členské štáty sa snažia ujasniť podmienky ďalšieho voľného pracovného trhu, či pohybu obyvateľov medzi členskými a nečlenskými štátmi.
Geografia.
Najvyššou horou Európskej únie je Mont Blanc (4 808 m), ktorého vrchol leží na pomedzí Francúzska a Talianska. Najväčším jazerom je Vänern na juhu Švédska s plochou 5 650 km², jeho najväčšia hĺbka je 106 m. Najdlhšou riekou EÚ je Dunaj (dĺžka 2 850 km, z čoho 1 627 km sa nachádza v EÚ). Pramení v nemeckom pohorí Schwarzwald a ústi do Čierneho mora pri rumunsko-ukrajinských hraniciach. 
EÚ sa nachádza prevažne v miernom klimatickom pásme, severné oblasti Fínska spadajú do subarktického pásma a Stredomorie do pásma subtropického. Jednotlivé krajiny EÚ majú rozmanité klimatické podmienky. Napríklad v Helsinkách je priemerná teplota v januári -5,6 °C a v júli 17,8 °C, naproti tomu na Malte je priemerná teplota v januári 12,8 a v júli 25,6 °C.
Členstvo.
V predchádzajúcich vlnách rozširovania neboli zo strany Európskej únie pre kandidátske krajiny stanovené žiadne kritériá, ktoré by bolo potrebné splniť, aby sa krajina stala plnoprávnym členom EÚ (okrem všeobecne platných podmienok stanovených v zakladajúcich zmluvách). Ekonomická i politická situácia krajín strednej a východnej Európy sa značne odlišovala od predchádzajúcich kandidátov na členstvo, Európska rada preto v júni 1993 v Kodani ustanovila, že „"K pristúpeniu dôjde, len čo bude daná krajina schopná prevziať záväzky vyplývajúce z členstva a zároveň bude schopná spĺňať hospodárske a politické podmienky“".Tieto požiadavky je od tej doby nutné splniť, aby sa kandidátska krajina mohla stať plnoprávnym členom EÚ. Súhrnne sú tieto podmienky označované ako "Kodanské kritériá":
Európske inštitúcie.
Základným princípom fungovania Európskej únie je zverovanie právomocí, ktoré boli skôr v kompetencii členských štátov, na európske inštitúcie. Základom európskych inštitúcií je tzv. „inštitucionálny trojuholník“ – Rada Európskej únie, Európska komisia a Európsky parlament. 
Rada Európskej únie.
Rada Európskej únie (skrátene – "Rada") je rozhodujúcou inštitúciou EÚ a zastupuje záujmy členských štátov na európskej úrovni. Napriek tomu, že mnohé právomoci v minulosti delegovala na Európsku komisiu, stále zostáva najvplyvnejším orgánom EÚ. Významné právomoci má v oblastiach 2. a 3. piliera (napr. spoločná zahraničná politika, alebo policajná spolupráca), v oblasti 1. piliera môže rozhodovať len na základe návrhu Komisie. 
Rada sa skladá z ministrov vlád jednotlivých štátov, ktorí sa schádzajú podľa potreby. Najčastejšie zasadania majú ministri poľnohospodárstva (asi štrnásťkrát do roka), ministri financií (oficiálny názov "Ecofin") a ministri zahraničných vecí ("Všeobecná rada"), ktorí sa schádzajú približne raz za mesiac. Rokovania prebiehajú v Bruseli a Luxemburgu. 
Rada rozhoduje buď jednomyseľne, kvalifikovanou, dvojtretinovou, alebo jednoduchou väčšinou hlasov. Jednomyseľnosť je požadovaná v oblasti 2. a 3. piliera. Väčšina hlasov je potrebná len pri hlasovaniach o procedurálnych otázkach a niektorých aspektoch spoločnej obchodnej politiky, ako napr. antidumpingová ochrana. Väčšina rozhodovaní sa vykonáva na základe kvalifikovanej väčšiny, kedy hlasy členských štátov majú rôznu váhu v závislosti od počtu obyvateľov.
Predsedníctvo v Rade je rotujúce. Rade predsedá postupne každý členský štát, o poradí predsedníckych štátov rozhoduje Rada jednomyseľne, naposledy sa uzniesla rozhodnutím 2007/7/ES o poradí štátov na obdobie rokov 2007 až 2020. Slovensku bolo určené predsedníctvo Rady EÚ na obdobie od 1. júla do 31. decembra 2016.
Európska komisia.
Európska komisia sleduje záujmy Európskej únie ako celku, komisári teda nemajú prihliadať k záujmom jednotlivých krajín. Najväčšiu právomoc má v 1. pilieri, má právo iniciovať návrhy zákonov a dohliada na dodržiavanie prijatých zmlúv. Vypracúva taktiež návrh rozpočtu EÚ a kontroluje jeho plnenie. Ďalej komisia zastupuje EÚ pri medzinárodných rokovaniach a má právo, v súlade s mandátom schváleným Radou Európskej únie, vyjednávať s tretími štátmi dohody. Má významné právomoci pri prijímaní nových členov do Únie a zaisťuje kontakty s nečlenskými štátmi EÚ. 
Na základe Zmluvy z Nice má každá krajina jedného komisára, v súčasnosti je ich teda 27. Európska komisia rozhoduje na základe väčšiny hlasov. Sídlo má v Bruseli.
Európsky parlament.
Európsky parlament funguje ako kontrolný a poradný orgán Európskej únie. Schvaľuje zloženie Európskej komisie a má právo kontrolovať jej činnosť, podieľa sa na tvorbe zákonov, vyslovuje súhlas s medzinárodnými zmluvami a prijímaním nových členských štátov. Má taktiež značné právomoci v oblasti spoločného rozpočtu EÚ. 
Európsky parlament má 705 poslancov vrátane predsedu, ktorí sú od roku 1979 volení obyvateľmi EÚ na obdobie päť rokov. Poslanci majú teda možnosť združovať sa do poslaneckých klubov na základe politickej príslušnosti, nie sú preto rozsadení podľa národností. Sídlom EP je Štrasburg, ale parlament pracuje taktiež v Bruseli a Luxemburgu. Európsky parlament sa uznáša prostou väčšinou. Je jedinou nadnárodnou inštitúciou, ktorej poslanci sú volení v demokratických, priamych a všeobecných voľbách v jednotlivých členských štátoch EÚ.
Európska rada.
Európska rada (pozor na zámenu s Radou Európskej únie, alebo Radou Európy) je najvyšší politický orgán EÚ a zasadá dva razy do roka. Skladá sa z hláv štátov a predsedov vlád členských štátov EÚ, svojho predsedu a predsedu Európskej komisie. Rozhoduje o najzávažnejších politických a ekonomických otázkach a vymedzuje smery, ktorými sa má Únia uberať.
Ďalšie inštitúcie.
Súdny dvor dbá na dodržiavanie európskeho práva a je významným kontrolným orgánom EÚ. Má sídlo v Luxemburgu.
Európska investičná banka poskytuje verejným i súkromným subjektom dlhodobé pôžičky na kapitálové investície. Sídlo banky je v Luxembursku, s pobočkami v Aténach, Lisabone, Londýne, Madride a Ríme.
Európsky investičný fond pomáha s rozširovaním transeurópskych infraštruktúr a poskytuje záruky na pôžičky malým a stredným podnikom. Sídli v Luxemburgu. 
Európsky ombudsman sa zaoberá sťažnosťami na činnosť orgánov a inštitúcií EÚ. Sídli v Štrasburgu. 
Európska centrálna banka je kľúčovou inštitúciou pre činnosť Európskej menovej únie. Sídli vo Frankfurte nad Mohanom.
Významné poradné a konzultatívne orgány Európskej únie sú Hospodársky a sociálny výbor a Výbor regiónov.
Ekonomika.
V roku 2006 bol súčet HDP členských krajín EÚ najväčší na svete (13,84 biliónov USD).
Európska ekonomika má dlhodobé aktívne saldo bežného účtu platobná bilancia s nízkou infláciou (zvlášť v krajinách bývalej „pätnástky“); už niekoľko rokov však zažíva ekonomickú stagnáciu a s tým spojenú relatívne vysokú nezamestnanosť. Je potreba povedať, že medzi jednotlivými štátmi existujú významné rozdiely ako v ekonomickej vyspelosti, tak aj v ostatných ekonomických ukazovateľoch. Väčšina hospodárskych aktivít je buď koordinovaná (napr. sociálna politika), alebo je úplne v právomoci inštitúcií Európskej únie (napr. obchodná politika). 
Všetky štáty Európskej únie sú zapojené do jednotného vnútorného trhu, čo znamená, že: 
19 krajín EÚ (Francúzsko, Nemecko, Rakúsko, Fínsko, Belgicko, Holandsko, Luxembursko, Grécko, Taliansko, Španielsko, Portugalsko, Írsko, Slovinsko, Malta, Cyprus, Slovensko, Estónsko, Lotyšsko a Litva) zaviedlo spoločnú menu euro (tzv. tretia etapa hospodárskej a menovej únie) j. Nutnou podmienkou pre zavedenie eura je splnenie maastrichtských kritérií:
Rozpočet EÚ.
Rozpočet Európskej únie je určený k financovaniu politiky EÚ, administratívnym výdavkom európskych inštitúcií a na ďalšie účely. Na rozdiel od národných rozpočtov musí byť vždy „vyrovnaný“, nepripúšťajú sa teda rozpočtové deficity. Na základe uznesenia Rady v období 1999-2006 nesmú výdavky rozpočtov prekročiť 1,27 % HDP Únie (podiel výdavkov národných rozpočtov na HDP jednotlivých členských štátov sa pritom pohybuje okolo 40 %). Návrh rozpočtu vypracúva Komisia a predkladá jej schválenie Rade. Európsky parlament je oprávnený návrh pozmeniť.
Príjmy rozpočtu tvoria prevažne "odvody založené na HDP členských krajín" (73,0 %), ďalej potom "colné poplatky a poľnohospodárske dovozné dávky" (11,5 %) a "podiel na daniach z pridanej hodnoty (DPH) členských krajín" (14,4 %).
Výdavky rozpočtu tvoria výdavky na "poľnohospodárstvo" (42,9 %), "štrukturálne fondy a kohézny fond" (35,6 %), "vnútornú politiku" (7,4 %), "zahraničné aktivity" (4,3 %), "administratívu" (5,2 %), "rezervy" (0,4 %) a "predvstupová pomoc" (2,9 %)

</doc>
<doc id="2663" url="https://sk.wikipedia.org/wiki?curid=2663" title="Slovenské ŠPZ">
Slovenské ŠPZ



</doc>
<doc id="2671" url="https://sk.wikipedia.org/wiki?curid=2671" title="Park kultúry a oddychu (Bratislava)">
Park kultúry a oddychu (Bratislava)

Park kultúry a oddychu (PKO) bolo kultúrne zariadenie v Bratislave nachádzajúce sa na nábreží Dunaja v mestskej časti Staré Mesto. Konali sa tu pravidelné kultúrne a spoločenské podujatia, ako aj výstavy a veľtrhy. 
PKO oficiálne otvorili 30. apríla 1955. Pôvodne to boli administratívne budovy, projektované pre Dunajské veľtrhy. Bolo to najskôr miesto výstav (napríklad aj Flóra Bratislava), neskôr (od 1975) Bratislavské džezových dní, Bratislavskej lýry (od 1966), legendárnych koncertov, tanečných škôl, zábav, venčekov pre celé generácie. Svoju domovskú scénu tu malo Radošinské naivné divadlo a súčasťou bol aj astronomický úsek. V Bratislave sa vtedy nenachádzalo žiadne astronomické observatórium ani planetárium.
Od roku 1939 sa plánovalo presťahovať Medzinárodný dunajský veľtrh, ktorý sa v 1939 konal na mieste, kde v súčasnosti stojí Eurovea, na horný úsek Dunaja v Bratislave k ceste do Karlovej Vsi. Pri výstavbe dopravného tunela pod hradným kopcom vytvorili z výlomového materiálu 80 metrov široký a takmer kilometer dlhý násyp, ktorý sa stal pozemkom pre plánovanú výstavbu veľtržného areálu. Areál PKO bol projektovaný v rokoch 1943 – 1948 architektmi Pavlom Andríkom, Jánom Štefancom a Kamilom Grossom.
V objekte sa nachádzal obraz "Dožinky" od akademického maliara Františka Gajdoša. Na priečelí boli umiestnené sochy, ktoré vytvoril akademický sochár Tibor Bártfay.
Kauza predaja PKO.
V roku 2005 mestské zastupiteľstvo na základe odporúčania magistrátu (primátor: Andrej Ďurkovský) predalo pozemky pod budovou PKO firme Henbury Development bez verejnej súťaže a verejnej diskusie. Pozemky na nábreží s rozlohou 29 400 metrov štvorcových predali za takmer 9,33 mil. € (Firmu Henbury Development tvoria spoločnosti J&amp;T Cresco Group), ktorá v roku 2006 dostala búracie povolenie na budovu. Proti búraniu vznikla petícia, ktorú podpísali aj známe osobnosti z oblasti kultúry. Pri PKO prebehla výstavba komplexu River Park a plánuje sa výstavba komplexu River Side, pričom PKO bude s najväčšou pravdepodobnosťou zrušené alebo veľmi obmedzené, pričom mnohé tu organizované podujatia nebude možné uskutočňovať inde, pretože v Bratislave na to momentálne neexistujú vhodné priestory ani podmienky. Ako jedna z náhrad PKO bude slúžiť komplex s názvom Auditórium a Sklad č. 7 pri komplexe Eurovea na nábreží Dunaja.
V roku 2015 prišlo ku mimosúdnej dohode mesta s developerom Hernbury Development vlastniacim pozemky pod PKO. Developer dostal povolenie na zbúranie budov a výstavbu komplexu River Park II za prísľub, že zainvestuje do mestskej promenády, zachová cenné artefakty, ako sú sochy na priečelí, a v rámci projektu vznikne námestie, na ktorom developer postaví planetárium a mediatéku.
Budovy PKO developer začal búrať 29. decembra 2015. Búranie, ktoré trvalo 6 rokov, bolo ukončené 29. januára 2022.

</doc>
<doc id="2672" url="https://sk.wikipedia.org/wiki?curid=2672" title="PKO">
PKO



</doc>
<doc id="2673" url="https://sk.wikipedia.org/wiki?curid=2673" title="Bratislava – mestská časť Petržalka">
Bratislava – mestská časť Petržalka

Bratislava – mestská časť Petržalka (iné názvy: Bratislava-Petržalka, Mestská časť Petržalka, Petržalka; , , ) je mestská časť Bratislavy s najväčším počtom obyvateľov a jedna z najhustejšie obývaných oblastí na Slovensku i v strednej Európe. 
Pôvodne to bola vidiecka obec pri Bratislave s názvom Engerau (z „užšia niva“). Nachádza sa na pravom brehu rieky Dunaj a v súčasnosti má okolo 114 000 obyvateľov. S ľavým brehom Dunaja ju spája 6 mostov – Starý most, Most SNP, Prístavný most, Most Lanfranconi, Most Apollo, ktorý bol uvedený do prevádzky v septembri 2005 a diaľničný Lužný most, dokončený v roku 2021. 
Podstatná časť územia Petržalky je zastavaná betónovými panelovými obytnými domami. Nachádzajú sa tu aj dve jazerá: štrkový Veľký Draždiak a Malý Draždiak; centrálnu zónu tvorí Chorvátske rameno, vodohospodársky kanál odvádzajúci spodnú vodu a sčasti kopírujúci trasu niekdajšieho ramena Dunaja, po ktorom má meno. Nechýba ani obchodné a zábavné centrum Aupark, obchodná zóna Danubia, priemyselná zóna v priestoroch bývalej továrne Matador a taktiež dostihová dráha, určená okrem tradičných dostihov aj na sobotnú „burzu“.
Podnebie a počasie.
Podnebie Petržalky patrí medzi najsuchšie a najteplejšie oblasti Slovenska. Vyskytujú sa tu veľké výkyvy v rámci jednotlivých rokov, mesiacov, dní, či už aj dňa a noci. Zrážok spadne ročne okolo 500 – 600 mm a vyskytuje sa priemerne 30 búrok, najmä v letnom období. Priemerná ročná teplota je okolo 10° C. Podnebie je mierne, s kontinentálnymi črtami. Letá sú teplé, teplota najteplejšieho mesiaca je v priemere 2228 °C. Teplota najchladnejšieho mesiaca v roku je v priemere −0,5 až −4 °C. V marci, apríli, septembri a októbri je veľmi premenlivé počasie s veľkými výkyvmi medzi dňom a nocou, i medzi jednotlivými rokmi. Vyskytuje sa okolo 30 dní so snehovou pokrývkou. Slnečný svit zahŕňa v priemere za jeden rok 19502000 hodín.
Parky, lesy, flóra, fauna.
V Petržalke sa nachádza niekoľko významných prírodných lokalít, ako napríklad chránená krajinná oblasť Dunajské luhy. Obľúbeným miestom oddychu je aj jazero Draždiak, ktoré slúži na rekreáciu, kúpanie a rybolov. Napriek tomu, že Petržalka je bohatá na zeleň, má po Starom Meste najmenší podiel zelenej plochy na jedného obyvateľa zo všetkých bratislavských mestských častí. Nachádza sa tu najstarší verejný park v strednej Európe, Sad Janka Kráľa, ako aj množstvo malých lužných lesíkov, Chorvátske rameno i dve jazerá. V Petržalke sa nachádza chránená krajinná oblasť, lužný les Starý háj. Petržalka patrí medzi významné lokality zimovania labutí, každoročne sa ich tu zdržuje okolo 200. Zdržuje sa tu aj veľký počet kačiek a iných vtákov, najmä v okolí Chorvátskeho ramena a obidvoch jazier.
Turistické atrakcie.
Jednou z najznámejších atrakcií Petržalky je reštaurácia UFO na Moste SNP vo výške 85 metrov a vyhliadková plošina vo výške 95 metrov, ktorá je známa aj ako symbol modernej Petržalky a Bratislavy. 
Miestne časti.
Petržalka je rozdelená na miestne časti a lokality.
Ulice a námestia.
Petržalka bola budovaná ako sídlisko, nemá teda jasne definované centrum. Za centrum Petržalky ako mestskej časti je možné považovať napríklad Námestie hraničiarov. V posledných rokoch však v Petržalke prebieha intenzívna výstavba, ktorej cieľom je premeniť Petržalku na plnohodnotné mesto. Ako príklad možno uviesť Petržalské korzo, chodník pre chodcov a cyklistov, spájajúci ľavobrežné centrum Bratislavy od Nového mosta s petržalskou medzinárodnou železničnou stanicou. „Korzo“ prechádza aj cez Nobelovo námestie, ktoré patrí medzi najznámejšie a najkrajšie petržalské námestia. Do Petržalky patrí aj nové Námestie Jána Pavla II. neďaleko Markovej ulice.
Ako centrálne korzo slúži aj okolie Chorvátskeho ramena, okolo ktorého je vybudovaný chodník po celej jeho dĺžke slúžiaci tak chodcom, ako aj cyklistom a korčuliarom.
Severná časť Petržalky patrí do plánovaného projektu celomestského centra Bratislavy, kam patrí aj nábrežie Dunaja na jeho ľavom brehu. V tejto časti Petržalky prebieha intenzívna výstavba nových moderných budov, predovšetkým v okolí Einsteinovej ulice. Premena najväčšieho sídliska na moderné mesto sa dosahuje urbanizáciou aj okolia hlavných ťahov Panónskej a Dolnozemskej. Do budúceho celomestského centra patrí predovšetkým nezastavané územie medzi Novým mostom a Starým mostom, kde je naplánovaná rozsiahla výstavba, ktorá má premeniť túto časť na atraktívne korzo. V roku 2006 sa v týchto oblastiach nachádzala divoká zeleň, predovšetkým zvyšok lužných lesov, ktoré by bolo treba vyrúbať, s čím nesúhlasí veľa obyvateľov.
Od roku 2008 sa plánuje začiatok výstavby zóny Petržalka City, ktorá má radikálne pretvoriť centrum tejto mestskej časti, pričom projekty počítajú s výstavbou vysokopodlažnej aj nízkopodlažnej zástavby a s novou zeleňou a parkmi. Dotknutá oblasť sa nachádza v okolí plánovanej električkovej trate pri Chorvátskom ramene. Táto lokalita okolo Chorvátskeho ramena bola pôvodne aj plánovaná ako centrum mestskej časti, mala tadiaľto prechádzať centrálna os Petržalky a nosný systém hromadnej dopravy, svojho času to malo byť klasické ťažké metro.
V západnej časti Petržalky, v časti Kapitulský dvor, sa zachovali niektoré ulice pôvodnej starej Petržalky, tvorené rodinnými domami.
Kultúra.
V Petržalke je niekoľko domov kultúry, prakticky v každej miestnej časti, napríklad DK Ovsište, DK Zrkadlový háj, DK Lúky, CC centrum a pod., kde pravidelne prebiehajú kultúrne podujatia a koncerty, ako aj premietania filmov. Na nábreží Dunaja sa nachádza zrekonštruované divadlo Aréna, ktoré patrí medzi veľmi významné divadlá v Bratislave. Okrem divadiel je tu aj moderné multikino Cinema City v stredisku Aupark disponujúce 12 modernými kinosálami. V Petržalke pôsobí viacero kultúrnych inštitúcií, ako napríklad Kultúrne zariadenia Petržalky (KZP), ktoré spravujú niekoľko domov kultúry, knižníc a galérií. Organizujú pravidelné podujatia, koncerty a výstavy pre všetky vekové kategórie.
Vzdelávacie inštitúcie.
V mestskej časti sa nachádza množstvo základných a materských škôl, ako aj niekoľko stredných odborných škôl a gymnázií. Významnou inštitúciou je Ekonomická univerzita v Bratislave, ktorej hlavný areál sa nachádza práve v Petržalke. Najdôležitejšou vzdelávacou inštitúciou v Petržalke je Ekonomická univerzita v Bratislave. Nachádza sa tu aj Fakulta manažmentu City University a na Tematínskej ulici 10 (v budove bývalej ZŠ) Fakulty masmédií, informatiky, ekonómie a podnikania súkromnej Bratislavskej vysokej školy práva so sídlom na Tomášikovej ulici v Ružinove. Zo stredných škôl a gymnázií medzi najdôležitejšie patria, Gymnázium Alberta Einsteina, ktoré je aj najstarším gymnáziom v Petržalke, Evanjelické lýceum, Gymnázium Mercury, Gymnázium Pankúchova (spolupráca s Venglošovou futbalovou akadémiou) a Gymnázium Kremnická. Na Hálovej ulici v priestoroch bývalej základnej školy sa nachádza stredná priemyselná škola elektrotechnická, ktorá sa predtým nachádzala na Markovej ulici. Na Hálovej sídli aj Slovenská pedagogická knižnica. Na Dudovej ulici sa nachádza obchodná akadémia.
Architektúra.
Hoci väčšina územia modernej Petržalky je zastavaná obytnými panelovými bytovkami s výškou 4 až 12 podlaží, nachádza sa tu aj niekoľko moderných kostolov, najnovším je katolícky Kostol Svätej rodiny na budúcom námestí pri Chorvátskom ramene. Okrem bytových domov a kostolov sa tu nachádza niekoľko moderných výškových budov. Najvyššou budovou v Petržalke je Aupark Tower s výškou 96 metrov pri Auparku, dvojica veží Technopol s výškou 90 metrov na Kutlíkovej ulici a výšková budova výstaviska Incheba Expo na Einsteinovej ulici s výškou 85 metrov.
V Petržalke sa nachádza aj časť pôvodnej výstavby rodinných domov, ktoré tu ostali ešte z čias starej Petržalky. Táto pôvodná výstavba sa nachádza hlavne v časti Dvory, v blízkosti kúpaliska Matador.
Na Viedenskej ceste sa kedysi nachádzal starý kostol, ktorý bol zbúraný v roku 1935 kvôli rozšíreniu cesty pri prestavbe električkovej trate.
Gastronomické zariadenia.
Na nábreží Dunaja sa okrem historickej budovy divadla Aréna nachádza aj novootvorená reštaurácia Au Café, ktorá sa tu nachádzala ešte za čias starej Petržalky a bola znovu otvorená v roku 2003, ako aj objekt reštaurácie Leberfinger, ktorý má asi 250-ročnú minulosť. V blízkosti je aj dobová reštaurácia Aušpic a reštaurácia "Mýtny domček". V novej polyfunkčnej budove postavenej medzi Jantárovou cestou a Krasovského ulicou, susediacou so Sadom Janka Kráľa, je nová reštaurácia Pri Starom moste.
Na území dnešnej Petržalky sa samozrejme nachádza nespočetné množstvo gastronomických zariadení, od jednoduchých občerstvení, napr. Nonstopka v Ovsišti, až po luxusné reštaurácie, ako napr. Fou Zoo. Najviac gastronomických zariadení je typu pizzeria. Nachádzajú sa tu aj siete fastfoodov svetových značiek, napr. McDonald's v Auparku, na Budatínskej ulici a v Danubii, KFC v Auparku a v Relaxxe alebo Pizza Hut taktiež v najväčšom obchodnom centre mestskej časti.
Veľkej obľube, najmä v letných mesiacoch, sa teší Rančík u Kanga, sídliaci na Starohájskej ulici v tesnej blízkosti Petržalskej hrádze. Na obrovskom pozemku sa nachádzajú drevené budovy, ktoré pochádzajú ešte z čias starej Petržalky, ako aj veľké detské ihrisko, ihrisko pre pétanque, vonkajšie plochy so stolmi a grilom, na ktorom sa pripravujú domáce zabíjačkové špeciality, ako aj kultúrne vložky rôznych DJ-ov a zábavových hudobných skupín.
Turistika a šport.
V Petržalke je veľa možností na šport, hlavne na cyklistiku a in-line korčuľovanie. Cez Petržalku, Jarovce, Rusovce a Čunovo vedie medzinárodná Dunajská cyklistická cesta, ktorá spája Maďarsko a Rakúsko. Cesta sa začína pri hranici s Rakúskom, pokračuje pri nábreží Dunaja, Jarovce, Rusovce, Čunovo a vedie až do Gabčíkova.
Šport.
V Petržalke je veľa možností na tenis, pôsobí tu klub TJ Iskra Petržalka, ktorý disponuje športovým areálom pri ZŠ Budatínska. V bývalom areáli TJ Iskra pri Matadore sa nachádza aj otvorené Kúpalisko Matadorka. Ako populárne prírodné kúpalisko slúži umelé jazero Veľký Draždiak a v jeho okolí sa nachádza dostatok možností na tenis, volejbal, ako aj iné športy. V Petržalke sídli aj futbalový klub FC Petržalka, ktorý hrá svoje domáce zápasy na štadióne na Mladej garde. Klub má bohatú históriu a v minulosti pôsobil aj v najvyššej slovenskej lige.
Pri cyklistickej ceste smerom do Čunova pri Prístavnom moste sa nachádza jazdecký klub a jazdecký areál, ktorý sa každoročne využíva aj na medzinárodné jazdecké súťaže.
Na Vlasteneckom námestí a na Pankuchovej ulici sa nachádzajú športové haly, kde je možné napríklad hrať bedminton, alebo sálový futbal počas celého roka. Na Tupolevovej ulici sa nachádza Petržalská plaváreň prístupná verejnosti a Petržalské bowlingové centrum.
Športové kluby.
V Petržalke pôsobí známy futbalový klub FC Petržalka 1898. Predchodca Artmedie bol založený ešte v 19. storočí, vtedy patril k najsilnejším vidieckym klubom Uhorska. Klub hral 2 roky v 1. česko-slovenskej lige. Najväčší úspech dosiahol v roku 2005, majstrovský titul a pod názvom Artmedia Bratislava sa prebojoval do hlavnej fázy Champions League, čo sa dovtedy podarilo len jedinému slovenskému klubu - 1. FC Košice (v roku 2010 sa tento úspech podaril aj klubu MŠK Žilina). FC Petržalka však bol dlho jediným slovenským klubom, ktorý sa v ére samostatnosti zúčastnil jarnej fázy niektorej z európskych súťaží. Až v roku 2023 ho napodobnil Slovan Bratislava účasťou vo vyraďovacej fáze Konferenčnej ligy.
Bývalý štadión FC Artmedia sa nachádzal v blízkosti Sadu Janka Kráľa pri Starom moste, kde tento klub sídlil od svojho založenia v roku 1898. 5.8.2012 v stretnutí s juniormi Nitry prvýkrát otvoril svoje brány nový štadión v areáli bývalej ZŠ na ulici M.C.Sklodowskej 1 v Ovsišti s plánovanou kapacitou 3 601 divákov (v súčasnosti cca 1500 sediacich). Od školského roku 2011/2012 tu takisto vznikla nová Súkromná športová stredná odborná škola - odbor športový manažment a výživa a šport.
Momentálne FC Petržalka pôsobí v 2. lige, kde bojuje o popredné priečky. 
Okrem futbalu je v Petržalke basketbalový tím hrajúci svoje zápasy v DK Lúky.
Zábava a voľný čas.
Na nábreží Petržalky sa od konca 19. storočia až do konca 90. rokov nachádzal jediný stály lunapark v Bratislave, v rokoch 2003 až 2004 bol zrušený, aby bol neskôr postavený inde. Zatiaľ nie je známe miesto, kde sa v budúcnosti bude nachádzať a čo bude na mieste bývalého lunaparku na Tyršovom nábreží stáť. Na tomto nábreží odspieval svoj koncert aj Sir Elton John v roku 2005. V lete sa tu nachádzala T-com piesočnatá pláž, kde mohli ľudia relaxovať.
Kedysi sa pri Dunaji nachádzalo prírodné kúpalisko Lido, ktoré fungovalo predtým, ako bolo postavené Kúpalisko Tehelné pole. Začiatkom 60. rokov sa vybudovalo ďalšie letné kúpalisko Matador, s 50m plaveckým bazénom, menším 25m bazénom a dvomi detskými plytkými bazénmi. S menšími prestávkami funguje dodnes.
Kedysi sa na území Petržalky nachádzali aj dve kiná, Partizán a Iskra. Kino Partizán stálo na mieste dnešného Auparku a slúžilo svojmu účelu do roku 1982, kedy sa budova v rámci hromadnej asanácie pôvodnej zástavby zbúrala. Kino Iskra bolo vybudované začiatkom 60. rokov 20. storočia a stálo v blízkosti Kostola Povýšenia svätého Kríža. Takisto ho zbúrali v roku 1982. Po vybudovaní panelovej zástavby v 80. rokoch sa vybudovali v Petržalke tri domy kultúry: Ovsište, Zrkadlový Háj a Lúky, ktorých kinosály nahradili niekdajšie kiná. Po vybudovaní multiplexu s 12 kinosálami v nákupnom stredisku Aupark sa premietajú filmy len v DK Zrkadlový Háj. V roku 2022 bolo zdigitalizované a vynovené kino v DK Lúky a opäť sa premieta aj v tejto sále.
Obchodná sieť.
Najznámejším nákupným centrom v Petržalke je nákupné centrum Aupark pri Sade Janka Kráľa, ku ktorému bola neskôr dostavaná sporná 22 poschodová budova Aupark Tower. Ďalším dôležitým obchodným centrom mestskej časti je Galéria Petržalka s hypermarketom Tesco a s inými obchodnými prevádzkami. V bezprostrednej blízkosti sa nachádza OC Danubia, ktorá obsahuje elektro Nay, LIDL, Kaufland a ďalšie menšie prevádzky. Neďaleko centra Danubia sa na Kopčianskej ulici nachádza aj známy veľkoobchod s výpočtovou technikou Agem a krytá farmárska tržnica so supermarketom Kraj od spoločnosti Terno. Obyvatelia Petržalky majú tiež k dispozícii hypermarket Kaufland pri Chorvátskom ramene, 3 supermarkety Lidl a 4 prevádzky siete Billa. 
V novovznikajúcej štvrti Slnečnice na juhu Petržalky sa nachádza obchodná zóna Slnečnice Market. 
V blízkosti Starého mostu v Petržalke je najväčší elektroobchod na Slovensku TPD.
Dôležité inštitúcie.
Sídli tu veľa štátnych aj súkromných inštitúcií s celomestskou aj celoštátnou pôsobnosťou.
Súkromné inštitúcie.
Medzi najdôležitejšie inštitúcie v Petržalke patrí výstavisko Incheba Expo, čo je najväčšie výstavisko na Slovensku, v ktorom sa každý rok koná najväčší veľtrh stavebníctva Coneco. V súčasnosti vďaka svojej kapacite slúži aj ako univerzálny priestor na konanie kultúrnych a spoločenských akcií. 
Pôsobia tu súkromné vysoké školy Vysoká škola ekonómie a manažmentu verejnej správy v Bratislave, Vysoká škola manažmentu v Trenčíne a Paneurópska vysoká škola. 
Medzi významné spoločnosti so sídlom v Petržalke patria Eset, Penta, zdravotná poisťovňa Dôvera a komunikačný operátor UPC Broadband Slovakia.
Verejné inštitúcie.
Sídli tu Všeobecná zdravotná poisťovňa, Archív mesta Bratislavy, Ekonomická univerzita v Bratislave, Slovenská pedagogická knižnica, Národný ústav certifikovaných meraní vzdelávania, Encyklopedický ústav Slovenskej akadémie vied, Národný bezpečnostný úrad, Záchranná zdravotná služba Bratislava a Univerzitná nemocnica Bratislava – Nemocnica svätého Cyrila a Metoda.
Inštitúcie pôsobiace v minulosti.
V minulosti bol hlavným priemyselným petržalským podnikom výrobný podnik Matador ako výrobca chemických výrobkov. Do roku 2017 tu sídlil aj významný vydavateľ periodickej tlače Spoločnosť 7 Plus a Oddelenie cudzineckej polície PZ Bratislava. Do roku 2016 tu pôsobil Krajský dopravný inšpektorát v Bratislave na Kopčianskej ulici.
Občianska vybavenosť.
Petržalka disponuje okrem siete obchodov a prevádzok služieb aj nemocnicou na Antolskej ulici pri jazere Veľký Draždiak a niekoľkými knižnicami. Veľa menších obchodných prevádzok a firiem ponúkajúcich služby má sídlo priamo v spoločných priestoroch v zástavbe panelových obytných domov. Prakticky každý obytný dom obsahuje niekoľko prevádzok či už predajných, alebo nepredajných, napríklad kaderníctvo, solárium a pod.
Spoločenské problémy.
Petržalka bola po roku 1989 známa mierne vyššou kriminalitou ako ostatné mestské časti. Podľa istých názorov bola Petržalka rajom drogových dílerov, čo bolo zapríčinené vekovým zložením obyvateľstva. V súčasnosti je situácia definitívne odlišná, čo je spôsobené realizáciou projektu „Bezpečné bývanie“, kedy sa domy uzatvorili a zamkli pomocou DEK kľúčov schopných sledovať vstup a výstup obyvateľov domu v spojení s kamerovým systémom monitorujúcim priestory a okolie domu. Istú rolu zohralo aj to, že byty si postupne ľudia odkúpili do vlastníctva a zároveň zmenili prístup k vlastnému majetku. Kriminalita v Petržalke sa nijako výrazne nelíši od ostatných mestských častí a má stále klesajúcu tendenciu.
Doprava.
Hlavnými cestnými ťahmi v Petržalke sú cesty Panónska, Dolnozemská a Einsteinova. Najmä okolo Panónskej prebieha rozsiahla výstavba nových objektov, vyvíja sa aj Einsteinova ulica. Cez Petržalku uprostred Einsteinovej ulice prechádza diaľnica D1, spájajúca hraničný prechod s Rakúskom s diaľnicou smerom na Žilinu. Diaľnica prechádza cez Prístavný most a napája sa aj na Most Lanfranconi.
V prvej polovici 20. storočia cez Petržalku premávala pravidelná linka na električkovej trati z Bratislavy do Viedne cez Starý most. Po rekonštrukcii po moste opäť vedie električková doprava v smere do Petržalky.
Na Kopčianskej ulici pri začiatku Petržalského korza je na slovenské pomery moderne prebudovaná železničná stanica Bratislava-Petržalka, odkiaľ sa dá dostať do Viedne moderným vlakom Bombardier Talent rakúskych železníc. Táto železničná linka čiastočne nahrádza zrušenú električkovú linku do Viedne. Ďalšou linkou je aj pravidelný vlak do prihraničných maďarskych obcí Rajka a Hegyeshalom. Z tejto železničnej zastávky premáva aj niekoľko osobných vlakov do východnej časti Bratislavy alebo do Senca. 
Mestská hromadná doprava v Petržalke je zabezpečovaná autobusmi a električkami, prvá časť petržalskej električkovej trate bola dokončená v roku 2016. Táto trať spája Petržalku s centrom Bratislavy a vedie od Jungmannovej cez Starý most a Šafárikovo námestie, kde sa napája na sieť električiek.Od decembra 2016 premáva električka do Petržalky cez Starý most. V júli 2024 bola dokončená druhá etapa trate po Bosákovej ulici až po Janíkov dvor. V súčasnosti je pred dokončením predĺženie trate až po tzv. Južné mesto do novej štvrti Slnečnice.
Napriek tomu, že je Petržalka lokalizovaná na opačnom brehu Dunaja ako centrum mesta, spojenie s ním je pomerne rýchle, zo zastávky Aupark sa dá dostať autobusom na zastávku Zochova cez Most SNP za 2 minúty. Do Starého Mesta je z Petržalky pomerne jednoduchý prístup prostredníctvom autobusov, ktoré premávajú cez 4 mosty alebo električkou cez zrekonštruovaný Starý most. Na prístup do užšieho centra sa používajú hlavne 3 mestské mosty, teda Most SNP, Starý most a Most Apollo. Pre tranzitnú dopravu zase 2 diaľničné mosty, Most Lanfranconi a Prístavný most.
Dejiny.
Obce na území dnešnej Petržalky.
Na území dnešnej mestskej časti Petržalka sa v minulosti okrem samotnej (v tej dobe samostatnej) obce Petržalka nachádzali aj časti území 3 susedných samostatných obcí. Dejiny dnešnej mestskej časti Petržalka pozostávajú teda prísne vzaté nielen z dejín samotnej obce Petržalka, ale aj z dejín týchto troch susedných obcí. Konkrétne sa na území dnešnej Petržalky pred vznikom Česko-Slovenska (presnejšie: do roku 1919/1923) nachádzali územia týchto obcí:
Vtedajšia obec (mesto) Bratislava bola k Česko-Slovensku definitívne pripojená (čiže dobytá) medzi koncom decembra 1918 a prvými dňami januára 1919, boli však z nej pripojené len územia na ľavom brehu Dunaja. Územie celej dnešnej Petržalky zhruba severne od miesta kde diaľnica D2 križuje dnešnú Kopčiansku ulicu a severne od dnešných južných Lúk (teda územie uhorskej obce Petržalka a častí uhorských obcí Bratislava, Kittsee a Prievoz) bolo k Česko-Slovensku pripojené (dobyté) 15. augusta 1919; z tohto dobytého územia bolo dovtedajšie územie Kittsee pripojené k vtedajšej obci Petržalka. V júli 1920 nadobudla účinnosť Saintgermainská zmluva, ktorá zhruba potvrdila spomínanú hranicu ČSR (a teda aj Petržalky) voči Rakúsku obsadenú 15.8.1919 a na juhu stanovila bod styku hraníc štátov ČSR-Rakúsko-Maďarsko (a teda aj juhozápadný bod hraníc vtedajšej Petržalky) trochu južnejšie - 1 km západne od sídla Janíkov dvor (Antonienhof). V júli 1921 nadobudla účinnosť Trianonská zmluva, ktorá stanovila hranicu medzi ČSR (a teda aj vtedajšou Petržalkou) a Maďarskom nejasne niekde na úrovni sídla Janíkov dvor. V roku 1923 bola vykonaná úprava hraníc v tejto oblasti do súčasnej podoby, čiže od roku 1923 západná a južná hranica Petržalky (ktorá bola do roku 1947 v plnom rozsahu zhodná s hranicou Česko-Slovenska) prebieha tam, kde aj dnes, čo znamená, že sa oproti roku 1920/1921 posunula väčšinou mierne na juh.. 
Od 10.10.1938 do 4.4.1945 celé dovtedajšie česko-slovenské územie na pravom brehu Dunaja (t.j. dovtedajšia Petržalka, dovtedajšia pravobrežná Bratislava a dovtedajší pravobrežný Prievoz) patrilo podľa Mníchovskej dohody do Nemecka. V Nemecku obec Engerau (tak v Nemecku znel staronový oficiálny názov dovtedajšej Petržalky) zahŕňala nielen dovtedajšie územie Petržalky, ale celé pripojené dovtedajšie česko-slovenské pravobrežné územie, čiže územie celej dnešnej Petržalky (zrejme vrátane území, ktoré do r. 1919/1923 patrili pod Kittsee). V apríli 1945 bol obnovený faktický a právny stav z obdobia pred 10. 10. 1938, čiže boli obnovené hranice medzi štátmi, obcami a časťami Bratislavy v stave v lete roku 1938. 
V roku 1946 bola obec Petržalka (vtedy teda už vrátane bývalých území Kittsee) a (celá) obec Prievoz pripojená k obci (mestu) Bratislava. V 50. rokoch 20. storočia (alebo v roku 1949?) bolo v rámci Bratislavy k Petržalke pripojené dovtedajšie pravobrežné územie Bratislavy (t.j. najmä Pečňa, Sad Janka Kráľa a Starý háj) a pravobrežné územie Prievozu . Týmto aktom územie Petržalky získalo prakticky dnešnú podobu.
Treba poznamenať, že mestská časť Petržalka dnes prísne vzaté nepokrýva úplne celý pravý breh Dunaja v Bratislave, pretože úzky pás brehu Dunaja medzi štátnou hranicou s Rakúskom a Mostom Lanfranconi patrí do mestskej časti Karlova Ves (ide o parcely č. 1381-1389). 
Názvy.
Najstaršia písomná zmienka.
Najstaršia menovitá zmienka o objektoch na území dnešnej Petržalky je v listine z roku 1225 (niekedy sa nesprávne uvádza rok 1222), ktorá spomína hneď niekoľko geografických objektov z územia dnešnej Petržalky. Medzi nimi sa uvádza aj: 
Doložené historické názvy.
Príklady doložených historických názvov obce Petržalka (resp. pôvodne len alebo aj názov ostrova či nivy (po nemecky Au), na ktorom/-ej neskôr vzniklo sídlo Petržalka) sú:&lt;br&gt;
V nemčine: 
V latinčine:
V maďarčine: 
V slovenčine: 
O historických názvoch ďalších území, sídiel a obcí na území dnešnej Petržalky pozri napr. Ovsište, Prievoz, Starý háj, Kapitulský dvor, Kittsee.
Etymológia názvov.
Nemecký názov Engerau je doložený v rôznych variantoch od 17. stor. (pozri vyššie), i keď jeho náznak vidno už k roku 1564 (tvar Enngerl). Engerau znamená doslova "užšia/úzka niva" alebo "úzky/užší ostrov", ale môže ísť aj len o skomoleninu staršieho názvu Ungerau (etymológiu Ungerau pozri vyššie v zozname). Podľa Mateja Bela (text z roku 1735) "...ostrov...niektorí... podľa polohy nazývajú Engerau [t.j. užšia niva], pretože rieka ho občas stláča do úzkeho priestoru. Iní však dávajú prednosť výkladu, že názov pochádza od Maďarov/Uhrov [v origináli: Hungaros], akoby chybnou výslovnosťou slova Ungerau vzniklo Engerau. Nech už je to s jeho pomenovaním akokoľvek, teraz sú tam doma Nemci a iba veľmi malý počet Maďarov, ba takmer žiadni, iba tí, čo sa inde naučili reč, alebo tu slúžia u Nemcov". Podľa Horváth 1990 názov Engerau pochádza z toho, že "pred reguláciou Dunaja dunajské ramená tu vytvárali úzky ostrov a tak sa zmenili zvukovo veľmi blízke pomenovania Ungerau na Engerau". 
Slovenský názov Petržalka (resp. spočiatku aj Petrželka) je prvýkrát doložený v slovenských novinách z 15. 8. 1919 pri príležitosti obsadenia Petržalky Česko-Slovenskom a v roku 1920 sa tvar Petržalka stal aj oficiálnym názvom. Nie je isté, či názov vznikol až v roku 1919 ako novotvar alebo či bol už predtým v miestnom slovenskom prostredí známy. Takisto existuje viacero názorov na jeho pôvod: Podľa jednej teórie názov Petržalka vznikol až v 20. storočí a odvodzuje sa od nárečovej podoby názvu petržlenu – ako petržal/petržel. Súvisí s tým, že obyvatelia obce sa venovali aj poľnohospodárstvu (mali záhrady) a na trhu v Bratislave predávali okrem iného aj petržlen. Podľa inej teórie je názov skomolenia mena správcu pálfiovského majetku Petra Zalku. 
Dejiny do 60. rokov 20. storočia.
V roku 1866 mala Petržalka 594 obyvateľov a 103 domov. V roku 1920 tu žilo 10-tisíc obyvateľov, pred druhou svetovou vojnou 20-tisíc.
Petržalka bola z dopravného hľadiska prvýkrát permanentne spojená s Bratislavou v roku 1891, keď bol postavený prvý železničný most. Predtým existovali iba drevené mosty, ktoré boli často poškodzované povodňami a mrazom.
Po pripojení k Česko-Slovensku 14. augusta 1919 to bola najväčšia dedina v krajine, pričom mala viac obyvateľov ako niektoré väčšie mestá (napr. Senica, Martin, Lučenec, Poprad, Zvolen a pod.). Pred prvou svetovou vojnou a medzi vojnami tu žili predovšetkým Nemci, okrem toho Slováci, Česi, Maďari, Židia, Bulhari, Chorváti a Rómovia.
V roku 1938 bola pripojená k nacistickému Nemecku na základe Mníchovskej dohody, po druhej svetovej vojne bola však vrátená Česko-Slovensku. V roku 1946 sa oficiálne stala súčasťou Bratislavy, vtedy mala 106 ulíc, pričom názvy boli z veľkej časti rovnaké ako názvy ulíc v Bratislave a preto v roku 1950 došlo k ich hromadnému premenovaniu.
Panelová výstavba (od 70. rokov 20. storočia).
Koncom 60. rokov 20. storočia, keď bol primátorom Milan Hladký, sa vypísala medzinárodná súťaž na riešenie mestského sektoru Bratislava-Petržalka. Riešené územie malo rozlohu 1806 ha a ohraničoval ho tok Dunaja a predpokladaný odtokový kanál. Územie bolo charakteristické existujúcim rozsiahlom parkom a zeleňou záhrad i lesných masívov. V riešení štúdie malo byť čo najviac rešpektovaný ráz územia v celkovom obraze mesta. Program stavby požadoval riešiť:
Urbanistická súťaž mestského sektoru Bratislava-Petržalka bola asi najvýznamnejšou slovenskou urbanistickou súťažou storočia, a výsledky tejto súťaže sa aj realizovali. Súťaž vzbudila mimoriadny ohlas, svedčí o tom aj to, že súťažné podmienky si vyžiadalo okolo 700 záujemcov z celého sveta. Súťaž vypísala Rada Mestského národného výboru k 15. júnu 1966 s termínom odovzdania 15. apríla 1967. Súťaž bola verejná a anonymná. Právoplatne sa na súťaž zaregistrovalo 310 účastníkov z 28 krajín. No v stanovenom termíne došlo 84 návrhov z 19 krajín. Na najvyššom mieste bola udelená tretia cena kde sa ocitlo päť návrhov. Záverečnú podobu vypracovali Jozef Chovanec a Stanislav Talaš so spolupracovníkmi. Neskôr sa však Chovanec vzdal účasti na projekte, no napriek tomu sa podarilo základnú funkciu naplniť. S asanáciou pôvodnej zástavby sa začalo už v roku 1972, posledné obytné domy boli zbúrané ešte pred novembrom 1989. Prvé panelové domy začali slúžiť svojmu účelu už v roku 1977.
Zdroje tejto kapitoly: 
Národnostné zloženie.
1910:
1991:
2001:
2011:

</doc>
<doc id="2674" url="https://sk.wikipedia.org/wiki?curid=2674" title="Bratislava – mestská časť Ružinov">
Bratislava – mestská časť Ružinov

Bratislava – mestská časť Ružinov (iné názvy: Bratislava-Ružinov, Mestská časť Ružinov, Ružinov; , "/Ruzsinó") je mestská časť Bratislavy v okrese Bratislava II, ktorá leží východne od centra. Svojou rozlohou a počtom obyvateľov 72 173 a patrí k najväčším zo 17 mestských častí Bratislavy. Starostom mestskej časti je Martin Chren (nezávislý).
Geografia.
Poloha.
Ružinov sa nachádza na východe Bratislavy. Leží na ľavom brehu Dunaja. Na západe hraničí s mestskými časťami Staré Mesto a Petržalka, na severozápade s Novým Mestom, na severe s Vajnorami, na východe s obcami Ivanka pri Dunaji, Most pri Bratislave, a s mestskými časťami Vrakuňa a Podunajské Biskupice, s ktorými Ružinov susedí aj na juhu.
Členenie MČ.
Ružinov sa skladá z ôsmich častí – z bývalých samostatných obcí Trnávka a Prievoz, sídlisk Nivy, Štrkovec, Trávniky, Ostredky a Pošeň a priemyselnej časti Vlčie hrdlo.
Mestská časť je rozdelená na 9 volebných obvodov – Nivy, Starý Ružinov, Ružová dolina, Štrkovec, Trávniky, Ostredky, Pošeň, Prievoz a Trnávka. 
Dejiny.
Vo východnej časti dnešného Ružinova sa ľudia usídlili približne pred 5 500 rokmi vo Vlčom hrdle (dnes je súčasťou areálu Slovnaftu). Prví známi obyvatelia sa zaoberali pastierstvom, poľnohospodárstvom a ťažbou dreva. 
V okolí Bratislavy sa cez Malý Dunaj dalo dostať cez dva brody. Pri hornom vznikla obec Prievoz, ktorá je dnes už časťou Ružinova. Erb Prievozu sa zároveň stal erbom mestskej časti.
Názov Ružinov sa objavil až začiatkom 20. storočia a pochádza z názvu "Ružový ostrov" (nem. "Rosenheim"). 
Poľnohospodársky charakter Ružinova začal v 19. storočí miznúť a objavili sa tu továreň na káble, rafinéria Apollo, Cvernovka, Danubius. Rozvoj priemyslu priniesol aj vznik robotníckych kolónií na Nivách a v Trnávke. Po 2. svetovej vojne nastal v Ružinove veľký stavebný rozvoj. Prvým sídliskom bolo 500 bytov (50. roky 20. stor.), nasledoval obrovský obytný komplex Ružinov so sídliskami Štrkovec, Ostredky, Trávniky a Pošeň (60. roky 20. stor.) a ako posledné vzniklo sídlisko Starý Ružinov (80. roky 20. stor.).
Samostatná mestská časť s vlastným vedením vznikla podľa zákona SNR číslo 377/1990 z 13. septembra 1990 o hlavnom meste SR a Štatúte hlavného mesta SR Bratislavy, ktorým sa vytvorili v Bratislave mestské časti. Od roku 1996 v Ružinove vysiela lokálna „Televízia Ružinov“ (TVR). 
Obyvateľstvo.
Národnostné zloženie.
1991:
2001:
2011:
Politika.
Súčasným starostom Ružinova je Martin Chren (nezávislý). Obecné zastupiteľstvo má 25 členov a je volené spolu so starostom na 4 – ročné volebné obdobie. OZ má taktiež 8 komisií. 
Občianska vybavenosť.
Školstvo.
V Ružinove sa nachádza množstvo štátnych, cirkevných aj súkromných školských zariadení. Sídli tu súkromná Paneurópska vysoká škola a Fakulta sociálnych a ekonomických vied Univerzity Komenského. Na Koceľovej ulici v časti Nivy sa nachádza SOŠ s odborným učilišťom pre sluchovo postihnutých, ktoré je jediné svojho druhu na západnom Slovensku.
Kultúra.
Obecná firma CULTUS Ružinov spravuje v mestskej časti štyri kultúrne domy – DK Ružinov, SD Nivy, SD Prievoz a SD Trávniky. V Ružinove existujú taktiež dve lokálne médiá, a to mesačník "Ružinovské echo" a televízny kanál "TV Ružinov." Obe vlastní spoločnosť TVR &amp; RE, ktorej 100% – ným akcionárom je MČ Ružinov.
Zdravotná starostlivosť.
Na Ružinovskej ulici sa nachádza Nemocnica s poliklinikou Ružinov, ktorú dokončili v roku 1986. Na Záhradníckej ulici sídli Špecializovaná nemocnica pre ortopedickú protetiku (ŠNOP), a okrem nej v Ružinove pôsobí aj viacero súkromných lekárov a ambulancií. 
Doprava.
Železničná doprava.
Ružinovom prechádzajú železničné trate č. 131 Bratislava – Komárno a 132 Bratislava – Hegyeshalom. Na území Ružinova sa nachádza jediná železničná stanica, a to Bratislava – ÚNS (Ústredná nákladná stanica), v ktorej ale žiadne vlaky osobnej dopravy v súčasnosti nezastavujú. V júni 2021 vyhlásili Železnice SR verejnú súťaž na stavbu tzv, Terminálu integrovanej osobnej prepravy Ružinov, ktorý sa bude nachádzať pri obratisku električiek na Astronomickej ulici. 
Cestná doprava.
Najdôležitejšími dopravnými tepnami Ružinova sú štvorprúdové ulice Ružinovská, Tomášikova, Bajkalská, Gagarinova a Prievozská. Južným a východným okrajom mestskej časti vedie diaľnica D1, na ktorej sa najmä v rannej a poobedňajšej špičke tvoria rozsiahle kolóny. 
Lodná doprava.
Medzi Mostom Apollo a Prístavným mostom sa nachádza Zimný prístav z konca 19. storočia, ktorý bol kedysi jedným z najväčších v Európe. Po bombardovaní rafinérie Apollo v roku 1944 bol značne poškodený, a tak jeho význam upadol. O niekoľko sto metrov nižšie pozdĺž toku Dunaja bol v rokoch 19751983 postavený novší prístav Pálenisko spolu s opravovňou lodí (Lodenicou).
Šport.
Ružinov ponúka mnoho priestorov na športovanie. Nachádzajú sa tu tri futbalové štadióny, a to na Sklenárovej (FC Ružinov Bratislava), Hrachovej (momentálne na ňom hrá ŠK Slovan Bratislava "B", v minulosti tu hral FK Rapid Bratislava) a na Nerudovej (SDM Domino). 
Väčšinu športovísk prevádzkuje spoločnosť Ružinovský športový klub , ktorý spravuje Areál netradičných športov na Pivonkovej ulici , kde sa nachádzajú priestory na športy ako sú streetball, nohejbal či inline hokej. Okrem toho má v správe Zimný štadión Vladimíra Dzurillu na Ružinovskej ulici , Areál hier Radosť pri Štrkoveckom jazere a viacero školských areálov, z ktorých niektoré sú prístupné pre verejnosť.
Na severovýchodnom konci mestskej časti sa nachádza obľúbené rekreačné stredisko Zlaté piesky.

</doc>
<doc id="2677" url="https://sk.wikipedia.org/wiki?curid=2677" title="Dolné hony (Bratislava)">
Dolné hony (Bratislava)

Dolné hony () sú miestna časť bratislavských mestských častí Vrakuňa a Podunajské Biskupice. Dolné hony sa rozprestierajú na okraji Podunajských Biskupíc. Okolo sa nachádzajú časti Medzi jarkami a Vrakuňa.
História.
Sídlisko vznikalo v rokoch 19741978 a vzniklo ako posledné z druhej generácie bratislavských sídlisk, do ktorých patria sídliska Dúbravka, Záluhy, Podvornice, Podháj v Lamači, Kútiky a Rovnice v Karlovej Vsi, Barónka a Záhumenice v Rači a Medzi jarkami v Podunajských Biskupiciach.
Ulice.
Všetky ulice od Železničnej po Korytnickú sú pomenované podľa slovenských riek. Ulice naľavo od Železničnej po Hradskú zasa po druhoch nekvitnúcich drevín.
Školstvo.
Na sídlisku Dolné Hony vzniklo v rokoch 19751989 šesť základných škôl. Tri vo VrakuniZŠ Rajčianska, ZŠ Železničná, ZŠ Žitavská, tri v Podunajských BiskupiciachZŠ Hronská, ZŠ Dudvážska, ZŠ Podzáhradná. V roku 1991 zanikla ZŠ Hronská a v roku 2004 ZŠ Dudvážska. V ZŠ Hronská 2 sa nachádza Gymnázium Federica Garcíu Lorcu a v ZŠ Dudvážska 6 súkromná ZŠ.
Materských škôl vzniklo na sídlisku 7Dudvážska, Latorická, Kaméliová, Toplianska, Kríková, Hnilecká, Stavbárska. V súčasnosti fungujú len MŠ Hnilecká, MŠ Kaméliová, MŠ Kríková, MŠ Bodvianska, MŠ Dudvážska, MŠ Latorická.
Vybavenie.
Obchodné reťazce:
Zdravotníctvo:
Služby:

</doc>
<doc id="2678" url="https://sk.wikipedia.org/wiki?curid=2678" title="Dlhé diely">
Dlhé diely

Dlhé diely (historický miestny názov Longital) je miestna časť v mestskej časti Karlova Ves. 
História.
Miesto, kde sa v dnešných rokoch rozprestierajú Dlhé diely, boli ešte koncom 70. tych rokov vinohrady, kde sa pestoval veľmi kvalitný vinič, ktorý bol známy ešte za čias Rakúsko-Uhorska a bol veľmi vyhľadávaný v celej monarchii. Taktiež tu boli záhrady, v ktorých sa pestovalo prevažne ovocie a to najmä Karloveské egreše, ktoré boli taktiež za Rakúsko-Uhorska známe. Začiatkom 80. tých rokov sa začala mohutná výstavba panelových domov na tomto území, čím sa navždy zrušil charakter a výzor tejto krásnej oblasti. Zanikli všetky vinohrady a dnes vinič a karloveský egreš pestuje už len pár pôvodných obyvateľov a to najmä v starej časti Karlovej Vsi.
Polohopis.
Dlhé diely sa nachádzajú v mestskej časti Karlova Ves. Sú orientované v západnej časti Bratislavy v kopcovitom teréne v blízkosti hraníc s Rakúskom, od ktorého ich oddeľuje len Dunaj. Je z nich výhľad na Bratislavu a Hainburg. Dlhé diely sa začínajú na začiatku Malých Karpát a vďaka tomu je terén Dlhých dielov veľmi kopcovitý. Hneď nad Dlhými dielmi začína Chránená krajinná oblasť Malé Karpaty.
Dlhé diely hraničia s Devínom, a Dúbravkou.
Podnebie.
Podnebie je tu ako v ostatnej časti Bratislavy teda mierne podnebie kontinentálneho charakteru. Priemerná ročná teplota je tu 10 °C. Zaujímavosťou Dlhých dielov je však častá odlišnosť počasia od zvyšných častí Bratislavy. Nakoľko sa nachádzajú v kopcovitom teréne, v jesenných dňoch je tu veľmi často hmla, no v Karlovej Vsi hmla už nie je. To isté platí aj v zime kedy tu sneží, a v iných mestských častiach Bratislavy nie.
Parky, lesy, flóra, fauna.
Dlhé diely patrili medzi bohatú časť, v ktorej bol dostatok zelene a aj dostatok trávnatej plochy. V poslednom čase však zeleň chýba – najmä kvôli rozsiahlym stavebným projektom, keďže výstavba nebola regulovaná. Na konci Dlhých dielov sa nachádza jezuitský les, na dvoroch medzi panelovými domami sú trávnaté plochy a množstvo vysadených stromov rôzneho druhu. K flóre a faune Dlhých dielov možno zaradiť aj Chránenú krajinnú oblasť Malé Karpaty.
Ulice a námestia.
Hlavným centrom Dlhých dielov je pešia zóna tiahnúca sa od Ulice Ľudovíta Fullu až po Cikkerovu ulicu. Jej hlavným bodom je námestie pred supermarketom Billa, kde sú lavičky, občerstvenie a aj posedenie. Na lampách sú zavesené okrasné živé kvety a vyššie sú vysadené stromy. Na tomto námestí sú zaujímavé hlavne kovové prvky rôznych tvarov. Na Dlhých dieloch sú ulice pomenované hlavne po významných osobnostiach. Taktiež sú tu tri ulice s menami Dlhé diely – od I až po III. Na týchto uliciach sa nachádzajú hlavne rodinné domy, ktoré stoja v blízkosti panelových, a tak tvoria zaujímavé architektonické riešenie. Z významných mien ulíc tu nájdete napr. ulicu Ľudovíta Fullu, Jamnického ulicu, alebo ulicu Hany Meličkovej.
Vzdelávacie inštitúcie.
Pri stavbe Dlhých dielov sa počítalo aj s tým, že bude nedostatok škôl, a preto sa tu postavili až tri základné školy. Z toho dve, Základná škola Alexandra Dubčeka a Základná škola Jána Amosa Komenského, sa v roku 2004 spojili. Do priestorov školy sa v roku 2006 nasťahovalo súkromné gymnázium Esprit, ktoré si od školského roka 2009/2010 prenajalo časť budovy bývalej Základnej školy Jána Amosa Komenského. V budove od 1. septembra 2008 pôsobí Súkromná základná škola pre žiakov s intelektovým nadaním (SZŠ CENADA), ktorá realizuje aj experimentálne overovanie vzdelávania intelektovo nadaných detí (od 4 do 6 rokov) v úvodných ročníkoch základnej školy. Od 1. septembra 2014 tu začalo činnosť aj 8-ročné Súkromné gymnázium pre žiakov so všeobecným intelektovým nadaním (SG CENADA). Za školou je veľký športový areál, pri ktorom čoskoro pribudne aj viacúčelová športová hala.
Treťou školou (po spojení škôl A. Dubčeka a J.A. Komenského sa stala druhou v poradí) je Základná škola Veternicová 20. Táto škola sa začala stavať ešte počas výstavby sídliska Dlhé diely no dokončená bola až okolo roku 2002. Tým sa stala aj jednou z najnovších škôl v Bratislave, ale jej negatívami je hlavne malý areál, malé priestory a menšia vybavenosť.
Taktiež tu nájdeme niekoľko materských škôl.
Neďaleko Dlhých dielov sa v starej Karlovej Vsi nachádza aj stredná škola, a to Gymnázium Ladislava Sáru, ktoré má všeobecnovzdelávacie zameranie, ale aj bilingválne s jazykom talianskym.
Architektúra.
Sídlisko Dlhé diely nie je ani zďaleka jednotvárne. Nachádza sa tu veľký počet panelových domov od 4 až po 12 poschodové postavené v rokoch 1987 – 1993. Takmer každý panelový súbor domov má odlišný náter aj charakter. Mnohé z nich sú už zateplené a majú vkusnú fasádu. Nové bytové objekty vyčnievajú z tejto architektúry a dve najvyššie budovy majú cez 20 poschodí. Od roku 1997 tu bolo postavených niečo cez vyše 30 novostavieb rôznych typov. Dlhé Diely majú moderné stavby, ale postavené na úkor zelene.V roku 2004 sprevádzkovali aj zanedbaný nedokončený most pri supermarkete Billa vedúci k areálu nového bytového komplexu.
Zaujímavou stavbou je budova pripomínajúca maják.
Gastronomické zariadenia.
Na Dlhých dieloch sa nachádza veľké množstvo občerstvení, reštaurácií, barov a krčiem. Všetky tieto zariadenia sú využívané v hojnom počte. Nakoľko je tu stravovacích zariadení dosť, je medzi nimi veľká konkurencia a preto majú svoje ceny na prijateľnej úrovni. Zo známejších reštaurácií sú to napr. pizzéria a reštaurácia Belavijo, reštaurácia Rotunda, palacinkáreň Mexiko, palacinkáreň Vikaro, pizza a pasta Jedna Báseň, reštaurácia Reštika, reštaurácia El Barrio a iné. Všetky tieto prevádzky ponúkajú aj denné menu. Ďalej sa tu nachádzajú donáškové služby ako napríklad, pizzéria Pepano, pizzéria Paradiso, Šup Šup pizza a pizzéria Deliverix. Všetky tieto prevádzky robia aj rozvoz. Je tu aj veľký počet pubov a barov ako napríklad Long Pub, Pub u Hada, Pub u Kľúčika, Kaviareň Melissa, Coins Pub, Pub Maják, Šport pub, Budejovická piváreň a rôzne iné.
Šport.
Sídlisko Dlhé diely ponúka bohaté športové možnosti. Na celom sídlisku je niekoľko ihrísk. Na Jamnického ulici nájdeme viacúčelové ihrisko s možnosťou zahrania si futbalu, basketbalu, tenisu či hokejbalu. Nájdeme tu aj menšiu horolezeckú stenu. Ďalší veľký športový areál je pri Základnej škole A. Dubčeka. Nájdeme tu ihriská na tenis, basketbal, bežeckú dráhu, mini futbalové ihrisko s umelou trávou. A pripravuje sa tu výstavba viacúčelovej športovej haly.
Obchodná sieť.
Celé sídlisko bolo spočiatku projektované len s jediným obchodným domom – centrum Pátek, neskôr odkúpený spoločnosťou Delvita a dnes už dlhé roky ako supermarket Billa. V decembri roku 2009 pribudlo na Kresánkovej ulici Tesco Expres – menší formát známej siete hypermarketov na Slovensku, ktoré aspoň čiastočne zmiernilo toto negatívum. Ale už na začiatku roku 2011 pribudlo na Majerníkovej ulici v priestoroch bývalých súkromných potravín ďalšie Tesco Expres, čím sa Dlhé Diely stali jediným sídliskom na Slovensku, kde sú dve predajne Tesco vzájomne najbližšie k sebe samým. V roku 2011 sa však konečne otvoril komplex supermarketu Terno na Kresánkovej ulici, priamo oproti Tescu Expres, čím ponúkol dlhodielčanom širokú možnosť výberu, v ktorom obchode nakupovať. Netreba zabúdať ani na supermarket Lidl otvorený v roku 2008, ktorý sa nachádza na Karloveskej ulici a je hojne navštevovaný. Na sídlisku sú aj súkromné obchody, ktoré ale postupne zanikajú kvôli konkurencii. Sídlisko Dlhé diely ešte stále čaká na svoj vlastný obchodný dom, kde by boli všetky služby. Takýto obchodný dom sa plánuje v Karlovej Vsi v mieste Bratislavskej vodárenskej služby. V roku 2016 spoločnosť Kaufland ozrejmila svoj plán vybudovať v blízkosti Molecovej ulice hypermarket Kaufland. 
Občianska vybavenosť.
Sídlisko Dlhé diely disponuje okrem menej dobrej obchodnej sieti aspoň dobrou občianskou vybavenosťou. Sídli tu niekoľko menších firiem, je tu sieť lekárni a lekárov. Sú tu až štyri lekárne. V minulosti sa na tomto sídlisku plánovalo aj zdravotnícke centrum, ktoré sa pre nedostatok peňazí nikdy nedokončilo a dnes na jeho základoch stoja nájomné byty. Taktiež tu nájdeme prvú Slovenskú samoobslužnú práčovňu, známu DVD a Blu-ray požičovňu House of Fun, štyri kaderníctva a štyri kozmetické salóny, zelovoc známy svojou širokou ponukou ovocia a zeleniny, päť novinových stánkov, domáce potreby, drogériu DM Markt, papiernictvo, železiarstvá, kopírovacie služby, kľúčovú službu a iné služby. Dlhé diely majú taktiež aj svoju vlastnú poštu Ba 44 aj s pobočkou Poštovej banky. Na sídlisku sa nachádzajú dve filiálky Slovenskej sporiteľne, ďalej filiálky VÚB, Tatra Banky, ČSOB a Prima banky.
Spoločenské problémy.
Dlhé diely nemajú takmer žiadne spoločenské problémy. Sú situované v bratislavskom obvode s najmenšou kriminalitou zo všetkých obvodov. Je tu malá kriminalita a policajti tu riešia málo problémov, čo v praxi znamená, že sa ľudia iba veľmi zriedka stretávajú so spoločenskými problémami, preto Dlhé diely patria medzi obvody s najnižšou kriminalitou. 
Doprava.
Najväčším problémom tohto sídliska je doprava, lebo je situované v kopcovitom teréne a v zime je pri hustejšom snežení väčšinou neprejazdné. Do roku 2006 tu jazdili len krátke autobusy, ktoré kapacitne nestačili už koncom 90-tych rokov. Na Dlhé diely boli už od začiatku plánované trolejbusy a tento zámer sa podarilo naplniť až v roku 2006 kedy tu začali premávať prvé trolejbusy. Sú to trolejbusy Škoda 25Tr a ako prvé na Slovensku mali duálny pohon – a to elektrický a dieselový. Trolejbusy sú v prednej časti nízkopodlažné, v zadnom kĺbe majú jeden schod. Ich trať je jedinečná aj tým, že nie je napojená na ostatnú trolejovú sieť. Toto napojenie sa len plánuje a jeho realizácia je ešte vzdialená. Pri plánovaní metra sa myslelo aj na Dlhé diely a malo tu mať jednu alebo dve zástavky. Nakoľko sa metro v Bratislave nevybudovalo a v najbližších tridsiatich rokoch sa ani neplánuje, Dlhé diely budú závislé len od trolejbusovej dopravy.

</doc>
<doc id="2681" url="https://sk.wikipedia.org/wiki?curid=2681" title="Bratislava – mestská časť Vrakuňa">
Bratislava – mestská časť Vrakuňa

Bratislava – mestská časť Vrakuňa (iné názvy: Bratislava-Vrakuňa, Mestská časť Vrakuňa, Vrakuňa; (hist. slov. Verekne, , ) je mestská časť Bratislavy ležiaca na oboch brehoch Malého Dunaja.
Vrakuňa leží na východ od centra Bratislavy, na ceste vedúcej cez Malý Dunaj na Žitný ostrov. Na jednej strane Malého Dunaja ležia Podunajské Biskupice, na tej druhej hraničí s Trnávkou, jej zadnou časťou, ktorá sa v súčasnej dobe veľmi rýchlo rozrastá. Neďaleko sa nachádza nové nákupné stredisko Avion, ktoré sa rozprestiera vedľa letiska Milana Rastislava Štefánika.
Charakteristika.
Pôvod názvu.
Ruské vorok "plot, ohrada" je sémanticky responzibilné so slovinským roček "plot, ohrada" aj so slovinským roč "zväzok vetvičiek". Indoeurópsky koreň ver- : vor- "spájať, spletať, zošívať, viazať" mal viacej derivátov. Jedným z nich bol derivát verk- : vrek- , vork- : vrok- v nulovom stupni vrk-. (z toho je praslovanské slovo vrkoč "spletené vlasy"). Východní Slovania majú apelatívum vorok vo význame plot, ohrada bohato využívané v zemepisných názvoch Vorok pri Černigove, Vorokušino pri Jaroslavli, Vorokšino pri Kostrome atď. Tomu zodpovedajú slovenské toponymá Vrakuňa (Bratislava), Vrakúň pri Dunajskej Strede, s pôvodným významom ohrada pri rieke. Do Maďarčiny prevzaté ako Várkony. Taká ohrada je pri Slanej - Sajóvárkony, pri Tise - Tiszavárkony.
Občianska vybavenosť.
Vyrástol tu nový obytný súbor "Vrakuňa" (ulice Bučinová, Jedľová, Kríková, Poľnohospodárska, Rajecká, Stavbárska, Vŕbová), na území je 7 materských škôl, 3 základné školy a Súkromné slovanské gymnázium, ktoré sídli v budove ZŠ na Žitavskej ulici.
V rámci územného plánu vznikla nová obchodná sieť a vytvorili sa ďalšie plochy na podnikateľské aktivity. Z pešej zóny na Poľnohospodárskej úlici sa stalo postupne spoločenské centrum mestskej časti. K novovybudovaným dielam patria predovšetkým budovy Miestneho úradu na Šíravskej ulici, Všeobecná úverová banka na Kazanskej ulici a nový obytný súbor na Bebravskej ulici.
Vrakuňa nemá na svojom územi žiadne priemyselné podniky, ale jej obyvatelia pocitujú nepriaznivý vplyv Slovnaftu, letiska aj Ústrednej čistiarne odpadových vôd.
Rímskokatolícka farnosť.
Farnosť Bratislava Vrakuňa 1. novembra 1991 bola zriadená dekrétom arcibiskupa Bratislavsko-trnavskej arcidiecézy Mons. Jána Sokola. Zároveň bol ustanovovacím dekrétom menovaný Vdp. Augustín Drška za farára novozriadenej farnosti. 
Základný kameň nového kostola a stavenisko boli posvätené 28. februára 1993. Nový kostol Mena Panny Márie, ako prístavba k pôvodnému kostolu, ktorý dnes plní funkciu kaplnky, bol daný do užívania 1. januára 1994. Slávnostnú vysviacku vykonal arcibiskup Mons. Ján Sokol 9. septembra 1995. Pôvodný kostol bol z roku 1879.
Kultúra, šport, oddych.
V roku 1994 bola opätovne zriadená miestna knižnica (od 2006 sídli na Bodvianskej ulč.4.) V budove na Bodvianskej ul.č.4 sa nachádza Centrum detskej tvorivosti ,kde pracujú rôzne záujmové krúžky, organizujú sa tu súťaže, besedy.
Predstavenia bábkového divadla, filmové predstavenia a predstavenia pre deti a mládež mestskej časti a žiakov škôl sa konajú v Kultúrnom stredisku Tallinn na Stavbárskej ul.60.V budove kultúrneho strediska Tallinn sídli zároveň Mixklub - nízkoprahové zariadenie pre deti a mládež, ktoré prevádzkuje Detský fond Slovenskej republiky.
V roku 2004 bolo na Železničnej č.14 otvorené Tanečné centrum, v ktorom popri iných aktivitách (folklórny súbor Dopravár, Ľudová hudba Jarabina, divadelný súbor Rarášok, skupina Hip-hop Elastik)pôsobí Súkromná základná umelecká škola zameraná na tanec.
Koncerty vážnej hudby sa konajú v novom kostole.
Športový klub Vrakuňa, ktorý sídli na Poľnohospodárskej ulici, zabezpečuje najmä futbalové aktivity pre žiakov a mládež.
V lokalite Bodvianska ul.-Toplianska ul. sú možnosti zahrať si plážový volejbal,petang a tenis. 
Lesopark Vrakuňa je prepojený lávkou cez Malý Dunaj priamo do obytného súboru. Odtiaľto sa dá priamo dostať po novovybudovanej cyklistickej trase až na petržalskú hrádzu a iné, ktoré sú vhodné aj pre korčuliarov. Lesopark Vrakuňa je vhodná voľba na oddych pre celú rodinu ako aj zaľúbené páry alebo prechádzku so svojím štvornohým priateľom.
Dejiny.
Stredovek.
Pôvodne tvorila súčasť bratislavského hradného panstva. Jej osídlenie siaha pravdepodobne až do včasného stredoveku. Dôkazom toho je starý slovenský názov osady - Vrač (lekár alebo čarodejník). S prvým názvom Verekne (Vrakuňa) sa stretávame v roku 1290, kedy osada - založená roku 1279 - dostáva názov od svojho majiteľa Lörinca Verekenyiho (), ktorý v tom čase získal kráľovský majetok. Od konca 14. storočia obec postupne prechádzala do majetku mesta Bratislava. 
Novovek.
Ďalší vývoj obce nepriaznivo ovplyvnilo pustošenie vojska sultána Galgu, ktorý roku 1683 prechádzal cez Vrakuňu so sprievodom 8000 vojakov do Bernolákova, do tábora Imricha Tököliho () a zničil nielen celú dedinu, ale aj most. Obyvatelia Vrakuňe boli prinútení v nepokojných časoch opustiť svoje príbytky a skrývať sa v lesoch na dunajských ostrovoch. Mnohí prišli o život. Ich počet sa preriedil, ale možno pozorovať istú kontinuitu obyvateľstva. Do roku 1768 sa počet obyvateľov zvýšil približne na úroveň, aká bola pred rokom 1683 - 41 rodín osadníkov, ale boli omnoho chudobnejší.
19. a 20. storočie.
V polovici 19. storočia mala Vrakuňa už 69 domov, 451 obyvateľov, prevažne maďarskej národnosti. Obyvatelia obhospodarovali 1744 jutár pôdy, ktorú obrábali aj napriek jej zlej kvalite. Remeslo sa veľmi nerozvinulo. Okrem mlynárov, mäsiara a výčapníka sa v 19. storočí spomína aj čižmár, murár a tkáč.
Koncom 19. a začiatkom 20. storočia sa do Vrakune prisťahovalo mnoho nových obyvateľov. Ich počet vzrástol za pätdesiat rokov na 742. Venovali sa väčšinou zeleninárstvu a chovu dobytka, ktorého množstvo vzrástlo až štvornásobne. Do roku 1940 sa počet obyvateľov obce zvýšil na 1232 a počet domov na 249. Celková rozloha chotára bola . 
V roku 1948 bola obec úradne premenovaná z Verekne na Vrakuňu a do roku 1971 bola samostatnou obcou, ktorú riadil „Okresný národný výbor Bratislava - vidiek“. 1. januára 1972 sa stala súčastou hlavného mesta SSR Bratislavy a od roku 1990 je jednou zo 17 mestských častí Bratislavy, na rozlohe žije viac ako 18 000 obyvateľov.

</doc>
<doc id="2684" url="https://sk.wikipedia.org/wiki?curid=2684" title="Petržalská železničná stanica">
Petržalská železničná stanica



</doc>
<doc id="2685" url="https://sk.wikipedia.org/wiki?curid=2685" title="Železničná stanica Bratislava-Petržalka">
Železničná stanica Bratislava-Petržalka

Železničná stanica Bratislava-Petržalka je jediná petržalská železničná stanica. Nachádza sa medzi Kopčianskou ulicou a Panónskou cestou. Postavená bola v roku 1897, v 90. rokoch 20. storočia bola radikálne prebudovaná. S centrom mesta ju spája pešia a cyklistická trasa Petržalské korzo. 
V stanici do 11.12.2010 zastavovali medzinárodné vlaky smerujúce do Maďarska, Poľska a Česka a bola východiskovou stanicou pre vlaky Bombardier Talent do Viedne a iných rakúskych miest, ako aj pre veľmi malý počet vnútroštátnych vlakov. Od zmeny cestovných poriadkov ku dňu 12.12.2010 boli zrušené všetky vlaky smer Maďarsko a obmedzené vnútroštátne vlaky smer Bratislava-Nové Mesto. Od ďalšej zmeny cestovných poriadkov v decembri 2011 boli zrušené aj všetky osobné vlaky v úseku Bratislava-Nové Mesto a Bratislava-Petržalka. Odvtedy v stanici Bratislava-Petržalka zastavovali už len regionálne vlaky z/do Viedne, ktoré v stanici končia. V roku 2018 stanicu začali požívať nové regionálne vlaky, zavedené, aby sa odľahčila automobilová preprava na Prístavnom moste v Bratislave. 
V súčasnosti (jún 2024) obsluhujú stanicu osobné vlaky linky zo smeru od Rusoviec, počas rannej a poobednej špičky osobné vlaky link z Pezinku, regionálne expresy z Viedne, IC vlaky spájajúce Košice s Viedňou a Railjet xpress spájajúci Bratislavu s Zürichom. Počas leta premáva aj dovolenkový EuroNight vlak do Splitu. 
Plánuje sa, že táto stanica bude stanicou jednej vetvy európskej siete vysokorýchlostných vlakov (TGV a pod.), ktorá spojí Bratislavu napr. s Mníchovom a Parížom. 
Z technického hľadiska je stanica zaujímavá tým, že sa v nej stretajú dve trakčné sústavy – juhoslovenská 25kV/50Hz a rakúska 15 kV/16,7 Hz, súčasne je to aj negatívom zapríčiňujúcim nevyhnutnosť výmeny rušňov pri jazdách nákladných aj IC vlakov pri jazde z Rakúska ďalej do vnútrozemia Slovenska, resp. opačne. Vzhľadom na odlišnú technológiu železničných zabezpečovacích zariadení južnej časti Slovenska a Rakúska je tesne pred dokončením ich zosúladenie v Bratislave, čím bude umožnená plynulá jazda viacsystémovým rušňom (zatiaľ len z/do hlavného mesta Slovenska).
Systém koľajovej dopravy v Petržalke v období rokoch 1914 – 1945 dopĺňal aj hybrid električky a vlaku nazývaný "Električka Bratislava – Viedeň".
Oproti hlavnému vchodu stanice stojí polyfunkčný komplex Vienna Gate.

</doc>
<doc id="2686" url="https://sk.wikipedia.org/wiki?curid=2686" title="Hliny (Žilina)">
Hliny (Žilina)

Sídlisko Hliny je prvé a najstaršie sídlisko v Žiline. Tvorí ho osem menších samostatných sídlisk Hliny I až Hliny VIII a tie sa zadeľujú do dvoch urbanistických celkov Hliny I – IV a Hliny V – VIII. S výstavbou sídliska sa začalo v roku 1955 a ukončenie bolo v roku 1977. Sídelný útvar Hliny, dlhý asi dva kilometre, je najlepšie naprojektovaný a je prirodzenou súčasťou nadväzujúcou na historickú časť mesta. Na sídlisku Hliny je postavených asi 5 686 bytov a mnoho budov vyššej občianskej vybavenosti. Počet bytov nie je presný, lebo na voľných plochách je dostavba ďalších obytných domov. Po roku 1989 boli niektoré objekty prestavané, nadstavené, rekonštruované, pribudli nákupné centrá a penzión. Na Hlinách a v Starom meste Žiliny býva spolu 19 389 obyvateľov.
Prvý celok.
Sídlisko Hliny I – IV..
Ako prvé začalo vyrastať sídlisko Hliny I a II po roku 1955 na nezastavanom priestore, južne od historického jadra mesta, hneď za ulicou Veľká okružná, medzi nemocnicou a vilovou štvrťou Malá Praha. Predtým tu boli polia, ale aj močiare a jamy, z ktorých sa ťažila hlina pre neďalekú tehelňu. Projekt prvého sídelného útvaru Hliny I – IV spracoval architekt Ferdinand Čapka spolu s L. Bauerom. Pri návrhu sídelného útvaru dosiahli prirodzenú väzbu historického jadra Žiliny s novou zástavbou Hliny I a II, vytvorením nového priestoru pre budúce Námestie Ľudovíta Štúra a viacúčelovej zástavby Ulice Antona Bernoláka,
Sídliská Hliny I a II.
Sídliská Hliny I a II oddeľuje široká ulica Antona Bernoláka, Žilinčanmi nazývaná Bulvár. Domy po oboch stranách sú päťpodlažné, zrkadlovo rovnaké, na začiatku a konci sú budovy mierne nadstavané. Architekti pri projekte nadviazali na arkády v historickom jadre mesta a zapracovali ich na začiatku, v strede a na konci obytných blokov sídliska. Aj prechody z ulice dovnútra blokov sú riešené na každej strane arkádou. Po celej dĺžke na prízemí sú vybudované obchodné priestory a na ostatných poschodiach sú byty. Na Ulici Antona Bernoláka je upravená zeleň, kde je bronzová socha Antona Bernoláka (1762 – 1813) od akademického sochára Juraja Brišáka, ktorá bola slávnostne odhalená 3. 10. 2002.
Na sídlisku Hliny I z vonkajšej strany od Komenského ulice nachádza sa niekoľko rodinných domov. V tejto časti sídliska má sídlo Krajský školský úrad.
Na sídlisku Hliny II okrem dominantnej časti od Ulice Antona Bernoláka sa nachádzajú ďalšie obytné domy a vnútri je niekoľko rodinných domov. V tejto časti sú okrem množstva obchodov aj jasle a lekáreň.
Sídliská Hliny I a II majú aj trolejbusovú dopravu, ktorá premáva z vonkajšej strany sídlisk po Komenského ulici, Veľkej okružnej a Vojtecha Spanyola.
Sídliská Hliny III a IV.
Sídliská Hliny III a IV voľne nadväzujú za ulicou Juraja Fándlyho na predchádzajúcu časť sídliska Hliny I a II. Sídliská tiež rozdeľuje Ulica Antona Bernoláka, ktorá je v týchto miestach už užšia. Hliny III ohraničuje Komenského ulica, za ktorou sa nachádzajú Hliny VIII a Hliny IV oddeľuje od ostatnej zástavby ulica Vojtecha Spanyola a Tajovského. Obe sídliska sú z južnej časti od Hlín V a Bôrika oddelené Mostnou ulicou (štvorpruhový prieťah cez mesto cesta I/18), ktorá je v tomto priestore zapustená do zeme. Tieto dve sídliská sú urbanizačne riešené inak ako predchádzajúce. Tu sa pri výstavbe po prvýkrát použila panelová výstavba. Panelové domy sú postavené kolmo do ulice Antona Bernoláka. Po celej strane hlavnej ulice bolo vybudovaných niekoľko jednoposchodových obchodných jednotiek, z ktorých sa niektoré neskoršie prestavali. Obe sídliská boli projektované zrkadlovo k ulici Antona Bernoláka. Na začiatku oboch sídlisk boli vynechané pri hlavnej ulici prázdne priestory, ktoré sa neskoršie zastavali. Na Hlinách IV bolo vybudované nákupné centrum Tempo a oproti cez ulicu na Hlinách III bol postavený niekoľkoposchodový viacúčelový objekt. Okrem obchodnej siete je na sídlisku Hliny III materská škola, jasle a lekáreň. V roku 2003 tu pribudla budova expozitúry Národnej banky Slovenska a v roku 2006 obytný dom na rohu Komenského ulice a Juraja Fándlyho. Na sídlisku sa pripravujú stavby ešte dvoch ďalších objektov.
Na Hlinách IV okrem obchodnej siete nachádza sa materská škola, Žilinská knižnica a v rekonštruovanom objekte bývalého Stavoprojektu Bilingválne gymnázium.
Začiatok výstavby sídlisk Hliny I – IV bolo v roku 1955 a ukončenie v roku 1963. Staršia časť Bulváru bola ukončená v roku 1959. Celkovo tu bolo postavených 58 obytných domov a ďalších 39 rodinných domov. V tejto najlukratívnejšej časti mesta je postavených 2 073 bytov v ktorých býva 4 700 obyvateľov.
Druhý celok.
Ďalšia časť sídliska Hliny V – VIII je ohraničená ulicami Rajecká, Centrálna, Tajovského, Mostná, Komenského a začala sa stavať v roku 1961 a ukončená bola v roku 1977. Najväčšie z tejto časti sídliska sú Hliny V. Okrem panelových domov sa tu nachádza aj väčšie množstvo rodinných domov. Na Hlinách V až VIII žije približne 8 620 obyvateľov. Je tu postavených 56 panelových domov s 3 613 bytmi.
Sídlisko Hliny V.
Sídlisko Hliny V nadväzuje na sídlisko Hliny IV. Medzi sídliskami prechádza štvorpruhový prieťah mestom cesta I/18, ktorý je však zapustený v tejto časti mesta do zeme. Komenského ulica z Hlín IV prechádza mimoúrovňovo ponad tento prieťah a pokračuje ďalej ako Hlinská ulica. Z ulice Antona Bernoláka medzi Hlinami III a IV je vybudovaná ponad štvorpruhovú komunikáciu lávka pre peších na sídlisko Hliny V. Sídlisko Hliny V na východnej strane hraničí s rodinnými domami obytnej štvrte Bôrik, na západnej strane je ohraničené Hlinskou ulicou, ktorá je hlavnou ulicou sídliska a zároveň ho oddeľuje od sídliska Hliny VII. Na juhu je ohraničené Poľnou ulicou za ktorou pokračuje sídlisko Hliny VI. S výstavbou sídliska sa začalo v roku 1961. Na začiatku sídliska sú postavené objekty Študentského domova Vysokej školy dopravnej, terajšej Žilinskej univerzity. Ďalej pokračovala výstavba panelových domov až po Poľnú ulicu. Na Nešporovej ulici a Mila Urbana boli postavené samostatné štvorbytové domy. Na sídlisku Hliny V je Základná škola Vendelína Javorku a materská škola. Je tu postavené Nákupné centrum BILLA a niekoľko obchodných jednotiek. Po Hlinskej ulici premáva trolejbusová doprava, ktorá zabezpečuje dopravu do centra a na sídliská Solinky a Vlčince.
Sídlisko Hliny VI.
Sídlisko Hliny VI pokračuje za sídliskom Hliny V, od ktorého je oddelené Poľnou ulicou. Od obytnej štvrte Bôrik je sídlisko ohraničené Bajzovou ulicou, od Hlín VII ho oddeľuje Hlinská ulica, ktorá ďalej pokračuje na sídlisko Solinky ako Obvodová ulica. Od sídliska Solinky ho oddeľuje Centrálna ulica. Na Hlinách VI boli vybudované len tri dlhšie panelové domy a tri vežové dvanásťposchodové obytné budovy. V roku 2006 bol na sídlisku postavený ďalší obytný panelový dom s tridsiatimi bytmi a plánuje sa výstavba ešte jedného obytného domu. Na sídlisku je Gymnázium Hlinská, SOU Spoločného stravovania Žilina, Dievčenská odborná škola Žilina, Hotelová akadémia Žilina, lekárske stredisko, lekáreň, Nákupné centrum LIDL a ďalšie obchodné priestory. obchod s nábytkom GEKO a plánovaná je výstavba Obchodného centra Žilina na rohu ulíc Obvodovej a Centrálnej. Za sídliskom smerom ku Solinkám sú ešte voľné pozemky, kde sa môžu stavať bytové domy, prípadne objekty vyššej vybavenosti. Sídlisko má trolejbusovú dopravu, ktorá premáva po okraji sídliska.
Sídlisko Hliny VII.
Sídlisko Hliny VII je postavené v priestore ostrého trojuholníka, ohraničené Hlinskou ulicou, ktorá ho oddeľuje od Hlín V, Rajeckou cestou a Mostnou ulicou, ktorá ho oddeľuje od Hlín VIII. Na sídlisku sú postavené štandardné panelové bloky z ktorých tri sú vežové dvanásťposchodové panelové budovy. Sídlisko má dobre vybudovanú občiansku vybavenosť. Je tu vybudované centrum, kde sú obchodné priestory a penzión Junior. Na sídlisku je základná škola a materská škola. Je tu postavená administratívna budova spoločnosti Váhostav – SK, Bytterm, veľkogaráže a predajňa automobilov FIAT a Alfa Romeo. V objektoch Saleziánskeho domu, ktorý bol postavený v roku 1938 podľa významného architekta Michala Maximiliána Scheera, sa nachádza Rímskokatolícka farnosť Žilina-Hliny, Kostol sv. Jána Bosca, Stredné odborné učilište sv. Jozefa robotníka, Inštitút sv. Tomáša Akvinského v Žiline a Detašované pracovisko RKCMBF Univerzity Komenského v Bratislave.
Sídlisko Hliny VIII.
Sídlisko Hliny VIII je posledné postavené sídlisko na Hlinách. Výstavba na tomto sídlisku bola ukončená v roku 1977. Od Hlín VII sú oddelené Mostnou ulicou, od Hlín III ich oddeľuje Komenského ulica a od Malej Prahy sú oddelené Suvorovovou ulicou. Sídlisko sa nachádza na pomerne malom priestore a z dvoch strán prechádza rušná štvorpruhová komunikácia. V tesnej blízkosti obytných domov je mimoúrovňová kruhová križovatka Rondel a kúsok ďalej je ďalšia veľká mimoúrovňová križovatky do Prievidze z prieťahovej štvorpruhovej komunikácie I/18. V posledných rokoch boli od Lichardovej ulice vybudované protihlukové steny. Na sídlisku je postavené Nákupné centrum Družba, základná škola, materská škola a Okresné pedagogické stredisko. Od Komenského ulice sú tu postavené objekty vyššej občianskej vybavenosti, stredné odborné učilište energetické, študentský domov a v roku 2005 tu pribudlo sídlo Žilinského samosprávneho kraja. Aj keď bola výstavba bytov na sídlisku ukončená v roku 1977, plánuje sa ešte výstavba ďalších štyroch panelových obytných budov. V roku 2007 začala výstavba 4 obytných budov z názvom "Hliny VIII – nové bývanie". Stavba bola dokončená v novembri 2008. Tieto štyri bytovky tvoriace obdĺžnik sú postavené za Energetickým učilišťom.

</doc>
<doc id="2687" url="https://sk.wikipedia.org/wiki?curid=2687" title="Vlčince">
Vlčince

Vlčince sú najväčšie sídlisko v Žiline. Výstavba začala v roku 1971 a bola ukončená v roku 1982 podľa projektu architekta Emila Galovského. Sídlisko pozostáva zo štyroch menších častí označených Vlčince I. až IV. Nachádza sa tu 7 500 bytov, v ktorých býva 17 455 obyvateľov (stav k 30.6.2023). 
V tridsiatych rokoch tu bolo vojenské letisko, neskôr civilné, z ktorého v rokoch 19461948 lietala pravidelná letecká linka do Bratislavy. Neskôr sa priestory uvoľnili pre rozrastajúce sa mesto. Od roku 1971 sa začali budovať prvé panelové domy až do roku 1982, kedy bola výstavba ukončená. 
Na sídlisku bolo päť základných škôl, niekoľko materských škôl, nákupné stredisko, obchody, poliklinika, polícia, tranzitná telefónna ústredňa, pošta, domov dôchodcov, bytové družstvo, benzínová pumpa, neskoršie pribudol Slovenský energetický dispečing, dve veľkogaráže, obchodný dom Nay a katolícky Kostol Sedembolestnej Panny Márie a gréckokatolícka cerkev. Sídlisko Vlčince je samostatná rímskokatolícka farnosť. 
Od roku 2005 sa pokračovalo v budovaní bytovej výstavby Vlčince V a Rezidencie Lesopark. Dokončila sa výstavba viacúčelového objektu (aj byty) Renox. Od roku 2007 prebiehala na Obchodnej ulici výstavba 22-podlažného polyfunkčného komplexu Europalace, ktorý sa stal najvyššou stavbou sídliska. Medzi stavbou Europalace a poliklinikou ŽILPO vyrastá od februára 2008 nová 12-poschodová budova The Cube. Tiež bola asanovaná ZŠ Moskovská a na jej mieste sa stavia obytný súbor Zelené Vlčince. 
Na sídlisku, na Dobšinského ulici je situovaný ovocný sad, ktorý nesie meno Pavla Dobšinského. Ide o sadovnícke stvárnenie a pretvorenie priestoru vo vnútrobloku. Na Dobšinského ulici bola v minulosti nevyužitá asfaltová plocha. Z iniciatívy žilinskej poslankyne Ivety Martinkovej vznikla myšlienka realizácie ovocného sadu. Primárnou myšlienkou revitalizácie a premeny ihriska je ovocný sad na sídlisku. Priestor je členený na rôzne sektory, v ktorých sú ovocné stromy zasadené podľa rastového typu. Autormi projektu sú krajinní architekti Marek Sobola a Katarína Sučíková. Park bol otvorený na jeseň 2018.
Sídlisko má trolejbusovú dopravu a je na napojené na trolejbusovú sieť z troch rôznych smerov. Cez sídlisko Vlčince premávajú tieto trolejbusové linky: 1, 4, 5, 6, 7, 14 a autobusové linky č. 20 a 30. Sídlisko Vlčince sa po viac ako tridsiatich rokoch opäť prebudováva a mení sa jeho pôvodná tvár. Z pôvodnej osady Vlčince, ktorá bola nakreslená na najstaršej mape Žiliny z roku 1747, zostal len názov.

</doc>
<doc id="2690" url="https://sk.wikipedia.org/wiki?curid=2690" title="Bytča">
Bytča

Bytča je okresné mesto na severozápade Slovenska, v Žilinskom kraji.
Polohopis.
Leží prevažne na pravom brehu Váhu, v Bytčianskej kotline. Zo severozápadu mesto ohraničujú Javorníky a z juhovýchodu Súľovské vrchy. Stredom námestia preteká potok Petrovička s miernym výskytom rýb (kapre).
"Podrobný prehľad udalostí po rokov, pozri článok Dejiny Bytče"
Dejiny.
Bytča bola vždy významným sídlom na Váhu. Prvá písomná zmienka je z roku 1234.
V Bytči pôsobili v stredoveku viaceré šľachtické rodiny, od Turzovcov, cez Esterháziovcov po posledných priemyseôníkov Popperovcov. V meste pôsobila a besnila Alžbeta Bátoriová. 
V novodobom politickom zriadení má mesto pričlenených viacero obcí, dnes mestských častí. Niektoré sa osamostatnili (obec Hlboké nad Váhom, 1998). V roku 1996 sa mesto stalo okresom. V roku 2007 bola Bytča pripojená na diaľnicu D1.
Politika.
Mestské zastupiteľstvo sa skladá zo 17 poslancov - 8 nezávislých, 4 za SMER – SD a KDH a jedného za SDKÚ - DS. Primátorom je od roku 2010 Miroslav Minárčik (SMER).
Erb mesta.
Mestský erb tvorí na zelenom štíte strieborný zámok na modrej rieke, na priečelí zámku je zelený terč, v ktorom je strieborná hlava Sv. Jozefa so zlatou gloriolou okolo hlavy a so zlatou hornou polovicou píly, po stranách tváre sú zlaté písmená S J, v horných rohoch štítu je zlatý polmesiac a hviezda.
Obyvateľstvo.
Počet obyvateľov : 11296 (2016)
Počet obyvateľov : 11557 (31.12. 2023)
Počet obyvateľov : 11642 (31.12. 2024)
Kultúra a zaujímavosti.
Pamiatky.
Centrum Bytče sa vyznačuje zachovaným historickým jadrom formovaným okolo štvorcového námestia s farským kostolom na jednej strane a areálom kaštieľa na ulici Sidónie Sakalovej. Tento priestor bol preto vyhlásený za mestskú pamiatkovú zónu v roku 1991.
Hospodárstvo.
V Bytči dominuje najmä strojársky priemysel (výroba ložísk, kovových konštrukcií, strojov). Významné zastúpenie má aj drevospracujúci a pekárenský priemysel. Dôležitými zamestnávateľmi sú aj supermarkety Billa, Lidl a COOP Jednota.
Významné firmy: 
Školstvo.
V meste sa nachádza 5 materských škôl, z toho dve sú priamo v meste a ostatné sú v mestských častiach. Pôsobia tu aj súkromné subjekty, s menším počtom žiakom. Základné vzdelávanie poskytujú tieto subjekty (podľa abecedy): 
Na Štefánikovej ulici sídli štátne gymnázium. Súkromná stredná škola (2021 bez žiakov) sa nachádza na ulici Sidónie Sakalovej. 
Na ulici Zámok aj Základná umelecká škola Bytča.
Doprava.
Cestná doprava.
Najdôležitejším dopravným koridorom je diaľnica D1, ktorá vedie po ľavom brehu Váhu a dá sa z nej zísť križovatkou Bytča. Mestom ďalej prechádzajú cesty I. triedy I/10 (súčasť európskej cesty 442) do Makova a I/61 z Trenčína do Žiliny. Okrem toho vedie cez mesto ešte cesta II/507 zo Žiliny do Považskej Bystrice.
Železničná doprava.
Mesto leží na trati 120 Bratislava - Žilina, ktorá bola do Bytče dovedená v roku 1883. Stanica sa nachádza dosť ďaleko od centra mesta, v mestskej časti Hrabové na ľavom brehu Váhu. V rámci projektu modernizácie úseku Považská Teplá - Žilina bola stanica v rokoch 2014-2015 rekonštruovaná. Zastavujú tu osobné vlaky a regionálne expresy z Trenčína do Košíc.
Autobusová doprava.
V Bytči sa nachádza autobusová stanica, z ktorej jazdia autobusy do okolitých obcí. Stanica bola výrazne zmenšená a zmenená jej orientácia, pretože ustúpila komerčnému supermaketu s parkoviskom. Autobusy prevádzkuje SAD Žilina. Mestská hromadnú dopravu sa pokúsilo mesto zriaďovať krátkodobo, zväčša ako dopravu k zdravotnému zariadeniu, no táto služba bola zrušená. 
Šport.
Bytča má futbalový klub MFK Bytča, ktorý hrá piatu najvyššiu súťaž na Slovensku. Vznikol v roku 2017 po tom, ako predchádzajúci klub FO Kinex Bytča skrachoval.
Cenné úspechy však dosahuje mesto najmä v mládežníckej ženskej hádzanej. V sezóny 1985/86 sa staršie dorastenky Bytče stali federálnymi majsterkami ČSSR. Súčasná mladá generácia v posledných rokoch na tento úspech úspešne nadviazala. Mládežnícke celky MHK Bytča získali v rokoch 2007 – 2010 štyri tituly majsteriek Slovenska. Dvakrát mladšie dorastenky (2008 a 2009), raz staršie žiačky (2007) a najčerstvejší titul z roku 2010 zaknihovali staršie dorastenky. Medzi veľké talenty ženskej hádzanej na Slovensku patria aj hráčky z Bytče, predovšetkým brankárky Adriana Baginová a Lenka Janešíková, spojky Iveta Mičiníková, Eva Minarčíková, Alica Kostelná, Nikola Ďuriníková a krídla Darina Šichmanová, Martina Vaninová

</doc>
<doc id="2691" url="https://sk.wikipedia.org/wiki?curid=2691" title="Považská Bystrica">
Považská Bystrica

Považská Bystrica je okresné, priemyselné mesto na severozápade Slovenska na rieke Váh. Nachádza sa medzi mestami Púchov a Bytča, leží v Trenčianskom kraji. Počtom obyvateľstva je trináste najväčšie mesto na Slovensku a tretie v kraji.
Polohopis.
Územie okresu Považská Bystrica zasahujú celky Slovensko-moravských Karpát a Fatransko-tatranskej oblasti.
Považská Bystrica sa nachádza v peknom prírodnom prostredí, obklopená troma pohoriami – Strážovskými vrchmi, Súľovskými vrchmi a Javorníkmi. Panoráme mesta dominuje vrch Veľký Manín s výškou , ktorý je viditeľný z veľkej časti mesta. Severným okrajom preteká Váh, do ktorého sa tu vlieva Domanižanka.
Medzi Veľkým a Malým Manínom () sa severovýchodne od mesta nachádza turisticky atraktívna Manínska a Kostolecká tiesňava. Naproti nim sa nachádza zrúcanina Považského hradu, s výhľadom na Váh s kanálom a Veľký a Malý Manín s ich skalnými útvarmi. O niekoľko kilometrov ďalej sa nachádzajú Súľovské skaly so zrúcaninou Súľovského hradu. Západne sa nachádzajú Javorníky, ktoré ponúkajú dostatok možností na pešiu turistiku, cestnú a horskú cyklistiku a v zime aj lyžiarom a bežcom na lyžiach (biela stopa). Len vzdialené kúpele Nimnica nad hladinou Nosickej priehrady poskytujú relax v upravenom prostredí. Vo vzdialenosti od mesta sa nachádzajú jedny z najznámejších , Rajecké Teplice.
Dejiny.
Prvá písomná zmienka pochádza z roku 1250, kde sa v spise CLERIDIOCESIS NITRIENSIS udáva, že v obci bola fara. Častokrát sa spomína rok 1209 ako rok prvej písomnej zmienky, ale tento údaj nie je zatiaľ podložený žiadnym dokumentom. Prvá písomná zmienka o Považská bystrickom hrade pochádza z roku 1316, v spojitosti s Matúšom Čákom Trenčianskym. Ďalšia zmienka je listina konventu v Hronskom Beňadiku datovaná na 13. júl 1330. Mesto malo už v poslednej štvrtine 14. storočia mestské výsady. Charakter stredovekého mesta potvrdzujú listiny z rokov 1384 a 1399, ale taktiež architektonický rámec mesta, ktorý umožňoval jeho tvorbu. Keďže v hlavnými podmienkami vzniku stredovekého mesta bola rovné miesto pre tržisko, kopec pre strážny hrad a brod zabezpečujúci obchod a komunikáciu.
V roku 1432 bolo mesto vypálené husitskými vojskami. História mesta je úzko spätá s blízkym Považským zámkom, ktorý bol postavený v 13. storočí. Najznámejší vlastníci hradu boli rytieri Ján a Rafael Podmanickí, známi z ich lúpeží. Rodina Podmanických sa stala vládcom mesta v roku 1458, keď uhorský kráľ Matej Korvín daroval zámok, mesto a 16 susedných obcí Ladislavovi Podmanickému. Počas ich panovania mesto prosperovalo. Z obdobia ich panovania pochádza dokument Articuli Podmanickyani z roku 1506, ktorý dokladá dobový vzťah medzi zemepánom a jeho poddanými. Zvláštnosťou dokumentu v období svojho vzniku bolo, že bol vydaný aj v slovenčine.
Ďalších 100 rokov bolo ťažkých pre mesto aj celú oblasť, kvôli prevratu niekoľkých uhorských šľachticov. Mesto bolo vyplienené vojskami Štefana Bočkaja v roku 1604, Imricha Tökölyho v roku 1679, Bereczényiho a Očkaya a roku 1707. Napriek ťažkým časom, mesto získalo viac výsad od uhorských kráľov počas tohto obdobia a vykazovalo vyššiu úroveň ako okolie. Toto sa skončilo v roku 1886, keď nová uhorská vláda zrušila všetky výsady.
V roku 1918 sa mestečko stalo súčasťou Česko-Slovenska. V roku 1929 sa do Považskej Bystrice presťahovala výroba závodu na strelivo Roth z Bratislavy, čo výrazne zvýšilo zamestnanosť. Tieto zmeny vyvrcholili uznaní štatútu mesta v roku 1946.
Od druhej svetovej vojny, hlavne v 70. a 80. rokoch 20. storočia mesto s miestnymi strojárňami výrazne rástlo. Centrum mesta prešlo kompletným prebudovaním, bolo postavených niekoľko panelových sídiel, v mestskej architektúre výrazne dominuje socialistický realizmus, preto je náročné nájsť nejakú historickú budovu. Miestna zbrojovka neskôr pretransformovaná na strojárne mala v 80. rokoch 20. storočia 15 tisíc zamestnancov a mesto sa stalo jedným z najdôležitejších priemyselných centier Česko-Slovenska. To z mesta spravilo premianta a tak sa v ňom budovali veľkolepé projekty s vyšším štandardom ako v iných mestách vtedajšieho Česko-Slovenska. V roku 1999 dosiahlo mesto najviac obyvateľov vo svojej histórií, 43 574. Od roku 1929 (keď do vtedajšej dediny prišla zbrojovka Roth) sa počet obyvateľov zdvadsaťnásobil. Po krachu strojárenského gigantu v meste nastal výrazný úpadok, čo sa prejavilo prudkým poklesom obyvateľstva, nárastom nezamestnanosti, rozšírením drog a alkoholu medzi obyvateľstvom, chátraním mesta a zastavením rozvoja. Od zaciatku 21. storočia je však areál bývalých strojární opäť využívaný niekoľkými veľkými stojárskymi firmami, ktoré zamestnali bývalých pracovníkov Považských strojární, čo prispelo k zastaveniu úpadku mesta. Nezamestnanosť sa v meste v roku 2021 pohybovala pod hranicou 6%, čo bolo pod slovenským priemerom (7,58%).
Politika.
V meste v čase Slovenského štátu žilo množstvo podporovateľov HSĽS a gardistov, neskôr počas socializmu mala veľkú podporu Komunistická strana Československa. Po páde socializmu sa mesto stalo baštou HZDS neskôr SMERu-SD. Týmto stranám sa v meste vždy darilo vyhrávať aj s o polovicu väčším percentuálnym podielom ako na celoslovenskej úrovni. 
Na komunálnej úrovni v meste 12 rokov zastával funkciu primátora Ľuboš Lackovič (HZDS), neskôr Miroslav Adame (SMER-SD). V súčasnosti je primátorom mesta od roku 2010 Karol Janas (SMER-SD, v súčasnosti HLAS-SD), ktorý v posledných voľbách získal 60 % hlasov, jeho hlavný vyzývateľ iba 35 %. Mesto sa tak po voľbách stalo najväčším mestom na Slovensku kde naďalej primátoruje nominant strany SMER-SD. 
Kultúra a zaujímavosti.
Považská Bystrica v súčasnej podobe je pomerne nové a moderné mesto bez historického centra. Väčšina starých historických budov bola zbúraná a nahradená v období od roku 1950 do 1980.
Šport.
Športové kluby.
V meste pôsobí aj škola bojových umení či judo klub.
Hospodárstvo a infraštruktúra.
Priemysel.
V meste bol rozvinutý najmä strojársky a dopravný priemysel a hlavným výrobným závodom boli Považské strojárne. Dnes sú rozdrobené na množstvo menších podnikov. Najväčšie z nich sú Danfoss a.s. a PSL a.s. Mesto bolo taktiež známe výrobou bývalych motocyklov Jawa Pionier, Babetta a Manet.
Doprava.
Výstavba estakády.
Spor o diaľnicu sa ťahal viac ako desať rokov a spočiatku išlo o konflikt medzi tunelovými variantmi a estakádou priamo cez mesto. Estakáda vychádzala finančne lacnejšie, ale vzbudzovala odpor u časti obyvateľstva. Obyvatelia preferovali tunelové varianty, ktoré sú priaznivejšie k životnému prostrediu, ale sú drahšie.
Oba tábory však tlačil čas, nakoľko tranzitná doprava prechádzajúca cez mesto bola stále hustejšia a všetky autá končili na hlavnej križovatke v centre mesta. V čase dopravnej špičky neboli výnimkou ani čakacie doby blížiace sa k tridsiatim minútam. Napokon sa rozhodlo o výstavbe estakády, ktorá sa začala budovať v roku 2008. Estakáda bola slávnostne otvorená 30. mája 2010 a odovzdaná do užívania 31. mája 2010.
Cestná doprava.
Do dostavby diaľnice D1 v roku 2010 bolo mesto známe svojou neúnosnou dopravnou situáciou, pretože sa nachádza na hlavnom ťahu medzi Bratislavou a Žilinou a tvorilo „úzke hrdlo“ na tomto úseku. Od roku 2010 vedie ponad Považskú Bystricu estakáda diaľnice D1, ktorá od tranzitnej dopravy odbremenila centrum mesta. Centrom vedúca cesta I/61, spájajúca Trenčín so Žilinou tu križuje cestu II/517 na Rajec a pravý breh Váhu lemuje II/507 z Bytče do Trenčína.
Železničná doprava.
Cez mesto prechádza železničná trať Bratislava – Žilina a na železničnej stanici zastavujú všetky vlaky osobnej dopravy okrem vlakov IC (Viedeň) – Bratislava – Košice. Z mesta sú cez Púchov priame vlakové spojenia aj do Česka.
Mestská hromadná doprava.
V Považskej Bystrici premáva mestská hromadná doprava, ktorá sa vyznačuje vysokým počtom liniek. V septembri 2006 prevzala prevádzku MHD po SAD Trenčín novovzniknutá súkromná spoločnosť "Mestská dopravná spoločnosť, a.s. (MDS)," ktorá kompletne obnovila vozový park a zaviedla niekoľko nových liniek. Od novembra 2020 prevzal premávku liniek novovzniknutý "Dopravný podnik mesta Považská Bystrica" (DPMPB), až na linku 8, ktorú naďalej prevádzkuje MDS. Väčšina z 23 autobusov DPMPB je denne vypravovaných na 12 liniek. MDS prevádzkuje linku 8 s 3 autobusmi. Zaujímavosťou je tiež, že neexistuje linka č. 1, ktorá bola zrušená približne v roku 2007. V roku 2023 premávajú vozidlá MHD na linkách: 2, 3, 4, 5, 8, 9, 10, 11, 13, 32, 100. Linky č. 51 a 52 sú školské a premávajú len počas školského vyučovania, do mája 2017 premávala aj linka č. 99 k nákupnému centru Hypernova, ktorá bola zrušená na základe objednávateľa. Približne do roku 2013 premávala aj bezplatná linka č. 12 k nákupnému centru TESCO. Zrušená bola z dôvodu takmer identickej trasy s linkou č. 100. V marci 2019 došlo k zrušeniu liniek č. 10, 32 a nočnej linky N3 kvôli výraznému zníženiu počtu spojov na všetkých linkách. 
K aprílu 2023 používa MHD v Považskej Bystrici tieto typy autobusov:
Z celkového počtu 26 vozidiel je 23 nízkopodlažných a 22 klimatizovaných. Nízkopodlažné autobusy sa používajú na každej linke. Linky 3, 4 a 100 zastavujú aj pri nemocnici. Všetky autobusy disponujú WiFi pripojením, najnovšie autobusy sú vybavené aj klimatizáciou pre cestujúcich i vodiča. V nasledujúcich rokoch plánuje DPMPB ďalšiu obnovu vozového parku. V roku 2018 sa začalo s postupným vyraďovaním starších autobusov. V septembri 2019 dojazdilo na cestách posledné kĺbové vozidlo a zároveň po 37 rokoch prevádzky skončili kĺbové vozidlá v Považskej Bystrici.

</doc>
<doc id="2692" url="https://sk.wikipedia.org/wiki?curid=2692" title="Pezinok">
Pezinok

Pezinok (v miestnom nárečí "Pezinek", , , ) je okresné mesto na juhozápade Slovenska v Bratislavskom kraji.
Geografia.
Leží asi 22 kilometrov severovýchodne od Bratislavy. Trochu ďalej severovýchodne od neho leží Trnava. 
Najbližšie susedné obce sú (v zátvorke je uvedený približný geografický smer vzhľadom na Pezinok):
Cez Pezinok tečie Blatina, miestnymi odnepamäti nazývaná ako potok „Saulak“ alebo „Cajloch“. Podľa prvého ľudového názvu je pomenovaná aj ulica – Saulaková. Limbašský potok tečie cez historickú mestskú časť Grinava (vo všetkých starších dokumentoch až do konca 20. storočia sa uvádza "Rakový potok" a nie je známy žiaden záväzný právny dokument, v ktorom by bol tento názov zmenený, starousadlíci používajú názov Rakový potok).
Klíma
Priemerná teplota v januári (najchladnejší mesiac) je -0,5°C (1990 – 2010) a v júli (najteplejší mesiac) je 21,5°C (1991 – 2010).
Dejiny.
Územie, na ktorom sa dnes rozkladá mesto Pezinok, sa v písomných materiáloch prvýkrát spomína v listine z roku 1208 ako „terra Bozin“.
Najstaršie dejiny Pezinka sú úzko prepojené s dejinami šľachtického rodu grófov zo Svätého Jura, jedného z najvýznamnejších a najbohatších rodov stredovekého Uhorska.
Nitriansky župan Tomáš, príslušník starého slovanského rodu Poznanovcov, dostal v roku 1208 od uhorského kráľa Ondreja II. majetok Pezinok (terra Bozen). Jeho syn Sebeš získal o rok neskôr Svätý Jur. Po Tomášovej smrti si jeho synovia Alexander a Sebeš rozdelili dedičstvo. Alexander zdedil Pezinok a stal sa zakladateľom pezinskej vetvy, Sebeš stál pri zrode svätojurskej vetvy.
V priebehu 14. storočia sa Pezinok v rukách grófov premenil z pomerne veľkej dediny na mestečko. Grófi podporovali hospodárske aktivity svojich poddaných orientované predovšetkým na vinohradníctvo. Vývoj pozitívne ovplyvnili nemeckí osadníci, ktorí sa tu usadili ešte v druhej polovici 13. storoči a následne aj v priebehu 14. storočia. V novom domove sa venovali poľnohospodárstvu, rozvíjali remeslá. Logickým vyústením, ako aj novou vzpruhou hospodárskeho vývoja bolo zaistenie trhových výsad pred rokom 1376. Vďaka podpore grófov Pezinok rástol - rástol počet obyvateľov a rast našiel odraz aj v urbanizácii lokality.
V nasledujúcich storočiach sa mesto postupne zmenilo z banskej osady na vinohradnícke mestečko po druhej vlne nemeckej kolonizácie na začiatku 16. storočia. Snaha mešťanov a obyvateľov Pezinka o získanie práv slobodného kráľovského mesta vyvrcholila 14. júna 1647, keď cisár Ferdinand III. udelil Pezinku tieto privilégiá.
V 17. – 18. storočí zažíval Pezinok svoj najväčší rozkvet a patril medzi najbohatšie mestá Uhorska. Jeho sláva a bohatstvo bolo založené na produkcii kvalitných vín. Nachádzal sa tu tiež mestský pivovar.
V 19. storočí začalo postupné spriemyselňovanie mesta; bola tu založená prvá továreň na výrobu kyseliny sírovej v Uhorsku, továreň na výrobu ihiel a takisto veľká tehelňa. Dočasnú konjunktúru v 19. storočí spôsobilo predovšetkým obnovenie ťažby zlata v chotári Pezinka a zavedenie železnice, čím sa Pezinok stal najdôležitejším mestom Malokarpatskej vinohradníckej oblasti.
Prvá polovica 20. storočia predstavovala úpadok mesta. V tomto čase nebolo v Pezinku väčšieho priemyselného podniku, čo zároveň s poklesom vinohradníckej produkcie spôsobilo masívne vysťahovalectvo do Ameriky. Postupné zlepšenie sa začalo až po skončení druhej svetovej vojny. Jednou z príčin úpadku bol aj fakt, že administratívnym centrom regiónu (okresu) sa nelogicky stalo susedné mestečko Modra.
Dnes je Pezinok moderným mestom s vybudovaným priemyslom (najmä strojárska, tehliarska a stavebná výroba), kvalitnou vinohradníckou a vinárskou produkciou, rozvinutým obchodom a zaujímavými historickými pamiatkami. 
Za posledných 10 rokov sa v Pezinku veľa postavilo a zrekonštruovalo. Je tu niekoľko supermarketov, hypermarket, reštaurácie a pizzérie, zopár hostincov – z ktorých najznámejší je tzv. Bermudský trojuholník: Lipár (dnes už neexistujúci), Benda, Koníček, niekoľko diskoték a Dom kultúry.
Vznikajú nové obytné zóny zamerané na individuálnu aj hromadnú bytovú výstavbu.
Pamiatky.
Pre mesto je charakteristické historické centrum s typickými meštianskymi domami, ulicami v pravidelnom sieťovom pôdoryse a zvyškami pôvodných hradieb. K najvýznamnejším kultúrnohistorickým pamiatkam patrí Pezinský zámok z 13. storočia s priľahlým Zámockým parkom, štyri historicky aj architektonicky cenné kostoly a renesančná Stará radnica.
Doložené historické názvy.
Doložené sú tieto historické názvy:
Starosta.
Toto je zoznam doložených starostov (richtárov alebo mešťanostov), predsedov MNV, dekana a primátorov Pezinka:
Obyvateľstvo.
K 31. decembru 2023 žilo v Pezinku 24 443 obyvateľov. 
Najpočetnejšie priezviská mesta (údaje z marca 2001).
K 31. decembru 2000 žilo v meste 21 865 obyvateľov, z toho najpočetnejšími priezviskami mesta Pezinok boli:
Zaujímavosti.
V Pezinku sa produkuje dobré víno. Je to najmä priaznivou klímou a tiež aj dlhou tradíciou v spracovávaní. Značné percento obyvateľov rodinných domov má miesto zadnej záhradky aj malý, niekoľkoriadkový vinohrad.
V deväťdesiatych rokoch minulého storočia bola mafiánom Petrom Steinhübelom postavená zmenšená napodobenina Sochy slobody pred jeho vtedajším autoservisom. Peter Steinhübel bol v roku 1999 zastrelený, ale napodobenina ostala na svojom mieste až dodnes. Napodobenina je na rozdiel od originálu vysoká len približne 4 metre a je slonovinovej farby.
V septembri 2003 cestou II. triedy číslo 502 (Myslenickou, Bratislavskou, Jesenského, Moyzesovou, Kalinčiakovou a Seneckou ulicou) prechádzala pápežská kolóna s pápežom Jánom Pavlom II.
Dňa 11. júna 2005 bol v Pezinku údajne upečený najväčší krčah na svete. Vysoký bol 110 cm.
Kultúra.
Pezinok je kultúrna metropola (nielen) regiónu. Silnú tradíciu tu má divadlo - PRD (Pezinské rozprávkové divadlo). Vždy tu bolo niekoľko kapiel. Najlepšie sú Krtinec, Karpatskí pastieri, Brajgel. Vznikla tu aj rapová skupina Nerieš. Každý rok sa tu konával divadelný festival Cibulák, ktorý už bohužiaľ nefunguje. Od roku 2003 pribudol aj festival amatérskych filmov PAFF a od roku 2014 aj pivný festival Pezinok Pije Pivo. Aj keď je basketbal šport, v Pezinku znamená viac, je to tu i napriek rozpadu mužstva BK Slovakofarma súčasť životného štýlu. Tiež možno povedať, že Pezinok má azda najviac skateboardistov na obyvateľa na Slovensku. Toto je ale skutočne len povrchný náhľad na bohatosť a pestrosť miestnej scény.
Šport.
Mesto Pezinok má bohatú športovú tradíciu a rozvoj športu. V Pezinku je činných viac ako 30 športových klubov, spolkov a zväzov, v ktorých je organizovaných vyše 2 000 občanov mesta. Vytvárajú podmienky nielen pre rekreačné športovanie, ale mnohé z nich vychovali slovenských reprezentantov, či sú zapojené do celoslovenských vrcholných súťaží, resp. medzinárodných líg. K najúspešnejším športom v Pezinku patria mužský basketbal, ženský volejbal, karate, džudo, armwrestling, orientačný beh a iné.
Pezinok je domovom Svatavy Špánikovej - majsterky sveta v kickboxe (semikontakt), juniorského majstra Európy v džude Milana Randla, viacnásobných majstrov Slovenska v basketbale, volejbale, armwrestlingu, orientačnom behu a najlepšieho slovenského horského cyklistu a majstra Európy v zjazde na horskom bicykli Filipa Polca.
Pezinok je aj lákadlom motorizmu - každoročné preteky do vrchu na Pezinskej Babe patria k najobľúbenejším pretekom celého seriálu.
V roku 2003 mesto Pezinok prvýkrát zorganizovalo cyklomaratón s dĺžkou 200 km do partnerských miest, ktorý sa stretol s pozitívnym ohlasom a tak sa cyklomaratón so zmenenou trasou zopakoval i v nasledujúcich rokoch.
Amatérskym i rekreačným športovcom sú k dispozícii mnohé športoviská, 6 značkovaných turistických trás, 9 náučných chodníkov a pre zimné športy lyžiarsky areál na Babe s možnosťou umelého zasnežovania.
V roku 2010 sa tu znova rozbehla hokejbalová liga v ktorej je 7 tímov.
Hádam aj blízkosť obce Šenkvice s jej známou motokrosovou dráhou sa dlhodobo podpísala pod neustály nárast záujmu o moto- aj cyklokros, pričom oba sú v Pezinku silno zastúpené, s rastúcou tendenciou.
Niektoré pezinské športové kluby:
Viacero rokov bola v Pezinku amatérska Pezinská Minifutbalová Liga. Používala futbalové pravidlá FIFA s menšími obmenami:
Liga sa v roku 2004 z dôvodu neposkytnutia ihriska hádzanárskym klubom rozpadla.
Príležitostne sa ešte konajú in-line hokej zápasy, nevykazujú však ligové parametre.
V roku 2018 bol dostavaný a daný do prevádzky zimný štadión s názvom Aréna Pezinok. Nachádza sa pri Areáli zdravia Rozálka. Zimný štadión ponúka celoročné verejné korčuľovanie na ľadovej ploche, ale aj možnosť usporiadania súkromných akcií.
Vzdelanie.
V meste sa nachádza 1 základná škola s materskou školou, 3 základné školy (do roku 2007 boli 4) a tri stredné školy.
Materské školy.
V Pezinku sa nachádza šesť materských škôl:
Materská škola na Bystrickej ulici 1.
Materská škola Bystrická 1 (skrátene MŠ Bystrická) je jednou zo šiestich mestských materských škôl v Pezinku, ktorá sa nachádza na sídlisku Juh. Pozostáva z troch budov a šiestich tried. Je určená pre deti od 3 do 6 rokov. Riaditeľkou materskej školy je Mgr. Andrea Hajíčková.
Plány na výstavbu materskej školy boli vypracované už v roku 1974 a po vybudovaní v päťročnici 1976 až 1980 bola jej kapacita 90 detí. V novembri 2012 v materskej škole pribudli dve nové triedy pre 40 detí, ktoré vznikli z pôvodných terasovitých priestorov na prvom a druhom poschodí. Počas volieb sa v priestoroch nachádza volebná miestnosť 17. okrsku obvodu číslo 4.

</doc>
<doc id="2693" url="https://sk.wikipedia.org/wiki?curid=2693" title="Banská Bystrica">
Banská Bystrica

Banská Bystrica (; ) je mesto na strednom Slovensku, krajské mesto Banskobystrického kraja a okresné mesto Banskobystrického okresu. Počtom obyvateľov 74 590 je šieste najväčšie mesto na Slovensku.
Polohopis.
Mesto leží na sútoku riek Hron a Bystrica, v severnej časti Zvolenskej kotliny. Obklopujú ju Starohorské vrchy, Kremnické vrchy a Poľana. Najnižším položeným miestom v rámci Banskej Bystrice je južná mestská štvrť Iliaš v blízkosti rieky Hron (okolo ).
Severojužným smerom vedie cez mesto významná európska cesta 77 z Ružomberka na Zvolen. Mestom prechádza rýchlostná cesta R1, smerujúca od Trnavy cez Nitru a Zvolen na východný okraj mesta, odkiaľ by mala v budúcnosti pokračovať do Ružomberka. V meste sa stretávajú hlavné cesty od severu (I/59), západu (I/14), juhu (I/69) i východu (I/66). Zo Zvolena na Vrútky vedie mestom železničná trať 170, na ktorú tu nadväzuje trať na Horehronie.
Názov.
Príklady názvov doložených z historických textov sú:
Latinský názov znie "Neosolium", ďalšie názvy mesta: , , 
Dejiny.
Pravek.
Najstaršie osídlenie regiónu sa viaže na nerastné bohatstvo, pričom v okolí Banskej Bystrice to bola najmä meď. Preto už v období eneolitu (2900 – 1900 pred Kr.) prenikali skupiny prospektorov do okolia Španej a Sásovskej doliny, čo potvrdzujú nálezy keramiky. Rozvoj metalurgie a dopyt po medi vyžadoval budovanie zázemia, vrátane sídiel aj v horských oblastiach. Hladená i štiepaná industria z tohto obdobia sa zachovala na terasách Hrona a Slatiny v okolí Zvolena, odkiaľ zrejme prenikali skupiny hľadačov kovov do neďalekých hôr. V Kremničke a na Veľkom hrádku v Malachovskej doline boli identifikované nálezy hladenej a brúsenej kamennej industrie. Najstaršie medené nástroje ľudí Badenskej kultúry pochádzajú z Dolnej Mičinej, nálezy keramiky zo Španej Doliny dokazujú prítomnosť ľudí ludanickej skupiny (cca 4000 pred Kr.). Na úpätí Suchého vrchu bol objavený objekt s kultúrnou vrstvou, obsahujúcou keramiku a štiepané nástroje z obdobia Epilengyelu (záver 5. tisícročia pred Kr.).
V lokalite Na Pieskoch v Španej Doline sa našli početné stopy po spracovaní medi (mlaty) od staršej doby bronzovej, kedy bolo územie stredného Slovenska surovinovou základňou pre veľkú časť dnešného Slovenska. Nálezy sídlisk v okolí Zvolena napovedajú, že práve táto križovatka obchodných ciest bola významným obchodným centrom tej doby. Dokazujú to 4 hromadné nálezy bronzov, vrátane hotových výrobkov. Lokalitu Banskej Bystrice v mladšej a neskorej dobe bronzovej (1250700 pred Kr.) obýval ľud lužickej kultúry, ktorý sa okrem spracovania rúd zaoberal aj poľnohospodárstvom a chovom dobytka. Vznikali výšinné hradiská, kde sa sústreďoval všetok život komunít. V okolí mesta sú známe sídliská v Horných Pršanoch, Nemciach, Selciach, Moštenici. Blízkymi priesmykmi viedli obchodné cesty na sever, údolím Hrona, Neresnice a Slatiny na západ, juh a východ. Z mladšieho obdobia pochádzajú žiarové hroby ľudí lužickej kultúry v Sásovej a Moštenici, osídlenie bolo keramickým a bronzovým materiálom doložené aj v Netopierej jaskyni v Nemciach.
Doba železná zanechala pamiatky v podobe výšinných sídlisk púchovskej kultúry v Horných Pršanoch a Selciach. To už v tejto oblasti panovali Kelti, ktorí priniesli ďalší hospodársky a sociálny pokrok. Keltské mince boli objavené v Radvani, kontakty s rímskymi provinciami dokladá aj nález mincí v Selciach, kde bolo nájdených takmer 50 strieborných mincí z rokov 104193. Unikátny nález keramického kalicha a striebornej oblúkovitej spony s predĺženou nôžkou sa v roku 1926 podaril v Netopierej jaskyni, kde počas ďalšieho výskumu v roku 1986 našli ďalšie tri strieborné spony, datované do 5. storočia. Nálezy z rímskej doby dokladajú aj osídlenie jaskyne Kaplnka.
Stredovek.
V ranom stredoveku bolo územie Zvolenskej kotliny osídlené Avarmi, ktorí sa miešali s Kotínmi a ďalšími germánskymi kmeňmi. Cez Karpatské priesmyky v tom období do nížin a kotlín Slovenska už prenikali skupiny Slovanov, ktorých kmene boli Avarom podriadené. To sa zmenilo vznikom Samovej ríše, kedy sa tieto slovanské kmene zjednotili. Nálezy vo Zvolenskej kotline potvrdili prítomnosť Slovanov už v 7. storočí a slovanské osídlenie na území Banskej Bystrice potvrdili nálezy keramiky z 9. storočia na Námestí SNP. Už v predveľkomoravskom období však bolo husto osídlené aj územie neďalekého Zvolena a Sliača, preto je pravdepodobný výskyt obydlí aj na území Banskej Bystrice.
Počas rekonštrukcie kaštieľa Radvanských boli objavené pozostatky pravekých kupolovitých piecok, dokladajúcich spracovanie rúd z okolitých hôr. Potvrdzuje to aj nález banského výplatného znaku z roku 1686, ktorý pochádza zo Španej Doliny a slúžil ako záloha mzdy pre baníkov. Počas terénnych prác v okolí kaštieľa boli nájdené črepy keramiky z obdobia Veľkej Moravy (9. storočie), potvrdzujúce osídlenie tejto časti mesta. Osídlenie z tohto obdobia bolo identifikované aj počas výstavby severného obchvatu v mestskej časti Senica, kde bolo odkrytých 29 zahĺbených sídliskových objektov. Po zániku Veľkej Moravy boli budované centrá moci, pričom jedno z nich bolo vo Zvolene, ktoré sa stalo centrom Zvolenského komitátu, ktorý spravoval aj územie dnešnej Banskej Bystrice. Bystrica získala na význame ako stredisko ťažby medi, čím rástol jej význam, čo potvrdilo skoré priznanie výsad slobodného kráľovského mesta. 
V období po mongolskom vpáde (1241 – 1242), približne do polovice 13. storočia sa v priestore dnešnej Banskej Bystrice objavil nemecký element. Išlo o skupinu nemeckých kolonizátorov, ktorí na územie Uhorského kráľovstva prišli v kolonizačnej vlne po mongolskom vpáde. Do priestoru dnešnej Banskej Bystrice prišli zrejme z Krupiny či Banskej Štiavnice, ale ich genéza siaha do Saska. Prezrádza to prímenie syna lokátora Ondreja, pod ktorého vedením sa tu skupina usadila. Ondrej bol prezývaný Sas. Títo kolonisti sa usadili v priestore už existujúcej slovanskej osady Bystrica a venovali sa obchodu, ako aj exploatácii drahých kovov. V roku 1255 boli uhorským panovníkom Belom IV. udelené našim "hosťom z novej osady Bystrice" (hospites nostri de villa nova Bystrice), teda nemeckým kolonistom, meštianske privilégiá. Panovník ich vyňal spod právomocí Zvolenského komitátu, udelil im právo lovu a rybolovu, ale aj právo ťažby drahých kovov, pričom mali platiť urburu z vyťažených kovov. Mešťania boli súčasne povinní kedykoľvek pohostiť panovníka a bojovať pod zástavou kráľa. Pri riešení konfliktov medzi mešťanmi sa malo súdiť podľa saského práva.
Banská Bystrica sa vďaka prisťahovalcom rozvíjala. V roku 1494 tu vznikla spoločnosť Ungarischer Handel (Uhorský obchod), nazývaná aj Der Neusohler Kupferhandel alebo aj Turzovsko-fuggerovská spoločnosť (1495 - 1525) ktorá sa v 16. storočí stala jednou z najväčších a najmodernejších ťažobných spoločností tej doby. Prispela k výraznému rozvoju baníctva, hutníctva i dopravy, ktorý zasiahol celú sféru stredovekého života. V rokoch 15251526 sa tu uskutočnilo banícke povstanie, ktoré skončilo neúspechom pre baníkov.
Osmanská expanzia a raný novovek.
Úspešný postup osmanských vojsk uhorským územím donútil v roku 1589 mesto opevniť, následkom čoho boli vybudované kamenné hradby. Banská Bystrica bola ako centrum protestantstva v spore s Maďarmi a Turkami a tiež aj so Svätou stolicou. Dňa 20. augusta 1620 bol v meste zvolený za protestantského uhorského kráľa vtedajší princ, Gabriel Betlen. V roku 1720 v meste fungovalo 149 cechových dielní, v roku 1784 ich bolo 502 čím sa mesto stalo tretím najdôležitejším na Slovensku v cechovej produkcii.
Po vyčerpaní zásoby medi sa výroba preorientovala na spracovanie dreva a výrobu papiera, ďalším impulzom rozvoja sa stala priemyselná revolúcia. V roku 1908 bolo vydané kutacie právo na ťažbu zlata v Harmanci a zmluva s mestom bola uzavretá v roku 1922. Vykopali sa tu prieskumné šachty a rôzne štôlne, ale po krátkej dobe ťažby projekt kvôli nerentabilnosti zanikol. V roku 1776 bolo v Banskej Bystrici ustanovené rímskokatolícke biskupstvo.
Nástup kapitalizmu.
Počet obyvateľov sa medzi rokmi 1857 až 1910 zvýšil z 5 661 na 10 776. Postavená bola nová budova súdu (rok 1898), mohutný päťpodlažný nájomný dom Porges (rok 1912), novorenesančno – novobarokový objekt lesnej správy na Námestí SNP (rok 1916), dievčenské gymnázium, dnes ekonomická fakulta Univerzity Mateja Bela (rok 1914) a množstvo nájomných novoslohových budov a mestských víl. Mesto dostalo železničné spojenie so Zvolenom v roku 1873, s Podbrezovou v roku 1884 a Harmancom v roku 1913. V roku 1845 bola založená sporiteľňa, v roku 1872 úverová banka, neskôr viac peňažných ústavov. Na remeselné tradície a manufaktúry nadviazalo niekoľko menších textilných tovární, vznikol priemysel drevospracujúci (nábytková továreň, zápalkáreň), stavebných hmôt, potravinársky (pivovar, mlyny, výroba liehovín). V roku 1908 bola vybudovaná mestská elektráreň. Tieto továrne však nedokázali zamestnať všetkých obyvateľov mesta a okolia, následkom čoho vzniklo viacero štrajkov. V roku 1872 bol založený robotnícky podporný spolok, v roku 1895 organizácia sociálno – demokratickej strany, začiatkom 20. storočia odborové organizácie, v roku 1904 robotnícky vzdelávací spolok. Obchodná a priemyselná komora pre oblasť dnešného stredného Slovenska bola otvorená v roku 1890.
V polovici 19. storočia sa Banská Bystrica za pôsobenia prvého predsedu Matice slovenskej stala strediskom snáh slovenských podnikateľov a inteligencie, rozvinulo sa slovenské školstvo a kultúra, ale silnejúca maďarizácia tieto tendencie potlačila. V rokoch 1899 – 1900 sa v meste konal banskobystrický proces s predstaviteľmi slovenského politického a kultúrneho života, v rokoch 1873 – 1883 vychádzal provládny, protislovenský časopis Svornosť, v rokoch 1904 – 1918 podobný časopis Krajan. Celoslovenský význam malo pôsobenie tunajšieho gymnázia v 50. – 60. rokoch. Bolo jediným vyšším gymnáziom pre 5 slovenských žúp, vyučovacou rečou bola slovenčina, učil na ňom rad vynikajúcich slovenských a českých profesorov (M. Čulen, E. Černý, F. Mráz, J. Loos, J. Slotta a iní). V roku 1867 boli slovenskí a českí profesori prepustení a školstvo bolo pomaďarčené. Popri nich pôsobili v meste v 2. pol. 19. storočia a zač. 20. storočia vzdelanci a literáti Štefan Moyzes, Karol Kuzmány, Terézia Vansová, Ján Botto, M. Chrástek, T. Červeň. F.V. Sasinek, skladateľ Ján Levoslav Bella, výtvarní umelci Jozef Božetech Klemens, Dominik Skutecký. V roku 1857 tu založili Hudobný spolok, v 50. – 70. rokoch vychádzali slovenské noviny (Cyril a Metod, Slovenský národný učiteľ, Evanjelická škola). Mestské múzeum bolo založené v roku 1889.
Po vzniku ČSR.
Do roku 1928 bola sídlom Zvolenskej župy. Počet obyvateľov rástol len pomaly (rok 1919 – 10 734, rok 1930 – 11 347, rok 1940 – 13 045), napriek tomu sa stavebný ruch nezastavil. V roku 1920 bola postavená pozoruhodná secesná Kamenná vila, v roku 1928 bol dokončený Národný dom. Z 30. rokov pochádza viacero funkcionalistických stavieb. V roku 1930 postavili Okresnú nemocenskú poisťovňu (dnešná poliklinika), v roku 1934 učiteľský ústav, o dva roky nato filiálku pražskej mestskej sporiteľne vedľa mestskej veže, ako aj Vysielač Laskomer. Notársku ubytovňu a dom štátnych zamestnancov, ktorá sa dnes využíva ako poliklinika, dokončili v roku 1937. Tesne pred zánikom Česko-Slovenska vybudovali mestské nájomné domy pre vojenských gážistov. Mimo hlavného prúdu modernej architektúry stojí neorenesančná filiálka Národnej banky z roku 1932.
Mesto zostalo obchodným a peňažným centrom, dobudovaním železničnej trate Zvolen – Vrútky a Banská Bystrica – Červená Skala vzrástol jeho význam ako dopravného uzla. Vzniklo niekoľko menších kovovýrobných, potravinárskych a stavebných podnikov, ale zaniklo niekoľko podnikov z predchádzajúceho obdobia (nábytková továreň, textilky). V rokoch svetovej hospodárskej krízy boli aj tu vysoká nezamestnanosť a početné štrajky. Veľký rozvoj dosiahlo školstvo a kultúra. Školstvo sa poslovenčilo, za pomoci českých profesorov dosiahlo dobrú úroveň. Okrem gymnázia bolo v meste viac odborných škôl (obchodná akadémia, škola pre ženské povolania, učiteľský ústav a strojnícka priemyselná škola – tieto dve boli umiestnené do nových budov). Z mnohých divadelných ochotníckych súborov vzniklo Mestské divadelné združenie, z ktorého radov vyšlo niekoľko popredných slovenských profesionálnych hercov. Žiakom hudobného skladateľa Viliama Figuša-Bystrého tu bol okrem iných Ján Cikker.
Prvá Slovenská republika a Slovenské národné povstanie.
V roku 1940 sa stáva sídlom novej Pohronskej župy. Bola postavená nová ľudová škola (rok 1939), budova Spojených elektrární (rok 1941) a stavala sa nová železničná stanica.
Od roku 1941 vznikali protifašistické odbojové skupiny medzi dôstojníkmi Veliteľstva pozemných vojsk slovenskej armády, sídliaceho v meste. Pod politickým vedením Slovenskej národnej rady sa tu v roku 1944 vytvorilo Vojenské ústredie, vojenský orgán pre prípravu Slovenského národného povstania, ktorý riadil konšpiračnú činnosť v armáde. Po vstupe nemeckých okupačných vojsk uskutočnil dňa 29. augusta 1944 protifašistický prevrat a veliteľ Vojenského ústredia pplk. Ján Golian vydal armáde rozkaz postaviť sa okupačným vojskám na odpor. Prevrat dovŕšili partizáni 1. Stalinovej brigády, brigády Jánošík a kpt. Nálepku, ktorí dňa 30. augusta 1944 vstúpili do mesta. V ten deň začal z Banskej Bystrice vysielať Slobodný slovenský vysielač.
Po vypuknutí SNP sa Banská Bystrica stala politickým, vojenským a administratívnym centrom povstaleckého Slovenska. Sídlili tu vedúce sily povstania – Slovenská národná rada, Veliteľstvo 1. čs. armády na Slovensku, prišla sem delegácia čs. emigrantskej vlády v Londýne a predstavitelia moskovského vedenia KSČ. Sídlila tu anglo-americká a sovietska vojenská misia. Z mesta sa riadil ozbrojený boj i uskutočňovanie základných ekonomických a spoločenských premien. V septembri 1944 začal vychádzať ústredný orgán ÚV KSS Pravda, týždenník Nové slovo, nástenné noviny Hlas ľudu a iné. Dňa 17. septembra 1944 sa uskutočnil zjednocovací zjazd KSS a sociálnej demokracie.
Už v septembri 1944 zažila Banská Bystrica nemecké bombardovanie, keď bomby zasiahli Slobodný slovenský vysielač. Koncom októbra sa vojenská situácia rýchlo zhoršovala, povstalci mesto takmer bez boja opustili a Nemci ho 27. októbra 1944 obsadili. Zatkli a väznili vyše 2 tisíc ľudí. Dňa 30. októbra gen. Hermann Höfle za spoluúčasti predstaviteľov slovenskej vlády na čele s prezidentom Jozefom Tisom usporiadal v Banskej Bystrici vojenskú slávnosť. Jozef Tiso slúžil omšu, vyznamenal príslušníkov Waffen-SS a verejne poďakoval Hitlerovi.. Okupácia mesta trvala 5 mesiacov, oslobodené bolo vojskami sovietskej a rumunskej armády 25. marca 1945.
Pod vládou komunistov.
V rokoch 1949 – 1960 sídlom Banskobystrického kraja, potom do roku 1990 Stredoslovenského kraja. Bola politickým, hospodárskym, administratívnym a kultúrnym centrom stredného Slovenska. Banská Bystrica zaznamenala v tomto období značné územné rozšírenie, pripojili sa k nej obce Jakub, Kostiviarska, Kremnička, Laskomerské, Majer, Malachov, Radvaň – Kráľová, Rakytovce, Rudlová, Sásová, Senica a Šalková. Počet obyvateľov sa zvýšil z 13 605 v roku 1950 na 22 529 v roku 1960, na 46 846 v roku 1970 a do roku 1989 stúpol na takmer 80 tisíc.
V 40. – 50. rokoch boli okrem prvých tehlových sídlisk (Na Fortničke, Na Uhlisku, prvá časť sídliska Fončorda – nové Kalište, Prednádražie), postavené budovy bývalého Okresného národného výboru (rok 1949), polikliniky (rok 1951), dokončená železničná stanica. Bývalý Krajský národný výbor, dnešný mestský úrad, pochádza z roku 1957 a je príkladom architektúry socialistického realizmu. Od 60. rokov začala rozsiahla výstavba panelových sídlisk, ktorá pokračovala aj v 70. rokoch (hlavne ďalšie časti Fončordy, v 1. polovici 60. rokov prvé výškové vežové domy z montovaného betónu na Prednádraží, neskôr sídlisko v Radvani). V roku 1969 bol otvorený pamätník SNP a hotel Lux, potom obchodný dom Prior. Počas 70. rokov sa postupne realizovala nová budova nemocnice. V 80. rokoch vznikli sídliská v okrajových častiach Podlavice a Sásová. Okrem toho sa vybudoval štadión na Štiavničkách, krytý zimný štadión, kryté plavárne, telocvične. Postavila sa rýchlostná cesta do Zvolena, celkom na sklonku socializmu v auguste 1989 začali v meste premávať trolejbusy.
Historické centrum ostalo na rozdiel od iných slovenských miest ušetrené od väčších zásahov. Pamiatky sa priebežne opravovali, fasády meštianskych domov dostávali nový náter. Thurzov dom bol zrekonštruovaný už v prvej polovici 50. rokov, ostatné objekty neskôr (napr. mestská veža okolo roku 1970, barbakán okolo roku 1980).
Rozvinulo sa hospodárstvo, za socializmu bol v Banskej Bystrici zastúpený priemysel energetický (Stredoslovenské energetické závody), elektrotechnický (Tesla), drevospracujúci (Smrečina), odevný (Slovenka, Modrotlač), potravinársky (pivovar, konzerváreň, liehovar), stavebných hmôt (Stredoslovenská cementáreň, Ipeľské tehelne, Stredoslovenský kameňopriemysel), stavebný (Pozemné stavby, Stavoindustria), polygrafický (Tlačiarne SNP).
Rozvoj zaznamenalo aj školstvo a kultúra, hoci pod dohľadom KSČ.
Kultúra.
Mesto sa v povojnovom období rozvinulo v živé kultúrne centrum celého kraja. Malo tu ateliéry mnoho výrazných umelcov. V 80. rokoch napr. vynikali mená grafikov Igora Hudcoviča, Stana Troppa alebo Milana Sokola, v zahraničí uznávaného fotografa Dušana Slivku, v ľudovom umení rezbára a huslára Juraja Čambora, v poézii dominovalo meno básnika Mikuláša Kováča. Umenie prezentovali Stredoslovenská galéria, Literárne a hudobné múzeum, Galéria F, Stredoslovenské múzeum, Galérie Dielo a ÚĽUV, Pedagogická fakulta i Múzeum SNP. V meste pôsobili živé diskusné kluby architektov a fotografov (v Galérii F), dva filmové kluby, hrala vrátane letného štyri kina (Urpín so špičkovou 70 mm technológiou), koncertný život sa odvíjal v múzeách, Robotníckom dome, v Divadle hudby na Fončorde a v novopostavenom Dome kultúry, divadelný v opere a experimentujúcom Bábkovom divadle Na rázcestí. Ľudovú hudbu a tanec reprezentoval súbor Urpín, veľkou prehliadkou výtvarného folklóru bol každoročný Radvanský jarmok.
Rozvoj médií.
V povojnovom období fungovalo v meste rozhlasové štúdio so slávnou tradíciou z SNP, v 70. rokoch bolo založené krajské štúdio Slovenskej televízie, ktoré produkovalo spravodajstvo, dokumentárnu tvorbu a zaoberalo sa dabingom zahraničných filmov. Boli tu vydávané krajské noviny Smer a okresný týždenník Priekopník. Polygrafickú základňu tlačových médií tvorili Tlačiarne SNP.
3. odboj.
Odpor proti komunizmu bol na Slovensku najrozsiahlejší v Bratislave, v Košiciach existovala jedna skupina disidentov a v Banskej Bystrici bola protikomunisticky zameraná časť činnosti Galérie F (1980 – 1990), vedená Tomášom a Annou Fassatiovými. Pripravovali okrem iného stretnutia a výstavy sociálne kritických fotografov vrátane autorov zo Západu a vydávali samizdaty. Ako dobrovoľníci im pomáhali ďalší, napr. fotograf Igor Svítok, Aleš Vincík, Palo Štecko alebo študenti Vysokej školy ekonomickej. Začala ich sledovať Štátna bezpečnosť, pod tlakom ktorej bola galéria z veľkej časti roku 1985 zrušená a jej pracovníci mali zákaz kvalifikovaného zamestnania. Boli tak nútení sa vysťahovať do Česka, kde im minister obrany po návrate demokracie po preskúmaní archívnych dokumentov udelil štatút účastníkov 3. odboja. Rozsiahlu činnosť Galérie F si Banská Bystrica pripomenula veľkou výstavou v Krajskej galérii roku 2000.
Členenie mesta a mestská samospráva.
Časti mesta.
Banská Bystrica má 19 mestských častí:
Katastrálnych území je 9: Banská Bystrica, Kostiviarska, Kremnička, Podlavice, Radvaň, Sásová, Senica, Šalková a Uľanka.
Hlavní predstavitelia.
Obyvatelia mesta volili každoročne svojho richtára. Richtár bol hlavou mestskej vrchnosti, spravoval verejný aj súkromný život v meste, mal povinnosť vykonať výročné zúčtovanie mesta. Dnes sa primátor mestá volí každé štyri roky v komunálnych voľbách. Súčasným primátorom je od novembra 2014 Ján Nosko. Zástupcami primátora sú Jakub Gajdošík a Martin Turčan.. Prednostom Mestského úradu je Mgr. Miroslav Rybár.
Mestské zastupiteľstvo.
Mestské zastupiteľstvo Banskej Bystrice má 31 poslancov. Zloženie mestského zastupiteľstva po voľbách v roku 2018 je nasledovné: Banskobystrická alternatíva (8 poslancov), Klub nezávislých poslancov (8), koalícia SMER - SD a SNS (8), Banskobystrická pravica (3), Srdcom Bystričania (3) a jedna nezaradená poslankyňa. Poslanci sú rozdelení do siedmich volebných obvodov: č. 1 (Centrum), č. 2 (Podlavice, Skubín, Uľanka, Jakub, Kostiviarska, Karlovo), č. 3 (Senica, Šalková, Majer, Uhlisko), 4 (Iliaš, Rakytovce, Kremnička, Kráľová, Podháj), č. 5 (Radvaň), č. 6 (Fončorda), č. 7 (Sásová, Rudlová). Rozdelenie na sedem obvodov platí od roku 2018. Mestské zastupiteľstvo sa stretáva približne raz za mesiac.
Kultúra.
Pamiatky.
Ostatné pamiatky.
Stredoveké centrum mesta bolo v roku 1955 vyhlásené za mestskú pamiatkovú rezerváciu. Areál Mestského hradu bol vyhlásený za národnú pamiatku. Okrem samotného hradu sa to týka Kostola Nanebovzatia Panny Márie, takzvaného farského. Tzv. Matejov dom bol sídlom kráľovského úradníka, ale hosťoval aj samotného kráľa. V areáli sa nachádza aj stará radnica, tzv. Prétorium.
Na Námestí SNP sa nachádza Katedrála svätého Františka Xaverského ako aj biskupský palác. Rovnako je tu aj zrekonštruovaná radnica, domy bohatých obyvateľov mesta: Thurzov dom, Benického dom, naklonená mestská hodinová veža a ďalšie pamiatky. Ďalšie historické pamiatky sa nachádzajú mimo centra mesta: Kaštieľ Radvanských, Bárczyovský kaštieľ, Tihányiovský kaštieľ. Medzi modernejšie stavby patrí Pamätník SNP. Toto dielo architekta Dušana Kuzmu bolo dokončené v roku 1969. Staviteľstvo 21. storočia sa prejavilo na Europa Business Center. Budova je najvyššia v meste a zároveň Stavba roka 2009.
Priemyselné pamiatky.
Mestská elektráreň v Banskej Bystrici (zaniknutá), Medený hámor v Banskej Bystrici, PLETA, štátny podnik "v likvidácii" (už zrušený, pozri Rezidencia Pleta), Urpiner (Banskobystrický pivovar, a. s.).
"Pozri aj": 
Divadlo.
V Banskej Bystrici pôsobí niekoľko divadiel. Štátna opera uvádza operné, muzikálové a baletné predstavenia. Divadlo z Pasáže v Banskej Bystrici ako jediné divadlo na Slovensku angažuje hercov s mentálnym postihnutím. Bábkové divadlo na rázcestí sa zaoberá jednak bábkarským umením pre deti a dospelých ale aj inými formami divadla. Moderné tanečné umenie zastupuje Štúdio tanca. V meste pôsobí aj viacero umeleckých škôl, ktoré poriadajú koncerty svojich študentov a pedagógov. V Banskej Bystrici sa tiež koná medzinárodné bienále bábkarskej tvorby, Bábkarská Bystrica. Vo dvore Beniczkého pasáže v centre mesta od roku 2011 sídli kultúrne centrum Záhrada, ktoré poskytuje priestor pre prezentáciu a tvorbu komunitného a súčasného umenia všetkých žánrov. Priľahlý záhradný park slúži ako verejná oddychová zóna pre návštevníkov a obyvateľov mesta.
Turizmus.
V roku 2016 mesto zaznamenalo 24% rast v počte návštevníkov, počet prenocovaní sa zvýšil o 27% oproti predchádzajúcemu roku. Tržby ubytovacích zariadení sa zvýšili o 37% a zvýšila sa aj ich kapacita. Mesto z daní na ubytovanie získalo približne 26 000 eur. K 30. júnu 2015 bolo v banskobystrickom okrese 124 ubytovacích zariadení, ktoré využilo 39 552 návštevníkov.
Obyvateľstvo.
Počet obyvateľov krajského mesta má posledné desaťročie klesajúcu tendenciu. V roku 2002 v meste žilo 82 299 obyvateľov, ku koncu roku 2012 to bolo len 78 068. Aj keď sa v roku 2012 narodilo viac detí ako v predošlý rok, klesajúci trend pokračoval odsťahovaním sa 1 222 v porovnaní s prírastkom 876 obyvateľov. V roku 2014 bolo mesto na 5. mieste v počte prisťahovaných ľudí (prihlásenie bydliska), zároveň však obsadilo piatu priečku v rebríčku miest odkiaľ sa ľudia najviac sťahujú. Celkový prírastok bol negatívny, trend sa vyskytuje aj v ďalších väčších mestách.
Etnické zloženie obyvateľstva.
a iní
Náboženské zloženie obyvateľstva.
a iní
Doprava.
Verejná cestná doprava.
Mestská doprava v Banskej Bystrici je osobitná dvoma dopravcami. Dopravný podnik mesta Banská Bystrica poskytuje trolejbusovú dopravu (linky 1 – 8), SAD Zvolen zabezpečuje autobusové linky MHD (20 – 100). V rámci obvodu MHD je možné použiť aj prímestské linky za MHD ceny a doklady.
V júli 2020 mesto oznámilo vyhlásenie verejného obstarávania na prevádzku mestskej hromadnej dopravy. Súťaž má dve časti: autobusovú a trolejbusovú dopravu a mesto chce vysúťažiť dvoch partnerov, ktorí by od 1. januára 2021 prevádzkovali MHD na 10 rokov. Medzi požiadavky mesta na dopracov patrí ekológia a moderné technológie.
Autobusová stanica, kde zastavujú diaľkové, prímestské aj mestské linky sa sa nachádza neďaleko železničnej stanice. Pôvodná stanica, v súčasnosti už nahradená novou, bola v prerušenej výstavbe od roku 1983, v roku 1990 bola prerušená stavba časti so zázemím. Napriek svojmu veku a stavu slúžila táto stanica až do roku 2015, kedy, po viacerých predchádzajúcich neúspešných pokusoch o nápravu situácie, sa nový investor pustil do búracích prác a cestujúca verejnosť bola dočasne premiestnená na dočasnú stanicu na parkovisku na Mičinskej ceste. V januári 2015 nový primátor mesta Ján Nosko vyhlásil, že na Vianoce 2016 bude stáť nová dvojposchodová budova, čo sa však nakoniec neukázalo ako pravdivé vyhlásenie. Podľa informácií z júla 2017 mala stanica byť sprevádzkovaná začiatkom septembra 2017, čo sa, napriek pochybám, stalo - síce o dva týždne neskôr, ale konečne predsa - skutočnosťou.
Železničná doprava.
Banská Bystrica sa nachádza na križovatke trate Zvolen – Vrútky, ktorá je v úseku Zvolen – Banská Bystrica elektrifikovaná a trate Banská Bystrica – Červená Skala, ktorá elektrifikovaná nie je. Obe trate sú jednokoľajné. Železničná stanica Banská Bystrica sa nachádza v blízkosti autobusovej stanice. Železničná zastávka Banská Bystrica-mesto sa nachádza bližšie k centru mesta. Na území mesta sa nachádzajú tiež stanice Kostiviarska, Radvaň, Šalková a Uľanka.
Cestná doprava.
Banská Bystrici leží na križovatke viacerých cestných ťahov. Z juhu je napojená na R1 a I/69 (smer Zvolen), z východu na I/66 (smer Brezno) a zo severu na I/59 (smer horský priechod Donovaly). Mestom prechádza viacero ciest druhej a tretej triedy. Od apríla 2009 bol vo výstavbe Severný obchvat mesta ako pokračovanie trasy R1. Jeho trasa vedie z cesty I/59 v mestskej časti Karlovo, prechádza medzi centrom mesta a mestskou časťou Sásová a napája sa na cestu I/66 smerom na Brezno. Diaľková doprava v smeroch Zvolen-Brezno a Ružomberok-Brezno sa tak vyhýba centru mesta. Obchvat má dĺžku dĺžku . Otvorený bol 27. júla 2012.
Ďalej je plánované pokračovanie R1 smerom na Slovenskú Ľupču a cez hrebeň Nízkych Tatier do Ružomberka.
Cyklistická doprava.
Od 22. júna 2012 premáva cyklobus z mesta na Králiky a Kráľovu studňu vo Veľkej Fatre. Cestovné je 1 €, dopravu dotuje samospráva mesta a Banskobystrický samosprávny kraj. Premávať bude počas letných víkendov a sviatkov. Vybudovanie a rozšírenie cyklotrás je súčasťou Rozvojového programu mesta na roky 2008 - 2010 - 2014. V roku 2016 bol plán vybudovať 25 kilometrov cyklociest, ktoré by prepojili mestské časti s centrom mesta. Na tento účel bolo určených 360 000 eur. Cyklotrasa z Podlavíc na Hušták bola v septembri 2016 vo fáze stavebného povolenia.
Na prelome mája a júna 2019 bolo na stanici vybudované cyklistické stanovište umožňujúce odloženie bicykla, použitie pumpy či nabíjanie elektrobicyklov.
V decembri 2023 sa verejnosti sprístupnil visutý 203m dlhý cyklomost ponad R1 v mestskej časti Radvaň-Kráľová, svojou konštrukciou považovaný za unikátny projekt v rámci strednej Európy.
Letecká doprava.
Pri Fakultnej nemocnici F. D. Roosevelta funguje stanica vrtuľníkovej záchrannej zdravotnej služby s volacím znakom Krištof 02. Neďaleko mesta sa nachádza medzinárodné Letisko Sliač.
Heliportom disponuje aj Stredoslovenský ústav srdcových a cievnych chorôb.
Školstvo.
Vysoké školy.
V Banskej Bystrici majú sídlo dve verejné vysoké školy, dve súkromné vysoké školy a fakulta štátnej vysokej školy:
Stredné školy.
Na území mesta pôsobia nasledovné stredné školy:
Základné školy.
Na území mesta pôsobia nasledovné základné školy:
Materské školy.
V Banskej Bystrici v roku 2013 bolo 27 materských škôl, ktorých zriaďovateľom bolo mesto Banská Bystrica. Dve zariadenia (Špeciálna materská škola, Detské integračné centrum) boli v zriaďovateľskej pôsobnosti Obvodného úradu Banská Bystrica a takisto tu pôsobili tri súkromné materské školy.
Šport.
V dňoch 24. - 30. 7. 2022 sa v Banskej Bystrici konal Letný európsky olympijský festival mládeže 2022.
Niektoré kluby v Banskej Bystrici:
Osobnosti mesta.
Ostatné osobnosti.
Osobnosti pôsobiace v meste, o ktorých nie sú dostupné informácie potvrdzujúce, že boli zároveň banskobystrickými rodákmi, resp. rodáčkami.

</doc>
<doc id="2694" url="https://sk.wikipedia.org/wiki?curid=2694" title="ABIT">
ABIT

ABIT je taiwanský výrobca počítačových súčiastok. Prevažne sa zameriava na matičné dosky.

</doc>
<doc id="2695" url="https://sk.wikipedia.org/wiki?curid=2695" title="Základná doska (počítač)">
Základná doska (počítač)

Základná doska (iné názvy: motherboard [slov. výslovnosť: madrbórd], základná procesorová doska, systémová doska, v slangu matičná doska; angl. "motherboard", "mainboard", "mobo") je doska obsahujúca elektronické súčiastky tvoriace základné prvky osobného počítača alebo iného elektronického zariadenia založeného na procesoroch. Základná doska je zjednocujúcim prvkom v počítači, všetky ostatné moduly, súčasti, diely a periférie sa priamo alebo nepriamo vkladajú, alebo pripájajú k základnej doske.
Konštrukcia.
Základná doska je najdôležitejšia súčiastka moderného počítača. Počítač ako celok je postavený na modulárnom (stavebnicovom) princípe, kde je možné jednotlivé funkčné moduly meniť. Základným modulom každého počítača je práve základná doska. Ďalšie moduly (komponenty) sú pripojené priamo na základnú dosku. Základná doska je mechanicky pripevnená v skrinke počítača a elektricky napájaná zo zdroja. Väčšina rozširujúcich kariet je potom napájaná zo základnej dosky. Hlavnú riadiacu funkciu má centrálny procesor (CPU), ktorý je uložený v pätici (socket, slot, ZIF). Spolupracuje s pomocnými obvodmi integrovaný obvod (zvyčajne dvojica), tzv. čipová súprava (chipset), ktorá zabezpečuje väčšinu funkcií základnej dosky. Moduly osadené do základnej dosky (ako napr. druh procesora alebo typ pamäte) sú určené tým, akú čipovú súpravu a aký druh konektorov základná doska obsahuje. 
Základná doska obsahuje tzv. zbernicu - sadu konektorov umožňujúcich pripojiť rozširujúce karty, socket - konektor pre pripojenie procesora, pamäťové sloty - pre pripojenie pamäťových modulov, SATA konektory pre pripojenie mechaník (optické, alebo pevné disky) a sadu konektorov pre pripojenie ovládačov, kontroliek a výstupov počítačovej skrinky. Dôležitou súčasťou základnej dosky je BIOS - čip obsahujúci riadiaci program základnej dosky, s možnosťou uloženia voliteľných parametrov a nastavení. Doska zároveň obsahuje hodinový obvod s reálnym časom. Nastavenia BIOSU sú zálohované batériou, ktorá zároveň zabezpečuje chod hodín aj pri odpojenom napájaní.
Funkcie chipsetu.
Čipset obvykle združuje viaceré podporné funkcie, väčšinou ide o prevod „natívnej“ ("prirodzenej") zbernice procesora na štandardné (či tradičné) zbernice. Z pohľadu procesora zabezpečuje: 
Základné funkcie.
Základnou funkciou základnej dosky je poskytnúť základné prepojenie vnútorných a vonkajších zariadení počítača, či už po mechanickej alebo elektronickej stránke. Všetky vonkajšie a vnútorné zariadenia sú nejakým spôsobom prepojené so základnou doskou. Ak procesor počítača predstavuje „mozog“ a zbernica predstavuje „miechu“, tak matičná doska predstavuje jeho „kostru“. Niektoré rozširujúce moduly počítača sú umiestnené na základnej doske priamo, niektoré sú prepojené káblom, niektoré môžu komunikovať aj bezdrôtovo.
Štandardizácia umožnila rozvoj počítačovej techniky. Všetky neštandardné karty, konektory a zariadenia, ktoré sa neprispôsobili, postupne zanikli. Vznikol tzv. PC štandard a predajné sú len komponenty so štandardom kompatibilné. Zbernica predstavuje rozhranie pre rozširujúce karty, karty musia byť vybavené štandardizovaným konektorom (napr. PCI, PCIE, USB...) ktorý musí elektricky, mechanicky a komunikačne "sedieť" s konektorom, do ktorého sa rozširujúce zariadenie zapája. Vonkajší konektor so svojimi mechanicko - elektronicko - komunikačnými vlastnosťami preto označujeme ako port (voľne preložené prístav, brána, otvor). Viacerým zariadeniam je umožnené pripojenie rôznym spôsobom - pomocou rôznych portov, pričom funkcia zariadenia ostáva rovnaká (myš je možné pripojiť cez PS/2 konektor alebo USB konektor...).
Navonok (externe) základná doska poskytuje (nie je podmienkou, rôzne dosky obsahujú rozličné kombinácie portov):
Trendom je potlačenie všetkých portov a ich nahradenie jediným univerzálnym - USB portom.
Interne matičná doska poskytuje (nie je podmienkou, rôzne dosky obsahujú rozličné kombinácie konektorov):
zbernice:
konektory pre pripojenie interných zariadení:
Mechanické detaily.
Základná doska má štandardizované rozmery a umiestnenie upevňovacích otvorov. Je aj definované umiestnenie jednotlivých kľúčových komponentov, napájacie konektory, konektory na prepojenie so skrinkou... Spolu tieto vlastnosti označujeme ako "form factor". Existuje niekoľko základných typov rozmerov dosiek. Dnes sa vo všeobecnosti najčastejšie používa tzv. ATX form factor a jeho klony vytvorený firmou Intel v r. 1995. Staršou formou bol tzv. AT resp. Baby AT form factor a jeho predchodca PC AT/XT form factor.
ATX - klony: microATX - zmenšená verzia ATX. Obsahuje menej rozširujúcich slotov, ale obvykle má viac integrovaných komponentov, ETX - používaný v embedded počítačoch, FlexATX, LPX, NLX - nízkoprofilová základná doska, BTX, ITX, mini ITX...
Výrobcovia.
Medzi známych výrobcov základných dosiek patria spoločnosti: ASUS, MSI, GIGABYTE, Intel, ECS a i., v minulosti ABIT (zaniknutá) a QDI (odpredaná).

</doc>
<doc id="2696" url="https://sk.wikipedia.org/wiki?curid=2696" title="Procesor">
Procesor

Procesor v informatike označuje dve veci:
A) Pôvodne je to časť systému (označovaná tiež ako procesorový subsystém), určená na postupné spracúvanie určitých vstupov na výstupy (odtiaľ aj slovo „procesor“, ktoré v latinčine znamená „spracovateľ / ten, kto spôsobuje, že niečo postupne postupuje vpred“). Presnejšia definícia znie, že je to subsystém systému spracovania dát, ktorý prijíma informácie zakódované predtým vstupným subsystémom, a ktorý údaje potom spracováva a odosiela na výstupný subsystém, kde sa opäť dekódujú na informáciu.
Rozlišujeme procesory
B) V užšom zmysle dnes slovo procesor označuje len centrálny procesor
Cache.
Moderné procesory používané v počítačoch, alebo iných zariadeniach, ktoré vyžadujú rýchle spracovanie dát, sú vybavené tzv cache. Cache je vyrovnávacia pamäť obsahujúca posledné spracované dáta a príkazy, a tak umožní rýchle opätovné použitie.

</doc>
<doc id="2697" url="https://sk.wikipedia.org/wiki?curid=2697" title="Počítačová pämať">
Počítačová pämať



</doc>
<doc id="2698" url="https://sk.wikipedia.org/wiki?curid=2698" title="HDD">
HDD



</doc>
<doc id="2699" url="https://sk.wikipedia.org/wiki?curid=2699" title="Cd">
Cd

Cd môže byť:
CD môže byť:

</doc>
<doc id="2700" url="https://sk.wikipedia.org/wiki?curid=2700" title="Kompaktný disk">
Kompaktný disk

Kompaktný disk (iné názvy: CD, kompaktná platňa, CD-platňa, zriedkavo: metalizovaná (pevná) platňa, metalizovaný disk, hovorovo cédečko; - CD; spočiatku sa označoval ako "digitálna zvuková platňa" alebo "číslicová zvuková platňa", angl. "digital audio disc" - DAD) je optický digitálny dátový nosič. Pôvodne bol určený len na uloženie zvuku v digitálnej forme. Neskôr tento nosič umožnil aj uloženie iných počítačových údajov (CD-ROM), videozáznamu (Video CD alebo SVCD) alebo fotografií (Photo CD). Evolúciou prešiel aj zápis údajov na CD. Pôvodne sa so zápisom na CD nepočítalo vôbec (údaje sa na CD ukladali lisovaním), až neskôr pribudla možnosť jednorazového (CD-R) a neskôr aj viacnásobného zápisu (CD-RW). Neskôr potreba zvyšovania kapacity nosiča viedla k vývoju nových typov optických diskov (DVD, Blu-ray a pod), ktoré principiálne nadväzujú na kompaktný disk.
Začiatkom 21. storočia vznikli kanály na šírenie hudby online (napr. 1999 Napster, 2003 Apple iTunes) a v roku 2012 už bolo nahrávaný rovnaký počet albumov pre šírenie online ako na CD. Za prvých 10 rokov existencie (do roku 2013) predal iTunes 25 miliárd skladieb. Za prvý polrok roku 2021 sa celosvetovo predalo 18,9 milióna cédečiek, čo bolo mierne menej ako vinylových albumov (19,2 mil.) Na americkom trhu vinyl prekonal cédečká v roku 2020, čo je prvý krát za posledných 34 rokov (od roku 1986).
Fyzické vlastnosti kompaktného disku.
Kompaktné disky sa vyrábajú z polykarbonátového (polymetylmetakrylát) plastu a sú hrubé 1,2 mm. Najbežnejšie sú disky pokryté veľmi tenkou hliníkovou vrstvou, ktorá odráža laser a je chránená lakovým filmom. Na lakový film sa môže vytlačiť potlač disku. 
Hliník (alebo hliníková zliatina) sa používa na CD-ROM (neprepisovateľné disky) najmä preto, že hliník je lacný. Hliník však podlieha oxidácii (kyslík sa k nemu môže dostať cez polykarbonát alebo lak, najmä pri okrajoch alebo škrabancoch pri zvýšenej vlhkosti). Namiesto hliníka sa používa striebro alebo zlato alebo vo všeobecnosti zliatina kovov aby sa zvýšila trvácnosť údajov uložených na disku. Jednorazovo prepisovateľné CD-R (ale vo všeobecnosti aj všetky ďalšie "R disky" ako DVD-R, DVD+R, BD-R) používajú na záznam vrstvu na báze (organického) farbiva. 
Kompaktné disky sa vyrábajú v rôznych veľkostiach (priemeroch) a dokonca aj tvaroch ( angl. "shape disc", v preklade "tvarovaný disk"), najčastejšie však majú disky priemer 120 mm, ktorých kapacita býva 80 minút pre záznam zvuku alebo 700 MB pre uloženie údajov.
Informácie sa na bežný kompaktný disk kódujú do stopy špirálového tvaru. Špirála sa začína v strede disku a pokračuje smerom k okraju disku, práve preto je možné vyrábať kompaktné disky rozličných veľkostí a tvarov. Špirála pozostáva z "jamiek" ( angl. "pits") vyhĺbených do vrchnej časti polykarbonátovej vrstvy. Miesta medzi jednotlivými jamkami sa nazývajú "plôšky" (eng. "lands"). Každá jamka je hlboká približne 125 nm a široká 500 nm, dĺžka jamky sa pohybuje v rozsahu 850 nm až po 3,5 μm. Odstupy medzi jednotlivými stopami sú 1,5 μm. Ak by ste si chceli predstaviť veľkosť jamiek a plôšok, predstavte si, že kompaktný disk je taký veľký ako štadión, jamka by potom bola asi taká malá ako zrnko piesku.
Informácie z kompaktného disku sa čítajú zaostrením polovodičového lasera s vlnovou dĺžkou 780 nm cez spodok polykarbonátovej vrstvy. Rozdiel výšky jamky a plôšky je jedna štvrtina vlnovej dĺžky svetla lasera. Tak vzniká fázový rozdiel medzi svetlom odrazeným od jamky a svetlom odrazeným od okolitých plôšok, ktorého vlnová dĺžka je polovičná. Deštruktívna interferencia, ktorá pri tom vzniká, znižuje intenzitu odrazeného svetla, na rozdiel od prípadu, kedy je laser zaostrený len na plôšku. Meraním intenzity svetla pomocou fotodiódy (diódy citlivej na svetlo) dokážeme potom z kompaktného disku čítať údaje.
Jamky a plôšky samé o sebe nepredstavujú nuly a jednotky binárneho zápisu. Je to prechod z jamky na plôšku alebo z plôšky na jamku, ktorý predstavuje jednotku a stav bez zmeny (teda bez prechodu z jamky na plôšku alebo naopak) predstavuje nulu. Takto získané údaje sa dekódujú inverziou modulácie osem-ku-štrnásť, ktorá sa používa pri vytváraní disku, čím získame surové údaje uložené na disku.
Pre zabezpečenie ochrany proti chybám spôsobeným fyzickým poškodením disku (typicky poškriabaním) sa pri CD používajú Reedove-Solomonove kódy (druh samoopravných kódov, ktorých dekódovaním sa vďaka prítomnosti nadbytočnej informácie na médiu dokážu rekonštruovať určité množstvo chýb) a interleaving (premiešavanie dátových blokov).
Kapacita kompaktného disku.
Špecifikácia kompaktného disku odporúča konštantnú rýchlosť 1,22 m/s a odstup stopy 1,59 μm. Pre disk s priemerom 120 mm potom pri dodržaní týchto odporúčaní dostaneme kapacitu 74 minút pre disk pre zvukový záznam alebo približne 652 MB pre disk typu CD-ROM. Aby sa mohli používať rozličné postupy výroby kompaktných diskov, špecifikácia pripúšťa ukladanie údajov aj hustejším spôsobom. Ak sa potom takéto zhustenie používa zámerne, nie len ako odchýlka pri výrobe, môžeme vyrobiť disky s väčšou kapacitou a dodržať tak požiadavky špecifikácie (alebo ich prekročiť len nepatrne). Ak sa pre disk použije konštantná rýchlosť 1,1975 m/s a odstup stopy je 1,497 μm, takýto disk má potom kapacitu 79 minút a 40 sekúnd pre zvuk alebo 702 MB pre údaje. Aj napriek tomu, že tolerancia odchýliek pri výrobe takýchto diskov je nižšia, sú vo všeobecnosti spoľahlivé a len malé množstvo prehrávačov ich neprehrá.
Niektoré ponúkané prázdne disky uvádzajú kapacitu 90 alebo 99 minút. Špecifikácia pre zapisovateľné kompaktné disky uvádza maximálnu kapacitu 74 minút a kapacita do 80 min je maximálna možná odchýlka. Preto všetky kompaktné disky s kapacitou nad 80 minút porušujú túto špecifikáciu a viacero prehrávačov alebo rekordérov môže mať problém disky s kapacitou 90 a viac minút používať. Okrem toho, že hustota stopy na týchto diskoch je veľmi veľká, sú s nimi spojené aj ďalšie technické problémy:
Niektoré zdroje dokonca uvádzajú, že disky s kapacitou 90 a viac minút môžu spôsobiť fyzické poškodenie prehrávača alebo rekordéra. Aj z uvedených dôvodov, problémami s kompatibilitou takýchto diskov s hardvérom a softvérom sa disky s kapacitou 90 minút a viac považujú za štrbinový produkt a ich používanie sa neodporúča.
Ďalším spôsobom, ako sa dá zvýšiť kapacita disku je uložiť údaje do tzv. "koncovej drážky" (), ktorá sa zvyčajne používa na označenie konca disku (na označenie začiatku disku sa používa "úvodná drážka", ). Takto môže používateľ zvyčajne získať jednu alebo dve minúty nahrávania navyše. Môže sa stať, že takto vytvorené disky je problematické prehrávať, najmä keď prehrávač dosiahne koniec disku.
Trvanlivosť diskov.
Záznamy na diskoch sú považované za trvalé (permanent) avšak v priebehu času môžu podliehať vplyvom (poškrabanie, svetlo, vlhkosť), ktoré zmenia fyzikálne vlastnosti, tak že spôsobia chyby pri čítaní a stratu údajov, až takého rozsahu, že čítacie zariadenie nedokáže opraviť chyby pomocou metód korekcie chýb. Takéto chyby je možné zisťovať pomocou softvérového skenovania povrchových chýb. Disk časom podlieha vplyvom prostredia, čím dochádza k degradácii.
Výrobcovia udávajú, že disky CD-R a DVD-R majú trvanlivosť 5 až 10 rokov pred prvým nahrávaním (od dátumu výroby). Na obaloch CD-R, DVD-R alebo DVD + R však nie sú uvedené údaje o dobe spotreby (dátume exspirácie). Neboli zverejnené ani správy o testoch na overenie týchto tvrdení výrobcov ale z uvedeného logicky vyplýva, že je lepšia kupovať disky častejšie ako si urobiť zásobu na 10 rokov.
Životnosť diskov so záznamom je podľa dizajnových špecifikácií od 20 do 100 rokov, v závislosti od kvality diskov, kvality zapisovacej jednotky a podmienok skladovania. Životnosť diskov CD-R, DVD-R a DVD + R by mala byť 100 až 200 rokov alebo viac; Životnosť diskov CD-RW, DVD-RW, DVD + RW a DVD-RAM by mala byť 25 a viac rokov. O diskoch CD-ROM a DVD-ROM (vrátane zvukových a obrazových) je k dispozícii málo informácií, čo vedie k zvýšenej miere neistoty týkajúcej sa ich strednej dĺžky života.
Testovanie však preukázalo degradáciu niektorých diskov skladovaných v bežných podmienkach omnoho skorej.Táto chyba je známa ako degradácia (angl. disc rot) a má viacero dôvodov: 
Na trvalé ukladanie (archivovanie) dát na disky sú vhodnejšie tie s jednorazovým zápisom (CD R, DVD R) ako tie s viacnásobným (CD-RW). Dnes dostupné disky R používajú reflexnú vrstvu zo zliatiny striebra. Šanca na koróziu striebra z dôvodu pôsobeniu oxidu siričitého (SO2) (vzniká aj pri spaľovaní, pri nízkych koncentráciách nemá pach) je menšia ako šanca na oxidáciu hliníka spôsobenú vysokou vlhkosťou. Uchovávanie disku vo filtrovanom (klimatizovanom) prostredí „čistého vzduchu“ môže minimalizovať alebo vylúčiť pôsobenie SO2. Pri takomto správnom skladovaní, teda tieto disky prežijú túto technológiu. (Disky budú v dobrom stave ale už nebudú existovať zariadenia, ktoré by ich čítali.)
RW disky sa na rozdiel od iných typov „opotrebujú“ zapisovaním. Disky CD-RW a DVD-RW by mali vydržať asi 1 000 prepisov a disky DVD-RAM asi 100 000, kým sa nestratí možnosť prepisovania.
Vo všeobecnosti je však trvanlivosť záznamov na diskoch dlhšia ako trvanlivosť dát uložených na hdd, USB disky alebo karty, ktoré trvajú v priemere rádovo desať rokov.

</doc>
<doc id="2701" url="https://sk.wikipedia.org/wiki?curid=2701" title="DVD">
DVD

DVD (neoficiálne Digital Versatile Disc alebo Digital Video Disc) je formát digitálneho optického dátového nosiča, ktorý môže obsahovať filmy vo vysokej obrazovej a zvukovej kvalite alebo rozličné iné údaje. Bol vyvinutý a vynájdený spoločnosťami Sony a Philips v roku 1995. Používa sa hlavne na ukladanie digitálneho videa a rôznych digitálnych dát. Disky DVD majú rovnaké rozmery ako kompaktné disky CD, ale dokážu uložiť až šesťkrát viac dát. Disk DVD sa na pohľad podobá kompaktnému disku.
História DVD.
V roku 1993 boli vyvinuté dva formáty optických diskov na skladovanie dát. Jeden z nich bol MultiMedia Compact Disc (MMCD), alebo tiež (CDI), pochádzajúci od spoločností Philips a Sony, a druhý bol Super Density Disk (SD), podporovaný firmou Toshiba, Time Warner, Matsushita Electric, Hitachi, Mitsubishi Electric, Pioneer, Thomson a JVC.
Zástupcovia tábora SD (Super Density Disk) oslovili spoločnosť IBM so žiadosťou o radu na používanie súborového systému pre svoj disk a rovnako prišli hľadať podporu pre svoj formát ukladania počítačových dát. Výskumníci z IBM Almaden Research Center, ktorí túto žiadosť dostali, vedeli už o projekte rozvoja MMCD. Poučení z vývoja nákladnej vojny medzi formátmi analógového videozáznamu VHS a Betamax z roku 1980, nechceli opakovať rovnakú chybu. Preto zvolali skupinu odborníkov počítačového priemyslu, vrátane zástupcov z Apple, Microsoft, Sun, Dell a veľa ďalších. Títo zástupcovia boli len technickou pracovnou skupinou (Technical Working Groupe, alebo tiež TWG).
TWG odhlasoval, že budú bojkotovať oba formáty dovtedy, pokým sa oba tábory nezhodnú na jednom finálnom konvergenčnom štandarde. Lou Gerstner, prezident spoločnosti IBM, vyvinul nátlak na vedenie oboch bojujúcich strán až sa napokon počítačové spoločnosti dohodli na jednotnom formáte, ktorý nazvali DVD. Členovia TWG taktiež oslovili Asociáciu optických technológií (Optical Storage Technology Association, alebo tiež OSTA) s možnosťou zavedenia ich ISO-13346 súborového systému (známeho ako Universal Disc Format [UDF]) pre použitie na novom DVD.
Philips a Sony usúdili, že je v ich najlepšom záujme, aby sa zabránilo konkurenčnej vojne prijatím rozdielneho formátu než bol ich Multi Media Compact Disc a dohodli sa na zjednotení týchto formátov. S podporou opozičného tábora SD (Super Density Disc) napokon uvoľnili na trh jediný formát so spoločnou technológiou.
Špecifikácia bola podobná tej od spoločností Toshiba a Matsushita Super Density Disc, s výnimkou dual-layer variantu a EFM Plus modulácie. (MMCD mal pre zápis údajov k dispozícii iba jednu stranu a voliteľné použitie dvojvrstvového zápisu, pričom SD mali k dispozícii iba jednu vrstvu, ale možnosť obojstranného zápisu).
Napokon bola väčšinou presadená EFM Plus modulácia, pretože poskytovala väčšiu odolnosť voči poškodeniu disku, ako sú škrabance či odtlačky prstov. EFM Plus, navrhol Kees Immink, ktorý ho tiež vymyslel. EFM Plus modulácia je však o 6 % menej efektívna než pôvodne používaná technika modulácie od Toshiby. Táto skutočnosť sa napokon odrazila pri konečnej kapacite DVD diskov na 4,7 GB (na rozdiel od pôvodných 5 GB). Výsledkom tejto dohody bola v decembri 1995 prijatá konečná DVD špecifikácia, ktorá mala slúžiť primárne pre filmové nosiče, nosiče počítačového softvéru či hudobných záznamov.
Video DVD formát bol po prvýkrát predstavený spoločnosťou Toshiba v Japonsku v novembri 1996. V Spojených štátoch sa DVD uvoľnilo na trh v marci 1997, v Európe v apríli 1998 (paradoxne DVD s filmom Kolja vyšiel ešte v októbri 1997 ako prvý český/európsky DVD titul) a v Austrálii vo februári 1999.
V máji 1997 bolo DVD združenie nahradené DVD Fórom, ktoré je otvorené pre všetky ostatné spoločnosti. Vytvorené DVD špecifikácie a aktualizácie boli uverejnené DVD Fórom, ako takzvané DVD knihy (napr. DVD-ROM book, DVD Book-Audio, DVD-Video books, DVD-R book, DVD-RW book, DVD-RAM book, DVD-AR books, DVD-VR book, atď.).
Niektoré špecifikácie pre mechanické, fyzikálne a optické vlastnosti optických diskov DVD možno stiahnuť ako voľne dostupné normy zo stránok ISO. Tiež, DVD+RW aliancia zverejňuje konkurenčné špecifikácie DVD ako DVD+R, DVD+R DL, DVD+RW alebo DVD+RW DL. Tieto formáty DVD sú aj normy ISO. Niektoré z DVD špecifikácií (napr. pre DVD-Video), nie sú verejne prístupné a možno ich získať iba z DVD Format/Logo Licensing Corporation za poplatok 5 000 dolárov. Každý účastník musí podpísať dohodu o zachovaní niektorých informácií v DVD Knihe, ktoré sú proprietárne a dôverné.
Názov.
Oficiálne DVD nikdy nebola definovaná ako skratka a vonkoncom nie ako skratka pre Digital Versatile Disc, alebo Digital Video Disc. DVD je plnohodnotný názov, registrovaný ako ochranná značka. DVD bola pôvodne pracovná skratka ako neoficiálny názov pre digitálne videodisky. "Oxford English Dictionary" uvádza v poznámke k heslu DVD: že „Spoločnosti uviedli, že oficiálny názov formátu bude jednoducho DVD.“
V roku 1995, v čase dokončenia špecifikácie DVD, boli predložené oficiálne dokumenty pre špecifikáciu, kde bolo uvedené, že ide o Digital Versatile Disc (kvôli možnosti ukladať na disk aj iné, než video údaje). Ale text tlačovej správy oznamujúci dokončenie špecifikácie sa zmieňoval len o „technológii DVD“, bez toho, aby čo i len slovkom spomenul (Digital Versatile Disc) v oficiálnej špecifikácii stojí. O štyri roky neskôr, v roku 1999, DVD Forum na svojich stránkach uviedli, že meno formátu sú jednoducho tri písmená „DVD“ a nič viac a nepredstavujú žiadnu skratku. DVD Forum na svojej stránke v sekcii „DVD Primer“, ponúka odpoveď na otázku: „Čo DVD znamená?“ Uvádza sa tam, že: „Kľúčové slovo je 'univerzálne' (anglicky „versatile“). Teda digitálne 'univerzálne' (viacúčelové) disky, ktoré poskytujú skvelú možnosť ukladania video, audio dát a iné dáta na jednom disku“.
Technické informácie.
DVD využíva svetelnú dĺžku 650 nm (pomocou laserovej diódy) na rozdiel od 780 nm použitých pri CD. To umožňuje „leptať“ na povrchu média menšie „jamky“, ktoré sú v porovnaní s CD (0,74 mikrometrov na DVD oproti 1,6 mikrometrov pri CD), a ktoré takto umožňujú zvýšiť kapacitu DVD. V porovnaní s Blu-ray, nástupcom formátu DVD, kde sa používa vlnová dĺžka 405 nm, a jeden dual-layer disk má kapacitu 50 GB.
Rýchlosť zápisu na DVD pri prvej mechanike a prvom modele média bola 1×, teda 1350 kB/s (1318 KiB/s). Novšie modely majú 18 alebo 20 násobok tejto rýchlosti. Rozdiel oproti CD diskom znamená, že 1× predstavuje iba 150 KiB/s (153,6 kB/s), teda asi 9-krát pomalšie než pri DVD.
DVD médiá sú plastové disky, na pohľad rovnaké ako CD médiá. DVD médiá majú priemer a sú hrubé.
Používateľ môže vytvoriť DVD nosiče typov:
Označenie „+“ (plus) a „–“ (mínus) predstavuje dva rozličné technické štandardy, ktoré sú do určitej miery kompatibilné.
Médium môže byť typu:
Médium umožňuje zápis na jednu alebo obidve strany, v jednej alebo dvoch vrstvách na každú stranu. Od počtu strán a vrstiev závisí kapacita média.
DVD-ROM tabuľka rýchlostí
Rozdiely DVD oproti staršiemu CD:
Rýchlosť mechaniky typu DVD sa udáva ako násobok 1350 kB/s, čo znamená, že mechanika s rýchlosťou 16× umožňuje prenosovú rýchlosť 16 × 1350 = 21600 kB/s (alebo aj 21,09 MB/s).
DVD Video.
DVD Video je spôsob uloženia videozáznamu na DVD nosiči. Na kompresiu obrazu sa používa štandard MPEG-2. Na kódovanie zvukovej stopy sa používajú formáty PCM, MPEG-2 audio, Dolby Digital (AC-3) alebo DTS. Na prehrávanie DVD Video médií používateľ potrebuje mechaniku DVD obsahujúcu dekodér MPEG-2 (napr. prehrávač DVD alebo osobný počítač s mechanikou DVD a softvérovým prehrávačom DVD).
Komerčné DVD filmy sú často kódované kombináciou obrazového a zvukového obsahu komprimovaného pomocou štandardu MPEG-2 (často sa používajú viackanálové formáty). Pri DVD filmoch sa stretneme s dátovým tokom od 3 – 10 Mbit/s. Vyšší počet zvukových stôp alebo množstvo dodatočného materiálu (tzv. extra materiál – fotogalérie, film vo verzii Režisérov zostrih, záznamy z natáčania, rozhovory s hercami, a i.) majú často za dôsledok nižšiu bitovú rýchlosť (a tým aj kvalitu obrazu) hlavného filmu kvôli obmedzenej kapacite DVD média.
Pôvodne boli pre DVD Video v krajinách využívajúcich štandard PAL štandardizované zvukové formáty typu PCM a MPEG-2. Napriek nevôli spoločnosti Philips, bolo dňa 5. decembra 1997 pod tlakom verejnosti fórom DVD Forum schválené rozšírenie štandardizovaných zvukových formátov o formát Dolby Digital (AC-3). Pre DVD Video disky bolo použitie formátu Dolby Digital prijaté ako "voliteľné" a pre prehrávače DVD bola podpora formátu Dolby Digital povinná.
V krajinách, v ktorých sa používa štandard NTSC, musí každý film obsahovať zvukovú stopu aspoň vo formáte PCM alebo Dolby Digital a všetky NTSC prehrávače musia minimálne tieto dva formáty podporovať. Všetky ostatné formáty kódovania zvuku sú voliteľné. Tak sa zabezpečuje kompatibilita DVD Video diskov, ktoré je možné tým pádom prehrať na ľubovoľnom kompatibilnom prehrávači DVD.
DVD Video disk musí povinne obsahovať adresár s názvom VIDEO_TS, v ktorom sú uložené všetky potrebné zložky video obsahu, ako je obraz, zvuk, hlavná ponuka, informácie o kapitolách a titulky (tieto zložky nie sú povinné).
DVD Video disky často obsahujú viacero zvukových kanálov, ktoré sprevádzajú obrazový záznam. Často sú k dispozícii zvukové stopy vo viacerých jazykoch (napr. originálna zvuková stopa filmu, ale aj zvuková stopa s dabingom v jazyku krajiny, kde sa daný film predáva). Maximálny počet stôp na jeden obrazový záznam je 8.
Disky DVD Video zvyčajne ponúkajú aj niekoľko stôp s titulkami v rozličných jazykoch (možno sa stretnúť aj s ich špeciálnou verziou, kedy titulky obsahujú aj informácie o zvukoch pre divákov so sluchovou vadou, napr. "výbuch", "smiech", "rozbíja sa sklo" a pod.). Maximálny počet titulkových stôp na jeden video záznam je 32.
DVD Video môže obsahovať aj informácie o kapitolách (angl. "chapters"), ktoré umožňujú ľahšie vyhľadávanie určitého úseku (napr. ak chcete pokračovať v pozeraní filmu neskôr, môžete si zapamätať kapitolu, ktorú ste videli ako poslednú). Ak je pre to na disku DVD Video dostatok miesta, môže záznam obsahovať niekoľko verzií konkrétnych scén (tzv. uhly pohľadu, angl. "angles"). Táto funkcia sa využíva na zobrazenie alternatívneho obsahu scény, ktorým nemusí byť len pohľad z iného uhla. Často sa táto metóda používa ako súčasť lokalizácie obsahu DVD Video disku, napr. na zobrazenie rozličných jazykových verzií obrázkov, ktoré obsahujú písaný text, ak sa na to nedajú použiť titulky.
Hlavnou (konkurenčnou) výhodou DVD Video diskov oproti kazetám VHS je okrem kvality záznamu aj miesto pre rozličný dodatočný materiál, ktorý sa prikladá k hlavnému filmu, ako napr. dokumentárne záznamy, nepoužitý materiál, komentáre, jednoduché hry alebo krátke klipy.

</doc>
<doc id="2702" url="https://sk.wikipedia.org/wiki?curid=2702" title="DVD Video">
DVD Video



</doc>
<doc id="2703" url="https://sk.wikipedia.org/wiki?curid=2703" title="MPEG-2">
MPEG-2

MPEG-2 je skupina štandardizovaných kompresných formátov kódovania audiovizuálnych informácií, ktoré boli definované expertnou pracovnou skupinou MPEG (Motion Picture Experts Group). Je modernejším nástupcom staršej skupiny kompresných formátov MPEG-1. MPEG-2 štandardy môžu byť používané napríklad pri ukladaní audiovizuálnej informácie na DVD, ako aj pri digitálnom televíznom vysielaní (DVB).
Charakteristika.
MPEG-2 je často používaný formát digitálneho televízneho signálu, ktorý je vysielaný terestriálnymi, káblovými, a DVB-S TV systémami. Je to tiež formát na ukladanie filmov na DVD a podobné disky. TV stanice, TV receivery, DVD prehrávače, a iné zariadenia tiež spĺňajú tento štandard. MPEG-2 bol vyvinutý Moving Pictures Expert Group (MPEG) v poradí ako druhý zo štandardov a je to medzinárodný štandard (ISO/IEC 13818). Časti 1 a 2 štandardu MPEG-2 boli vyvinuté v spolupráci s ITU-T, a majú svoje príslušné katalógové číslo v ITU-T sérii.
Hoci je MPEG-2 jadrom mnohých DVD formátov, nešpecifikuje ich úplne, ale regionálne inštitúcie môžu upraviť DVD formát podľa svojich potrieb, rozširujúc alebo obmedzujúc tak štandard MPEG-2.
Špecifikácia štandardu MPEG-2.
Špecifikácia MPEG-2 štandardu pozostáva z niekoľkých častí:
Systémová sekcia, časť 1, ktorá definuje dva rozdielne kontajnery. Jeden je MPEG-TS, určený na prenoss digitálneho videa a audia cez stratové médium, ako je vysielanie, napr. ATSC a DVB. MPEG-2 systém tiež definuje MPEG-PS, kontajner určený na spoľahlivé média ako optické disky, DVD a SVCD. Štandard MPEG-2/systém je známy ako ISO/IEC 13818-1 a ITU-T Rec. H.222.0.
Video sekcia, časť 2, je podobná predchádzajúcemu MPEG-1 štandardu, ale tiež poskytuje podporu pre prekladané video, t. j. video používané pri analógovom vysielaní. MPEG-2 video nie je optimalizované pre malé dátové toky. Je nevhodný pre dátové toky pod 1 Mbit/s v SDTV rozlíšení. Oproti MPEG-1 je vhodnejší na dátový tok 3 Mbit/s a viac. Všetky štandardy zhodné s MPEG-2 sú schopné prehrávať MPEG-1 video streamy. Štandard MPEG-2/Video je známy ako ISO/IEC 13818-2 a ako ITU-T Rec. H.262.. MPEG-2/Video je s niekoľkými zlepšeniami použiteľné aj na televízny prenos s vysokým rozlíšením HDTV.
Audio sekcia, definovaná ako časť 3 štandardu (MPEG-2 Audio/MPEG-2 Part 3), rozširuje MPEG-1 audio o nižšie dátové toky a vzorkovacie frekvencie. Umožňuje tiež kódovať viac surround kanálov. Táto metóda je spätne kompatibilná, umožňujúc MPEG-1 audio dekodérom dekódovať dva hlavné stereo kanály.
V 7. časti MPEG-2 štandardu (MPEG-2 Part 7) je špecifikovaný dosť odlišný, spätne nekompatibilný audio formát. Časť 7 sa nazýva MPEG-2 AAC. Hoci AAC je oveľa efektívnejší ako predchádzajúce MPEG audio formáty, je taktiež oveľa zložitejší, a preto je potrebný výkonnejší hardvér na enkódovanie a dekódovanie.
Advanced Audio je definovné v časti 3 MPEG-4 štandardu.

</doc>
<doc id="2704" url="https://sk.wikipedia.org/wiki?curid=2704" title="Digital Video (formát)">
Digital Video (formát)

Digital Video (DV) je digitálny videoformát, uvedený v roku 1994. Jeho nižšia verzia MiniDV sa stala takpovediac štandardom pre nakrúcanie domáceho videa a poloprofesionálnu produkciu, občas sa používa aj na profesionálne účely, napr. tvorbu filmov alebo nakrúcanie spravodajských materiálov. Špecifikácia DV (pôvodne známa ako Modrá kniha – Blue Book, v súčasnosti oficiálne IEC 61834) definuje kodek aj fyzický formát.
K základným vlastnostiam DV patria: vnútrosnímková kompresia (umožňuje jednoduchšie editovanie, než medzisnímková), štandardizovaný spôsob prepojenia (FireWire, resp. IEEE 1394) s inými zariadeniami (hlavne nelineárnymi strihovými systémami) a pomerne dobrá kvalita obrazu (hlavne pri porovnaní so staršími amatérskymi analógovými formátmi, ako sú napr. Video8, Hi8, VHS(-C)). Formát DV podstatne znížil finančnú nákladnosť výroby filmov, preto je silno zviazaný s nezávislým filmom a občianskou žurnalistikou.
Existujú aj vylepšené verzie, najmä formáty Sony DVCAM a Panasonic DVCPRO, určené pre profesionálne použitie. Digital8 od Sony, pre amatérov, zaznamenáva informáciu rovnakej kvality a logickej štruktúry, ako DV, ale na kazetu Hi8. Ďalšie formáty, ako napr. DVCPRO50 a D-5 (HD) používajú paralelne bežiace enkodéry DV25.
DV má aj nasledovníka s vysokým rozlíšením, formát HDV. Ten síce nahráva na rovnaké kazety, MiniDV, ale s použitím kompresie MPEG-2 (t. j. medzisnímkovej). Tá je podstatne účinnejšia, čo dovoľuje do zhruba rovnakého dátového toku vtesnať obraz zložený zo 4 – 5x väčšieho počtu pixelov; problémom HDV však je o niečo náročnejšia editácia a výskyt kompresných artefaktov v dynamickejších scénach.
DVCPRO-HD (známy aj ako DV100) je iný formát s vysokým rozlíšením založený na rozšírení povodneho formátu DV. V tomto prípade je kodek veľmi podobný pôvodnému DV, ale používa 4x vyšší dátový tok. Rovnako vyššia musí byť aj rýchlosť posunu (a spotreba) pásky. Výhodou tejto metódy je jednoduchá editácia a nízky výskyt kompresných artefaktov.
Špecifikácia.
Pred kompresiou.
Aby sa zabránilo aliasingu, je potrebné (hoci nie u každej kamery aplikované) odfiltrovať príliš vysoké obrazové frekvencie obrazu (zbaviť ho príliš jemných detailov, inými slovami – rozostriť). Aj nízkokvalitná optika sa dá považovať za obrazový dolnopriepustný filter.
Svetelné lúče, prejdúc optikou, dopadajú na senzor (CCD alebo CMOS), kde sa svetelná energia premení na elektrické analógové signály. Tie sa v AD-prevodníkoch premenia na čísla – zdigitalizujú a sú spracované procesorom.
Prepočet surového výsledku z predchádzajúceho štádia na signály základných farieb RGB závisí od toho, aký typ senzora je v danej kamere použitý (napr. 1CCD vs 3CCD alebo Bayerovo rozloženie základných farieb vs Foveon).
Maticovanie: Signály základných farieb zosnímané kamerou nie vždy zodpovedajú dohodnutým základným farbám R, G,B, ináč povedané, nastáva farebný posun. Preto sa vykoná táto drobná korekcia – z každej z nich sa "prileje" vhodné množstvo (môže byť aj záporné) ostatným dvom, čo matematici označujú ako aplikáciu matice.
Súčasťou maticovania môže byť aj vyrovnanie bielej, používané vtedy, ak bola snímaná scéna osvetlená iným než bielym svetlom. Napríklad u scény osvetlenej mierne nažltlým svetlom bežnej žiarovky je vhodný mierne zmenšiť hodnoty červenej zložky a zosilniť modrú.
Na dosiaľ lineárne signály ("linearita" tu znamená, že napr. na pixel s hodnotou 150 naozaj dopadlo 5x viac svetla než pixel s hodnotou 30) sa aplikuje gama-korekcia. Tá sa používa už od začiatkov televízie, keď slúžila na kompenzáciu nelinearity televíznej obrazovky (v nej napr. 3násobne silnejšiemu napätiu nezodpovedá 3x jasnejší svit daného miesta obrazovky). Dôsledkom gama-korekcie je samozrejme aj zväčšenie kvantizačného šumu. Pôvodné lineárne signály sa označujú RGB, po korekcii R'G'B'.
Maticovanie, čiže prevod R'G'B' na Y'CbCr, čiže jeden signál nesúci informáciu o jase a dva farbonosné. Táto konverzia umožňovala v analógovej ére dosiahnuť kompatibilitu s čiernobielymi zariadeniami (stačilo, keď dokázali dekódovať len zložku Y) a tiež umožňuje realizovať nasledujúcu etapu spracovania signálu. Aj toto maticovanie pridáva ďalšiu kvantizačnú chybu.
Podvzorkovanie farebných zložiek: Ľudský zrak nedokáže rozlíšiť až také jemné farebné detaily, ako u jasu (t. j. čiernobielej resp. šedoškálovej zložky). Využíva sa to tak, že sa zaznamená menej informácií o farbe, než o jase – napríklad jedna snímka bude obsahovať 720x576 jasových a len 352x576 (alebo 352x288) farebných číselných hodnôt.
Často sa ešte na záver použije priostrenie, napr. použitím vhodného číslicového filtra.
V tejto fáze sú už dáta pripravené na komprimovanie.
Kompresia obrazu.
DV používa vnútrosnímkovú kompresiu, menovite DCT (diskrétna kosínusová transformácia), s pevným výsledným dátovým tokom 25 Mbit/s, ku ktorému sa ešte pridáva nekomprimovaný zvuk (1,5 Mbit/s), sprievodné informácie (subkód) a dáta pre detekciu a korekciu chýb (približne 8,7 Mbit/s). To dáva spolu 36 Mbit/s (resp. 1/4 GB/min). DV kodek dáva, porovnávajúc pri rovnakých bitových tokoch, o trochu kvalitnejší obraz než starší kodek MJPEG a je porovnateľný s verziou MPEG-2 používajúcou len I-snímky. Kompresia použitá v DV je stratová, občas môžu byť viditeľné artefakty okolo ostrých rozhraní, malých písmen, v zložitejších scénach apod., netrpí však dynamickými artefaktami typickými napr. pre MPEG.
Podvzorkovanie farieb.
Vo oblastiach s normou NTSC sa aplikuje podvzorkovanie 4:1:1. V regiónoch používajúcich PAL je to 4:1:1 v prístrojoch DVCPRO a 4:2:0 v ostatných. Nie všetky analógové formáty videa majú horší obraz než DV. Napríklad Betacam SP má o niečo detailnejšie farebné zložky a netrpí artefaktami digitálnej kompresie.
Nižšie rozlíšenie farebnej zložky u formátu DV je dôvodom, prečo sa mu niekedy vyhýbajú, ak sa má nakrútený materiál použiť pri farebnom kľúčovaní. Pokrok v kvalite kľúčovacieho softvéru však už čiastočne zredukoval tento problém a umožňuje pomerne kvalitné kľúčovanie DV materiálu.
Zvuk.
Na DV pásku sa dajú zaznamenať buď 2 zvukové kanály (obvykle to znamená stereo) s rozlíšením 16 bitov a vzorkovacou frekvenciou 48 kHz, alebo 4 kanály x 12 bitov x 32 kHz. Pre profesionálne účely sa takmer výhradne používa len 48 kilohertzová verzia (tá druhá má frekvenčný strop nižšie než 16 kHz). Špecifikácia formátu DV definuje aj možnosť vzorkovacej frekvencie 44,1 kHz (zhodnej s CD-Audio), ale používa sa len zriedka. DVCAM a DVCPRO majú zviazaný (locked) zvuk, DV nie. Znamená to, že na hociktorom mieste DV pásky môže zvuk predbiehať alebo meškať za obrazom až o ⅓ trvania jednej snímky. Uvedená hodnota je maximálna a počas nahrávania jednej scény sa nemení. V spomenutých dvoch formátoch je zvuk stále synchrónny s obrazom.
Prepájanie/konektivita.
Sériové dátové rozhranie FireWire (tiež zvané IEEE 1394) síce nie je súčasťou technickej špecifikácie formátu DV, ale sa vyvinulo súčasne s ním. Majú ho takmer všetky kamery DV, podobne aj kompozitný a (dvoj-)komponentný analógový výstup. Profesionálnejšie DV rekordéry mávajú aj ďalšie výstupy, napr. SDI, SDTI alebo analógové komponentné výstupy. Všetky verzie DV majú časový kód, niektoré staršie amatérske strižne ho však nedokázali použiť.
Viaceré kamkordéry majú aj konektor USB, ktorý však (záleží to napr. od aplikovanej verzie USB) niekedy dokáže prenášať do počítača iba jednotlivé snímky (alebo MPEG4 videá z pamäťovej karty) namiesto plynulého videa DV.
V počítači sa dátový prúd DV obvykle ukladá do "kontajnerových" formátov, ako sú MXF, AVI alebo QuickTime.
Fyzická forma.
Formát DV používa kazetu veľkosti L, zatiaľ čo MiniDV veľkosť S. V jednom aj druhom prípade je možné, aby kazeta obsahovala aj zabudovaný pamäťový čip zvaný MIC, veľký najviac 16 kilobitov. V ňom možno ukladať napr. zmenšeniny snímok zachytených pri každom stlačení tlačidla Record (t. j. začiatok novej scény). Formát DVCPRO S-veľkosť nepoužíva, jeho špecifikácia však definuje veľkosť M, ako aj XL (pre videorekordéry DVCPRO HD). Vo všetkých variantoch kazety DV nájdeme pásku širokú ¼ palca, čiže .
MiniDV.
Kazeta L má rozmer pribl. 120x90x a obsiahne maximálne 4,6 hodín (v EP/LP režime 6,9) hodín videa. Medzi ľuďmi známejšie kazety S merajú zhruba 65x48x a pojmú najviac 60 (90) minút. Menšie z uvedených časových dĺžok sa dosahujú v štandardnom režime (Standard Play – SP) a väčšie v rozšírenom (Extended Play – EP, alebo inými slovami Long Play – LP). Na 80-minútovú kazetu, obsahujúcu o niečo tenšiu pásku, sa v EP/LP režime zmestí až 120 minút záznamu.
Záznamové stopy sú šikmo orientované (niekoľkostupňový odklon od smeru dĺžky pásky), majú šírku 10 mikrometrov režime SP a 6,7 um v EP/LP, kedy sa páska posúva o tretinu pomalšie. Dlhohrajúci režim je preto podstatne náročnejší na mechanickú precíznosť všetkých zúčastnených členov, čo vedie ku zvýšenému výskytu chýb záznamu a pre dôležitejšie nahrávky sa neodporúča.
Existujú softvéry, pomocou ktorých sa na DV kazetu dajú (namiesto obrazu) nahrávať ľubovoľné počítačové dáta, a síce v množstve vyše 12 GB/hod.
Hoci výrobcovia pôvodne zamýšľali, že L-kazety sa stanú vysoko-kvalitným nástupcom spotrebiteľského formátu VHS, dnes ich v tejto oblasti takmer nenájdeme a používajú ich len profesionáli. Dokonca aj väčšina profi modelov kamkordérov DV pracuje len s kazetami MiniDV, zatiaľ čo väčšina profesionálnych videorekordérov DV podporuje obe veľkosti kazety.
DVCAM.
Tento formát od Sony je profesionálnym variantom štandardu DV. Používa rovnaké kazety (DV a MiniDV), ale s posuvnou rýchlosťou o polovicu vyššou (čo skracuje nahrávaciu dobu danej kazety o tretinu). Záznamové stopy sú tým pádom široké 15 mikrometrov a viac odolné voči drop-outom. Režim LP nie je podporovaný. Kodek je rovnaký ako u DV. Všetky videorekordéry a kamery DVCAM dokážu prehrať materiál DV, zatiaľ čo DVCPRO len zopár novších modelov
DVCPRO.
Tento formát od Panasonicu bol určený predovšetkým pre spravodajské účely (napr. spravodajská divízia NBC patrila ku hlavným odberateľom), s väčšou robustnosťou a lepšou vhodnosťou pre lineárne editovanie. Záznamová stopa je široká až 18 um a použitý je lepší typ povrchu pásky. Zvuk má len 16b/48 kHz veziu a pridaná bola pozdĺžna zvuková stopa. Žiaden dlhohrajúci režim. Vždy pracuje s podvzorkovaním 4:1:1 (v NTSC aj PAL-e). Odhliadnuc od toho, štandardný DVCPRO (známy aj ako DVCPRO25) je na úrovni bitového toku zhodný s DV. Na rozdiel od Sony sa Panasonic rozhodol propagovať tento variat formátu DV radšej vo sfére špičkových profesionálnych aplikácií.

</doc>
<doc id="2705" url="https://sk.wikipedia.org/wiki?curid=2705" title="Universal Disk Format">
Universal Disk Format

Universal Disk Format (UDF) je súborový systém používaný prevažne na DVD nosičoch. Je to nástupca ISO 9660, s ktorým nie je spätne kompatibilný (môžu však vzájomne koexistovať na jednom disku). Oproti svojmu predchodcovi napríklad nemá problémy s maximálnou veľkosťou súborov, ktorá je u ISO 9660 buď 2 GB alebo 4 GB podľa implementácie. Výnimkou sú však DVD Video disky, ktoré kvôli zníženiu nárokov na elektroniku DVD prehrávačov vymedzujú maximálnu veľkosť súborov na DVD Video disku na 1 GB. Preto sú filmové stopy, ktoré zaberajú viac, rozdelené do viacerých menších 1 GB súborov.

</doc>
<doc id="2706" url="https://sk.wikipedia.org/wiki?curid=2706" title="Súborový systém">
Súborový systém

Súborový systém je spôsob ukladania a organizovania počítačových súborov a údajov, ktoré obsahujú tak, aby k nim bol umožnený jednoduchý prístup. Súborový systém môže používať počítačové záznamové zariadenie ako pevný disk či CD-ROM a zaoberať sa fyzickým umiestnením súborov, alebo môže byť virtuálny a existovať iba ako prístupová metóda k virtuálnym údajom alebo prístupu cez sieť (napr. NFS).
Formálne môžeme povedať, že súborový systém je súbor abstraktných údajových typov implementovaných za účelom ukladania, hierarchickej organizácie, prístupu, manipulácie, navigácie a získavania údajov.
Aspekty súborových systémov.
Najbežnejšie typy súborových systémov využívajú záznamové zariadenie ponúkajúce prístup k poľu blokov s pevne určenou veľkosťou, spravidla 512 bajtov. Súborový systém je zodpovedný za organizáciu týchto sektorov do súborov a adresárov a udržiavanie informácie o ich asociácii a využití.
Súborové systémy však nemusia vôbec využívať záznamové zariadenie. Súborový systém je možné využiť na prístup k akémukoľvek druhu údajov, či už uloženému alebo dynamicky generovanému (napr. prenášané sieťovým spojením).
Či už systém používa záznamové zariadenie alebo nie, súborové systémy zvyknú mať adresáre asociujúce jednotlivé názvy súborov s ich indexami vo forme tabuľky ako napr. alokačná tabuľka súborov (File Allocation Table) vo FAT, súborovom systéme MS-DOSu alebo v súborovom systéme ext2. Adresárová štruktúra môže byť plochá alebo môže používať hierarchie, kde adresáre môžu obsahovať podadresáre. V niektorých súborových systémoch sú názvy súborov štruktúrované, so špeciálnou syntaxou pre rozšírenie názvu súboru a čísla verzií. V iných sú názvy tvorené jednoduchými reťazcami, keďže metadáta o jednotlivých súboroch sa ukladajú inde.
Hierarchické súborové systémy boli predmetom skorých výskumov Dennisa Ritchieho; predchádzajúce implementácie boli obmedzené iba do hĺbky niekoľkých úrovní, menovite implementácie IBM, dokonca aj skoré databázy ako IMS. Po úspechu UNIXu rozšíril Denis Ritchie koncept súborového systému na každý objekt vo svojich neskorších operačných systémoch ako Plan 9.
Tradičné súborové systémy poskytujú prostriedky na vytváranie, presúvanie a mazanie súborov aj adresárov. Chýbajú im prostriedky na tvorbu ďalších odkazov na adresáre (hard linky v UNIXe), premenovanie odkazov na nadradený adresár („..“ v UNIXových OS) a tvorbu obojsmerných odkazov na súbory.
Tradičné súborové systémy tiež poskytujú prostriedky na skrátenie súboru (truncate), pridávanie na koniec súboru (append), a modifikáciu súborov na mieste. Neponúkajú možnosť pridať pred, alebo skrátiť od začiatku súboru a už vôbec nie ľubovoľné pridávanie alebo mazanie zo súboru. Poskytnuté funkcie sú vysoko asymetrické a na to, aby boli užitočné v netriviálnych kontextoch im chýba všeobecnosť. Napríklad rúry (pipes) pre komunikáciu medzi procesmi ako objekty súborového systému musia byť implementované mimo súborového systému, pretože nie je možné skrátenie od začiatku súboru.
Riadenie prístupu k základným operáciám nad súborovým systémom môže byť zabezpečené schémami zoznamov prístupových práv (ACL - access control lists) alebo capabilities. Výskum ukázal, že správna a bezpečná implementácia zoznamov prístupových práv je náročná, čo je dôvodom, že experimentálne operačné systémy používajú capabilities. Komerčné súborové systémy stále používajú zoznamy prístupových práv. Pozri počítačová bezpečnosť.
Typy súborových systémov.
Súborové systémy môžeme rozdeliť na diskové, sieťové, databázové a súborové systémy na špeciálne účely.
Diskové súborové systémy.
"Diskový súborový systém" je určený na ukladanie súborov na záznamových zariadeniach, najčastejšie pevných diskoch, ktoré môžu byť priamo alebo nepriamo pripojené k počítaču. Príkladmi sú FAT, NTFS, ext2, ISO 9660, ODS-5 a UDF.
Niektoré súborové systémy sú tiež žurnálovacie (ext3, reiserFS, XFS, JFS) alebo používajú verzie.
Sieťové súborové systémy.
"Sieťový súborový systém" (tiež známy ako distribuovaný súborový systém) je súborový systém, kde sa k súborom pristupuje prostredníctvom siete, prípadne simultánne z viacerých počítačov. V ideálnom prípade by mal byť prístup prostredníctvom siete transparentný. Príkladmi sú NFS, CIFS, Lustre a Global File System.
Databázové súborové systémy.
Novým konceptom správy súborov sú súborové systémy založené na databázach. Namiesto hierarchicky štruktúrovanej správy sú súbory identifikované charakteristikami ako typ súboru, názov, téma, autor a podobné metadáta. Tak je možné hľadanie súborov formulovať ako SQL dotaz alebo v prirodzenej reči. Príklad na obrázku napravo ukazuje výsledky vyhľadávania dotazu „Filmy režírované Stevenom Spielbergom“. Príkladmi sú BFS, GNOME Storage, WinFS, dbfs.
Súborové systémy na špeciálne účely.
Sem patria ostatné, teda nie diskové ani sieťové súborové systémy. To zahŕňa systémy, kde sú súbory vytvárané dynamicky softvérom za účelmi ako komunikácia medzi procesmi alebo dočasné odkladacie miesto.
Súborové systémy na špeciálne účely spravidla používajú súborovo zamerané operačné systémy ako UNIX. Príkladmi sú súborový systém "/proc" používaný v niektorých variantoch UNIXu, ktorý umožňuje prístup k systémovým informáciám, napríklad o procesoch a zariadeniach.
Vesmírne výskumné sondy ako Voyager I a II používali špeciálne súborové systémy založené na páskach. Väčšina dnešných sond ako Cassini-Huygens používajú systémy založené na alebo ovplyvnené RTOS. Automatické prieskumné vozidlá na Marse sú príkladom, v tomto prípade boli použité flash pamäte.
Súborové systémy a operačné systémy.
Väčšina operačných systémov poskytuje súborový systém, keďže súborový systém je integrálnou súčasťou každého moderného operačného systému. Jedinou skutočnou úlohu raných operačných systéov mikropočítačov bola správa súborov -- fakt, ktorý reflektujú ich názvy (DOS, QDOS). Niektoré rané operačné systémy mali separátny komponent na obsluhu súborového systému nazývaný "diskový operačný systém". Na niektorých mikropočítačoch sa nahrával separátne od zvyšku operačného systému.
Z tohto dôvodu musí existovať rozhranie (poskytované operačným systémom) medzi používateľom a súborovým systémom. Toto rozhranie môže mať textovú formu (to poskytuje rozhranie príkazového riadka ako UNIXový shell alebo OpenVMS DCL) alebo grafickú (vo forme GUI poskytovanú prehliadačmi súborov). V grafickom rozhraní sa niekedy používa metafora zakladač a vnorené zakladače namiesto adresár a podadresáre.
Súborové systémy UNIXu.
UNIX a UNIXové operačné systémy priraďujú každému zariadeniu názov zariadenia, ale takýmto spôsobom sa nepristupuje k súborom na zariadení. UNIX vytvorí virtuálny súborový systém, ktorý zaraďuje všetky súbory na všetkých zariadeniach do jedinej hierarchie. To znamená, že v UNIXe je jeden koreňový (root) adresár a každý súbor existujúci v systéme sa nachádza na niektorej jeho podúrovni. Ďalej, koreňový adresár nemusí mať fyzické umiestnenie – nemusí byť na prvom pevnom disku, dokonca ani len na lokálnom počítači. Ako koreňový adresár je možné použiť zdieľaný sieťový zdroj.
Aby bol umožnený prístup k súborom na inom zariadení je potrebné informovať operačný systém, kde v hierarchii by sa mali objaviť. Tento proces sa nazýva "montovanie" (mounting) súborového systému. Napríklad, aby bol umožnený prístup k CD-ROM, treba povedať operačnému systému „Vezmi tento súborový systém z CD-ROM a nech sa objaví v adresári /mnt“. Uvedený adresár (v tomto prípade „/mnt“) sa nazýva "mount point". Adresár „/mnt“ existuje na všetkých UNIXových systémoch a jeho zmysel je špecifický ako mount point pre dočasné médiá ako diskety alebo CD. Môže byť prázdny alebo môže obsahovať podadresáre ako mount pointy pre jednotlivé zariadenia. Vo všeobecnosti, iba administrátor (root) je oprávnený montovať súborové systémy.
UNIXové operačné systémy často obsahujú softvér a nástroje uľahčujúce proces montovania a poskytujúce novú funkcionalitu. Pre niektoré z týchto stratégií sa zaviedol termín „auto-mounting“ (automatické montovanie) ako odraz ich účelu.
Súborové systémy Mac OS X.
Mac OS X používa súborový systém zdedený od Mac OS nazývaný HFS plus. HFS plus je súborový systém bohatý na metadáta, zachovávajúci ale nerozlišujúci veľkosť písmen v názvoch súborov. Vďaka UNIXovému pôvodu Mac OS X boli do HFS Plus pridané prístupové práva ("permissions"). Neskoršie verzie HFS Plus pridali žurnálovanie a zaviedli niekoľko optimalizácií alokačných algoritmov v snahe automaticky defragmentovať súbory bez nutnosti použiť externý defragmentačný program.
Dĺžka názvu súboru je obmedzená na 255 znakov, používa kódovanie sa Unicode. Na Mac OS X sa určuje typ súboru z poľa „Type code“ uloženého v metadátovom zázname súboru.
HFS Plus má tri druhy liniek: Hard linky, symbolické linky a aliasy. Aliasy sa používajú na udržiavanie linku na pôvodný súbor aj ak sa premiestni alebo premenuje.
Súborové systémy Plan 9.
Plan 9 bol pôvodne navrhnutý, aby rozvíjal niektoré prednosti UNIXu a aby priniesol vlastné myšlienky. Čo sa týka súborových systémov, používa systém reprezentácie objektov pomocou súborov, avšak v Plan 9 je "každý" objekt operačného systému súborom a je k nemu možné pristupovať ako k súboru. V druhom rade bol implementovaný protokol 9P, aby sa zaistil prakticky bezrozdielny prístup k súboru existujúcom na vzdialenom a lokálnom súborovom systéme (okrem možného rozdielu v latencii). To prináša výhodu, že je možné používať zariadenia na vzdialenom reprezentované ako súbory ako keby to boli zariadenia lokálneho systému. V terminológii Plan 9; viaceré súborové servery poskytujú prístup k zariadeniam, pričom ich klasifikujú ako špeciálne súborové systémy.
Každý objekt Plan 9 je abstrahovaný ako súbor. Napríklad FTP spojenia neobsluhuje na to určený program, ale server ftpfs namontuje vzdialenú hierarchiu ako súčasť hierarchie lokálneho súborového systému a prístup je rovnaký ako k lokálnym súborom. Iným príkladom je poštový systém používajúci súborové servery na syntetizáciu virtuálnych súborov a adresárov, ktorými reprezentuje poštovú schránku ako /mail/fs/mailbox.
Súborové systémy Microsoft Windows.
Microsoft Windows sa vyvinul zo skoršieho operačného systému MS-DOS (ktorý je zasa založený na CP/M-80, ktorý preberá významné myšlienky z ešte skorších systémov, menovite DEC) a pridáva myšlienky v oblasti súborového systému a používateľského rozhrania z iných systémov od svojho prvého uvoľnenia (UNIX, OS/2 atď.). Windows ako taký používa súborové systémy FAT alebo NTFS. Staršie verzie súborového systému FAT mali zásadné obmedzenia dĺžky názvu súboru a maximálnej veľkosti diskov a partícií.
NTFS zavedený so systémom Windows NT umožňoval riadenie prístupu založené na ACL. Hard linky, viaceré súborové toky, indexovanie atribútov, kvóty, kompresiu a mout pointy pre iné súborové systémy (nazývané „junctions“) sú tiež podporované, ale sú nedostatočne zdokumentované.
Na rozdiel od mnohých iných operačných systémov používa Windows abstrakciu vo forme "písmen diskovej jednotky" na používateľskej úrovni na odlíšenie jednotlivých diskových partícií. Napríklad cesta „C:\WINDOWS\“ reprezentuje adresár „WINDOWS“ na partícii označenej písmenom C. Partícia C sa bežne používa pre prvú primárnu partíciu disku, z ktorého bootuje Windows. Táto tradícia sa stala tak pevne zakorenená, že v starších verziách systému existovali predpoklady, že partícia, kde je nainštalovaný Windows musí byť C. Tradíciu používania písmen na označovanie partícií môžeme vystopovať späť do MS-DOSu, kde boli písmená A a B rezervované pre disketové mechaniky. Tiež je možné na písmená mapovať sieťové disky.
Keďže Windows používa na interakciu s používateľom grafické rozhranie, jeho dokumentácia používa pojmy ako "priečinok", ktorý obsahuje súbory a je reprezentovaný grafickou ikonou priečinka.
Súborové systémy OpenVMS.
Pozri Files-11.

</doc>
<doc id="2707" url="https://sk.wikipedia.org/wiki?curid=2707" title="TCP/IP">
TCP/IP



</doc>
<doc id="2708" url="https://sk.wikipedia.org/wiki?curid=2708" title="PostgreSQL">
PostgreSQL

PostgreSQL je voľne šíriteľný objektovo-relačný databázový systém (systém riadenia báz dát), uvoľnený pod flexibilnou licenciou BSD. Ponúka alternatívu k ostatným voľne šíriteľným databázovým systémom (ako sú MySQL, Firebird, MaxDB a iné), ako aj k proprietárnym (akými sú napr. Oracle, DB2 od IBM či Microsoft SQL Server). Podľa mnohých databázových odborníkov je v súčasnosti PostgreSQL najvyspelejší a najsofistikovanejší voľne šíriteľný systém riadenia báz dát.
Samotní vývojári čítajú slovo PostgreSQL ako „postgreskjúel“ ().
História.
PostgreSQL prešiel dlhým vývojom, začínajúc ako projekt Ingres na univerzite Berkeley. Vedúci projektu, Michael Stonebraker, odišiel z Berkeley v roku 1982, aby sa pokúsil presadiť Ingres na komerčnom trhu, ale nakoniec sa vrátil na akademickú pôdu. Po návrate do Berkeley v roku 1985 Stonebraker začal projekt post-Ingres, v ktorom chcel riešiť problémy vtedajších databázových systémov, ktoré sa stále vo väčšej miere ukazovali už od začiatku osemdesiatych rokov dvadsiateho storočia. Základy zdrojových kódov projektov Postgres a Ingres sú (a od začiatku boli) úplne oddelené.
Výsledný projekt, pomenovaný ako Postgres, mal ako cieľ uviesť za čo najmenšej námahy úplnú podporu pre typy tak, aby bolo možné nielen definovať nové typy, ale aj aby bolo možné plne popísať vzťahy – dovtedy často využívanú schopnosť, ale o ktorú sa musel starať používateľ. V systéme Postgres samotná databáza "chápala" vzťahy a mohla získavať informácie z tabuliek v relácii prirodzeným spôsobom použitím "pravidiel".
Od svojho počiatku v roku 1986 tím napísal mnoho článkov, ktoré popisujú základy systému a v roku 1988 sa podarilo vytvoriť prototyp systému, ktorý bežal a uspokojivo fungoval. Tím uvoľnil verziu 1 malému počtu používateľov v júni 1989, za ktorou nasledovala verzia 2 s nanovo napísaným systémom pravidiel v júni 1990. Verzia 3 z roku 1991 mala opäť prepísaný systém pravidiel, ale súčasne pridala podporu pre viacero správcov ukladania a mala aj zdokonalený procesor dotazov. Už v roku 1993 mal databázový systém Postgres obrovský počet používateľov, ktorých požiadavky začali zaplavovať projekt a ľudí na ňom pracujúcich. Po uvoľnení verzie 4, ktorá bola mienená hlavne ako upratanie, projekt skončil.
Aj keď oficiálne projekt Postgres skončil, licencia BSD, pod ktorou bol uvoľnený, umožňovala vývojárom získať kópie zdrojových kódov a vyvíjať ho ďalej. V roku 1994 dvaja doktorandskí študenti Univerzity Berkeley, Andrew Yu a Jolly Chen, pridali procesor jazyka SQL, ktorým nahradili pôvodný QUEL, čím vytvorili Postgres95. Celý zdrojový kód bol opäť zverejnený na internete. Rok 1996 sa niesol v znamení zmeny mena: z projektu Postgres95 sa stal PostgreSQL, čím bol naznačený dôraz v zmene použitého dotazovacieho jazyka.
Prvé uvoľnenie systému PostgreSQL bolo označené verziou 6.0. Odvtedy skupina databázových vývojárov a dobrovoľníkov z celého sveta, komunikujúcich prostredníctvom siete internet, sa stará o tento softvér. Od verzie 6.0 sa objavilo niekoľko ďalších verzií s množstvom rôznych vylepšení; súčasná verzia (august 2004) má označenie 7.4, pričom verzia 8.0 je vo fáze beta testovania.
Napriek tomu, že licencia dovoľuje komercionalizáciu systému Postgres, nikdy sa zdrojový kód nevyvíjal komerčne tak rapídne ako napr. Ingres, čo je prekvapujúci fakt v porovnaní s výhodami, ktoré Postgres ponúka. Najväčší posun nastal, keď Paula Hawthorn (pôvodná členka tímu Ingres, ktorá prešla k Postgres) a Michael Stonebraker založili Illustra Information Technologies na komercionalizáciu systému Postgres.
Opis.
Povrchný pohľad na PostgreSQL môže naznačovať veľkú podobnosť s ostatnými relačnými databázovými systémami. PostgreSQL používa dotazovací jazyk SQL pre výber a modifikáciu údajov. Dáta sú reprezentované ako množina tabuliek, ktoré spájajú cudzie kľúče. Jedna z charakteristík oproti jeho (hlavne voľne šíriteľným) konkurentom je "programovateľnosť": PostgreSQL umožňuje oveľa jednoduchšiu tvorbu aplikácií z reálneho sveta využívajúcich údaje z databázy.
Relačné databázy ukladajú údaje jednoduchých dátových typov v "plochých tabuľkách", čo vyžaduje, aby používateľ vytvoril takú formu údajov, akú potrebuje, prostredníctvom dotazovacieho jazyka. Toto je v protiklade s tým, ako sa väčšinou údaje používajú hlavne v jazykoch vyššej úrovne s bohatými dátovými typmi (záznamami a objektami).
Konverzia údajov zo sveta relačných databáz do objektovo orientovaného programovania prináša ťažkosti, pretože tieto svety majú veľmi rozdielnu organizáciu dát. Tento problém sa niekedy nazýva ako impedančná nezhoda. Zobrazovanie z jedného modelu do druhého môže neraz zabrať až 40% celého času určeného na vývoj projektu. Na riešenie bolo vyvinutých veľa postupov, ktoré sa typicky označujú ako objektovo-relačné mapovanie, ale väčšina z nich je náročná a má vlastné problémy, čo spôsobuje slabý výkon alebo nutnosť prístupu k údajom z jediného jazyka, ktoré mapovanie podporuje.
PostgreSQL sa vie vysporiadať s mnohými problémami na úrovni databázy. Dovoľuje používateľovi definovať nové typy založené na normálnych SQL typoch, čo dovoľuje databáze používať komplexné dáta. Napríklad, môžete definovať typ codice_1, ktorý pozostáva z niekoľkých reťazcov, napr. pre číslo ulice, mesto a krajinu. Z tohto pohľadu je možné vytvoriť tabuľku obsahujúcu všetky polia potrebné pre adresu v jednom riadku.
PostgreSQL taktiež dovoľuje využívať dedičnosť typov, jeden z dôležitých konceptov objektovo orientovaného programovania. Napríklad, je možné definovať typ codice_2 a vzápätí vytvoriť codice_3 a codice_4, obe založené na pôvodnom type. Adresy v databáze tak môžu byť bude v americkom alebo slovenskom formáte a špecializované pravidlá sa postarajú o validáciu správnej formy. V skorých verziách PostgreSQL vyžadovala implementácia nových typov písanie kódu v C a jeho následnú kompiláciu a pričlenenie k databázovému serveru, vo verzii 7.4 sa celá procedúra značne zjednodušila a je teraz možné vytvárať nové typy priamo v SQL pomocou codice_5 príkazu.
Programovanie databázy samotnej je jednoduché prostredníctvom použitia konceptu "funkcíí". Väčšina SQL systémov dovoľuje používateľom napísať tzv. uložené procedúry, bloky kódu SQL väčšinou predkompilovaných na serveri, ktoré potom môžu volať ostatné SQL príkazy. Ale väčšina používateľov zvyknutých na imperatívne programovacie jazyky (ako sú napr. C/C++, Pascal či Basic) má problémy myslieť a vyjadrovať sa vo vyššom jazyku SQL, zvlášť, keď je potrebné vytvoriť komplexnejšiu logiku.
Programovanie databázy samotnej môže veľmi profitovať z používania funkcií. Väčšina SQL systémov povoľuje uživateľom písať uloženú procedúru, blok SQL kódu, ktorý môžu volať ostatné SQL údaje. Žial SQL ostáva nevhodné ako programovací jazyk a programátori používajúci SQL môžu naraziť na ťažkosti pri vytváraní komplexnej logiky. A čo je horšie, SQL ako také, nepodporuje veľa základných operácií ako napríklad vetvenie, alebo slučkovanie. Namiesto toho, si každý predajca pridal svoje vlastné rozšírenia pre jazyk SQL, aby umožnili tieto operácie. Tieto rozšírenia však nemusia v zásade fungovať na všetkých databázových platformách.
V PostgreSQL, môžu programátori vytvárať takúto logiku v hociktorom z veľkého výberu podporovaných jazykov.
Programátor môže takto vložiť kód na server ako funkciu, malý wrapper ktorý spôsobí, že kód bude pripomínať uloženú procedúru. Takto môže SQL volať C kód a naopak. Výkon sa tak zvyšuje, lebo databázový engine vyvoláva všetku logiku naraz na jednom mieste a tým zmenšuje počet interakcií medzi klientom a servrom. Spoľahlivosť je taktiež vylepšená vďaka centralizácií kódu na preskúšanie (potvrdenie) dát na jednom mieste na serveri, bez spoliehania sa na synchronizáciu logík vo viacerých klientských aplikáciách, prípadne viacerých programovacích jazykoch. Pridávaním užitočných výňatkov kódu na server, sa môže klientský kód výrazne skrátiť a zjednodušiť.
Tieto výhody prispievajú k skutočnosti, že PostgreSQL je bezpochyby najvyspelejší databázový systém z programovacieho hľadiska, čo vysvetľuje aj úspech Illustry. Používanie PostgreSQL môže dramaticky skrátiť programovací čas pri mnohých projektoch, pričom jeho výhody stúpajú, so zložitosťou projektu.
Funkcie.
Niektoré funkcie PostgreSQL zriedka nájdené v iných relačných databázach obsahujú:
Navyše PostgreSQL podpruje takmer všetky konštrukcie, ktoré sa očakávajú od veľkej podnikovej databázy, vrátane:
Nedostatky.
Nedostatky PostgreSQL môžeme zjednodušene zhrnúť do týchto bodov:
PostgreSQL napríklad nemá dostatočne doriešenú replikáciu. Existujú však externé balíčky, ktoré tento problém riešia. Túto funkciu využívajú systémy v prípadoch, že jeden databázový server nezvláda zadanú úlohu, alebo keď je potrebné minimalizovať čas spracúvania.
Zistené menej dôležité nedostatky zahŕňajú point-in-time obnovu a včlenené transakcie. (PostgreSQL 8.0 bude už obsahovať podporu pre point-in-time obnovu a včlenené transakcie)
PostgreSQL momentálne chýba schopnosť automaticky vyvodzovať smernice na vytváranie views support aktualizácií. Zatial si vývojári musia tieto smernice písať sami.
V druhej skupine problémov by sme mali spomenúť nutnosť pravidelného vysávania (en. VACUUMing). Kvôli MVCC, keď nejaká transakcia aktualizuje, alebo vymaže riadok, stará verzia toho riadku ostáva v databáze, keďže iná transakcia môže z neho stále potrebovať dáta, prípadne sa k nej transakcia zodpovedná za zmeny bude potrebovať vrátiť. Toto ponúka výhodu v tom, že databáza zvyčajne nepotrebuje uzamykať celé riadky, aj keď jedna transakcia môže potrebovať permanentný náhľad na stav databázy a iné postupne aktualizujú dátá. Proces VACUUMing-u označuje tie dáta, ktoré DBMS určite už nepotrebuje. Staré verzie PostgreSQL potrebovali uzamknutie bloku (matice) (table) aby mohlo dôjsť k VACUUMing-u, no novšie verzie môžu túto funkciu vykonávať súčasne s normálnym prístupom do databázy, čo výrazne znižuje dopad VACUUMing-u na iné aktivity databázy. Treba však povedať, že je dobré plánovať VACUUMing na dobu, keď je databáza využívaná menej. Pri nepravidelnom VACUUMing-u môže nastať problém s prílišným zapĺňaním miesta na disku (keďže staré verzie riadkov nemôžu byť znovu použité, kým neprebehne proces VACUUMing-u) a úpadkom výkonu (pretože procesy musia preskakovať staré verzie riadkov pri výkone úlohy). A k tomu všetkému, celá databáza musí podstúpiť proces VACUUMing-u aspoň raz za každú miliardu transakcií, lebo ináč nebudú môcť bežať žiadne nové transakcie.
Štandardné súhrnné (sčítacie) funkcie, ako je COUNT si vedú veľmi zle v porovnaní s inými databázovými systémami v prípadoch kedy query zhŕňa (sčítava) celú maticu. Konkrétne, niektoré databázy efektívne využijú indexy, alebo systémové metadáta pre spracovanie požiadavky ako SELECT COUNT (*) FROM table. Keďže indexové záznamy neobsahujú MVCC informácie, PostgreSQL nemôže zvýšiť výkon jednoduchým prečítaním indexu. Musí preskúmať všetky dvojice, aby určil, ktorá je viditeľná pre práve bežiacu transakciu.
Takisto existuje značný dopyt po vlastnom porte pre Microsoft Windows. PostgreSQL síce už môže bežať pod Windowsom za použitia Cygwin Unix emulačnej knižnice, ale ponúka nižší ako optimálny výkon a vyžaduje komplikovanú inštaláciu. Verzia 8.0, momentálne len beta verzia, už však obsahuje vlastný Win32 port.

</doc>
<doc id="2709" url="https://sk.wikipedia.org/wiki?curid=2709" title="MySQL">
MySQL

MySQL je slobodný a otvorený viacvláknový, viacpoužívateľský SQL relačný databázový server.
MySQL je podporovaný na viacerých platformách (ako Linux, Windows či Solaris) a je implementovaný vo viacerých programovacích jazykoch ako PHP, C++ či Perl. Databázový systém je relačný, typu DBMS (database management system). Každá databáza je v MySQL tvorená z jednej alebo viacerých tabuliek, ktoré majú riadky a stĺpce. V riadkoch sa rozoznávajú jednotlivé záznamy, stĺpce udávajú dátový typ jednotlivých záznamov, pracuje sa s nimi ako s poľami. Práca s MySQL databázou je vykonávaná pomocou dopytov (anglicky queries), ktoré sú tvorené programovacím jazykom SQL (Structured Query Language).
Programovacie jazyky.
Knižnice pre prácu s MySQL databázami sú dostupné vo všetkých hlavných programovacích jazykoch pomocou príslušných API funkcií. Okrem toho ODBC rozhranie s názvom MyODBC povoľuje prídavné programovacie jazyky, ktoré pomáhajú ODBC rozhraniu komunikovať s MySQL databázou, napríklad ASP alebo ColdFusion. MySQL server a oficiálne knižnice sú implementované predovšetkým v ANSI C/ANSI C++.
Aplikácie.
MySQL je populárny pre jeho použitie vo webových aplikáciach a databázových komponentoch LAMP,MAMP, a WAMP platforiem (Linux/Mac/Windows-Apache-MySQL-PHP/Perl/Python), a pre jeho nástroje na hľadanie chýb ako Bugzilla, ktoré používajú otvorené zdrojové kódy. Jeho obľúbenosť vo vzťahu k tvorbe webových aplikácií je úzko zviazaná s popularitou PHP-čka a Ruby on Rails, ktoré sú často kombinované s MySQL.
PHP a MySQL sú základné komponenty pre tvorbu redakčných systémov (CMS) ako napríklad Joomla!, WordPress, phpBB, Ebay alebo Drupal.Wikipédia beží na softvéri MediaWiki, ktorý je napísaný v PHP-čku a taktiež používa databázu MySQL.
Dokumentácia a administrácia.
Informácie na použitie MySQL je možné nájsť na firemnej stránke pod sekciou dokumentov. Je tiež napísaných veľa kníh o MySQL. Na administráciu MySQL databázy je možné použiť príkazový riadok(príkaz:mysql and mysqladmin). Tiež je možné si stiahnuť zo stránky výrobcu GUI (grafické používateľské rozhranie) administrátorské nástroje: MySQL Administrator a MySQL Query Browser. Oboje z GUI nástrojov sú teraz zhrnuté v jednom balíčku s názvom MySQL GUI Tools. V prílohe o spomínaných nástrojoch spomenutých pri MySQL AB, je prístupných viacero iných komerčných a nekomerčných nástrojov. phpMyAdmin je voľne šíriteľné webové administrátorské rozhranie realizované v PHP. 
Licencovanie.
Spoločnosť Oracle robí MySQL Server dostupný ako voľný software pod licenciou GNU General Public License (GPL), no jednako tiež ponúkajú členstvo MySQL Enterprise, vhodné pre pracovníkov a dvojaké licencovanie pod bežným konceptom licencie pre použitie iné než uvedené (alebo nekompatibilné s podmienkami) v GPL.
Tak ako MySQL serverový software sám a clientské knižnice sú distribuované pod dvojakým licencovaním. Používatelia majú na výber GNU General Public License, ktorú MySQL rozšírila o FLOSS Licenčnú výnimku. Umožňuje v licencii nahradiť licencovaný software nahradením MySQL klientských knižníc inými OSI kompilátmi s licenciou Open Source, ktoré nie sú v zhode s GPL.
Zákazníci ktorí si neželajú podmienky GPL si môžu zakúpiť zvláštnu licenciu. Podobne ako mnoho open-source programov, značka "MySQL" je chránená obchodnou známkou a môže sa použiť výhradne s povolením držiteľa práv. Niektorí používatelia pokračovali nezávisle od seba na vývoji skorších verzií klientských knižníc, tieto boli distribuované pod menej obmedzujúcou General Public License LGPL.
Vydania.
Bol istý rozchod v názoroch týkajúci sa distribúcie GPL MySQL knižničných súborov súčasne s open-source aplikáciami. Hlavný rozpor nastal s PHP, licenčne nekompatibilným s GPL. Neskôr bol tento problém odstránený, keď MySQL vytvoril licenčnú výnimku ktorá výhradne povoľovala zahrnutie MySQL klientských knižníc v open-source projektoch, za podmienky vlastníctva licencie na OSI-kompilát Open Source vrátane PHP licencie.
V Septembri 2005, MySQL AB a SCO sformovali partnerstvo pre "joint certification", marketing, predaj, školenie a pracovný vývoj na komerčnej verzii databázy pre nový OpenServer verzii 6 so systémom UNIX firmy SCO. SCO spôsobil rozchod názorov počnúc rokom 2003 s množstvom veľkých súdnych sporov vzťahujúcich sa na Operačný Systém LINUX. Mnoho MySQL zamestnancov vyjadrilo názor, že spoločnosť mala účel slúžiť koncovým používateľom, bez ohľadu na operačný systém, ktorý si zvolia, a že spoločnosť má nechať súd, aby posúdil spor licencovania SCO, a že mnoho bežných open-source databáz podobne tiež bolo určených a podporovalo SCO OpenServer.
V Októbri 2005, spoločnosť Oracle Corporation obdržala Innobase OY, Fínskej spoločnosti ktorá vyvinula InnoDB úložný engine ktorý dovoľoval MySQL ponúknuť funkcionality ako sú transakcie a cudzie kľúče. Oracle vydal tlačové vyhlásenie po tom, ako zmluvy, ktoré mali vypršať v roku 2006 na používanie softwaru spoločnosti MySQL AB, dosiahli obnovu. Počas MySQL používateľskej konferencie v Apríli 2006, MySQL vydal tlačové vyhlásenie v ktorom potvrdil že MySQL a Innobase OY pristúpili na mnohoročné predĺženie ich licencií. Vo februári 2006, Spoločnosť Oracle obdržala Softvér Sleepycat, od vývojárov Berkley DB, databázový engine vytvorený už spolu s MySQL úložným enginom.
API.
Mnoho programovacích jazykov s jazykovo špecifickými API obsahuje knižnice na prístup k databázam MySQL. Patria sem konektor MySQL Connector/Net pre jazyky .NET/CLI a ovládač JDBC pre jazyk Java.
Rozhranie ODBC s názvom MySQL Connector/ODBC navyše umožňuje ďalším programovacím jazykom, ktoré podporujú rozhranie ODBC, komunikovať s databázou MySQL, napríklad ASP alebo ColdFusion. Metóda dotazu HTSQL-založená na URL sa dodáva aj s adaptérom MySQL, ktorý umožňuje priamu interakciu medzi databázou MySQL a akýmkoľvek webovým klientom prostredníctvom štruktúrovaných adries URL. Existujú ďalšie ovládače pre jazyky ako Python alebo Node.js.
Kritika.
Kritizovaný bol odklon MySQL od SQL štandardov v predmete chápania 'NULL' a predvolených hodnôt. Vo verziách nižších ako 5.0 bolo možné ukladanie dátumu vyššieho než je posledný deň v mesiaci s menej než 31 dňami. Tiež aritmetické operácie boli náchylné k pretečeniu celočíselných typov, alebo orezania čísiel s pohyblivou desatinou čiarkou. Od verzie 5 servera, je zachádzanie s nepovolenými hodnotami rozličné podľa použitia "SQL Mode" SQL módu nastaveného na serveri, ktorý je predvolene nastavený na povolenie týchto výnimiek, ktoré sa kritikom nepáčia.
Po vydaní verzie beta MySQL 5.0, v Marci 2005, David Axmark, spoluzakladateľ MySQL, povedal že "ľudia kritizovali MySQL odkedy sme začali pre dôvod chýbajúcich úložných procedúr, prepínačov a pohľadov". a "My opravujeme 10 rokov kritiky v jednom vydaní." Bol vydaný build 5.0.15 MySQL 5.0 z 13 Októbra pre produkčné použitie 24 Októbra 2005, po viac než dvoch miliónoch stiahnutí počas 5.0 beta cyklu.
Budúce verzie.
Zo záznamu vývoja MySQL 5.1 sa rysuje podpora pre:
Charakteristické vlastnosti.
Nasledujúce vlastnosti sú implementované v MySQL, ale nie v ostatných RDBMS:
Špecifikacia programu.
MySQL pracuje na rôznych platformách-vrátane AIX, BSDi, FreeBSD, HP-UX, i5/OS, Linux, Mac OS X, NetBSD, Novell NetWare, OpenBSD, OS/2 Warp, QNX, IRIX, Solaris, SunOS, SCO OpenServer, SCO UnixWare, Tru64, Windows 95, Windows 98, Windows ME, Windows NT, Windows 2000, Windows XP, a 32-bit verzii na Windows Vista (nie na 64-bit verzii). Port od MySQL pre OpenVMS je tiež prístupný.
MySQL Enterprise Server(Podnikový server) je uvolnený jedenkrát za mesiac a zdroje môžu byť obdržané od zákazníka Enterprise site alebo od MySQL's BitKeeper repository,obaja pod GPL licenciou. MySQL Community Server je publikovaný na nešpecifikovanej schéme pod GPL a obsahuje všetky chyby ktoré sú s posledným MySQL Enterprise Server uvoľnené. Dvojité nie su dlhšie stanovené MySQL všetky spustí z Community Server.
Kód v MySQL je písaný v jazyku C a C++. SQL syntaktický analyzátor používaný yacc a home-brewed lexer. Dokument popisujúci nejaké interné štruktúry v kóde a kódovacej smernici je dosiahnuteľný-dostupný z MySQL web stránky.
Podpora.
Cez MySQL Enterprise MySQL AB ponúka podporu automaticky, vrátane 24/7 servisu s 30-minútovou odozvou. Tým podpory má priamy prístup k vývojovým projektantom, ktorí sú potrební pre definovanie problému. Mimo hlavných fór a zoznamu adresátov, zamestnancov a iných používateľov sú často dostupne viaceré IRC kanále v prípade asistencie.
Zákazníci MySQL Enterprise sa tešia prístupu strojových a softwarových čo je preskúšaný a špeciálny operačný systém, a prístup k mesačným updatom s poslednými opravenými chybami. Rôzne úrovne Enterprise členov sú užitočné, z premenlivými časmi odozvy a funkcie merania a núdzová podpora prostredníctvom severov prevádzkou ladenia a systém architektúry správ. The MySQL Network Monitoring a Advisory Service monitorujú pomocné programy pre databázové servery a sú k dispozícii len pre MySQL Enterprise zákazníkov. 
Výslovnosť.
MySQL sa oficiálne vyslovuje (maɪˌɛskjuːˈɛl), nie "My esquel". Toto dodržiava oficiálnu ANSI výslovnosť SEQUEL bola skoršia verzia databázového jazyka IBM, predchodca jazyka SQL. Časť "My" pochádza možno z mena Wideniusovho prvého dieťaťa, hláskovaného "My" ale vyslovovaného po švédsky ako mü (my)

</doc>
<doc id="2710" url="https://sk.wikipedia.org/wiki?curid=2710" title="Postgresql">
Postgresql



</doc>
<doc id="2711" url="https://sk.wikipedia.org/wiki?curid=2711" title="Maxtor">
Maxtor

Maxtor plným menom Maxtor Corporation bol americký výrobca počítačových pevných diskov. Firma bola založená v roku 1982 a v roku 2006 sa stala súčasťou koncernu Seagate. Tesne pred nadobudnutím, bol Maxtor tretím najväčším výrobcom pevných diskov. Teraz pôsobí ako dcérska spoločnosť Seagate, pričom "Maxtor" je obchodná značka Seagate. Spoločnosť je zameraná na výrobu vysokokapacitných diskov pre stolné počítače a pre diskové polia.

</doc>
<doc id="2712" url="https://sk.wikipedia.org/wiki?curid=2712" title="Intel">
Intel

Intel Corporation (skratka z Integrated Electronics - integrovaná elektronika) je medzinárodná spoločnosť so sídlom v USA, známa ako popredný výrobca mikroprocesorov a integrovaných obvodov. Intel tiež vyrába ďalšie počítačové komponenty ako sieťové adaptéry, základné dosky a pod. 
Základné informácie.
História spoločnosti.
Intel bol založený v roku 1968 Gordonom E. Mooreom (chemikom a fyzikom) a Robertom Noyceom (fyzikom a spoluvynálezcom integrovaného obvodu). Hlavný konkurent Intelu, spoločnosť AMD bola založená len o rok neskôr, v roku 1969. Tretím zamestnancom Intelu sa stal Andy Grove (chemický inžinier), ktorý neskôr spoločnosť viedol počas väčšej časti 80. a 90. rokov 20. storočia. Počas jeho vedenia sa Intel stal jednou z najúspešnejších spoločností na svete.
Prvými výrobkami Intelu boli pamäťové moduly RAM a ROM a spoločnosť sa počas sedemdesiatych rokov minulého storčia stala lídrom v tomto segmente trhu. V tom čase inžinieri Intelu Marcian Hoff, Federico Faggin, Stanley Mazor a Masatoshi Shima vyvinuli prvý mikroprocesor. Pôvodne vyvinutý ako procesor pre elektronickú kalkulačku, Intel 4004 bol na trhu od 15. novembra 1971, no výroba procesorov sa stala hlavnou činnosťou Intelu až v polovici osemdesiatych rokov. (Poznámka: spoločnosť Texas Instruments vyvinula prvý mikroprocesor prakticky v rovnakom období, preto je kredit za tento vynález pripisovaný obom spoločnostiam.)
V roku 1983, na začiatku éry osobných počítačov sa rozhodol vtedajší prezident firmy Andy Grove sústrediť na výrobu procesorov. Grove spustil výrobu procesorov v troch továrňach v rôznych častiach sveta a ukončil licencovanie dizajnu čipov konkurentom firmy ako napr. Zilog a AMD. Následne v 90. rokoch Intel výrazne profitoval z tohoto rozhodnutia. Počas tohto obdobia Intel okrem mnohých procesorov vyvinul aj zbernice PCI, PCI Express, USB a dnes dominantnú architektúru pre multiprocesorové servery. Okrem dominantného postavenia vo výrobe procesorov pre osobné počítače PC, Intel vstúpil v roku 2005 do partnerstva so spoločnosťou Apple Computer a stal sa výhradným dodávateľom procesorov pre platformu Apple Macintosh.
Súčasnosť.
Trhová hodnota spoločnosti je 150 miliárd amerických dolárov (stav k decembru 2005).
Ročne Intel vyrobí cez 100 miliónov procesorov, čo je zhruba 75% celosvetovej produkcie x86 procesorov (rok 2000). Okrem procesorov Intel, vyrába procesory pre PDA, čipsety, flash pamäte, telekomunikačné chipy, aj multimediálne vybavenie domácnosti (detské vedecké mikroskopy, web kamery). Najväčším konkurentom firmy je dodnes firma AMD.
Po celom svete pracuje pre firmu Intel cez 94 200 ľudí. Hlavný stan firmy je v Santa Clara (Silicon Valley) v Kalifornii v USA. Celé sídlo Intelu je zložené z komplexu niekoľkých budov, centrála sídli v budove pomenovanej po spoluzakladateľovi Robertovi Noyceovi. V sídle Intelu je taktiež aj múzeum mikroprocesorov. 

</doc>
<doc id="2713" url="https://sk.wikipedia.org/wiki?curid=2713" title="Advanced Micro Devices">
Advanced Micro Devices

Advanced Micro Devices (skrátene AMD) je americká spoločnosť vyrábajúca mikroprocesory a integrované obvody. Spoločnosť vznikla v roku 1969 v Silicon Valley, Kalifornii. Do povedomia širšieho okruhu ľudí sa firma dostala v roku 1993, keď podpísala zmluvu o dodávaní procesorov rady "Am486" s firmou Compaq. V roku 1997 začala výroba procesorov "K6" a v roku 1998 prišiel nový CPU - "K6-2" s integrovanou "3DNow!" technológiou. 24. júla 2006 firma AMD kúpila výrobcu grafických kariet - firmu ATI Technologies.

</doc>
<doc id="2714" url="https://sk.wikipedia.org/wiki?curid=2714" title="Bruce Willis">
Bruce Willis

Walter Bruce Willis (* 19. marec 1955, Idar-Oberstein, Nemecko) je americký herec, producent a hudobník. Jeho kariéra začala v televízii v 80. rokoch a odvtedy pokračoval aj vo filme. Hrával komické, dramatické aj akčné úlohy. Je známy hlavne postavou Johna McClanea z filmovej série "Smrtonosná pasca", ktoré mali väčšinou zmiešané kritiky a rovnomerné finančné úspechy. Účinkoval vo viac ako šesťdesiatich filmoch, vrátane predajne úspešných filmov ako "" (1994), "12 opíc" (1995), "Piaty element" (1997), "Armageddon" (1998), "Šiesty zmysel" (1999), "Vyvolený" (2000), "Sin City – mesto hriechu" (2005) a "Red" (2010).
Filmy, v ktorých účinkoval Willis, zarobili od 2,64 do 3,05 miliardy amerických dolárov v Severnej Amerike, čo z neho robí deviateho herca v hlavnej úlohe s najvyšším zárobkom vrátane vedľajších úloh. Dvakrát vyhral cenu Emmy, raz Zlatý glóbus a štyrikrát bol nominovaný na cenu Saturn.
V marci 2022 Willis oznámil ukončenie hereckej kariéry kvôli afázii, poruche reči vyvolanej poškodením rečových centier mozgu. V roku 2023 mu diagnostikovali frontotemporálnu demenciu.
Životopis.
Narodil sa vo vtedajšom Západnom Nemecku. Jeho matka Marlene bola Nemka a narodila sa v Kaufungene blízko Kasselu, otec bol americký vojak z juhovýchodného Idaha a bol anglického pôvodu. Willis je najstarší zo štyroch súrodencov; má sestru Florence a brata Davida. Jeho brat Robert zomrel na rakovinu pankreasu v roku 2001 vo veku 42 rokov. Potom ako v roku 1957 Willisov otec odišiel do civilu, presťahovala sa rodina späť do Carneys Point Township v New Jersey.
Bol ženatý s herečkou Demi Mooreovou, s ktorou majú tri dcéry (Rumer, Scout, Tallulah). Rozviedli v roku 2000 po trinástich rokoch manželstva. V roku 2009 uzavrel manželstvo s modelkou Emmou Heming, s ktorou má dve dcéry.

</doc>
<doc id="2715" url="https://sk.wikipedia.org/wiki?curid=2715" title="Jean Reno">
Jean Reno

Don Juan Moreno y Jederique Jiménez (* 30. júl 1948, Casablanca, Maroko), známy ako Jean Reno, je francúzsky herec.
Jeho kariéra sa začala vo francúzskych filmoch. Objavil sa v mnohých filmoch Luca Bessona, z ktorých dva znamenali pre Rena veľký úspech: "Magická hlbočina" a "Leon". Hral v amerických filmoch "French Kiss" s Meg Ryan a Kevinom Klineom, "" s Tomom Cruiseom, "Ronin" s Robertom De Nirom, pričom nezanedbával ani francúzsku produkciu – napr.: "Návštevníci" a "Purpurové rieky".
Reno tiež prispel k tvorbe druhého pokračovania populárnej hry Onimusha pre PlayStation 2, keď zosobnil postavu "Jacquesa Blanca" a poskytol pre ňu aj svoj hlas.
Mladosť.
Reno sa narodil v meste Casablanca (Maroko) andalúzskym rodičom, ktorí do severnej Afriky utiekli pred diktatúrou Francisca Franca. Keď mal Jean 12 rokov, presťahovala sa jeho rodina do Francúzska.
Kariéra.
Renova kariéra sa začala vo francúzskych snímkoch - objavoval sa predovšetkým vo filmoch Luca Bessona, z ktorých tri -"Magická hlbočina" ("The Deep Blue", 1988), "Brutálna Nikita" ("Nikita", 1990) a "Leon" (1994) priniesli Renovi veľkú slávu. Zažiaril vo veľkolepých amerických snímkoch ako "Francúzsky bozk" ("French Kiss", 1995), "Mission: Impossible" (1996), "Ronin" (1998), "Godzilla" (1998), pričom však nezanedbával ani tvorbu francúzsku: "Návštevníci" ("The Visitors", 1993) a "Purpurové rieky" ("The Crimson Rivers", 2000). V roku 2006 obsadil jednu z hlavných rolí v remaku filmu "Ružový panter" ("Pink Panther"), kde si zahral kolegu inšpektora Clouseaua (Steve Martin). V tom istom roku stvárnil aj kapitána Bezu Facha v snímke "Da Vinciho kód" majstra Leonarda ("The Da Vinci Code").
Objavil sa tiež v televíznom reklamnom spote spoločnosti UPS.
Osobný život.
29. júla 2006 sa na radnici v juhofrancúzskom Les Baux-de-Provence oženil s tridsaťpäťročnou modelkou a herečkou Žofiou Boruckovou. V roku 2009 sa im narodil syn Cielo a v roku 2011 syn Dean. V minulosti bol ženatý už dvakrát, z každého manželstva má dve deti. So svojou prvou ženou Geneviève má dcéru Sandru (1978) a syna Michaela (1980). S druhou manželkou, modelkou Natháliou Dyszkiewiczovou má syna Toma (1996) a dcéru Serenu (1998). Reno má sídla v Paríži, Malajzii a Los Angeles.

</doc>
<doc id="2716" url="https://sk.wikipedia.org/wiki?curid=2716" title="Michael Caine">
Michael Caine

Sir Michael Caine (* 14. marec 1933, Londýn) je anglický filmový herec.

</doc>
<doc id="2717" url="https://sk.wikipedia.org/wiki?curid=2717" title="Nicolas Cage">
Nicolas Cage

Nicolas Cage, vlastným menom Nicholas Kim Coppola (* 7. január 1964, Long Beach, Kalifornia, USA) je americký filmový herec a producent.
Externé odkazy.
NICOLAS CAGE - SFD.sk

</doc>
<doc id="2718" url="https://sk.wikipedia.org/wiki?curid=2718" title="Louis de Funès">
Louis de Funès

Louis de Funès, celým menom Louis Germain David de Funès de Galarza, (* 31. júl 1914, Courbevoie, Francúzsko† 27. január 1983, Nantes bol francúzsky herec a komik. Po účinkovaní v takmer stopäťdesiatich filmoch bol jedným z najznámejších komických hercov francúzskej kinematografie druhej polovice 20. storočia a taktiež dosiahol najlepšie finančné výsledky vo francúzskej kinematografii od 60. do začiatku 80. rokov 20. storočia.
Život.
Mladosť.
Louis de Funès sa narodil 31. júla 1914 vo francúzskom meste Courbevoie. Jeho rodičia boli Španieli, ktorí zo španielskej Sevilly do Francúzska utiekli v roku 1904, pretože rodina s ich svadbou nesúhlasila. Jeho otec bol v Španielsku známy advokát, po príchode do Francúzska sa stal brusičom diamantov. Louis v mladosti rád kreslil a hrával na klavír. Ovládal francúzštinu, španielčinu a angličtinu. Než sa stal hercom, vystriedal rad zamestnaní: bol kožušník, dekoratér, aranžér, účtovník, predavač. Do showbiznisu vstúpil koncom tridsiatych rokov ako pianista v parížskej štvrti Pigalle. Tu rozosmieval svoje publikum vždy, keď urobil grimasu. Rok navštevoval hereckú školu Le Cours Simon. Tu si okrem iných spravil kontakty s Danielom Gélinom. V roku 1936 si zobral Germaine Louise Elodie Carroyerovú, s ktorou mal jedno dieťa, syna Daniela. Pár sa rozviedol v roku 1942. Za nemeckej okupácie počas 2. svetovej vojny pokračoval v štúdiách na hudobnej škole. Tu sa zamiloval do sekretárky menom Jeanne Barthelémy de Maupassant, ktorá sa zamilovala do „mladého muža, ktorý hral jazz ako boh“. V roku 1943 sa zobrali a mali dvoch synov: Patricka, narodeného 27. januára 1944, a Oliviera, narodeného 11. augusta 1949.
Začiatok kariéry.
Pred kamerou sa po prvýkrát objavil v roku 1946 vo filme "Pokušenie z Barbizonu" ("La tentation de Barbizon"). Išlo o epizódnu rolu a vo filme sa celkovo objavil len po dobu menej ako 40 sekúnd. Počas nasledujúcich 20 rokov účinkoval v 130 filmových rolách. Kým dostal ponuku na prvé hlavné roly, hral vo viac ako 80 filmoch. Medzi rokmi 1945 a 1955 sa objavil v 50 filmoch, väčšinou ako komparz. V roku 1954 hral vo filmoch ako "Poprask v kabarete" a "Baránok s piatimi nohami". Okrem filmu sa venoval aj dabingu a hrával v divadle.
Prelom v kariére.
Prelom v kariére nastal v roku 1956 vďaka známej komédii parodujúcu druhú svetovú vojnu "Naprieč Parížom". Jeho ďalším úspechom bol film "Pouic-Pouic" z roku 1963 v réžii Jeana Giraulta. Rola v tomto filme mu zabezpečila úspech. V roku 1965 sa objavil vo veľmi úspešnej filmovej komédii "Smoliar". Dvojica Funès-Bourvil sa o rok neskôr objavila aj vo filme "Veľký flám." Išlo o mimoriadne úspešný film, ktorý si pozrelo vo francúzsku 17,27 milióna divákov.
Žandár zo Saint-Tropez či komisár Juve.
Skutočne slávnym sa stal ale až omnoho neskôr, v zrelom veku. Celú Európu si získal rolou nervózneho strážnika Cruchota v sérii komédií o žandárovi zo Saint-Tropez a ako komisár Juve, prenasledujúci záhadného Fantomasa.
Zatiaľ čo vo Francúzsku bol veľa rokov enormne úspešný, v USA bol takmer neznámy s výnimkou komédie "Dobrodružstvá rabína Jakoba" z roku 1973. V Československu jeho popularite napomohol vynikajúci dabing Františka Filipovského. V slovenskom znení ho v niektorých filmoch nadaboval herec Ľubo Gregor.
Jeho herecký štýl sa opieral o živelnú komiku a neuveriteľné mimické a gestické schopnosti, ktoré mu vyniesli prezývku "Muž tisícich tvárí". Svoje typické grimasy odpozeral z grotesiek s káčerom Donaldom.
Louis de Funès miloval svoju rodinu, záhradu a film. Žil na zámku Clermont na Loire pri Nantes, rád trávil čas vo svojom rozáriu. Šľachtiteľ Meilland pomenoval na jeho počesť jednu zo svojich odrôd „Louis de Funès“.
Smrť.
De Funès mal problémy so srdcom a s každou svojou rolou, v ktorých predstavoval rôzne cholerické postavy, riskoval srdcový infarkt, ktorý prekonal po skončení natáčania filmu "Dobrodružstvá rabína Jakoba" a na ktorý nakoniec 27. januára 1983 taktiež zomrel.

</doc>
<doc id="2719" url="https://sk.wikipedia.org/wiki?curid=2719" title="Louis de Funes">
Louis de Funes



</doc>
<doc id="2720" url="https://sk.wikipedia.org/wiki?curid=2720" title="Peter Sellers">
Peter Sellers

Richard Henry Sellers (* 8. september 1925, Southsea, Spojené kráľovstvo – † 24. júl 1980, Londýn) známejší pod menom Peter Sellers bol britský komik, talentovaný herec a účinkujúci na "The Goon Show" (dlho vysielaná rozhlasová show na BBC, 1951 – 1960).
Narodil sa v rodine varietných zabávačov. Preslávil sa hlavne v úlohe inšpektora Clouseau vo filmoch Ružový Panter.

</doc>
<doc id="2721" url="https://sk.wikipedia.org/wiki?curid=2721" title="Debian">
Debian

Debian je slobodná linuxová distribúcia vyvinutá projektom Debian so spoluprácou dobrovoľníkov z celého sveta. Od začiatku bol tento systém s názvom Debian GNU/Linux, skrátene "Debian", založený na linuxovom jadre s radom základných nástrojov pre operačný systém z projektu GNU. Vo vývoji je aj verzia postavená na jadre Hurd.
Debian je známy tým, že sa hlási k filozofii Unixu a slobodného softvéru, ako aj veľkou možnosťou výberu: aktuálne vydanie obsahuje viac ako 59 tisíc softvérových balíkov pre deväť počítačových architektúr.
Debian má známy package management system (systém správy balíkov), Advanced Packaging Tool (APT; v preklade "pokročilý balíkový nástroj"), zvlášť prísne smernice pre kvalitu balíkov a vydaní, otvorený vývoj a testovací proces. Tento postup umožňuje jednoduchú aktualizáciu medzi rôznymi vydaniami bez nutnosti reštartovania počítača, ľahkú inštaláciu a odstraňovanie balíkov.
Mnoho iných linuxových distribúcii je založených na Debiane. Napríklad Ubuntu, Mepis, AntiX, Damn Small Linux, Xandros, Knoppix, Linspire a iné. 
Debian je podporovaný darmi prostredníctvom Software in the Public Interest (Softvér vo verejnom záujme), je to nezisková organizácia zastrešujúca slobodné softvérové projekty.
Vydania Debianu.
Posledná verzia vydania Debianu sa volá "stabilná". V súčasnosti je posledným stabilným vydaním verzia 13, nazývaná Trixie. Stabilná verzia sa mení aj vydávaním aktualizácií (takzvané "bodové vydania"), napr. 3.0r4.
Kódové názvy vydaní Debianu sú pomenované podľa postáv filmov Toy Story.
Nestabilná verzia nesie vždy označenie "sid".
Oficiálne vydanie 1.0 nebolo uvedené, pretože istý vydavateľ CD vytvoril nedokončené vydanie, ktoré označil ako „1.0“.
Okrem stabilnej ("stable") verzie sú dostupné aj verzie "testing" (testovacie) a "unstable" (nestabilné). Medzi "unstable" sa nachádzajú najnovšie verzie programov, avšak ich použitie je len na vlastné riziko. Tie, ktoré už prešli určitými testovacími postupmi sa presunú medzi "testing" balíky. Do stable verzie sa tak dostanú iba dobre preverené aplikácie, čo zaručuje vysokú stabilitu a bezpečnosť systému Debian. Na druhej strane sa v ňom nenachádza najaktuálnejší softvér.
Významnejšie balíky z verzie "testing" sú spravidla k dispozícii aj pre aktuálnu "stable" verziu prostredníctvom projektu Debian backports. Je tak možné prevádzkovať systém, založený na stabilnej verzii, avšak s novšími verziami zvolených programov.
Portované jadrá.
Debian je známy predovšetkým ako distribúcia s Linuxovým jadrom, ale vyvíjané sú aj varianty Debianu s inými jadrami ako Linuxovým.
Pôvod a výslovnosť slova Debian.
Slovo Debian vzniklo spojením mena zakladateľa projektu Iana Murdocka s menom jeho partnerky (Debra), vyslovuje sa deb-í-en s krátkym e v „deb“ a prízvukom na prvú slabiku.

</doc>
<doc id="2725" url="https://sk.wikipedia.org/wiki?curid=2725" title="Richard Müller (spevák)">
Richard Müller (spevák)

Richard Müller (* 6. september 1961, Hlohovec) je slovenský spevák, hudobník, skladateľ. V jeho tvorbe sa prejavil vplyv viacerých hudobných žánrov. V začiatkoch, ešte so skupinou Banket, nahral niekoľko skladieb, ktoré je možné zaradiť do synthpopového hudobného žánru, či do new wave, no výrazne inklinoval aj k šansónu, k štýlom v pôvodnej slovenskej populárnej hudbe, či k rôznym rockovým hudobným žánrom.
Hudobná kariéra.
Začiatky.
Richard Müller sa narodil 6. septembra 1961 v Hlohovci. Je synom hereckej dvojice Vlada a Elišky Müllerovcov. V roku 1986 absolvoval štúdium filmovej a televíznej dramaturgie a scenáristiky na Vysokej škole múzických umení v Bratislave. Počas štúdia sa venoval publicistickej činnosti v hudobných časopisoch "Populár" a "Gramorevue". Prvú nahrávku, skladbu „Rádio“, naspieval so skupinou Burčiak Pavla Daňka.
Skupina Banket.
V roku 1984 založil vlastnú elektropopovú hudobnú skupinu Banket. Prvé verejné vystúpenie Richard Müller absolvoval v roku 1984 na Bratislavskej lýre s piesňou „Nespoznaný“. V roku 1989 so skupinou Banket získal bronzovú Bratislavskú lýru za pieseň „Aj ty!“ (hudba: Richard Müller/ text: Kamil Peteraj).
Scénická tvorba a muzikál Baal.
Richard Müller je spoluautorom scénickej hudby k filmu "Kúpeľňový hráč" (1988) a k divadelnej inscenácii "Baal" (1989), ktorá bola skomponovaná k muzikálu inšpirovanému hrou od Bertolta Brechta. Premiéra tejto hry sa konala dňa 7. apríla 1989 v martinskom Divadle SNP. Súbor Divadla SNP v Martine s ňou potom s úspechom hosťoval na mnohých svetových scénach. Hudobný album so skladbami z tohto projektu vyšiel v roku 1990. 
Sólová kariéra.
V roku 1990 Richard Müller oficiálne začal svoju sólovú dráhu. Po hudobnej stránke sa v začiatkoch tejto sólovej kariéry jeho hlavným spolupracovníkom stal Henrich Leško. S ním nahral Richard svoje prvé dva sólové albumy "Neuč vtáka lietať" (1992) a "33" (1994). Neskôr, v roku 2005, Henrich Leško produkoval Müllerov album "44". Popri týchto sólových projektoch začal od polovice 90. rokov Richard Müller súbežne spoluprácu s hudobníkom a skladateľom Jaroslavom Filipom. Z ich spolupráce vznikli albumy "33" (1994)", LSD" (1996), "Nočná optika" (1998) či "Koniec sveta" z roku 1999. Skladby Jara Filipa sa stali súčasťou repertoáru koncertov či oficiálnych kompilácií, ktoré vydával Richard Müller aj v neskorších rokoch, po úmrtí Jaroslava Filipa v júli 2000. V roku 1999 vyšiel Richardovi Müllerovi jeho prvý koncertný album nazvaný "". 
Najvýraznejším projektom návratu k Jarovi Filipovi bol retrospektívny album coververzií pôvodných vydaných hudobných nahrávok, ktorý v roku 2008 vyšiel pod názvom "Müller spieva Lasicu, Lasica spieva Müllera, Müller a Lasica spievajú Filipa". 
V polovici 90. rokov 20. storočia Richard Müller spolu s hudobníkmi Andrejom Šebanom, Oskarom Rózsom a Emilom Frátrikom, na audiokazetu nahrali svoje improvizácie, ktoré sa rozhodli vydať ako príležitostné hudobné zoskupenie a projekt nazvaný skratkou PPF, resp. "Po piči front". Celý tento projekt (PPF) vznikol v období, kedy sa trojica hudobníkov Šeban, Rózsa a Müller intenzívne stretávala pri realizácii albumov, ktoré vznikali z hudobných materiálov zo spolupráce dvojice autorov: Müller/ Filip, na ktorých bol Oskar Rózsa producentom. Posledným projektom v sérii albumov produkovaných Oskarom Rózsom bol v tom období album "… a hosté", na ktorom spolu s mnohými ďalšími účinkoval aj Ivan Tásler. Ivan Tásler na tomto albume naspieval s Richardom Müllerom duet v piesni „Srdce jako kníže Rohan“. Po roku 2000 vzniklo takto niekoľko spoločných hudobných nápadov, ktoré boli výsledkom novej spolupráce dvojice Müller/Tásler. Tásler produkoval Müllerovi album "’01" (2001) a Richard Müller účinkoval na albume "IMT Smile" (2003), neskôr, v roku 2011, bol Ivan Tásler producentom Müllerovho albumu "Ešte".
V roku 2003 Richard Müller v USA v newyorskom štúdiu Monster Island nahral album, ktorý v nasledujúcom roku vyšiel pod názvom "Monogamný vzťah". Bol to jeho prvý projekt, ktorého exkluzívnym autorom bol on sám. Hudobníci, ktorí album spolu s Müllerom produkovali, nepochádzali zo Slovenska, ale pôsobili v Spojených štátoch. Album obsahoval gitarovú hudbu, prvýkrát bez využitia klávesových nástrojov. K spolupráci s americkými hudobníkmi sa Richard Müller vrátil aj pri nahrávaní albumu "V.V." či počas koncertného turné, z ktorého vznikol aj album známy pod názvom "."
Šansónová tvorba.
Richard Müller mal už na svojich prvých albumoch nahraných so skupinou Banket niekoľko nahrávok, ktoré mali kompozične blízko k šansónovému hudobnému žánru, či boli skôr skladbami s ambíciou prezentovať hudobnú výpoveď v podobnom štýle. Príkladom boli piesne ako „Niet čím ťa klamať“ (album "Bioelektrovízia"), „Čo s tým?“ (album "Druhá doba?!"), „Slúžiť ti chcem“ (album "Vpred?"), no reálne sa prvýkrát s týmto žánrom dostal do kontaktu potom, ako ho v Prahe po nahrávaní pre reláciu Televízny klub mladých v Československej televízii oslovil Petr Hapka spolu s Michalom Horáčkom, ktorí ho prizvali na spoluprácu pri tvorbe albumu "V penziónu Svět". Na tomto práve vznikajúcom albume účinkovala Hana Hegerová, Hana Zagorová, Josef Kemr, Libuše Márová, Petr Hapka a Michael Kocáb. Pôvodne mal Richard Müller naň naspievať skladbu „Štěstí je krásná věc“, no nakoniec mu ponúkli aj skladbu „Rozeznávám“ a, spolu s Hanou Zagorovou, naspieval duet v skladbe „Milostný dopis Haně Z“. Projekt, ktorý vyšiel v roku 1988, bol úspešný. Po ňom vzniklo niekoľko ďalších podobných albumov či viacero skladieb, na ktorých Richard Müller s Michalom Horáčkom spolupracovali. Bola to obojstranná spolupráca: Richard Müller naspieval piesne „Pod plynárnou“ a „Kurt Vonnegut“ na album "Citová investice..?" (1997), no medzi ucelené spoločné projekty Michala Horáčka a Richarda Müllera patria albumy "… a hosté" (2000) či projekt "Sociální síť" z roku 2015, ktorého autorom hudby a producentom je český hudobník Michal Pavlíček, ktorý je známy ako člen kapiel Pražský výběr či Stromboli. 
Iné aktivity a osobný život.
Richard Müller moderoval viaceré rozhlasové relácie či televízne talkshow ako "Müllerád" (TV Luna), "Promülle" (STV) a "OK Pop" (ČT). Ako herec hosťoval v seriáli "Panelák" (TV Joj) a účinkoval v dabingu pre film "Princezná a žaba". Zahral si aj menšiu rolu speváka v snímke "Rivers of Babylon", ktorá bola v roku 1998 nakrútená podľa motívu rovnomennej knihy Petra Pišťanka. 
Okrem hudby sa Richard Müller zaujíma aj o fotografovanie. Je autorom či spoluautorom grafických návrhov niekoľkých obalov svojich vlastných albumov. V roku 1996 vydal knihu so zbierkou fotografií s názvom "Amerika, Americký denník" a o štrnásť rokov neskôr ďalšiu, ktorá je nazvaná "Enter".
V roku 2000 sa Richard Müller verejne priznal k užívaniu drog, ktoré, podľa vlastných slov, bral už šesť rokov. Neskôr vyhlásil, že trpí depresiami a ukončil hudobnú kariéru. K hudbe sa po niekoľkých mesiacoch napokon znovu vrátil.
Richard Müller je synom herca Vladislava Müllera a herečky Elišky Müllerovej. Jeho bývalou manželkou je televízna hlásateľka a moderátorka Soňa Müllerová. S ňou má dve deti: syna Filipa a dcéru Emu-Lujzu. So súčasnou partnerkou Vandou Wolfovou má syna Markusa.
Kontroverzia.
Na koncerte v Zlíne z roku 2000 sa Müller počas koncertu vyzliekol a hral úplne nahý. Od divákov či usporiadateľov si mal tiež pýtať pervitín. Na tento incident reflektuje aj v piesni Nahý 2.
Ocenenia.
2013 - Krištáľové krídlo v kategórii Rock Pop Jazz spoločne so skupinou Fragile 
Aurel:
Cena SOZA:
Grand Prix Rádio:
Slávik:
Deska roku (Česko):

</doc>
<doc id="2726" url="https://sk.wikipedia.org/wiki?curid=2726" title="Richard Muller">
Richard Muller



</doc>
<doc id="2728" url="https://sk.wikipedia.org/wiki?curid=2728" title="Rišo Müller">
Rišo Müller



</doc>
<doc id="2730" url="https://sk.wikipedia.org/wiki?curid=2730" title="Unicode">
Unicode

Unicode je medzinárodný štandard, ktorého cieľom je definovať kódovaciu schému schopnú reprezentovať väčšinu znakov používaných v písaných jazykoch spolu s inými symbolmi.
Napriek technickým problémom, obmedzeniam a kritike sa zo štandardu Unicode stala dominantná kódovacia schéma používaná pri internacionalizácii softvéru a viacjazyčných prostredí.
Operačné systémy Microsoft Windows NT a odvodené verzie Windows 2000 a Windows XP používajú Unicode, presnejšie UTF-16, na internú reprezentáciu textu.
Operačné systémy UNIXového typu ako GNU/Linux, BSD a Mac OS X prijali Unicode, presnejšie UTF-8, ako základ pre reprezentáciu viacjazyčného textu.
Unicode je štandard pre univerzálne kódovanie znakov pre počítače. Toto kódovanie navrhla nezisková organizácia s názvom The Unicode Consortium, ktorej cieľom bolo vytvoriť jednotnú sadu znakov UCS (Universal Character Set), ktorá by nahradila množstvo rozdielnych sád znakov používaných v jednotlivých krajinách. Tento štandard publikovala v knihe The Unicode Standard. Okrem znakovej sady, ktorá bola tiež normalizovaná ako ISO/IEC 10646, dokument obsahuje i ďalšie veci súvisiace s počítačovým písmom (spôsob dekompozície, vykresľovania, metódy kódovania…). Tento štandard bol implementovaný do moderných operačných systémov a jeho modifikácia UTF (Unicode Transformation Format) je implementovaná v jazykoch XML a Java.
Vývoj štandardu.
Vznik jednotného kódu znakov podmienila existencia množstva znakových sád. Znakové sady sa líšili nielen pre jednotlivé krajiny, ale i v rámci jednej z krajín existovalo viacero znakových sád. Všetky znakové sady boli navrhnuté na základe americkej normy ASCII, ktorá pevne určovala prvých 128 znakov sady a zvyšných 128 sa líšilo v závislosti od krajiny. Na Slovensku sa najčastejšie používali (a ešte stále používajú) kódy ISO 8859-2, známy tiež ako Latin-2 alebo CP 852, ktorý definovala medzinárodná organizácia ISO, ďalej kód ANSI 1250, známy tiež ako Windows 1250, definovaný americkou organizáciou, ale najčastejšie používaný bol kód Kamenických, známy tiež ako CP 895, ktorý nebol štandardizovaný. Podobné to bolo i v iných krajinách. Celý problém bol v tom, že kód ASCII bol navrhnutý tak, že jednému znaku zodpovedal jeden bajt. Takéto kódovanie umožňovalo vytvárať sady s 256 znakmi. Kódovanie Unicode je navrhnuté pomocou dvojbajtového a trojbajtového kódovania znakov, čo umožňuje kódovať oveľa viac znakov. Štandard je navrhnutý tak, že všetky možné znaky rozdeľuje do sedemnástich dvojbajtových rovín s poradovými číslami od 0 po 16 (hexadecimálne od 00 po 10). Každá z týchto rovín teda kóduje 216 = 65 536 znakov. Takéto rozdelenie umožňuje definovať až 17 × 216 = 1 114 112 znakov. Poradové čísla znakov sa v Unicode označujú hexadecimálne U+hh"hhhh", kde prvá hodnota "hh" značí rovinu a druhá hodnota "hhhh" značí poradie v príslušnej rovine. Limit 17 rovín bol zvolený kvôli UTF-16 kódovaniu Unicode, keďže to dokáže kódovať iba 220 znakov (16 rovín) + nultú rovinu, zatiaľco UTF-8 aj s obmedzením na 4 bajty dokáže kódovať 221 znakov (až 32 rovín). Roviny sú následne rozdelené do tzv. blokov, logicky usporiadaných celkov (znakových sád), ktoré na rozdiel od rovín nemajú pevnú veľkosť. Prvá verzia štandardu – Unicode 1.0.0 – vznikla v októbri 1991, súčasná verzia štandardu je už Unicode 10.0 z roku 2017. Táto definuje viac ako 136-tisíc znakov, čo je približne iba 12 % zo všetkých možných. Unicode 10.0 obsahuje 280 blokov (rozprestrených cez niektoré roviny) pokrývajúcich až 25 % adresného priestoru pre 1 114 112 znakov (bloky tak nemajú priradené a vyčerpané všetky pozície). Najmenšie bloky majú iba 16 znakov (v Unicode 10.0 je takých až 13 blokov) a najväčšie bloky obsahujú 65 536 znakov, sú to celé roviny s poradovými číslami 15 a 16.
Problémy s UNICODE.
Pôvodná koncepcia bola taká, že každému znaku bude priradená dvojbajtová hodnota, ktorá bude znak reprezentovať v pamäti počítača. Takéto kódovanie však vytváralo niekoľko problémov. Niektoré systémy boli navrhnuté tak, že z pamäte sa najskôr spracovával vyšší bajt a potom nižší, a pri iných systémoch to bolo opačne. Na niektorých systémoch preto začali ukladať bajty v opačnom poradí, čo spôsobilo, že po prenose textu z jedného systému na druhý bol text nečitateľný (pozri Endianita). Problém vyriešili tým, že na začiatok každého dokumentu vložili informáciu BOM (Byte Order Mark) o tom, v akom poradí sú uložené bajty reprezentujúce text. Takéto kódovanie sa dnes označuje skratkou UCS-2.
Ďalším problémom bola nekompatibilita so staršími systémami, ktoré používali kódovanie ASCII. Tento problém čiastočne rieši kódovanie UTF s premenlivou bitovou dĺžkou. Toto kódovanie kóduje prvých 128 znakov zhodne s ASCII tabuľkou. Líšiť sa začína až ďalšími znakmi, ktoré sa kódujú viac ako 8 bitmi.
V súčasnosti sa používajú tieto spôsoby kódovania:

</doc>
<doc id="2731" url="https://sk.wikipedia.org/wiki?curid=2731" title="UTF-8">
UTF-8

UTF-8 (8-bitový Unicode Transformation Format) je bezstratové
kódovanie s variabilnou dĺžkou určené pre Unicode znaky, ktoré vytvorili
Rob Pike a Ken Thompson. Používa skupiny bajtov na reprezentovanie
Unicode štandardu pre abecedy mnohých svetových jazykov. UTF-8 kódovanie
je špeciálne užitočné pre prenos cez 8-bitové systémy elektronickej pošty.
Používa 1 až 4 bajty na zapísanie znaku podľa toho, o ktorý Unicode symbol
ide. Napríklad, len jeden UTF-8 bajt je potrebný na zakódovanie
všetkých 128 US-ASCII znakov z Unicode rozsahu U+0000 až U+007F.
Aj keď sa môže zdať neefektívne reprezentovať Unicode znaky až štyrmi bajtmi, UTF-8 umožňuje starým systémom prenášať túto
ASCII nadmnožinu. Dodatočne, dátová kompresia môže byť stále vykonaná nezávisle
od použitia UTF-8.
Zatiaľ čo pri UTF-16 by boli európske a množstvo iných, napríklad najbežnejších čínskych znakov, zakódované 16-mi bitmi (ostatné 32-mi bitmi), pri UTF-8 je prvých 128 znakov (tieto sú pre všetky krajiny rovnaké) zakódovaných 8-mimi bitmi a zvyšné sú zakódované 16-timi až 32-mi bitmi. Preto UTF-8 je výhodné pre krajiny, kde väčšina znakov textu tvorí prvých 128 znakov, keďže uložený text tak zaberá menej miesta ako pri UTF-16.
IETF požaduje od všetkých internetových protokolov, aby UTF-8 bolo aspoň
jediné podporované kódovanie.

</doc>
<doc id="2732" url="https://sk.wikipedia.org/wiki?curid=2732" title="UTF-16">
UTF-16

UTF-16 je 16-bitový "Unicode Transformačný Formát", forma kódovania znakov,
ktorá poskytuje možnosť reprezentovať sériu abstraktných znakov z Unicode a
ISO/IEC 10646
ako série 16-bitových slov vhodných na uloženie alebo prenos cez dátové siete.
UTF-16 je oficiálne definované kódovanie v dodatku Q štandardu ISO/IEC 10646-1.
Je takisto popísané v Unicode štandarde verzii 3.0 a vyšsie, rovnako ako aj
v RFC 2781 od IETF.

</doc>
<doc id="2733" url="https://sk.wikipedia.org/wiki?curid=2733" title="16-bit">
16-bit

Medzi známe 16-bitové procesory patria Intel 8086, Intel 80286, WDC 65C816 použitý v
Super Nintende a Motorola M68000.
16-bitové celé číslo vie uchovať formula_1 jedinečných hodnôt.
V bezznamienkovej reprezentácii sú tieto hodnoty celé čísla od 0 do 65535.
Použitím dvojkového doplnku sú možné hodnoty v rozsahu od -32768 do 32767.

</doc>
<doc id="2737" url="https://sk.wikipedia.org/wiki?curid=2737" title="Intel 80286">
Intel 80286

Intel 80286 (oficiálne nazvaný iAPX 286) je 16-bitový mikroprocesor z x86-rodiny, ktorý bol uvedený Intelom 1. februára 1982. Pôvodne vydaný v 6 a 8 MHz verziách, neskôr bol však dodatočne zrýchlený až na 12,5 MHz (Intel), 16 MHz (ostatní výrobcovia), s chladičom až na 25 MHz a bol veľmi používaný v IBM PC kompatibilných počítačoch od polovice 80. rokov až do skorých 90. rokov 20. storočia. Oproti svojmu predchodcovi 8086 priniesol možnosť adresovať 16 MB pamäte (8086 - 1 MB) v tzv. chránenom móde.

</doc>
<doc id="2738" url="https://sk.wikipedia.org/wiki?curid=2738" title="Intel 80386">
Intel 80386

Intel 80386 alebo i386 je prvý 32 bitový mikroprocesor, ktorý umožňoval zdanlivý multitasking. Bol použitý ako centrálna procesorová jednotka (CPU) v mnohých osobných počítačoch od roku 1985 až do roku 1994 pričom jeho nový štandard architektúry sa používa doteraz. Pracoval na rýchlostiach 16 - 33 MHz a dokázal adresovať až 4 GB pamäte. Obsahoval 275 tisíc tranzistorov, mal implementovaných 129 inštrukcií a ovládaný bol 32 registrami. Bol vyrábaný v štyroch vyhotoveniach: DX, SX, SL, EX. SX verzia bola lacnejšia a mala len 16 bitový data bus a 24 bitový address bus, verzia SL mala vloženú kontrolu spotreby a nový mód operácie - System Management Mode (SMM), v ktorom mal BIOS lepší prístup ku kontrole spotreby. Verzia EX bola zmenšená verzia pre systémy "embedded".

</doc>
<doc id="2739" url="https://sk.wikipedia.org/wiki?curid=2739" title="Intel 80486">
Intel 80486

Intel 80486 je 32-bitový mikroprocesor firmy Intel. Bol uvedený na trh v roku 1989 ako nástupca procesora Intel 80386. V jeho integrovanom obvode bolo približne 1,2 milióna tranzistorov. Pracoval pre maximálne frekvencie 25 až 100 MHz.
Na rozdiel od Intel 80386 obsahoval vo svojom puzdre 8 kilobajtov pamäte cache, čím sa značne zvýšila operačná rýchlosť, pretože odpadol čas potrebný na prenos údajov z vonkajších pamäťových obvodov do mikroprocesora. Ďalšími zmenami bola zväčšená kapacita jednotky predvýberu inštrukcií (32 bitov), integrovaný matematický koprocesor (dovtedy býval oddeleným integrovaným obvodom na matičnej doske), ktoré tiež prispeli k zvýšeniu operačnej rýchlosti celého mikroprocesora. V modeloch, kde sa zistilo, že tento koprocesor bol chybný, bol znefunkčnený a tieto microprocesory mali označenie 80486 SX. Pamäť cache sa dopĺňala minimálne po dvojslovách (jedno slovo sú dva bajty).
V roku 1992 bol vyrobený mikroprocesor 80486 DX2, ktorý bol schopný pracovať s dvojnásobnou frekvenciou hodinového impulzu oproti signálu z matičnej dosky (50 - 60 MHz Intel, 80 MHz AMD), približne 50 MIPS. V roku 1994 bol vyrobený 80486 DX4, ktorý frekvenciu hodinového signálu matičnej dosky násobil troma, procesory pracovali na frekvenciách 75, 90 a 100 MHz.

</doc>
<doc id="2740" url="https://sk.wikipedia.org/wiki?curid=2740" title="CPU">
CPU

Centrálna procesorová jednotka alebo CPU (iné názvy pozri nižšie) je hlavný procesor počítača. Interpretuje, vykonáva alebo spracúva inštrukcie alebo dáta programu vo forme strojového kódu. Dnes sú centrálne procesorové jednotky takmer vždy realizované vo forme mikroprocesora.
Názvy.
Slovenské názvy sú: centrálna procesorová jednotka, centrálna procesná jednotka, centrálna procesová jednotka, ústredná procesorová jednotka, základná procesorová jednotka, CPJ, CPU, centrálny procesor, ústredný procesor, hlavný procesor (počítača), procesor základnej jednotky (počítača), procesor ústrednej jednotky (počítača), základná jednotka (počítača), ústredná jednotka (počítača), staršie nepresne: mikroprocesor, skrátene: procesor.
Anglické názvy sú: "central processing unit" [skratka "CPU"] alebo "central processor".
Počet.
Osobný počítač (PC) obsahuje obvykle len jednu CPU. V súčasnosti sa však vyskytujú aj riešenia, ktoré implementujú dve alebo viac nezávislých CPU do jednej základnej dosky. Existujú superpočítače s viacerými integrovanými procesormi, ktoré vzájomne spolupracujú (pozri symetrický multiprocesing).
Zloženie.
CPU interpretuje a vykonáva inštrukcie obsiahnuté v softvéri a vykonáva výpočty. Podľa Von Neumannovej schémy je táto úloha rozdelená medzi riadiacu jednotku, ktorá usmerňuje tok programu a jednu alebo viac výkonných jednotiek, ktoré vykonávajú operácie na údajoch. Spravidla sa teda CPU skladá z dvoch základných častí:
Ďalšie významné časti sú:
Delenia.
Delenie podľa šírky operandu.
Je to počet bitov, ktoré je schopný procesor spracovať v jednom kroku. 
Pre jednoduché aplikácie sa používajú štvorbitové a osembitové procesory. Dnes sa používajú väčšinou ako embedded (zabudované) napr. mikrovlnné rúry, kalkulátory, tlačiarne atď.
Pre stredne zložité aplikácie (programovateľné automaty, mobily, PDA, videohry) sa používajú osem a šestnásť bitové procesory.
Osobné počítače, laserové tlačiarne obsahujú 32 a 64 bitové procesory.
Vyšší počet bitov už nepredstavuje taký skok, preto viac bitové procesory sa zatiaľ nepoužívajú.
Delenie podľa počtu jadier.
V súčasnosti ide vývoj v procesoroch smerom k integrácii viacerých jadier (čiže vlastne viacero procesorov) do jediného čipu. Tento trend je badateľný ako u procesorov pre osobné počítače, tak aj pri DSP. Procesory podľa tohto delenia teda poznáme jednojadrové a viacjadrové. Zvyšovanie počtu jadier si v podstate vynútili fyzikálne obmedzenia (frekvencia, stratový výkon, teplota). Ukazuje sa, že pri zachovaní doterajšej výrobnej technológie je možné integrovaním väčšieho počtu jadier dosiahnuť väčší výkon pri takmer rovnakej ploche kremíkového čipu. Dnešné systémy sú vlastne len násobené počty doterajších procesorov na jednom čipe. Trendom do budúcnosti je vyriešenie nových štruktúr spolupráce, zdieľania prostriedkov, vzájomné prepojenie jadier a pod. Otázkou je aj spolupráca s operačnými systémami. Vzniknú nové štruktúry procesorov s lepším rozdelením vzájomnej spolupráce. 
Iné delenia.
Podľa spôsobu spracovania inštrukcií
Podľa architektúry súboru inštrukcií
Podľa zbernicovej architektúry
Dnešné rodiny procesorov pre PC.
Dnešné osobné počítače (až na pár výnimiek) vychádzajú z architektúry Intel x86. Dlho boli procesory od rôznych výrobcov zámenné. Osadzovali sa do identických pätíc (socket). od roku 1987, hlavne kvôli licenčnej politike sa cesty výrobcov procesorov rozišli a dnes si každý výrobca vyvíja vlastnú technológiu. Procesory si preto môžeme rozdeliť do "rodín" podľa týchto pätíc. Vývoj sa urýchlil a pokiaľ v minulosti „vydržal“ soket aj niekoľko rokov, tak dnes pribúdajú sokety aj raz za pol roka. Pätica je vlastne systém elektro – mechanicko – signálového pripevnenia procesora a jeho chladiča do matičnej dosky.
Známe sokety (výber).
AMD Socket 
Intel Socket
Iné
Nové procesory AMD majú do vlastného procesoru integrovaný radič operačnej pamäte, preto majú väčší počet pinov.
Najviac sledovaným parametrom pre zákazníkov je frekvencia procesora. Nové konštrukcie procesorov však už neumožňujú takéto jednoduché porovnanie. Dvojjadrové procesory obvykle pracujú na nižšej frekvencii, ako výkonovo porovnateľné jednojadrové.
Cache.
Dôležitým parametrom je aj veľkosť vnútornej cache procesora (vnútorná vyrovnávacia pamäť), ktorá sa významne podieľa na jeho reálnom výkone. Cache je obvykle viacúrovňová a má 32 – 64 kB na jadro (Level 1 cache), druhá úroveň má v súčasnosti 256 – 2 048 kB na jadro (Level 2 cache), niekedy je Level 2 cache spoločná pre všetky jadrá. V súčasnosti nie je výnimočná ani kapacita 8 až 16 MB Level 3 pamäte pre najmodernejšie Intel a AMD procesory. Procesory v rámci jedného radu sa obvykle líšia pracovnou frekvenciou a veľkosťou cache (Intel Pentium – Intel Celeron – Intel Core 2 Duo, AMD Athlon – AMD Sempron resp. Duron – AMD Athlon64 X2).
FSB.
North Bridge (severný most) ako časť čipsetu matičnej dosky (tiež System Controller) zaisťuje komunikáciu medzi procesorom, pamäťou a grafickou kartou (zbernicou AGP, resp. PCIE). Je najbližšie k CPU a zaisťuje rýchle presuny dát medzi kľúčovými oblasťami počítača. Frekvencia akou je taktovaná zbernica medzi procesorom a severným mostom je označovaná ako FSB (Front Side Bus). Rýchlosť (pracovná frekvencia) procesora je frekvencia FSB vynásobená násobičom. Celkový výkon matičnej dosky je teda úmerný aj prenosovej rýchlosti cez FSB a teda aj jej frekvencii.
Architektúry CPU.
V súčasnej dobe existuje viac architektúr CPU. Medzi najrozšírenejšie patrí x86 (IA-32) a v poslednom čase aj nové x86 – 64 (EM64T (Intel64), AMD64), ktoré sú typu CISC. Menej známe sú procesory typu RISC. Sú to napríklad Sparc, Sparc64, Alpha, hp300, hppa, macppc atď. 

</doc>
<doc id="2741" url="https://sk.wikipedia.org/wiki?curid=2741" title="80286">
80286



</doc>
<doc id="2742" url="https://sk.wikipedia.org/wiki?curid=2742" title="80386">
80386



</doc>
<doc id="2743" url="https://sk.wikipedia.org/wiki?curid=2743" title="80486">
80486



</doc>
<doc id="2744" url="https://sk.wikipedia.org/wiki?curid=2744" title="X86">
X86

x86 je označenie rodiny spätne kompatibilných sád mikroprocesorov založených na 16-bitovom procesore Intel 8086. Pôvodne boli vyvinuté a vyrábané firmou Intel. 
32-bitová verzia tejto architektúry sa označuje ako IA-32, 64-bitová verzia ako x86-64.
Výrobcovia.
x86 a kompatibilné sú navrhnuté, vyrábané a predávané radom spoločností, medzi ktoré patria:

</doc>
<doc id="2746" url="https://sk.wikipedia.org/wiki?curid=2746" title="Cyprus">
Cyprus

Cyprus (gr. "Κύπρος (Kýpros)", tr. "Kibris)" dlhý tvar Cyperská republika (gr. "Κυπριακή Δημοκρατία" – ("Kypriakí Dimokratía"), tr. "Kıbrıs Cumhuriyeti"), je ostrovný štát ležiaci vo východnej časti Stredozemného mora, severne od Sinajského polostrova, južne od Anatólskeho polostrova a západne od Levanty. Geograficky je súčasťou juhozápadnej Ázie, ale jeho kultúrne väzby a geopolitika sú v prevažnej miere juhovýchodoeurópske. Cyprus je tretím najväčším a tretím najľudnatejším ostrovom v Stredozemnom mori. Nachádza sa východne od Grécka, severne od Egypta, južne od Turecka a západne od Libanonu a Sýrie. Jeho hlavným a najväčším mestom je Nikózia. Severovýchodnú časť ostrova "de facto" spravuje samozvaná Severocyperská turecká republika.
Najstaršia známa ľudská činnosť na ostrove sa datuje približne do 10. tisícročia pred naším letopočtom. Medzi archeologické pozostatky patria dobre zachované ruiny z helenistického obdobia, ako napríklad Salamis a Kourion, a na Cypre sa nachádzajú jedny z najstarších studní na svete. Cyprus osídlili mykénski Gréci v dvoch vlnách v 2. tisícročí pred Kr. Ako strategickú polohu vo východnom Stredomorí ho následne obsadilo niekoľko významných mocností vrátane ríše Asýrčanov, Egypťanov a Peržanov, od ktorých ostrov v roku 333 pred n. l. získal Alexander Veľký. Po následnej nadvláde Ptolemaiovského Egypta, klasickej a Východorímskej ríše, arabských kalifátov na krátke obdobie, francúzskej dynastie Lusignanovcov a Benátčanov nasledovali viac ako tri storočia osmanskej nadvlády v rokoch 1571 až 1878 ("de iure" do roku 1914).
Cyprus sa dostal pod správu Spojeného kráľovstva na základe Cyperského dohovoru v roku 1878 a Spojené kráľovstvo ho formálne anektovalo v roku 1914. Budúcnosť ostrova sa stala predmetom sporu medzi dvoma významnými etnickými komunitami, cyperskými Grékmi, ktorí v roku 1960 tvorili 77 % obyvateľstva, a cyperskými Turkami, ktorí tvorili 18 % obyvateľstva. Od 19. storočia sa grécke cyperské obyvateľstvo usilovalo o "enosis", zjednotenie s Gréckom, ktoré sa v 50. rokoch 20. storočia stalo gréckou národnou politikou. Turecké obyvateľstvo Cypru spočiatku presadzovalo pokračovanie britskej nadvlády, potom požadovalo pripojenie ostrova k Turecku a v 50. rokoch 20. storočia spolu s Tureckom zaviedlo politiku "taksim", rozdelenie Cypru a vytvorenie tureckého štátu na severe.
Po nacionalistických násilnostiach v 50. rokoch 20. storočia získal Cyprus v roku 1960 nezávislosť. Kríza v rokoch 1963 - 1964 priniesla ďalšie násilie medzi oboma komunitami, viac ako 25 000 cyperských Turkov sa vysťahovalo do enkláv a ukončila zastúpenie cyperských Turkov v republike. Dňa 15. júla 1974 uskutočnili cyperskí grécki nacionalisti a príslušníci gréckej vojenskej junty štátny prevrat s cieľom dosiahnuť "enosis". Táto akcia urýchlila 20. júla tureckú inváziu na Cyprus, ktorá viedla k obsadeniu dnešného územia Severného Cypru a vysídleniu viac ako 150 000 cyperských Grékov a 50 000 cyperských Turkov. V roku 1983 bol jednostranným vyhlásením vytvorený samostatný štát cyperských Turkov na severe; tento krok bol medzinárodným spoločenstvom široko odsúdený, pričom nový štát uznalo iba Turecko. Tieto udalosti a z nich vyplývajúca politická situácia sú otázkami pretrvávajúceho sporu.
Cyprus je významnou turistickou destináciou v Stredomorí. Cyperská republika s vyspelým hospodárstvom s vysokými príjmami a veľmi vysokým indexom ľudského rozvoja je od roku 1961 členom Spoločenstva národov a bola zakladajúcim členom Hnutia nezúčastnených krajín až do svojho vstupu do Európskej únie 1. mája 2004. Dňa 1. januára 2008 Cyperská republika vstúpila do eurozóny.
Geografia.
Geografická poloha.
Rozloha ostrova je (pričom vodné plochy zaberajú okolo ). Z celkovej rozlohy ostrova prislúcha Severocyperskej tureckej republike, patrí južnej časti a zvyšné 3 % sú teritóriom British Sovereign Base Areas (BSBA). Cyprus je po Sicílii a Sardínii tretí najväčší ostrov v Stredozemnom mori. Nachádza sa v jeho severovýchodnej časti a niekedy býva začlenený do geografickej oblasti Stredného východu. 
Je vzdialený približne južne od Turecka, od brehov Sýrie a Libanonu, od gréckeho ostrova Rodos a severne od Egyptu a Izraela. Leží medzi severnými zemepisnými šírkami 34º 33‘ a 35º 41‘ a východnými dĺžkami 32º 15‘ a 34º 35‘.
Geologická stavba.
Pred 90 miliónmi rokov bol tento ostrov súčasťou hlbokomorského dna praoceánu Tethys. Mohutné posuny zemskej kôry spôsobili, že na seba narazili africký a euroázijský blok, ktoré sa na seba tlačia a podsúvajú jeden pod druhý. Následkom tohto tlaku pred cca 20 miliónmi rokmi vznikol aj Cyprus. Pohorie Troodos a Pentadaktylos sa vyvrásnili do dnešnej výšky asi pred jedným až dvomi miliónmi rokov, zatiaľ čo Mesaoria bola plytkou morskou panvou. Neskôr sa však vplyvom tektonických zmien vystúpila nad morskú hladinu a spája tak dva hornaté ostrovčeky. 
V strede ostrova sa rozprestiera nížina Mesaoria (tzv. Medzihorie), tá od seba oddeľuje dve hlavné pohoria ostrova – Troodos a Keryneiu. V západnej časti ostrova sa nachádza horský masív Troodos, tvorený fragmentami čadičovej lávy pochádzajúcej z obdukovanej oceánskej zemskej kôry. Troodos je husto zalesnený a nachádza sa v ňom aj najvyšší vrch ostrova – Olympos (). V pohorí Troodos sa nachádza jeden z najväčších zachovaných ofiolitových komplexov na svete. 
Na východe severného Cypru sa nachádza pohorie vápencového charakteru – Keryneia. Pohorie je tvorené sériou pohorí a kopcov, orientovaných na osi východ–západ, ktoré tvoria severné pobrežie ostrova. Keryneia je tvorená skalami formovanými už od permu až po mladšie treťohory. Nižšia východná Keryneia obsahuje najstaršie skaly ostrova. Najvyšší vrch Keryneie dosahuje výšku 
Vodstvo.
Odlesňovanie ostrova po celé stáročia malo veľmi negatívny vplyv na odvodňovací systém a dostupnosť zdrojov vody počas celého roka. Sieť zimných riek pramení v pohorí Troodos a tečie na všetky svetové strany. Rieky Yialias a Pedheios, čo je najdlhšia rieka ostrova v celkovej dĺžke , tečú na východ cez nížinu Mesaoria na pláž Ammochostos. Rieka Serraghis tečie na sever cez rovinu Morphou. Všetky rieky sú v letnom období suché. Pre zachytenie vody a jej použitie pre zavlažovanie fariem je vybudovaný veľký počet priehrad a kanálov.
Klimatické podmienky.
Cyprus patrí do subtropického klimatického pásma. Počasie sa vyznačuje vysokými letnými teplotami v mesiacoch máj až október, pričom zimné teploty zriedka klesnú pod 5 °C. Letné teploty vystupujú v júli až auguste nad 40 °C, pričom takéto teploty niekedy pretrvávajú aj niekoľko týždňov. Hlavné mesto Nikózia je v lete mestom s najvyššími teplotami.
Zrážky sú ojedinelé, prevažne v zimnom období (november – marec). V rokoch 1971 – 2000 bol nameraný priemerný ročný úhrn zrážok . Zmeny v teplote a v množstve zrážok bývajú spôsobované rozdielnou nadmorskou výškou, či vzdialenosťou od pobrežia.
Rastlinstvo a živočíšstvo.
Cyprus sa vyznačuje bohatou faunou a flórou formovanou jeho geografickým umiestnením, geologickým vývojom, podnebím, ale zavše aj negatívnymi vplyvmi ľudskej činnosti. 
Rastlinstvo na Cypre je veľmi bohaté a pestré, mení sa v závislosti od ročného obdobia. Ostrov mal kedysi oveľa bohatší lesný porast ako v prítomnosti. Zníženie výskytu zalesnených plôch má na svedomí viacero skutočností: a to najmä ťažba medi (Cyprus bol už na začiatku staroveku známym ťažobným strediskom tejto suroviny), stavba lodí a stále väčšia potreba ornej pôdy. Zavedené chovy kôz za veľmi krátky čas spásli rozľahlé územia trávnatých plôch, ktoré odrazu zostali celkom holé. 
V súčasnosti pokrýva lesný porast iba 17% z celkovej rozlohy ostrova. Lesný porast tvorí najmä borovica turecká "(Pinus brutia)" v údoliach pohoria Troodos, borovica čierna "(Pinus nigra)" na svahoch vo vyššej nadmorskej výške, tri druhy borievok, z ktorých dva sa vyskytujú na vyššie položených miestach pohoria Troodos, borievka purpurová "(Juniperus phoenicea)" dominuje na polostrove Akamas. Lesy pohoria Troodos tvoria jelše "(Alnus)", platany "(Platanus acerifolia)", jahodovec obyčajný ("Arbutus unedo)" a endemický dub zlatý. V Pafskom lese sa v počte 50 000 stromov zachoval aj ďalší endemický druh – céder krátkolistý. Medzi 1 800 druhmi a poddruhmi a odrodami rastlín, ktoré sa nachádzajú na ostrove, je 120 endemických. 
Nájdené skameneliny sú dôkazom, že v praveku Cyprus obývali hrochy a slony. Ako skoro všade na ostrovoch sa aj tu vytvorili drobné ostrovné formy, ktoré pomerne dlho prežívali vďaka tomu, že na ostrove nežili veľké šelmy. Trpaslíčie mamuty, kedysi označované ako "Elephas Cyprioti", tu žili až do konca poslednej ľadovej doby a vymizli až pred 10 000 až 8 000 rokmi, asi v čase, keď sa na Cypre objavil človek. Prví osídlenci pravdepodobne priviedli so sebou niektoré druhy zvierat – divé prasatá, jeden druh kozy a zrejme aj ovcu. Niektoré z týchto zvierat svojím chovateľom ušli, niektoré boli pravdepodobne v určitých oblastiach nasadené a vytvorili divé populácie. Neskôr však, s výnimkou kozy a ovce muflónej, tieto zvieratá znovu postupne vyhynuli. Príčinou bol najmä nadmerný lov alebo odlesnenie rozsiahlych plôch. Aj ovca muflónia bola skoro vyhubená. V čase, keď počet jedincov bolo možné zrátať len do niekoľkých tuctov, boli zavedené prísne ochranné opatrenia. Dnes žije v Pafskom lese a v porastoch na svahoch Troodu asi 2 000 chránených zvierat.
Dejiny.
Historický vývoj Cypru je veľmi bohatý, možno ho rozdeliť do viacerých období.
Praveký a staroveký Cyprus.
Na území ostrova nachádzame málo stôp po kamennej dobe. Vyspelá je tu neolitická kultúra, tzv. Kultúra Chirokitia, ktorá je typickou veľkými murovanými bielymi domami, na svoju dobu išlo o vyspelú civilizáciu. 
Bronzová doba je charakterizovaná dobre rozvinutou civilizáciou. Ľudia sa rýchlo naučili pracovať v bohatých medených baniach ostrova. V tejto dobe tu žije obyvateľstvo, ktorého pôvod je dodnes predmetom sporov, je ale pravdepodobné, že išlo o novousadlíkov z Anatólie, ktorí sa pomiešali s autochtónnym obyvateľstvom, potomkami neolitických ľudí.
Mykénska kultúra sa na Cypre objavila okolo roku 1600 pred Kr., no išlo len o prijatie určitého mykénskeho vplyvu zo strany cyperských aristokratov, stále mykénske grécke osídlenie tu neexistovalo. Tiež tu nefungoval mykénsky palácový systém. Písalo sa tu však mykénskym písmom. Po páde Mykénskej kultúry v roku 1200 pred Kr. sa však na Cypre usadzuje mykénske grécke obyvateľstvo z Grécka, ktoré tu nachádzalo nové útočisko. Grékov bolo veľa, ale pôvodné obyvateľstvo sa udržalo aj so svojim jazykom. Obe etniká, grécke, aj pôvodné cyperské používali sylabickú abecedu, ktorá sa vyvinula z mykénskeho písma. Grécke aj pôvodné etnikum žili v mieri a v spoločných kráľovstvách a mestách, žiadne stopy separácie jedného a druhého etnika, samostatné mestá a stopy po bojoch neexistujú. Obyvatelia žili vo viacerých menších kráľovstvách, kde všade žili spolu Gréci aj Cyperčania, pričom králi boli väčšinou Gréci, vyskytovali sa ale aj pôvodní Cyperčania, ako to dokazujú mená. 
Cyprus zažil inváziu Thutmosa III. z Egypta okolo roku 1500 pred Kr. a bol nútený platiť poplatky.
V 16. storočí pred Kr. si Cyprus podrobil Egypťan Amasis, potom sa ostrov ocitol pod nadvládou Peržanov.
V neskoršom období sa na ostrove usadzujú aj Feničania. V archaickom a klasickom gréckom období bol Cyprus odlišný vo vývoji ako ostatné grécke oblasti. Snáď podobne mimo gréckeho diania stáli Gréci zo susedného kraja Pamfýlia. Cyprus so svojim zmiešaným grécko-eteocyperským obyvateľstvom prijímal hlavne silné vplyvy z Egypta, ktoré však boli pod miernym vplyvom z gréckej Iónie, ktorá tak predstavovala hlavný kontakt s klasickým gréckym svetom. Cyperčania neprijali grécku abecedu, ale svoj grécky aj negrécky jazyk zapisovali do pôvodnej abecedy až do 4. stor. pred Kr. Svojrázny je aj sochársky, architektonický a keramický štýl. 
Po čase sa Cyprus stal zdrojom stavebného dreva pre grécke loďstvo.
Alexander Veľký (356 – 323 pred Kr.) definitívne oslobodil ostrov od Peržanov. 
Následne, po jeho smrti pripadol Ptolemaiovi, gréckemu vládcovi Egyptu. Práve v tomto období priamej gréckej vlády nad ostrovom sa Cyprus definitívne helenizoval. Prišli sem mnohí grécki kolonisti z rozličných území, tradičné cyperské kráľovstvá sa rozpadli a negrécke obyvateľstvo, potomkovia Cyperčanov doby bronzovej aj Feničania sa helenizovali, ich jazyk prestal existovať, vymizlo aj sylabické písmo a adaptovala sa grécka alfabeta. Aj pôvodní Cyperskí Gréci stratili svoj grécky dialekt, vychádzajúci ešte z mykénskej gréčtiny v prospech zjednocujúceho helenistického koiné. 
V rokoch 58 – 57 pred Kr. bolo územie Cypru pripojené k Rímskej ríši. Nesporne najdôležitejšou udalosťou počas obdobia rímskeho Cypru bola návšteva apoštolov Pavla a Barnabáša sprevádzaných svätým Marekom, ktorý prišiel na ostrov na začiatku svojej prvej misie v roku 45. Po príchode do Salamíny pokračovali do Pafosu, kde sa im podarilo obrátiť rímskeho guvernéra Sergia Paula na kresťanstvo. Týmto sa Cyprus stal prvou krajinou na svete spravovanou kresťanským panovníkom, resp. guvernérom.
Cyprus v gréckej mytológii.
Cyprus je legendárnym miestom zrodenia bohyne krásy, lásky, sexu a vášne, nádhernej Afrodity. Legendárne dejisko Afroditinho zrodenia z morskej peny je pri "Petra tu Romiu", teda Grékove skaly, kedysi známe aj ako Afroditine skaly. Sú to veľké skaly v mori blízko pobrežných útesov neďaleko Pafosu. V priebehu starovekej histórie bol Cyprus prekvitajúcim centrom kultového uctievania Afrodity. Medzi jeden z najznámejších obrazov zobrazujúcich jej zrodenie je Botticelliho "Zrodenie Venuše".
Poklasický a súčasný Cyprus.
Cyprus sa stal súčasťou Východorímskej ríše (Byzantskej ríše) po rozdelení Rímskej ríše v roku 395 a zotrval v nej takmer 800 rokov. Arabi vyplienili ostrov roku 646. Druhá ničivá arabská invázia roku 654 skončila dokonca ziskom určitého územia pre východných dobyvateľov. Ostrov mal zmluvne relatívne zabezpečenú nezávislosť, ale musel platiť odvody. Istú dobu bol Cyprus "demilitarizovanou zónou" a bol spravovaný ako Arabmi, tak aj Byzantskými Grékmi. Dokonca bola snaha Byzancie o presídlení Cyperčanov do Bithýnie, od tohto zámeru však ustúpili. 
Po vláde nezávislého byzantského gréckeho vládcu Izáka Komnena, anglický kráľ Richard I. ukoristil ostrov v roku 1191 a o rok neskôr ho odkúpil Guy Lusignanský.
Benátska republika získala kontrolu nad týmto územím v roku 1489 po smrti poslednej lusignanskej kráľovnej, po čom nasledovalo podmanenie si Cypru Osmanskou ríšou roku 1570. Na ostrove sa Turci neusadili vo veľkom počte, ale na islam prestúpila časť miestneho grécke obyvateľstva, ktoré sa tak poturčilo, mnoho z nich ale rozprávalo po grécky, hoci sa cítili byť Turkami.
V roku 1821 vypukla v Grécku vojna za nezávislosť od osmanskej nadvlády. Menšia vzbura na Cypre bola síce Turkami potlačená, ale veľký počet Cyperčanov prišlo bojovať proti Turkom do Grécka, podporiť svojich krajanov.
4. júna 1878 bol ostrov v dôsledku Dohody o Cypre opäť začlenený do Britského impéria, resp. pomoci Spojeného kráľovstva Osmanskej ríši počas Rusko-tureckej vojny. Prístav Ammochostos bol dokončený v júni 1906 a od tohto okamihu sa ostrov stal strategickým bodom pre Spojené kráľovstvo, ktorý posilňoval jej vplyv vo Východnom Stredomorí a Suezskom kanáli, na hlavnej trase k Indii.
Cyprus bol formálne pripojený k Spojenému kráľovstvu 1913 pred prvou svetovou vojnou. Mnoho Cyperčanov, dnes britských občanov, sa zaviazalo bojovať v britskej armáde, v tejto aj v druhej svetovej vojne.
V priebehu 40. a 50. rokov 20. storočia začali Cyperčania požadovať zjednotenie s Gréckom. Keď grécki obyvatelia vyhlásili referendum o pripojení, Spojené kráľovstvo hľadalo spôsob ako potlačiť všetky aktivity, ktoré by mohli ohroziť jeho vládu nad ostrovom. V roku 1955 prerástol spor o nezávislosť do partizánskych aktivít podporovaných politickou reprezentáciou EOKA. Na konci 50. rokov 20. storočia sa politická a spoločenská atmosféra stávala čoraz viac vyostrenejšou.
Cyprus získal nezávislosť roku 1960 po vyčerpávajúcom rokovaní medzi Spojeným kráľovstvom ako koloniálnou mocou, a Gréckom a Tureckom, materskými krajinami dvoch odlišných kultúr žijúcich na Cypre. Národnostný princíp pri tvorbe štátnych inštitúcií nenapomáhal zdravým vzťahom medzi obyvateľmi ostrova. Prvým prezidentom sa stal grécky Cyperčan, vodca arcibiskup Makarios III., miesto viceprezidenta zaujal turecký Cyperčan a politik Fazik Küçük.
Po dosiahnutí nezávislosti. Cyperská kríza.
Sever vyhlásil svoju nezávislosť v roku 1975 a tureckí Cyperčania vyhlásili samostatný štát pod vedením Raufa Raifa Denktaşa 15. novembra 1983. Tento štát bol uznaný len Tureckom. Organizácia islamskej konferencie mu udelila členský status pod názvom "“Štát Cyperských Turkov”". Bezpečnostná rada Organizácie Spojených národov v rezolúcii 541 z 18. novembra 1983 vyhlásila túto akciu za protiprávnu a vyzvala na jej zrušenie. Spojené kráľovstvo podľa súhlasu s nezávislosťou vlastní dve územia na južnom pobreží ostrova – Akrotíri a Dekéleia. Využívajú sa ako vojenské základne.
Turecký brutálny postup zahŕňal bombardovanie civilných cieľov s cieľom umožniť etnické čistky územia. Gréci zo severu ostrova boli po tureckom vpáde presídlení na juh, kde žijú dodnes. 
Cyprus vstúpil do Európskej únie ako riadny člen v máji 2004. Južná časť ostrova po invázii zaznamenala veľmi vysoký ekonomický vzostup a krajina sa môže tešiť naozaj vysokému životnému štandardu obyvateľstva. Sever si zachováva nízku životnú úroveň zapríčinenú ekonomickým embargom uvaleným od jednostrannej deklarácie nezávislosti.
Administratívne členenie.
Cyprus je de iure (teda z pohľadu Cyperskej republiky) rozdelený na šesť eparchií (obvodov), ktoré sa po turecky nazývajú regióny. De facto však je Cyprus rozdelený na 5 eparchií Cyperskej republiky a 5 regiónov Severocyperskej tureckej republiky (plus územie OSN a Britské suverénne základňové územia). Eparchie a regióny sú:
Severná – turecká časť ostrova je na mape vyznačená červenou farbou, zvyšok je južná – grécka časť (vyznačená bledšou červenou farbou). Medzi ne je vklinená nárazníková zóna OSN (vyznačená modrou farbou) a územie pod správou britskej armády, tzv. Britské suverénne základňové územia (vyznačené zelenou farbou). 
Politické rozdelenie.
Cyprus je od roku 1974 rozdelený na severnú časť – tzv. Severocyperskú tureckú republiku (uznanú iba Tureckom) a južnú časť – Cyperskú republiku (medzinárodne uznaný reprezentant ostrova Cyprus, člen Európskej únie). 
Enklávy a exklávy.
Cyprus má štyri exklávy, všetky nachádzajúce sa na území, ktoré prislúcha britskému územiu Dekéleia. Prvé dve sú dediny Ormidhia a Xylotimbou. V Dekéleii sa nachádza elektráreň, ktorá je rozdelená na dve časti Britskou cestou. Severná časť je enklávou rovnako ako dve dediny, zatiaľ čo južná časť je vymedzená morom a z toho dôvodu nie je enklávou – aj keď nemá svoje vlastné pobrežné vody.
Zjednotenie, Annanov plán a vstup do Európskej únie.
Výsledky skorších rokovaní medzi gréckou a tureckou stranou vyústili do rozsiahlej dohody o opätovnom zjednotení ostrova ako dvojzónovej federácie s územím prideleným gréckemu a tureckému spoločenstvu v rámci zjednoteného ostrova. Dohoda však nebola nikdy dopracovaná do konečných detailov a obe strany sa ocitli v slepej uličke. Pretrvávajúce ťažkosti v hľadaní riešenia zjednotenia ostrova predstavovali potenciálnu prekážku Cyperčanov na vstup do Európskej únie, o ktorý sa vláda uchádzala od roku 1997.
Organizácia Spojených národov podporovala rozhovory medzi gréckymi a tureckými lídrami, Glafkosom Kleridesom a Raufom Denktaşom, intenzívne v nich pokračovali v roku 2002, ale bezvýsledne. V decembri 2002 Európska únia formálne pozvala Cyprus na vstup do únie v roku 2004, pričom naliehala, aby sa európske členstvo týkalo celého ostrova a dúfala, že sa to stane významným lákadlom na opätovné zjednotenie.
Obyvateľstvo.
Väčšinu obyvateľov Cypru tvoria cyperskí Gréci (78 %) a Turci (18 %). Hoci cyperskí Gréci a cyperskí Turci majú veľa spoločného, sú to odlišné identity založené na náboženstve, jazyku a sú úzko viazané na svoje materské krajiny. Po grécky sa prevažne hovorí na juhu, kde sú väčšinovou komunitou cyperskí Gréci. Turecký jazyk prevláda na severe, kde dominuje obyvateľstvo tureckého pôvodu. Rozsiahlo používaným jazykom na ostrove je angličtina. 
Cyperskí Gréci sa pridržiavajú gréckej ortodoxnej cirkvi, cyperskí Turci vyznávajú islam. Náboženské menšiny ortodoxných Arménov, byzantsko-katolíckych Maronitov (dokopy ide len o pár tisíc obyvateľov) si podľa ústavy z roku 1960 zvolili príslušnosť ku cyperským Grékom.
Etnické a náboženské zloženie obyvateľstva Cyperskej republiky.
Obyvateľstvo: Gréci – 618 455, Maroniti (kresťania libanonského pôvodu) – 3 658, Arméni – 1 341, Turci – 360.
V južnej časti žije aj veľa prisťahovalcov z iných krajín, napr. Gréci z Grécka – 17 459, Briti (hlavne na vojenských základniach) – 11 870, Rusi – 4 952, prisťahovalci zo Srí Lanky – 4 939, Filipínci – 3 245, Bulhari – 2 411, Rumuni – 1 778, Ukrajinci – 1 259, Indovia – 1 313, Česi - ???, Slováci - ??? a iní.
Náboženstvo.
Podľa náboženstva tvoria obyvateľstvo: pravoslávni kresťania – 94,8 % rímski katolíci – 1,5 %, maronitskí kresťania – 0,6 %, arménski kresťania – 0,3 %, moslimovia – 0,6 % a anglikáni – 1,0 %.
Kultúra.
Cyperská kultúra má špecifické postavenie v gréckom folklóre. Cyperčania hovoria cyperskou gréčtinou, jazykom sčasti vzdialeným gréčtine z Grécka. Ľudové tance a piesne sú porovnateľné s gréckymi ostrovmi v Egejskom mori. Tancuje sa tu tanec "Syrtos", "Sousta", "Antikristos" "Zeibekiko", "Karsilamas" a "Tsatsia". Zvláštnosťou Cypru sú veršované piesne menom "tsiatista", snáď podobné krétskym "mantinádam". Známe ľudové piesne sú "Ta rialia", "Ešem vereverem" či "Portokalia tou karava". Tradičné ľudové nástroje sú husle (fkiolin), oudi (orientálna mandolína) a ľudová flauta (pithkiavlin) a orientálny bubon (toumberleki). Moderná cyperská hudba bola ovplyvnená hudbou z Grécka, preto sú to moderné piesne rovnaké ako v Grécku, zaužíval sa hlavne brnkací nástroj buzuki. Najznámejšia speváčka je Anna Vissi, populárna aj v Grécku a tiež Michalis Violaris. Známy grécky skladateľ minulého storočia Manos Loizos pochádzal z Cypru. Z Cypru pochádza aj režisér Michalis Kakojannis, režisér filmu Grék Zorba.
Kuchyňa.
Cyperská kuchyňa je rovnaká ako kuchyňa z Grécka. Na Cypre sa vyrába tradičný syr "Chaloumi". Tradičné jedlá sú prevažne z jahňacieho a bravčového mäsa ("souvlaki, gyros"), rýb a šalátov ("choriatiki"). Aj na Cypre sa je omáčka "tsatsiki", tu sa však nazýva "talatouri". Známe sú aj cyperské zákusky, predovšetkým baklavas, loukoumades a koubes. Veľmi kvalitné je aj miestne víno, ktoré tu má tisícročné tradície.
Doprava.
Cestná doprava.
Cyprus vybudoval modernú cestnú sieť. Podľa štatistiky z roku 2002 cestnú sieť južnej časti ostrova tvorilo približne spevnených a nespevnených ciest. V severnej časti mala cestná sieť celkovo .
Turecká invázia roku 1974 radikálne zmenila program budovania ciest a vytvorila nové priority s cieľom pokryť zvýšené potreby na území kontrolovanom vládou, na ktorom sa koncentrovalo 80% cyperského obyvateľstva, a ktoré bolo centrom najväčšieho rozvoja. Po týchto udalostiach bola podporovaná vízia nového cestného rozvoja, ktorá bola čiastočne financovaná zahraničnou Finančnou organizáciou. Boli vybudované nové diaľnice spájajúce všetky významné sídla na ostrove.
Letecká doprava.
V dôsledku tureckej invázie a okupácie severnej časti ostrova došlo k poklesu leteckej dopravy. Boli zničené telekomunikačné siete, vrátane sietí na letisku v hlavnom meste Nikózii (v tom čase jediné letisko na Cypre). Letecká doprava s ostatným svetom bola prerušená na sedem mesiacov. To viedlo k urýchlenému vybudovaniu letiska v Larnake, ktoré bolo uvedené do prevádzky vo februári 1975. Požiadavky vyplývajúce z rastu turistického ruchu a vývoja južnej časti ostrova podporili otvorenie letiska v meste Pafos v roku 1983. Okrem osobnej prepravy sa rozvíjala aj nákladná letecká doprava.
Vstupom do Európskej únie sa Cyprus postupne stáva »mostom« medzi Európou a Stredným východom.
Lodná doprava.
Cyprus má špecifické postavenie v obchodnom loďstve v celosvetovom meradle. V 80. rokoch zaujímal 32. miesto, v súčasnosti zaujíma 6. miesto na svete s 2 000 registrovanými obchodnými loďami s výtlakom 24 miliónov ton. Z uvedeného vyplýva členstvo Cypru vo všetkých významných medzinárodných organizáciách týkajúcich sa lodnej dopravy. Ostrov je signatárom medzinárodných zmlúv; jeho postavenie v oblasti námornej dopravy vyplýva aj z jeho výhodnej geografickej polohy.
Všetky prístavy spadajú pod jurisdikciu CPA (Cyprus Port Authority), ktorá uplatňuje vládnu politiku vo všetkých oblastiach (investície, prístaviská – sklady, nakládka a vykládka; ostatné služby sú v súkromných rukách). Prístavy sú významné v regióne pre osobnú dopravu a aj pre dopravu nákladnú.
Najväčší prístav v Lemesose je zároveň jedným z najväčších prístavov v Stredomorí, tvorí spolu s prístavmi v Larnake, v meste Vassilko a štyrmi ropnými terminálmi v Larnake, Dekelei, Moni a Vasillko moderný národný systém prístavov. V tureckej časti sú najvýznamnejšími prístavmi Ammochostos, Keryneia, Karavostassi a Xeros, s ktorými však južný Cyprus nerealizuje žiadne aktivity.
Vzdelávanie.
Školský systém Cypru sa vyvíjal nerovnomerne a nerovnakým spôsobom v severnej a južnej časti už od čias britskej nadvlády. Spoločnými charakteristikami sú: veľký vplyv domovských krajín – Turecka a Grécka a veľký počet študentov študujúcich na vysokých školách v materských krajinách. Veľký počet cyperských Grékov študuje aj na univerzitách západnej Európy, najmä v Spojenom kráľovstve.
Deti nastupujú do školy v 6 rokoch a študujú na základnej škole 6 rokov. Približne vo veku 12 rokov prechádzajú na strednú školu. Na väčšine základných škôl je povinná rovnošata. Vyučovanie je zamerané na získanie základných znalostí a zručností. Síce sa na Cypre rozpráva cyperskou gréčtinou, v školách sa vyučuje gréčtinou z Grécka.

</doc>
<doc id="2748" url="https://sk.wikipedia.org/wiki?curid=2748" title="Poľsko">
Poľsko

Poľsko, dlhý tvar Poľská republika (, dlhý tvar "Rzeczpospolita Polska"), je štát ležiaci v strednej Európe pri Baltskom mori. Na západe hraničí s Nemeckom (), na juhozápade s Českom (), na juhu so Slovenskom (), na východe s Ukrajinou () a Bieloruskom (), na severovýchode s Litvou () a na severe s Ruskom (Kaliningradská oblasť, ). Okrem toho poľská hranica výhradnej ekonomickej zóny na Balte () hraničí so zónami Dánska a Švédska. Celková dĺžka poľských hraníc je .
Vzhľadom na rozlohu zaberá 69. miesto na svete a deviate v Európe. V počte obyvateľov je 34. najľudnatejšou krajinou sveta. Štát je rozdelený na 16 vojvodstiev (do 31. decembra 1998 na 49), ktoré sa delia na 380 powiatov (okresov) a 2 479 gmín (obcí).
Za dohodnutý rok založenia poľského štátu je často prijímaný rok 966 , v ktorom vládca Mešek I. prijal kresťanstvo. Poľsko sa stalo kráľovstvom v roku 1025 počas panovania Boleslava I. Chrabrého. V roku 1569 sa po uzavretí lublinskej únie stalo súčasťou únie s Litvou. Väčšiu časť svojej histórie bola Poľská republika nezávislým a mnohonárodnostným štátom s mnohými vierovyznaniami.
Štát pretrval do roku 1795, kedy bolo územie rozdelené medzi tri subjekty: Pruské kráľovstvo, Ruské impérium a Rakúsko (takzvané tri delenia Poľska). Poľsko získalo nezávislosť v roku 1918 po prvej svetovej vojne. Počas druhej svetovej vojny bola krajina okupovaná hitlerovským Nemeckom. Počet obetí vojny sa odhaduje na vyše 6 miliónov obyvateľov predvojnového Poľska. Po vojne sa Poľsko stalo socialistickou republikou pod silným vplyvom ZSSR. V roku 1989 nastala zmena politického režimu na parlamentnú demokraciu a hospodárskeho na voľný trh.
Pre Poľsko a poľské dejiny bolo v minulosti charakteristické prelínanie kultúrnych, hospodárskych a politických vplyvov európskeho Západu a Východu.
Poľsko je členom Európskej únie, NATO, OSN, OECD, WTO či Vyšehradskej skupiny.
Pôvod názvu krajiny.
Názov Poľsko sa odvodzuje od názvu kmeňa "Poľania", ktorý žil vo Veľkopoľsku (časť Poľska). Slovo "Polanie" sa dá preložiť ako "obývajúci otvorené polia". Je možné pripustiť, že hlavnou náplňou toho kmeňa bolo roľníctvo, na rozdiel od iných vtedajších kmeňov, napr. Vislanov či Mazovčanov, obývajúcich lesnaté oblasti.
V minulosti sa používal aj latinský názov terra Poloniae – "Poľská zem" alebo Regnum Poloniae. Názov Poľsko sa začal používať pre celú krajinu v 11. storočí.
Národné symboly.
Podľa Ústavy Poľska z 2. apríla 1997 národnými symbolmi Poľska sú:
Poľsko nemá oficiálne motto. Namiesto toho sa na armádnych štandardách a tiež označeniach používajú slová: "„Bóg, Honor, Ojczyzna“" (Boh, Česť, Vlasť), "„Honor i Ojczyzna“" (Česť a Vlasť), "„Żywią i bronią“" (Živia a bránia) alebo "„Za Waszą i naszą wolność“" (Za Vašu a našu slobodu),"„Takie będą Rzeczypospolite, jakie ich młodzieży chowanie“" (Bude to taká republika, aké je správanie mladých ľudí),"„"Prawdziwa cnota krytyk się nie boi "" (Pravá cnosť sa kritiky nebojí) . Za také tiež možno uznať prvé slová poľskej hymny: "„Jeszcze Polska nie zginęła“" (Ešte Poľsko nezhynulo).
Politika.
Poľsko je parlamentná republika. Politický systém je založený na schválenej ústave.
Pozri aj: Zoznam vládcov Poľska
Administratívne rozdelenie Poľska.
Poľsko sa od 1. januára 1999 delí na vojvodstvá, powiaty (okresy) a gminy (obce). V súčasnosti je v Poľsku 16 vojvodstiev, 308 powiatov a 65 miest so štatútom powiatu a 2489 gmin.
Demografia.
V čase vzniku Poľska mala krajina okolo a vyše 1 000 000 obyvateľov. Počas panovania Kazimíra Veľkého Poľsko obývalo 2,5 mil. ľudí (rozloha okolo ). Až spojenie s Litvou prinieslo radikálny nárast obyvateľstva aj rozlohy. Za časov Štefana Bátoriho bola rozloha krajiny až okolo 1 milióna km², počet obyvateľov koncom 16. storočia bol približne 9 miliónov. V čase zániku poľskej samostatnosti (okolo roku 1772) dosahoval počet obyvateľov 13 – 14 miliónov, pričom väčšina obyvateľstva, okolo 60 %, nehovorila po poľsky, ale najmä po ukrajinsky a bielorusky. Po znovuzískaní nezávislosti v roku 1918 v Poľsku viac ako 1/3 tvorili menšiny, najmä Židia, Ukrajinci, Bielorusi a Nemci. Počet obyvateľov v rokoch 1921 – 1938 vzrástol z 27,2 mil. na 35,2 milióna. Zmena hraníc Poľska po 2. svetovej vojne a nasledujúca výmena obyvateľstva s Nemeckom a ZSSR spôsobila, že Poľsko je dnes takmer jednonárodnou krajinou, menšiny netvoria viac ako 5%.
Jazyky.
Poliaci sú Slovania, a spolu s Lužickými Srbmi, Čechmi a Slovákmi patria do západoslovanskej jazykovej skupiny. Úradným jazykom v Poľsku je poľština, aj keď Ústava garantuje menšinám právo používať ich jazyk v oblastiach, kde tvoria väčšinu. Podľa sčítania obyvateľstva (rok 2002) 97,8 % obyvateľov používa ako materskú reč poľštinu. Menšinovými jazykmi sú najmä nemčina, kašubčina, ukrajinčina, bieloruština, ruština, slovenčina, litovčina a rusínčina.
Náboženstvo.
Približne 90% Poliakov je rímskokatolíckeho vierovyznania a 7,5 % je bez vyznania. Ďalších 100 000 obyvateľov sú gréckokatolíckeho vierovyznania. Ďalšími kresťanskými cirkvami v Poľsku sú pravoslávni veriaci (700 000) a luteráni (61 000). Pôsobí tu aj starokatolícka cirkev a iné menšie kresťanské cirkvi. Z veľkej, 3 miliónovej židovskej menšiny po vojne zostalo menej ako 10 000 židov.
Sviatky a prázdniny.
Poliaci, rovnako ako ostatní obyvatelia Zeme žijúci podľa gregoriánskeho alebo juliánskeho kalendára, oslavujú 1. januára príchod nového roka.
Jedným z najvýznamnejších sviatkov v Poľsku sú Veľkonočné sviatky. Na Veľkonočný pondelok je v krajine voľno. Poliaci majú podobné zvyky ako Slováci – veľkonočné oblievačky, maľované vajcia či svätenie jedla v kostoloch.
1. máj je sviatkom práce. 3. máj je dňom Ústavy na pamiatku ústavy schválenej v roku 1791 (podľa ideálov francúzskej revolúcie). Tento deň je aj poľským národným sviatkom.
"Nanebovstúpenie Pána" sa slávi vo štvrtok po uplynutí 40 dní od Veľkonočnej nedele. V nedeľu v týždni po uplynutí 50 dní od Veľkej noci sa slávi "Zoslanie Ducha Svätého" (Turíce či Pentecost). Týždeň na to sa slávi "Sviatok Svätej Trojice". "Sviatok Božieho tela a krvi" (krátko tiež Božie telo, Corpus Christi) je slávený vo štvrtok nasledujúci po Sviatku Svätej Trojice.
15. augusta je sviatok Nanebovzatia Panny Márie. Deň poľskej Solidarity je 31. augusta, kedy sa oslavuje vznik Solidarity (Solidarność), poľského odborového hnutia, ktoré spôsobilo pád socializmu v Poľsku roku 1989.
1. novembra sa slávi Sviatok všetkých svätých. Poliaci v tento deň navštevujú hroby svojich príbuzných a blízkych a podobne ako Slováci zapaľujú na ich hroboch sviece či kladú vence. 11. novembra sa slávi Deň nezávislosti, v tento deň roku 1918 bola vyhlásená samostatná Poľská republika.
11. novembra sa v krajine oslavuje Deň (Sviatok) Nezávislosti oslavujú, ktorý existuje od roku 1918. Tento sviatok je poľským národným sviatkom.
6. decembra dostávajú poľské deti darčeky od svätého Mikuláša. Najobľúbenejším poľským sviatkom sú Vianoce. Na Štedrý večer rodiny zasadnú k slávnostne prestretým stolom. Podobne ako na Slovensku sa pred samotnou večerou jedia oblátky posvätené kňazom. Súčasťou štedrej večere však tradične nie je mäso. Pre neočakávaného hosťa je vždy prestretý jeden tanier navyše. O polnoci sa rímskokatolícki Poliaci vydávajú do kostolov na polnočnú omšu (25. december, narodenie Pána a začiatok Vianoc) a po návrate sa obdarujú darčekmi. 26. decembra sa rodiny a priatelia navštevujú a oddychujú. Sviatky sa svojím priebehom podobajú slovenským.
V Poľsku, rovnako ako na Slovensku, ľudia oslavujú svoje meniny v deň, kedy aj niektorí zo svätých má svoj sviatok. Meniny sa dokonca považujú za dôležitejšie ako narodeniny a oslávenec je obdarovaný množstvom darčekov od svojich blízkych.
 "Hlavný článok: Dejiny Poľska"
Dejiny.
Poľsko ako štátny útvar vzniklo už v 10. storočí pod dynastiou Piastovcov. V 12. storočí sa Poľsko rozpadlo na niekoľko menších štátov, ktoré boli spustošené mongolskými nájazdmi Zlatej hordy v roku 1241. Pod dynastiou Jagelovcov uzavrelo Poľsko spojenectvo s Litvou (krewská únia). Spojeným poľsko-litovským silám sa podarilo poraziť spoločného nepriateľa, mocný Rád nemeckých rytierov.
Rozkvet Poľska nastal v 16. storočí, kedy sa spojilo s Litvou (lublinská únia, v roku 1569) do jedného štátneho útvaru – Poľsko-Litovskej únie ("Rzeczpospolita Obojga Narodów") nazývanej krátko Republika, keďže to bola šľachtická republika (šľachta mala právo voliť a dokonca mal každý šľachtic právo veta, čo sa neskôr stalo Poľsku osudným), ktorá trvala v rokoch 1569 – 1795. V polovici 17. storočia vypuklo kozácke povstanie vedené Bohdanom Chmelnickým. Povstania vznikli ako následok polonizácie východných oblastí a mali za následok postupné odcudzenie sa Rusínov poľskému štátu a pripájanie týchto oblastí dnešnej Ukrajiny k Rusku. Poľsko muselo viesť vojny aj proti Rádu nemeckých rytierov – neskôr Prusko, Švédsku, Krymskému chanátu a Turkom až do roku 1699. Nasledujúcich 80 rokov centrálna vláda čoraz viac slabla, štátne orgány prestávali plniť svoju funkciu a krajina sa stala závislou od Ruska. Osveta v Poľsku spustila národné hnutie, v Poľsku bola 3. mája 1791, ako v prvej krajine Európy, schválená písaná ústava (štátny sviatok). Reformný proces v krajine bol však zastavený delením krajiny medzi Prusko, Rusko a Rakúsko v rokoch 1772, 1793 a 1795 čo malo za následok koniec Poľska. (Pozri aj delenia Poľska)
Poliaci odmietali obmedzenie svojich slobôd (v minulosti sa nazývali aj ako Národ slobodných ľudí) a niekoľkokrát povstali proti cudzej nadvláde. Počas napoleonských vojen bol poľský štát s liberálnou ústavou pod názvom Varšavské vojvodstvo obnovený. V roku 1815, po porážke Napoleona, bolo z Varšavského vojvodstva vytvorené Poľské kráľovstvo (používal sa aj neoficiálny názov Kongresové kráľovstvo, keďže vzniklo Viedenským kongresom), na jeho čele však stál ruský cár. Jeho rozloha bola , počet obyvateľov okolo 2 600 000 (v roku 1814). Malo vlastný parlament, a ruský cár bol titulovaný aj ako kráľ Poľska (len do roku 1831). V roku 1831 však poľský parlament zosadil ruského cára z trónu, ten ho vzápätí rozpustil a Poľsko sa stalo súčasťou Ruska ako "Privislinskij Kraj". Neskôr ruský cár zredukoval poľské slobody a po povstaní roku 1863 sa úradnou rečou stala ruština a poľština bola zakázaná. V 19. storočí sa oázou slobody pre Poliakov stala len rakúska provincia Halič s centrom vo Ľvove.
Poľská republika bola obnovená po 1. svetovej vojne 11. novembra 1918. V rokoch 1918 a 1919 vybojovala v poľsko-ukrajinskej vojne územia východnej Haliče. V roku 1919 bola republika napadnutá Sovietskym Ruskom (sovietsko-poľská vojna, február 1919 – marec 1921), no svoju nezávislosť obhájila a k Poľsku pripojila i ďalšie, nepoľské oblasti. V roku 1920 sa súčasťou Poľska stali aj Tešínsko a časti Spiša a Oravy.
1. septembra 1939 bolo Poľsko napadnuté vojskami nacistického Nemecka, slovenské vojská prekročili (bez vyhlásenia vojny) štátnu hranicu. Poľská republika 28. septembra 1939 opäť zanikla. Vláda utiekla do Francúzska a neskôr do Spojeného kráľovstva, kde vzniklo exilové vojsko bojujúce proti nacistom po boku Spojencov. Západnú a severnú časť územia bývalej druhej Poľskej republiky si začlenila do svojho územie Nemecká ríša. Východná časť obývaná hlavne Bielorusmi a Ukrajincami pripadla Sovietskemu zväzu. Po vojne si ZSSR tieto územia ponechal a anektoval. Časť zajatcov, ktorých zajal Sovietsky zväz na začiatku vojny, bola v roku 1940 boľševikmi popravená (tzv. katyňský masaker), množstvo Poliakov bolo deportovaných. Na zvyšku poľského územia nacisti vytvorili územie pod zvláštnou správou, ktoré sa označovalo Generálny gouvernement. Nacisti na tomto území vytvorili getá, v ktorých sústreďovali židovské obyvateľstvo. Neskôr Židov deportovali do koncentračných táborov, kde veľkú časť z nich zavraždili. Tvrdo prenasledovali aj poľské obyvateľstvo. Najväčšie nacistické vyhladzovacie tábory vybudovali Nemci práve na poľskom území, boli to napr. Auschwitz-Birkenau, Treblinka alebo Majdanek. Počas druhej svetovej vojny existovalo na poľskom území silný protinacistický odboj, ktorý vyvrcholil varšavským povstaním. Krajinu oslobodili v prebehu rokov 1944 a začiatkom roku 1945 sovietske vojská. Celkovo počas vojny zahynulo vyše 5,5 milióna obyvateľov Poľska, čo prestavuje vyše 16% predvojnovej populácie. Po skončení vojny bola poľská západná hranica posunutá na rieky Odra a Nisa (tzv. línia Odra-Nisa), nemecké obyvateľstvo bolo vyhnané a medzi ZSSR a Poľskom došlo k presunu Poliakov na jednej strane a Ukrajincov a Bielorusov na druhej. Rozloha Poľska sa zmenšila o (20 % predvojnového stavu).
V Poľsku sa podobne ako v celej východnej Európe dostali k moci komunisti (1948). Bol nastolený totalitný režim podobný tomu v Česko-Slovensku či ZSSR. V roku 1952 sa zmenila na Poľskú ľudovú republiku. Rok 1956 priniesol trocha viac slobody a menej teroru. V roku 1980 boli po vlne štrajkov založené nezávislé odbory Solidarita ("Solidarność"), ktoré sa postupne stali dôležitou politickou silou. Na ich čele stál neskorší prezident Lech Wałęsa. Solidarita v prvých postkomunistických voľbách roku 1990 zvíťazila. Po páde komunizmu Poľsko, podobne ako Maďarsko či Česko-Slovensko, prijalo tvrdú ekonomickú reformu s cieľom transformovať svoju socialistickú ekonomiku na konkurencieschopnú. V roku 1999 sa stalo členom Severoatlantickej aliancie a 1. mája 2004 spolu s ďalšími 9 krajinami členom Európskej únie. Poľsko je v rámci EÚ najväčšou tzv. novou členskou krajinou a jeho cieľom je ovplyvňovať politiku EÚ výraznejšie ako ostatné menšie krajiny.
Zmeny hraníc Poľska.
V histórii zmenilo Poľsko územie niekoľkokrát.
V roku 1634 bolo Poľsko (Republika oboch národov) najväčším európskym štátom, až do roku 1772, kedy bolo rozdelené medzi Prusko, Rusko a Rakúsko.
Po prvej svetovej vojne však bolo znova obnovené. Svojou rozlohou siahalo až na územie dnešného Bieloruska, Litvy, Lotyšska a Ukrajiny.
1. septembra 1939 Nemecko zaútočilo na Poľsko, 17. septembra ZSSR napadlo Poľsko z východu, údajne preventívne, aby toto územie neobsadili Nemci. Nemecko a ZSSR sa dohodli, že si Poľsko rozdelia v pomere 2:1.
Po skončení 2. svetovej vojny sa pri obnovovaní hraníc v Európe začala klásť otázka menšín. Podľa menšín mali byť upravené aj hranice. Keďže bol východ Nemecka obývaný Poliakmi, rozhodlo sa o posunutí hraníc Poľska viac na západ. Hranica na západe je tvorená Lužickou Nisou a Odrou. Nemecko tiež prišlo o územie Východného Pruska, ktoré si rozdelilo Poľsko a ZSSR (dnes Kaliningradská ruská enkláva). Do obnoveného poľského územia patrilo územie, ktoré bolo obsadené Nemeckom 1. septembra a dokonca aj východná časť Nemecka obývaná Poliakmi. Ale územie obnoveného Poľska už nezahŕňalo územie, ktoré napadol ZSSR 17. septembra. To ostalo Sovietskemu zväzu a stalo sa súčasťou Bieloruskej SSR a Ukrajinskej SSR.
Geografia.
Územie Poľska takmer celé leží v nížinách (Severoeurópska nížina), priemerná výška krajiny je , hory ležia len na juhu krajiny (Sudety zahrnujúce Krkonoše a Karpaty zahrnujúce Tatry s najvyšším poľským vrchom – Rysy ) a tvoria južnú hranicu Poľska. Severná hranica je pobrežie Baltského mora od mesta Świnoujście do mesta Krynica Morska a pozemné hranice s Ruskou enklávou Kaliningrad a Litvou. Poľskom preteká niekoľko veľkých riek, napríklad Visla, Odra, Varta, Bug, Pilica a Noteć. V Poľsku je vyše 9 300 jazier, predovšetkým na severe krajiny. Západné Pomoransko a Východné Pomoransko spolu tvorí najväčšie a Mazúrsko najnavštevovanejšie územia Poľska s jazerami. V Poľsku sa taktiež zachovalo niekoľko pralesov, napríklad "Bielovežský prales" (po poľsky: Puszcza Białowieska), na východ od mesta Białystok a na sever od mesta Brest na poľsko-bieloruských hraniciach. Poľsko leží v miernom podnebnom pásme.
Geológia.
Krajina sa nachádza na styku troch regionálno geologických oblastí, sú ňou prekambrická východoeurópska platforma a jej mladšia pokrývka, prvohorné hercýnske horstvo (Český masív) a s ním súvisiace panvy a druhohorno-treťohorné Karpaty.
Východoeurópska platforma na poľské územie zasahuje na povrchu hlavne svojou druhohornou pokrývkou, v podloží ktorej sa nachádza paleoproterozoické balticko-bieloruské pásmo. Tvorí podstatnú časť krajiny severovýchodne od línie Radom-Koszalin. Táto oblasť je tiež označovaná ako transeurópska sutúrna zóna. Tá je oblasťou násunu kaledónskeho horstva, v rámci ktorého tvoria najväčší povrchový výstup Svätokrížske hory. Južne od oderského zlomu leží severná časť hercýnskeho horstva Českého masívu, hlavne jej moravsko-sliezska a lužická oblasť (hlavne kryštalické bridlice a granitoidy). Na toto horstvo sú naložené karbónsko-permské horniny severonemecko-poľskej panvy a stredopoľskej panvy ale aj hornosliezskej panvy, s výdatnými zásobami uhlia. Panva Baltského mora je druhohorného veku. Najjužnejšiu časť krajiny tvoria karpatské flyšové príkrovy, malý úsek bradlového pásma (Pieniny), Tatry a podhalská panva. Karpaty z vonkajšej strany obopína čelná predhlbeň, ktorá je v Poľsku aj zdrojom ropy a plynu.
Fauna, flóra a ochrana prírody.
Poľsko sa vyznačuje stredoeurópskou lesnou vegetáciou na severe krajiny a v horských oblastiach a stepnou vegetáciou na východe krajiny.
Lesy pokrývajú asi 30% územia krajiny, sú to najmä ihličnaté lesy (Tatry, Karpaty, Krkonoše). Listnaté lesy prevažujú najmä na severe (Pomoransko, Mazursko), v podkarpatských lesoch, brezové lesy a rašeliniská v nevyužívaných nížinách. Vo Vysokých Tatrách je vo vyšších vrstvách rozšírená aj alpská vegetácia.
Močiarové oblasti v Podlasii, Mazursku, Warmii a Pomoransku sú chránené niekoľkými spôsobmi, vrátane Biebrzanského národného parku, Wolinského národného parku a lokalít Natura 2000, ako je napríklad Štetínsky záliv.
V Poľsku žijú najmä jelene, srnce, diviaky, v Tatrách aj medvede, vlci, chránené kamzíky, svište či rysy. Z vtáctva sú to chránené morské a skalnaté orly, bociany, kormorány, tetrovy či výry.
V Bielovežskom pralese žijú, donedávna ako v jedinom mieste v Európe, vo voľnej prírode zubry európske (nedávno boli vypustené do voľnej prírody aj v slovenskom národnom parku Poloniny). Okrem nich tam žijú aj losy, medvede, rysy či bobry.
V Poľsku je celkovo chránených územia, čo predstavuje 32,1% rozlohy krajiny. Ochrana prírody je sústredená hlavne v 23 národných parkoch.
Ekonomika.
Po nastolení demokracie roku 1989 sa Poľsko vydalo na cestu liberálnych ekonomických reforiem a transformácie svojej ekonomiky a dnes je jednou z najúspešnejších ekonomík východnej Európy pokiaľ ide o rast HDP. Úroveň jeho HDP na hlavu (PKP) však stále zostáva najnižšia v strednej Európe. Aj podiel poľnohospodárstva na HDP je 2,5%. Ako v prípade mnohých iných krajín teda zdanlivo vysoký rast (ktorý je ale nižší ako na Slovensku) z nižšieho základu zatiaľ znamenal len akési dobiehanie okolitých krajín, ktoré nezaznamenali taký hospodársky úpadok v 70-tych a 80-tych rokoch 20. stor. ako Poľsko.
Popri transformácii ekonomiky prebehla v Poľsku aj privatizácia malých, stredných ale aj veľkých štátnych podnikov, čo spôsobilo aj nárast nezamestnanosti (v roku 2006 okolo 15,5%), no na druhej strane noví investori priniesli do podnikov know-how a nové technológie, čo zabezpečuje Poľsku dlhoročný rast ekonomiky. Najväčšími predajmi boli predaj Telekomunikacja Polska France Telecom-u roku 2000 a predaj 30% akcií Poľskej banky, PKO BP, na Poľskej burze v roku 2004.
Poľsko má jeden z najväčších agrosektorov v Európe, zamestnávajúci až 14% populácie. Transformácia zdravotníctva, vzdelávacieho systému, dôchodkového systému, štátnej správy spôsobili tlaky na rozpočet. Poľsko však pohltilo väčšinu z investícií smerujúcich do transformujúcej sa východnej Európy. Rast HDP bol vysoký v roku 1993 – 2000, s krátkym poklesom v rokoch 2001 – 2002. Spojenie s Európskou úniou krajine zaistí opätovný rast HDP na úrovni predchádzajúcich rokov.
Rast HDP v jednotlivých štvrťrokoch:
Hoci poľská ekonomika zažíva v súčasnosti ekonomický boom, stoja pred ňou ďalšie výzvy, ako napríklad splnenie ekonomických kritérií dovoľujúcich pristúpenie Poľska k spoločnej európskej mene – euro v horizonte roku 2010.
Cestovný ruch.
Prví poľskí turisti boli pútnici, ktorí cestovali do svätýň a pútnických chrámov. V devätnástom storočí už boli dôležitou turistickou destináciou aj Tatry a v roku 1874 bola v Novom Targu založená Galícijská tatranská spoločnosť. 
V súčasnej dobe sa cestovný ruch krajiny zameriava predovšetkým na historické objekty a rekreačné oblasti v atraktívnej prírode (kúpele, národné parky). Poľsko má 16 oblastí UNESCO. Zázemie pre turizmus je vybudované na vysokej úrovni, existujú početné turistické informačné stánky a veľmi populárne sú reštaurácie, kaviarne, krčmy a mliečne bary. Poľský turisticko-vlastivedný spolok operuje po celej krajine a jeho cestičky sú opísané skratkou PTTK ("Polskie Towarzystwo Turystyczno-Krajoznawcze") a označené farebným značkovaním.
Najpopulárnejšie a najnavštevovanejšie sú mestá Varšava, Lublin, Krakov , Wieliczka, Oswiecim , Bochnia, Wadowice, Osvienčim, Zakopané , Čenstochová, Vroclav, Poznaň, Hnezdno, Štetín a Gdansk. Z prírodných oblastí sú to Tatry, Podhalie, Gorce, Beskydy (napr. Beskid Żywiecki, Sliezske Beskydy, Nízke Beskydy a Bieszczady), Svätokrížske hory, Krkonoše, Bielovežský a Biebrzanský národný park, jazero Śniardwy, Štetínsky záliv a pobrežie Baltského mora od Swinoústia po Krynicu Morskú.
Najznámejšie múzeá sú Archeologické múzeum v Biskupine, Múzeum začiatkov poľského štátu v Hnezdne,
Wawelský hrad v Krakove, Kráľovský a Wilanowský palác a Łazienki Królewskie vo Varšave, Národné múzeá vo Varšave, Krakove, Poznani, Štetíne, Kielcach a vo Vroclave. Kniežacie zámky sú v Pomoranskom Štetíne, Darlove a Slupsku. Atraktívny je "Dom narodenia Fryderyka Chopina" v dedine Żelazowa Wola (gmina Sochaczew), "Múzeum Marie Skłodowskej-Curieovej" vo Varšave, "Dom Jana Kochanowskeho" v dedine Czarnolas neďaleko Radoma, "Tatranské múzeum" v Zakopanom, "Poľnohospodárske múzeum" v meste Ciechanowiec či "Národné múzeum poľnohospodárstva a potravinárstva" v dedine Szreniawa blízko Poznane.
Zoologické záhrady sú vo Vroclave, Poznani, Lodži, Krakove, Varšave, Płocku, Toruni, Gdansku a "Akwarium Gdyńskie" v Gdyni. Safari parky sú v Świerkocine neďaleko Gorzowa Wielkopolskeho a v Borysewe blízko mesta Poddębice, pričom botanické záhrady medzi iným v Krakove, Varšave, Vroclave, v Lodži, Lubline, Kórniku, Raciborzi a v kúpeľoch Lądek-Zdrój. Najstaršie arborétum v Poľsku sa nachádza v dedine Lipno (gmina Niemodlin). Okrem toho v Štetíne pri parku Jana Kasprowicza je veľká ružová záhrada.
V Poľsku sa rozvíja agroturistika, turistika s deťmi, cykloturistika a vodáctvo. Populárne splavné trasy sú Elbląski kanál, Augustovski kanál, rieka Visla, Pilica, Czarna Hańcza, Wieprz, Bug, Drawa, Krutynia, Warta, Rega, Parsęta, Radew, Odra a Štetínsky záliv. Turistika s deťmi je najlepšie rozvinutá vo veľkých mestách (Štetín , Gdansk , Łódź , Varšava ) a známych rekreačných strediskách, napr. v Swinoústi, Kolobrehu a Trzebieży.
Jedna z najdlhších národných cyklistických trás je "Východná cyklotrasa Green Velo" ("Wschodni Szlak Rowerowy Green Velo"), od mesta Końskie cez Oblęgorek, Kielce, Sandomierz, Rzeszów, Przemyśl, Chełm, Włodawe, Hajnówke, Białystok, Goniądz, Augustów, Suwałki, Węgorzewo, Lidzbark Warmiński a Frombork až po Elbląg. Poľsko-slovenská cesta pre cyklistov spája Martin s mestom Bielsko-Biała. 
Tematické trasy pre pešiu turistiku a autom boli vytvorené v mnohých regiónoch, napr. "Piastovná cesta" ("Szlak Piastowski") v Poznani, Hnezdnom a v okolí, "Kráľovská cesta" vo Varšave ("Trakt Królewski w Warszawie"), "Pápežská trasa" (napr. "szlak „Ścieżkami Jana Pawła II” v Krakove"), "Malopoľská medová oblasť" ("Małopolska miodowa kraina") a "Lubuská trasa vína a medu" ("Lubuski Szlak Wina i Miodu").
V roku 2016 najvyšší počet turistov využívajúcich ubytovanie bol zaznamenaný vo vojvodstvách malopoľským, mazovským, dolnosliezským, sliezským, západopomoranským a pomoranským. Domáci cestovný ruch bol najväčší v nasledujúcich provinciách: malopoľské vojvodstvo, pomoranské, mazovské a západopomoranské. Zahraničným návštevníkom bolo pridelených 19,5% všetkých prenocovaní. Vojvodstva mazovské, malopoľské, podleské, západopomoranské a lubuské sa vyznačuje najväčším podielom zahraničných turistov medzi tými, ktorí ubytovanie využívajú. Do okresov s najvyšším počtom prenocovaní poskytnuté zahraničným turistom boli zahrnuté Krakov (55,7%), Swinoústie (Świnoujście) (47,7%), Varšava (42,7%), Gdansk (38,6%), Vroclav (36,3%), Białystok (35,9%), Štetín (35,8%), a Katovice (29,9%). V Krakove boli väčšinou turisti z Veľkej Británie (17%) a Nemecka (10,5%), v Swinoústi z Nemecka (97,3%) a vo Varšave z Veľkej Británie (9,3%), Spojených štátov (8,7%) a Nemecka (8,1%). Percento turistov zo Slovenska medzi zahraničnými turistami v okrese Tatra bolo 9,8%. Cudzinci zo susedných krajín, ktorí navštívia Poľsko, podľa počtu boli Nemci (viac ako 25 miliónov), Česi (asi 12 miliónov), Ukrajinci (asi 10 miliónov), Slováci (asi 6 miliónov), Bielorusi (asi 3 miliónov), Litovčania (asi 3 miliónov) a Rusi (asi 1 milión). Index sezónnosť, to znamená počet nocí strávených v turistických ubytovacích zariadeniach v júli a auguste vydelený počtom nocí v turistických ubytovacích zariadeniach spolu * 100%, pre Poľsko v období 2004-2016 znížil o takmer 5 p. percent, čo znamená rovnomernejšie ako predtým rozloženie prenocovanie v priebehu celého roka. V roku 2016 obyvatelia Poľska cestovali hlavne do európskych krajín (93% ciest). Najväčší počet ciest sa uskutočnil v Nemecku (2310.000), Taliansku (936.000), vo Veľkej Británii (915.000), Chorvátsku (661.000), Česku (655.000), Grécku (611.000), Španielsku (588 tis.), Rakúsku (403 tis.), na Slovensku (370 tis.) a Francúzsku (370 tis.). Hlavnými cieľovými krajinami počas jednodňových ciest boli susedné krajiny Poľska - Nemecko, ktoré tvorili 40%, potom Česko - 35% a Slovensko - 15%..
Dopravná sieť.
Poľsko má málo rozvinutú dopravnú sieť. Dĺžka železníc je a ciest . V Poľsku je 21 000 000 registrovaných osobných automobilov a 4 500 000 nákladných automobilov (2010).
Poľsko má 8 hlavných letísk, 122 letísk a 8 heliportov. Dĺžka vodných ciest a kanálov je . Obchodné loďstvo zahrňuje 114 lodí a ďalších 100 registrovaných mimo krajinu. Poľské hlavné prístavy sú Gdansk, Gdyňa, Štetín, Świnoujście, Police, Kołobrzeg, Ustka, Varšava a Vroclav.
Zdravotná starostlivosť.
V súlade s článkom 68 ústavy Poľskej republiky má každý obyvateľ Poľska právo na ochranu zdravia. Štátna správa zabezpečuje rovnaký dostup k službám zdravotnej starostlivosti všetkým občanom, nezávisle od ich materiálnej situácie, z verejných zdrojov. Podmienky a rozsah starostlivosti vymedzujú predpisy.
Kultúra, umenie a prostriedky masovej komunikácie.
Hudba.
Najčastejšie spomínaní poľskí skladatelia vážnej hudby sú: Fryderyk Chopin, Karol Szymanowski, Krzysztof Penderecki, Zbigniew Preisner, Wojciech Kilar, Ignacy Jan Paderewski, Henryk Wieniawski, Krzysztof Komeda, Andrzej Panufnik, Stanisław Moniuszko, Jan A. P. Kaczmarek, Witold Lutosławski.
Literatúra.
Počiatky poľskej literatúry v stredoveku.
Stredoveká literatúra v Poľsku povstávala pod vplyvom západných krajín a kresťanstva. V prvom období jej rozvoja (do konca 11. storočia) sa na území krajiny rozvíjala výhradne v latinskom jazyku a bola v prevažnej miere anonymná. Próza sa skladala z opisov života svätých (napr. život sv. Vojtecha, či Bruna z Querfurtu), listov, dejepisných diel a kroník (Gallova "Chronica Polonorum", Kadłubekova "Chronica Polonorum"). Poézia mala charakter príležitostný, panegyrický, liturgický a žalobný. V druhom období (12. až 14. storočie) sa v písomníctve rozvíjali kázania ("Kázania svätokrýžske"). Objavovali sa prvé útvory v národnom jazyku ("Psałterz floriański", "Bogurodzica"), ktorý bol zároveň využívaný v ústnej tvorbe. Rovnoprávne postavenie si získal v treťom období (14. až 16. storočie), v ktorom vznikli diela ako napríklad tzv. "Lament świętokrzyski" a "Rozmyślanie przemyskie". Taktiež boli vytvárané poľské preklady Biblie.
Renesancia.
Na počiatku vznikala renesančná literatúra v Poľsku v latinčine pričinením cudzozemcov (Filip Kallimach, Konrad Celtis), ako aj Poliakov (Mikołaj Hussowczyk, Andrzej Krzycki). Literárne diela písané po poľsky sa objavovali čoraz častejšie približne od roku 1543, kedy čoraz väčšie uznanie získavali spisovatelia ako: Mikołaj Rej, Andrzej Frycz Modrzewski, Stanisław Hozjusz. V tomto období zároveň vzrástla popularita literatúry s občianskou tematikou. Najväčší rozkvet renesančnej literatúry pripadá na roky 1565 až 1590. Najdôležitejšími spisovateľmi tej doby boli: Łukasz Górnicki, A.P. Nidecki i Jan Kochanowski. Posledne menovaný sa stal otcom poľského literárneho jazyka písaním piesní, frašiek a tragédií. Od roku 1590 po začiatok 17. storočia nastal súmrak renesancie v poľskej literatúre.
Barok.
Poľská baroková literatúra (17. storočie) sa skladá z niekoľkých prúdov, mimo iných z náboženského prúdu, rozvíjajúceho sa pod vplyvom protireformácie (elégie, emblémy, kázania, piesne, hagiografické diela, parafrázy biblických kníh, texty s individuálnym a meditatívnym charakterom, napr. Sępa Szarzyńského). Druhým prúdom barokovej literatúry bola tvorba Jezuitov (najmä latinská – epigramy, ódy, piesne, ale tiež preklady, napr. Biblia Jakuba Wujka). V rámci tohto prúdu vznikali náboženské a politické traktáty (Skarga), modlitebné knižky, dramatické texty pre školy. Iným prúdom bola sarmatská tvorba (tradičné formy nadväzujúce na stredovek, rozvoj zemianskej a rytierskej poézie, popularitu získavali domáce silvy a pamätníky). Poézia vyjadrovala pocit márnosti z dočasného majetku ako aj pominuteľnosť lásky a šťastia ("Roksolanki" Zimorowica). Vznikali tiež erotiky (J. A. Morsztyn). V literatúre baroka sa vydeľuje tiež „šašovská“ tvorba (prevažne anonymná), v ktorej dominovala paródia, satira, groteska a nonsens.
Osvietenstvo.
Doba osvietenstva sa v Poľsku začala v prvej polovici 18. storočia. Bola previazaná s krízou šľachtickej demokracie a ohrozením nezávislosti štátu. Preto sa veľká časť literatúry zaoberala občianskymi a politickými otázkami. Predstaviteľmi takej literatúry sú napríklad Ignacy Krasicki i Adam Naruszewicz. Títo spisovatelia (podobne ako Franciszek Bohomolec, Julian Ursyn Niemcewicz a Franciszek Zabłocki) boli spojení s klasicizmom, nadväzujúcim do antickej tvorby. Tento prúd predstavoval oficiálny a kráľom podporovaný literárny program Poľska. Vedľa neho fungoval sentimentálny prúd, propagovaný strediskom Czartoryských v Puławoch. Predstaviteľmi prúdu boli napríklad Franciszek Karpiński a Franciszek Dionizy Kniaźnin. Najpopulárnejšími druhmi doby boli: óda, selanka, bájka a satira. Boli tvorené heroicko-komické poémy ako aj prvé poľské romány.
Romantizmus.
Situácia po strate nezávislosti v roku 1795 značne vplývala na poľskú literatúru, ktorá odvtedy plnila funkciu udržiavania národného povedomia. Pod vplyvom nemeckého a anglického romantizmu sa učil a rozvíjal prúd poľského romantizmu. Ten spočiatku rivalizoval s klasicizmom a postanisławovským sentimentalizmom, neskôr dominoval až do roku 1863. V porozborovom období boli hromadené povesti, legendy a ľudové piesne (Oskar Kolberg). Literárnu situáciu zmenil úpadok Novembrového povstania (1831). Písomníctvo sa od tej chvíle rozdelilo na literatúru domácu (historické romány Kraszewského, šľachtické povedačky Rzewuského, situačné komédie Fredra) a emigračnú, kde vznikali dôležité diela poľskej literatúry. Mickiewiczove Dziady a Pan Tadeusz (ktorý bol uznaný za národnú epopej), Słowackého Kordian, Krasińského Nie-Boska komedia. Nastal rýchly rozvoj lyriky, v tom mystickej poézie. Objavili sa také druhy ako romantická dráma, digresívna poéma a množstvo iných. Na diela, ktoré vznikli v tomto období, sa odvolávali všetky neskoršie literárne epochy.
Pozitivizmus.
Rok 1864 (porážka Januárového povstania) sa zvyčajne pokladá za počiatok pozitivizmu v Poľsku. Politická situácia v krajine, pochybnosti odzískania nezávislosti cestou ozbrojeného odporu ako aj zaujatie vedeckými objavmi, zmenili úlohu pripisovanú literatúre. Predovšetkým mala byť užitočná a reagovať na aktuálne udalosti a spoločenské problémy. Zmenšil sa význam poézie (no aj naďalej vznikala, písali ju napr. Maria Konopnicka, Adam Asnyk) a najviac ceneným literárnym druhom sa stal realistický (napr. "Prus Lalka", "Orzeszkowa Meir Ezofowicz", "Nad Niemnem"), alebo tendenčný román (napr."Kraszewski Dziadunio", "Orzeszkowa Pan Graba", "Pamiętnik Wacławy"). Zároveň vznikali početné novely (Konopnicka, Sienkiewicz, Prus), a tiež historické romány, ako napríklad: "Faraon" Prusa a Ogniem i mieczem, Potop, Pan Wołodyjowski, Krzyżacy, Quo vadis Henryka Sienkiewicza. Posledne menovaný spisovateľ dostal v roku 1905 Nobelovu cenu za literatúru.
Mladé Poľsko.
Mladé Poľsko je označenie skupiny umelcov z rokov 1890 – 1918 a pochádza z programového manifestu Artura Górského, v ktorom skritizoval pozitivistov a predstavil literárny program mladých tvorcov. Program upozorňoval na nadpriemernosť umelca, posúval ho do kategórie veštca, obyčajného človeka nazval „filistrom“, čiže obmedzenou osobou. Bola požadovaná sloboda ako aj oddelenie umenia od kultúrneho dedičstva. Vniká heslo „umenie pre umenie“, označujúce rezignáciu z občianskej povinnosti písomníctva, a presunutie ťažiska na individualizmus a osobné prežívanie. Niektorí tvorcovia zároveň pokračovali v oslobodeneckej tématike. Vtedy tvorili Jan Kasprowicz, Tadeusz Miciński, Leopold Staff, Stanisław Wyspiański, Stefan Żeromski. Dôležitou postavou Mladého Poľska bol Stanisław Przybyszewski, z ktorého tvorby za pozornosť stojí román "Il Regno Doloroso" ako aj autobiografia "Moi współcześni".
20. storočie.
Poľsko malo v 20. storočí štyroch nositeľov Nobelovej ceny za literatúru: Henryka Sienkiewicza, Władysława Reymonta, Czesława Miłosza a Wisławu Szymborskú. Iní dôležití spisovatelia sú Witkacy, Bruno Schulz a Witold Gombrowicz, ktorí sa počítajú do avantgardy; tvorca vedeckej fantastiky Stanisław Lem, ktorý vo svojich dielach predpovedal ohromné množstvo vedeckých objavov, ktoré sa stali skutočnosťou: biotechnológia, sieť, virtuálna realita; reportér Ryszard Kapuściński, ktorého portréty iných kultúr a národov sú široko oceňované a prekladané. Ďalší dôležití spisovatelia sú: Zbigniew Herbert, Sławomir Mrożek, Jarosław Iwaszkiewicz, Maria Dąbrowska, Leopold Tyrmand, Stefan Chwin, Jerzy Prokopiuk, Robert Stiller, Andrzej Waligórski, Maria Pawlikowska-Jasnorzewska, Julian Tuwim, Ferdynand Goetel, Piotr Kuncewicz, Paweł Jasienica, Stanisław Jerzy Lec, Tadeusz Boy-Żeleński, Tadeusz Różewicz, Józef Mackiewicz, Andrzej Bobkowski, Zofia Nałkowska, Krzysztof Kamil Baczyński, Stanisław Barańczak, Adam Zagajewski, Tadeusz Konwicki, Stefan Wiechecki, Marcin Świetlicki, Andrzej Stasiuk, Eustachy Rylski a Jerzy Sosnowski.
Prostriedky masovej komunikácie.
Verejnoprávna Telewizja Polska () vysiela na deviatich okruhoch: TVP 1 a TVP 1 HD, TVP 2 a TVP 2 HD, TVP Info, TVP Polonia, TVP Kultura, TVP Historia, TVP Sport, TVP Seriale, Белсат TV a TVP HD.
Fungujú tiež súkromné stanice: Polsat, Polsat 2, TVN, TVN 24, TVN 7, TV 4, TV Puls, Canal+, Polsat News, Tele 5, TV Biznes, 2 kanály Polsat Sport, Superstacja, nsport, TVN Turbo. Pomocou satelitných prijímačov sú dostupné mnohé kanály v poľskom jazyku, najmä cez káblovú a digitálnu televíziu: Cyfrowy Polsat, n a Cyfra+.
Rozhlasové vysielanie zastupuje verejnoprávne Polskie Radio (): Jedynka (), Dwójka (), Trójka (), Czwórka () a Polskie Radio dla Zagranicy (). Okrem verejnoprávneho rozhlasu vysielajú súkromné stanice, napríklad: Radio Zet, RMF FM, Radio Maryja, Radio Eska, Planeta FM, RMF MAXXX a iné (množstvo regionálnych a internetových).
Nasledujúce denníky sú zoradené podľa údajov "Zväzu kontroly distribúcie tlače" () podľa nákladu zostupne: Fakt, Gazeta Wyborcza, Metro, Super Express, Echo Miasta, Dziennik Polska-Europa-Świat, Rzeczpospolita, Gazeta Prawna, Przegląd Sportowy, Dziennik Zachodni, Gazeta Pomorska, Głos Wielkopolski, Dziennik Polski, Gazeta Podatkowa, Express Ilustrowany, Dziennik Łódzki, Dziennik Bałtycki, Gazeta Lubuska, Głos - Dziennik Pomorza, Gazeta Wrocławska, Echo Dnia
Najväčšie mienkotvorné časopisy krajiny sú Polityka, Newsweek Polska a Wprost.
Film.
Poľskí režiséri, ktorých filmy boli nominované na Oscara v kategórii zahraničných filmov: Jerzy Antczak, Sławomir Fabicki, Feliks Falk (2-krát), Robert Gliński, Agnieszka Hollandová, Jerzy Hoffman, Andrzej Jakimowski, Jerzy Kawalerowicz (3-krát), Dorota Kędzierzawska, Krzysztof Kieślowski (3-krát), Jan Jakub Kolski, Andrzej Kotkowski, Kazimierz Kutz (2-krát), Witold Leszczyński, Juliusz Machulski, Czesław Petelski, Magdalena Piekorz, Radosław Piwowarski, Roman Polański, Jerzy Stuhr, Piotr Trzaskalski, Andrzej Wajda (7-krát), Leszek Wosiewicz, Krzysztof Zanussi (4-krát).
Zbigniew Rybczyński Cena Akadémie za najlepší krátky animovaný film 1982.

</doc>
<doc id="2749" url="https://sk.wikipedia.org/wiki?curid=2749" title="Rakúsko">
Rakúsko

Rakúsko, dlhý tvar Rakúska republika (), je vnútrozemský štát v strednej Európe, ležiaci vo východných Alpách. Je federáciou deviatich spolkových krajín, z ktorých jednou je hlavné mesto Viedeň, najľudnatejšie mesto a spolková krajina. Rakúsko susedí na severozápade s Nemeckom, na severe s Českom, na severovýchode so Slovenskom, na východe s Maďarskom, na juhu so Slovinskom a Talianskom a na západe so Švajčiarskom a Lichtenštajnskom. Krajina je značne hornatá, má rozlohu a žije v nej 9 miliónov obyvateľov, hovoriacich prevažne po nemecky.
Rakúsko vzniklo zo zvyškov východnej a Uhorskej marky na konci prvého tisícročia. Pôvodne bolo markgrófstvom Bavorska, v roku 1156 sa rozvinulo do vojvodstva Svätej ríše rímskej a neskôr sa v roku 1453 stalo arcivojvodstvom. V 16. storočí začala Viedeň zastávať funkciu hlavného mesta ríše a Rakúsko sa tak stalo srdcom habsburskej monarchie. Po zániku Svätej ríše rímskej v roku 1806 si Rakúsko vytvorilo vlastnú ríšu, ktorá sa stala veľmocou a dominantným členom Nemeckého spolku. Porážka ríše v prusko-rakúskej vojne v roku 1866 viedla k zániku spolku a pripravila pôdu pre vznik Rakúska-Uhorska o rok neskôr.
Po atentáte na arcivojvodu Františka Ferdinanda d'Este v roku 1914 vyhlásil cisár František Jozef I. Srbsku vojnu, ktorá nakoniec prerástla do prvej svetovej vojny. Porážka a následný rozpad ríše viedli k vyhláseniu Republiky Nemecké Rakúsko v roku 1918 a prvej Rakúskej republiky v roku 1919. V medzivojnovom období vyvrcholili protiparlamentné nálady, ktoré v roku 1934 vyústili k vytvoreniu rakúskofašistickej diktatúry pod vedením Engelberta Dollfußa. Rok pred vypuknutím druhej svetovej vojny bolo Adolfom Hitlerom pripojené k nacistickému Nemecku a stalo sa jeho čiastkovým národnostným útvarom. Po oslobodení v roku 1945 a desaťročnej okupácii Spojencami krajina opäť získala suverenitu a v roku 1955 vyhlásila trvalú neutralitu.
Rakúsko je parlamentná zastupiteľská demokracia s v priamej voľbe voleným prezidentom ako hlavou štátu a kancelárom ako šéfom vlády a hlavou výkonnej moci. Medzi najväčšie mestá patria Viedeň, Graz, Linz, Salzburg a Innsbruck. Rakúsko má 17. najvyšší nominálny hrubý domáci produkt na obyvateľa s vysokou životnou úrovňou; v roku 2022 sa umiestnilo na 25. mieste na svete podľa indexu ľudského rozvoja. Rakúsko je členom Organizácie spojených národov, Rady Európy, Európskej únie, eurozóny, Schengenského priestoru, je zakladajúcim členom Organizácie pre hospodársku spoluprácu a Interpolu. Vďaka svojej neutralite je sídlom mnohých organizácií ako sú: Organizácia pre bezpečnosť a spoluprácu v Európe, Organizácia krajín vyvážajúcich ropu, Medzinárodná agentúra pre atómovú energiu.
Dejiny.
Praveké osídlenie.
Najstaršie ľudské osídlenie na území Rakúska je doložené v strednom paleolite, v dobe neandrtálcov. Mnoho archeologických nálezísk sa nachádza v Dolnom Rakúsku, najznámejšie je vo Wachau, kde boli objavené obe najstaršie rakúske umelecké diela – Venuša z Galgenbergu (tiež aj "Tancujúca Fanny""") objavená pri Stratzingu a Willendorfská venuša.
Z mladšej doby kamennej pochádzajú prvé náleziská mede. Do tejto doby je zaradená aj známa zmrznutá múmia Ötziho, objavená na hraniciach s Talianskom.
Počas doby bronzovej, medzi 3. a 1. storočím pred n. l., vznikali stále väčšie obchodné centrá a opevnenia, prevažne v oblastiach ťažby nerastných surovín. V okolí Hallstattu začalo systematické dobývanie soli; po tomto mieste je aj pomenovaná staršia železná doba – doba halštatská. V mladšej dobe železnej sú zrejmé známky keltského osídlenia, ktoré na juhu a na východe vytvorilo jeden z prvých štátnych útvarov na území dnešného Rakúska – Noricum. Západ bol v tej dobe osídlený Réti.
Prvé štátne útvary na území Rakúska.
Prevažná časť dnešného rakúskeho štátu bola v roku 15 pred n. l. obsadená Rímskou ríšou. Rimania na území dnešného Rakúska zriadili tri rímske provincie, z ktorých najstaršia a najvýznamnejšia bola Noricum, ktorú ustanovil rímsky cisár Claudius (vládol 41 – 54).
Ďalšími dvoma provinciami boli Panónia a Raetie. Na území dnešnej Viedne vzniklo "castrum" Vindobona, juhovýchodne od neho ležalo najväčšie rímske mesto Carnuntum, kde žilo po štyri storočia 50 000 ľudí.
Ďalšími dôležitými rímskymi sídlami boli napríklad Virunum (severne od Klagenfurtu) a Teurnia (v blízkosti Spittal an der Drau).
Od polovice 4. storočia na toto územie prichádzali Germáni, ktorí prispievali k oslabeniu moci rímskej ríše. Rimania sa z tejto oblasti stiahli v roku 476 a namiesto nich sa tu začali objavovať Bavori a Slovania. Bavori sa čoskoro dostali pod vplyv Franskej ríše, nedokázali však zabrániť Slovanom, aby si tu vytvorili svoje Karantánske kniežatstvo.
Bavori získali prevahu až v polovici 8. storočia, Karantániu ovládli, sami sa však v roku 757 dostali do područia Franskej ríše.
Frankovia túto oblasť christianizovali a ustanovili tu Východnú marku (po rozdelení Franskej ríše sa stala súčasťou Východofranskej ríše), ktorá však po celú 1. polovicu 10. storočia bola vydaná na plienenie Maďarom, ktorých dokázal poraziť až kráľ Otto I. v roku 955.
Jeho nástupca Otto II. potom Východnú marku v roku 976 zreorganizoval a zveril ju Leopoldovi I. Babenberskému.
Vláda Babenbergovcov.
Babenbergovci sa museli najprv ešte vysporiadať s Maďarmi, po upokojení východnej hranice sa však mohli na prelomu 11. a 12. storočia zapojiť do boja o investitúru, spravidla na pápežovej strane, a neskôr do mocenského zápasu medzi Štaufovcami a Welfovcami. V roku 1156 dostal Henrich II. Jasomirgott "privilegium minus", ktorým cisár povýšil rakúsku marku na Rakúske vojvodstvo a dedičnú držbu tohto územia v mužskej aj ženskej línii udelil práve Babenbergovcom.
V roku 1192 tak Babenbergovci získali vládu tiež aj nad Štajerským vojvodstvom. Babenbergovci sa stále viac zapájali do ríšskej politiky a zúčastnili sa napríklad krížových výprav. Agresívnejšou politikou na začiatku 13. storočia si však znepriatelili svojich bavorských, českých a uhorských susedov.
Keď v roku 1246 rod Babenbergovcov vymrel, nastal boj o ich dedičstvo. Přemysl Otakar II. dočasne získal vládu v rakúskom, štajerskom aj korutánskom vojvodstve, od roku 1273 sa však cisárovi Rudolfovi I. Habsburskému darilo českého kráľa z rakúskych krajín vytláčať, až ho nakoniec v roku 1278 v bitke na Moravskom poli úplne porazil.
Tým babenberské dedičstvo definitívne získali Habsburgovci.
Habsburské súštátie.
Moc Habsburgovcov sa z ich dŕžav v severnom Švajčiarsku rozšírila nielen na rakúske a štajerské vojvodstvo, ale čoskoro tiež získali Korutánsko a Tirolsko. Po smrti Rudolfa IV. Habsburského v roku 1365 však došlo ku sporom medzi jeho synmi, ktorí si vládu v krajine v roku 1379 rozdelili. Dve vetvy rodu medzi sebou nasledujúce storočia súperili a k zjednoteniu habsburských dŕžav došlo znovu až v roku 1491 počas vlády Maximiliána I. Po jeho smrti rakúske krajiny dostal jeho vnuk Ferdinand I., ktorý v roku 1526 získal taktiež českú a uhorskú korunu, a položil tak základy habsburského súštatia.
Toho roku však začal dlhý konflikt s Osmanmi, ktorí v bitke pri Moháči získali Uhorsko.
Po Ferdinandovej smrti v roku 1564 sa moc v habsburskom súštátí opäť rozdelila medzi jeho nástupcov. Rozdelená krajina musela čeliť náboženskému nepokoju, tridsaťročnej vojne a ďalšej dlhej vojne s Turkami. K zjednoteniu krajiny došlo opäť až v roku 1665 počas vlády Leopolda I. Ten musel vzápätí čeliť masívnemu osmanskému ťaženiu. Ďalší konflikt s Turkami, Veľká turecká vojna, začal pamätnou bitkou pri Viedni (1683), v ktorej Rakúšania definitívne zastavili tureckú expanziu do strednej Európy a začali mocenský vzostup svojej monarchie. Na konci vojny boli Osmani vytlačení z Uhorska a časti Balkánu, čím sa územie habsburskej ríše značne zväčšilo. Ďalších územných ziskov potom habsburská monarchia dosiahla vo vojne o španielske dedičstvo na začiatku 18. storočia, keď im pripadli niektoré územia ovládané španielskymi Habsburgovcami.
Cisár Karol VI. však v roku 1740 zomrel bez mužského potomka, a jeho dcéra Mária Terézia preto musela čeliť niekoľkým armádam, ktoré si chceli habsburské dedičstvo rozdeliť. Vo vojne o rakúske dedičstvo bolo nakoniec úspešné len Prusko, ktoré získalo väčšinu Sliezska a ďalšie menšie územia.
Ďalšie vojny (hlavne Rakúsko-pruská vojna z roku 1866) krajinu ešte viac vyčerpali, čo postavilo Máriu Teréziu a jej syna Jozefa II. pred nutnosť urobiť osvietenské reformy, ktoré začali feudálnu správu nahradzovať modernou štátnou správou. Územie monarchie bolo na konci 18. storočia rozšírené pri delení Poľska, ale počas vojen s revolučným Francúzskom monarchie prišla o Habsburské Nizozemsko. V dôsledku týchto vojen zanikla Rímsko-nemecká ríša a habsburský panovník zostal iba rakúskym cisárom.
Francúzske revolučné vojny vyvrcholili Napoleonovým ťažením. Rakúšania ale nakoniec zvíťazili.
Následný Viedenský kongres (1815), dirigovaný vplyvným kancelárom Metternichom, z Rakúska znovu urobil európsku veľmoc.
Snahou štátu bolo až do roku 1860, s krátkou prestávkou pri revolúcii v roku 1848, potlačovať liberálne myšlienky.
Neúspechy v zahraničnej politike však nakoniec cisára Františka Jozefa I. donútili zmeniť kurz a pretvoriť absolutistický systém na konštitučnú monarchiu. Po porážke Rakúska v Rakúsko-pruskej vojne v roku 1866 bol zrušený Nemecký spolok, v ktorom Rakúsko dominovalo, a od 70. rokov sa monarchia začala orientovať na spojenectvo s Nemeckom. Rastúce nacionálne problémy sa cisár rozhodol vyriešiť v roku 1867 federalizáciou, teda premenou Rakúskeho cisárstva na Rakúsko-Uhorsko, tým však uspokojil len Maďarov.
Národnostne neuspokojení zostali predovšetkým Česi a južní Slovania. Nedoriešenou však zostala národnostná otázka aj v nemecky hovoriacich rakúskych oblastiach. Archaické dynastické štátne pojatie nedokázalo vytvoriť pri nemecky hovoriacich Rakúšanoch modernú nacionálnu identitu a výsledkom bol rastúci pangermanizmus, ktorý reprezentoval hlavne Georg von Schönerer. Jeho antisemitská, protislovanská a protikatolícka politika (hnutie Preč od Ríma!) narušovala základy monarchie. Starnúci cisár František Jozef I. pangermánským tlakom pozvoľna ustupoval, čoho príznakom bola aj expanzionistická politika na Balkáne, hlavne anexia Bosny v roku 1908.
Rakúska republika.
Katastrofu pre Rakúsko-Uhorsko znamenala prvá svetová vojna. Tú Rakúšania začali svojim útokom na Srbsko, ktorý bol výsledkom atentátu na ich nástupcu na trón Františka Ferdinanda d'Este, ktorý v roku 1914 v Sarajeve spáchali srbskí nacionalisti z teroristickej organizácie Čierna ruka, odmietnutia Rakúsko-Uhorského ultimáta podaného Srbsku, a Júlovej krízy. Konflikt však rýchlo prerástol do medzinárodného, ba až globálneho konfliktu. Rakúšania sa v jeho priebehu dostali do skoro úplného područia svojho spojenca – Nemecka. Zdĺhavú vojnu opotrebovaním prehrali a na jej konci, v roku 1918, sa monarchia následkom vnútorného nátlaku rozpadla. Rakúski Nemci sa pokúsili presadiť koncepciu Nemeckého Rakúska, nakoniec však boli nútení prijať svoj štát v hraniciach, tak ako ich vymedzila Saintgermainská zmluva.
Prvá Rakúska republika sa potýkala s obrovskými hospodárskymi problémami, ktoré nedokázali nestabilné vlády dvoch znepriatelených politických strán uspokojivo riešiť. V roku 1933 tak Engelbert Dollfuss, predstaviteľ austrofašizmu, nastolil autoritatívny režim, ale aj on musel čeliť vážnym problémom, hlavne vzostupu rakúskeho nacizmu. Pokus o prevrat rakúskych nacistov v roku 1934 síce skončil neúspechom, Rakúsko však muselo čeliť stále väčšiemu tlaku Hitlerovho Nemecka, ktoré si nakoniec 18. marca 1938 vynútilo „pozvanie“ k záboru (anšlusu) Rakúska. Anšlus podporila v referende väčšina Rakúšanov.
Ako súčasť Tretej ríše sa Rakúsko zúčastnilo druhej svetovej vojny, v ktoré zahynulo 300 tisíc rakúskych mužov. Mnohí prominentní nacisti boli pôvodom Rakúšania, napríklad Hitler, Kaltenbrunner, Seyss-Inquart, Stangl, alebo Globocnik, a Rakúšania tvorili cez 13 % príslušníkov SS a okolo 40 % dozorcov v nemeckých vyhladzovacích táboroch. Táto kontroverzná časť histórie bola široko reflektovaná až s istým oneskorením (oproti Nemecku) a viedla neskôr k niekoľkým aféram – v roku 1986 sa Rakúsko napríklad dostalo do medzinárodnej izolácie potom, čo bol prezidentom Rakúska zvolený bývalý generálny tajomník OSN Kurt Waldheim, o ktorom vyšlo najavo, že má nacistickú minulosť. Na území Rakúska sa nachádzal veľký Koncentračný tábor Mauthausen-Gusen, určený predovšetkým pre politických väzňov.
Po páde nacistickej moci bolo Rakúsko podobne ako Nemecko obsadené Spojencami a rozdelené do okupačných zón. Plnú suverenitu Rakúsko naspäť získalo až v roku 1955, keď bola podpísaná medzi zástupcami Rakúska a Spojencami štátna zmluva.
Potom došlo k definitívnemu stiahnutiu všetkých cudzích armád. Aj keď sa na oslobodení Rakúska a hlavného mesta Viedne podieľala Červená armáda, rakúski politici dokázali pri vyjednávaní využiť priaznivú situáciu a vyhlásením trvalej neutrality zaistiť svojej krajine slobodu a nezávislosť. Pomohlo im aj to, že v parlamentných voľbách v rokoch 1945, 1949 a 1953 získali rakúski komunisti iba okolo 5 % hlasov. Rakúsko sa tak nezaradilo do východného bloku, čo umožnilo jeho pozoruhodný hospodársky vzostup a prosperitu.
Podľa štátnej zmluvy z roku 1955 je Rakúsko od spätného získania suverenity neutrálnou krajinou, nie je a nemôže byť členom Severoatlantickej aliancie. Napriek tomu sa začlenilo do západných nevojenských štruktúr, o. i. vstúpilo v roku 1995 do Európskej únie.
Štátne symboly.
Vlajka.
Rakúska vlajka je tvorená listom pomerom strán 2:3, s troma vodorovnými pruhmi: červeným, bielym a červeným.
Štátna vlajka je doplnená štátnym znakom v bielom pruhu.
Znak.
Rakúsky štátny znak tvorí čierna orlica so zlatou hradbovou korunkou a zbrojou, nesúca na prsiach červený štítok so strieborným brvnom. V pazúroch drží zlatý kosák a zlaté kladivo.
Hymna.
Rakúska hymna je pieseň "Land der Berge, Land am Strome" (). Autorom textu je rakúska spisovateľka s chorvátskymi koreňmi Paula von Preradović. Hudba sa pripisuje Wolfgangovi Amadeovi Mozartovi, ale v skutočnosti ide o skladbu na Mozartove motívy, ktorú zložil Johann Holzer (ale možno aj Pavel Vranický).
Geografia.
Rakúsko sa rozkladá v južnej časti strednej Európy, v dĺžke v smere západ – východ a sever – juh. Jeho územie je takmer 2-krát väčšie než Slovensko.
Povrch.
Približne 60 % krajiny je hornatej až veľhornatej povahy. Rakúsko zahŕňa väčšinu Východných Álp (menovite Tirolské Stredné Alpy, Vysoké Taury a Nízké Taury, Severné vápencové Alpy, Južné vápencové Alpy a Viedenský les, na južných hraniciach Karnské Alpy a Karavanky). V Hornom a Dolnom Rakúsku, severne od Dunaja, leží južný okraj starého pohoria Českého masívu, ktoré pokračuje ďalej do Česka a Bavorska. Na severovýchod zasahujú okrajom Západné Karpaty.
Nížiny ležia na severe a severovýchode pozdĺž Dunaja (predovšetkým Alpské predpolie a Viedenská kotlina s Moravským polom), vyššie položená zvlnená krajina je na juhovýchode v Štajersku, pre podobnosť s talianskym Toskánskom nazývaná taktiež aj „Štajerské Toskánsko“.
Z celkovej plochy Rakúska () pripadá na pahorkatiny a nížiny približne jedna štvrtina. Iba 32 % leží nižšie než a 43 % rozlohy je zalesnenej. Najnižšie položené miesto je na východe v blízkosti hranice s Maďarskom pri Apetlone (okres Neusiedl am See – Burgenland) Naproti tomu najvyššie položeným miestom je vrch Grossglockner .
Hranice.
Celková dĺžka štátnej hranice: , z toho s Nemeckom , s Českom , s Talianskom , Maďarskom , Slovinskom , Švajčiarskom , Slovenskom a s Lichtenštajnskom .
Zvláštnosť.
Údolie Kleinwalsertal, ktoré patrí do spolkovej krajiny Vorarlbersko, je na základe polohy dostupné po ceste iba z Nemecka a je tak funkčnou enklávou Nemecka. Obdobne obec Jungholz. Na druhej strane existuje aj funkčná enkláva Rakúska, ktorá patrí k Švajčiarsku. Obec Samnaun nebola po dlhú dobu spojená so Švajčiarskom akoukoľvek cestou, ale prístupná iba cez Tirolsko. To viedlo k tomu, že odtiaľ vymizla rétorománčina a miesto nej prijali tamojší obyvatelia dialekt podobný tirolskému. Medzitým bola postavená cesta vedúca do Samnaun, ktorá sa už uberá výhradne po švajčiarskom území, ktorá tu už bola kedysi zavedená. V podobnom stave ako Samnaun bola až do roku 1980 obec Spiss na rakúsko-švajčiarskej hranici. Po dlhú dobu bola dosiahnuteľná iba cez Samnaun a bojovala so silným odchodom obyvateľov, pretože oproti ostatným enklávam mala veľmi malé možnosti hospodárskeho rozvoja.
Pohoria.
Desať najvyšších hôr Rakúska (Rakúske Alpy):
Jazerá.
Najväčšie jazero Rakúska je plytké stepné Neziderské jazero v Burgenlande, ku ktorému patrí 77 % svojej celkovej rozlohy , zvyšok jazera patrí Maďarsku. Ďalšie väčšie jazerá sú horské alebo podhorské Attersee s a Traunsee s v Hornom Rakúsku. Veľké je aj Bodamské jazero s rozlohou . K Rakúsku však patrí iba malá časť, jazero totiž leží na hraniciach s nemeckými spolkovými krajinami Bavorskom a Bádensko-Württemberskom a so Švajčiarskom.
Jazerá majú popri horách veľký význam aj v cestovnom ruchu, predovšetkým Korutánske jazerá a oblasť Soľná komora. Najznámejšie sú Wörthersee, ktoré je najväčšie jazero Korutánska, Millstätter See, Ossiacher See a Weißensee. Známe sú aj jazerá Mondsee a Wolfgangsee na hraniciach Salzburska a Horného Rakúska.
Rieky.
Drvivá väčšina Rakúska (, 96 % území) je odvodňovaná Dunajom do Čierného mora. Iba Vorarlbersko na západe je z úplnej väčšiny () odvodnené Rýnom do Severného mora.
Veľké prítoky Dunaja v Rakúsku (od západu na východ):
Prítoky Dunaja ústiace mimo územia Rakúska:
Úmorie Severného mora:
Žiadna časť Rakúska nie je odvodňovaná do jemu najbližšieho mora Jadranského, jeho hranica s Taliansko vedie práve po rozvodí.
Podnebie.
Rakúske podnebie je označované za zmiešaninu oceánskeho a kontinentálneho podnebia, resp. panónska klíma. Vďaka zvláštnostiam týchto podnebí je východné Rakúsko známe mrazivými zimami a teplými letami s celoročne nízkymi zrážkami. Západ krajiny podlieha spravidla menej silným podnebným podmienkam, a tak sú zimy väčšinou miernejšie a letá skôr teplé. Leží tú taktiež oblasť bohatá na zrážky. Z geografických podmienok vychádza ďalšia klimatická zóna, a to alpínska klíma, ktorá spôsobuje silnejšiu zimu v horách než na hlbšie položenom východe. Ďalšou zaujímavosťou sú občasné severné a južné vetry, ktoré sú na jednej strane polárne ľadové a na druhej strane so sebou niekedy prinášajú saharský piesok.
Vďaka tomu sa Rakúsko úplne oprávnene zaraďuje k stredoeurópskemu prechodnému podnebiu, s ohľadom k Alpám v strede a na západe a k Panónskej nížine na východe krajiny.
Teploty.
Keď pôsobí stabilná tlaková výš z východu "(ideálne „Omega-Hoch“ či v podobe posledných písmen gréckej abecedy)" môže človek počítať s dlhým a nerušeným slnkom a až dvoma týždňami vysokých teplôt. V zime ovplyvňuje tlaková výš svit slnka a ostré mrazy (do −20 °C). Dĺžka svitu slnka je o 10 až 20 % dlhšia než napríklad v severnom Nemecku.
Vykurovacia sezóna je bežná od polovice októbra do polovice apríla a spôsobuje vysokú spotrebu energie.
Zrážky.
Rovnako ako smerom zo západu na východ slabne oceánska klíma, klesá aj priemerné množstvo zrážok. To spôsobuje, že napr. vo Viedni sú iba polovičné zrážky oproti Salzburgu. Vo východných a juhovýchodných častiach krajiny sa už prejavuje panónska kontinentálna klíma, ktorá je v južných jazerných oblastiach čiastočne ovplyvnená stredomorskou klímou.
Celoročne sa aj oblasti pozdĺž alpských hrebeňov vyznačujú vysokými zrážkami, do týchto polôh s nízkym tlakom vejú vlhké vzdušné prúdy zo severu či juhu a zmiznú zase ako zrážka. To spôsobuje v zime vysoké množstvo snehu na horách aj v údoliach, rovnako ako kalamitné oblasti na severe a juhu. V lete sú následkom vysokých zrážok silné dažde, erózia pôdy a záplavy. Kraje s najsilnejšími dažďami sú: celé alpské predhorie, tirolské nížiny, tirolský okres Reutte a Bregenzský les. Tu spadne až dažďových zrážok alebo snehu za rok (priemerne ).
Na jar a na jeseň je možné všetko – od sneženia až po horká. Denné teploty môžu v júni a auguste nezriedka vystúpiť aj cez 30 °C, vlhkosť vzduchu je väčšinou vysoká, často dochádza k tvorbe dažďových mrakov a následne aj k náhlym búrkam.
V posledných rokoch bolo Rakúsko, rovnako ako susedné krajiny, častou obeťou porúch počasia, ktoré boli mnohými expertmi označované ako dôsledky globálneho otepľovania (priemerné teploty sa trvalo zdvíhajú). Kvôli silným dažďom boli už niekoľkokrát ničivé záplavy a zosuvy pôdy, ktoré si vyžiadali aj obete na životoch. Náhodne dochádza aj k búrkam so silou orkánu a ohromným víchriciam, ktoré vedú k tomu, že mnoho obcí je úplne odrezaných od sveta a množia sa taktiež pády lavín. Krajinu v posledných rokoch zužovali aj časté suchá.
Administratívne členenie.
Administratívne sa člení na 9 spolkových krajín (Bundesländer): Burgenland, Dolné Rakúsko ("Niederösterreich"), Horné Rakúsko ("Oberösterreich"), Korutánsko ("Kärnten"), Salzbursko ("Salzburg"), Štajersko ("Steiermark"), Tirolsko ("Tirol"), Viedeň ("Wien") a Vorarlbersko ("Vorarlberg").
"Spolkové krajiny Rakúska"
Obyvateľstvo.
Rakúsko má 9 104 772 obyvateľov (odhad z januára 2023). Má relatívne nízku hustotu obyvateľstva – približne 104 obyvateľov/km². 1,8 milióna ľudí žije v hlavnom meste vo Viedni. Stredná dĺžka života Rakúšanov je v súčasnosti (rok 2005) pri ženách 82,1 rokov a pri mužoch 76,4 roko (v porovnaní s rokom 1971: 75,7 ženy a 73,3 muži). Detská úmrtnosť je okolo 0,45 %.
Vývoj.
Prvé sčítanie obyvateľstva, ktoré zodpovedá dnešným kritériám, sa uskutočnilo v Rakúsku-Uhorsku v rokoch 1869 a 1870. Od začiatku sčítania v oblasti dnešného Rakúska počet obyvateľov každoročne stúpal až do posledného pred začiatkom 1. svetovej vojny, ktoré sa uskutočnilo v roku 1913. Až do rozpadu Rakúska-Uhorska bol silný nárast obyvateľstva v oblasti dnešného Rakúska spôsobený významnou mierou prísunom z ostatných korunných krajín Rakúska. Ľudia sa presúvali do veľkých miest, predovšetkým do Viedne. Pri prvom sčítání po konci vojny sa počet obyvateľov znížil o 347 000. Ale už v roku 1920 sa opäť zvýšil o 35 000 osôb a zdvihal sa ďalej kontinuálne až do roku 1935. Zníženie prírastku medzi rokmi 1934 a 1935 už iba na 1000 osôb nasledoval opätovný pokles (po prvý krát od 1. svetovej vojny), a to o 3000 osôb. Počet obyvateľov ďalej klesal až do roku 1939, kedy sa konalo posledné sčítanie pred koncom 2. svetovej vojny. Bol zaznamenaný pokles o 108 000 ľudí v porovnaní k doterajšiemu maximu z roku 1935. Keď bol v roku 1946 zisťovaný počet obyvateľov, po prvý krát od konca vojny, na základe potravinových lístkov, bolo spočítaných cca 7 mil. obyvateľov, čím bolo vytvorené nové maximum – aj cez veľké vojnové straty.
Do roku 1953 opäť spadli počty osôb o približne 672 000 na 6 928 000. Naďalej potom stúpali vďaka vysokej pôrodnosti na nové maximum v roku 1974, keď žilo v Rakúsku 7 599 000 osôb. Nasledujúcich 6 rokov potom obyvateľstvo nepatrne oslabovalo (s výnimkou v roku 1976) na 7 549 000 osôb v roku 1980. Na začiatku 80. rokov sa striedali drobné prírastky a úbytky, aby potom v roku 1987 začal počet obyvateľov opäť znateľne silnieť. Od 90. rokov má znateľný vplyv imigrácia prisťahovalcov, ku koncu v roku 2004 žilo v Rakúsku 8 175 000 obyvateľov.
Medzi rokmi 1754 a 1857 bolo počítané prítomné civilné obyvateľstvo, od 1869 do 1981 sa zakladali počty na výsledkoch počtov s desaťročnými medzerami, pričom medzi počítanými boli zisťované zmeny a od 1869 do 1923 počítané prítomné civilné obyvateľstvo a od 1934 do 1981 obyvateľstvo s trvalým pobytom. Medzi rokmi 1982 a 2001 sa síce konalo sčítanie obyvateľstva, ale bolo spätne zistené z priemerných zmien obyvateľstva. Od roku 2002 spočíva sčítanie ľudu na centrálnom registri prihlasovaných osôb (Zentrales Melderegister), z ktorého sa môžu tieto informácie zisťovať, a počítaniu ľudu čisto na účel zaznamenania zmeny obyvateľstva tak už vlastne nebude potrebné.
Jazyky.
Nemčina je úradný a materský jazyk približne 98 % rakúskych občanov. Rakúsky variant štandardnej nemčiny vykazuje určité odchýlky od ostatných nemecky hovoriacich krajín. Tie sú zachytené v Rakúskom slovníku, ktorý je potom braný ako zdroj pravidiel nadriadený Dudenovmu slovníku. V Rakúsku sa vyskytujú predovšetkým dva základné dialekty hornonemeckých jazykov:
Popri tom hovoria taktiež niektoré pôvodné menšiny slovanskými a inými jazykmi, to sú napríklad burgenlandská chorvátčina, slovinčina a maďarčina. Obyvatelia hovoriaci týmito jazykmi majú taktiež vplyv na výuku a úradný styk v danom materskom jazyku. Burgenlandská chorvátčina a slovinčina sú dodatočné úradné jazyky v tých správnych a súdnych okresoch Štajerska, Burgenlandska a Korutánska, kde žije chorvátske alebo slovinské, respektíve zmiešané obyvateľstvo.
V obciach Oberpullendorf, Oberwart, Rotenturm a Unterwart je popri nemčine úradným jazykom aj maďarčina. Okrem toho v Rakúsku žije približne 35 000 Jenišov, z ktorých približne 3 500 vedie stále kočovný život. V 60. rokoch minulého storočia sa usadili v Burgenlandsku, Mühlviertel, Waldviertel, na Hausrucku, v Totes Gebirge, v Seetalských a Fischbachských Alpách.
Imigrácia.
V roku 1992 sa Rakúsko vydalo novou cestou v imigračnom zákonodárstve vydaním pobytového zákona, ktorý sa napríklad na rozdiel od Nemecka neriadi etnickými a nacionálnymi hľadiskami. Skôr určuje hornú hranicu celkovej hrubej migrácie podľa vzoru USA a Kanady a pri jej stanovení berie do úvahy demografický a ekonomický vývoj prijímajúcej krajiny aj počet osôb s uznaným statusom utečenca. Po viac než päťročnom pobyte sa prisťahovalcom otvára perspektíva trvalého pobytu.
V roku 2020 bolo 2 070 100 obyvateľov Rakúska, takmer štvrtina obyvateľov, prisťahovaleckého pôvodu; tento počet sa od roku 2010 zvýšil približne o 35 percent. Rakúsko už v 90. rokoch 20. storočia poskytlo dočasnú ochranu približne 90 tisícom utečencov pred vojnou v Juhoslávii (hlavne Bosniakom), z ktorých dve tretiny v krajine nakoniec zostali natrvalo. Významnú rolu v prudkom náraste počtu obyvateľov zahraničného pôvodu po roku 2010 hrala taktiež migračná kríza po roku 2015, keď Rakúsko poskytlo ochranu asi 118 tisícom utečencov.
Náboženstvo.
64,1 % obyvateľstva sa hlási k Rímsko-katolíckej cirkvi a 3,8 % k jednej z evanjelických cirkví, prevažne k augsburskému, menej k helvétskemu vyznaniu (2011). Približne 180 000 kresťanov sú členmi ortodoxných cirkví.
K židovstvu sa hlási 8 140 ľudí (stav k sčítaniu ľudu v roku 2001); podľa údajov viedeňskej židovskej obce je to dokonca 15 000. Viac než 700 000 (8 %) obyvateľov tvoria moslimovia, ich počet sa od roku 2001 zdvojnásobil.
K budhizmu, ktorý bol v Rakúsku uznaný ako samostatná „cirkev“ v roku 1983, sa hlási niečo cez 10 000 obyvateľov. 20 000 ľudí sú aktívny členovia Svedkov Jehovových. Tí sa snažia dosiahnuť plnohodnotného právneho uznania ako cirkev. Približne 12 % obyvateľstva sa nehlási k žiadnemu vyznaniu.
Mestá.
Najväčšia obývaná oblasť Rakúska je s odstupom metropola Viedeň s počtom obyvateľov 2,6 milióna (stav k roku 2018). Koncentruje v sebe celú štvrtinu obyvateľov krajiny. Druhým najväčším mestom je Graz (265 778 obyvateľov), nasleduje Linz (191 501), Salzburg (145 871) a Innsbruck (122 458).
Všetky ostatné mestá majú menej než sto tisíc obyvateľov. Túto hranicu môže v dohľadnej dobe prekročiť len Klagenfurt (96 640 ľudí k roku 2014). Populácia ďalších miest už neprekračuje hranicu 60 000. Celkom asi 200 rakúskych obcí má status mesta. Veľký problém, predovšetkým v hospodársky slabších oblastiach, je odliv obyvateľstva z vidieka do mestských aglomerácií.
Sviatky.
Štátne sviatky v Rakúsku upravuje § 7 Spolkového zákona o dňoch pracovného pokoja (vydaný 1984). Celkovo je v Rakúsku 13 štátnych sviatkov (dní pracovného voľna):
Hospodárstvo.
Priemysel.
Rakúsko má veľké zásoby nerastných surovín. Hutnícky priemysel je najrozvinutejší v Štajersku, kde sa spracováva hnedé uhlie, železná a mangánová ruda, magnezit (2. najväčší výrobca na svete), zinkové a olovené rudy. Podobný ráz má aj ťažba v Tirolsku, v okolí Salzburgu sú významné náleziska kamennej soli a medi. Vyskytujú sa aj vzácne kovy, ako striebro, zlato. Hoci sa uhlie ťaží na viacerých miestach, je ho nedostatok a musí sa dovážať. Železiarstvo a oceliarstvo je rozvinuté vo viedenskej oblasti a v údoliach horného Štajerska (Leolen a Donawitz). Strojársky a automobilový priemysel je hlavne v Hornom Rakúsku a Štajersku. Dôležitým produktom chemického priemyslu je celulóza (Linec, Treibach, Korutánsko a Dolné Rakúsko). Textilný priemysel sa zoskupuje do troch centier – v západnej časti Voralberska, v Tirolsku a Viedni. Elektrotechnický je sústredený vo Viedni, Štajersku, Salzbursku, Korutánsku, sklársky v Tirolsku.
Doprava.
Automobilová sieť v zásade prebieha vo východno-západných líniách pozdĺž Dunaja a v severno-južnej línii pozdĺž pohorí Álp. Pozostáva z vedľajších ciest, diaľnic a ciest s vyššou povolenou rýchlosťou.
Železničná doprava je majetkom štátnych železníc (Österreichische Bundesbahnen), iba časťou disponujú súkromné spoločnosti.
V leteckej doprave je najvýznamnejším letiskom viedenský Schwechat. V krajine sídlia letecké spoločnosti Austrian Airlines, Lauda Air, Niki či Tyrolean Airways, ktoré lietajú vzdušnými cestami do 56 štátov a 36 krajín Európy, Blízkeho východu a Severnej Afriky.
Lodná doprava je možná iba po Dunaji, časti jeho vedľajších prítokov a jazerách.
Politický systém.
Štátne zriadenie a vrcholné orgány štátnej moci.
Rakúsko je podľa ústavy z roku 1920 spolkovou parlamentnou republikou. Hlavou štátu je spolkový prezident ("Bundespräsident") volený na šesť rokov v priamych voľbách. Prezident sídli v paláci Hofburg. Spolkový prezident menuje členov spolkovej vlády. Rakúsky parlament je dvojkomorový a skladá sa z Národnej rady (183 členov) a Spolkovej rady (60 členov). Národná rada je volená obyvateľstvom na päťročné obdobie, členov Spolkovej rady volia zemské snemy rakúskych spolkových krajín. Rakúska spolková vláda je sa zodpovedá Národnej rade. Na jej čele stojí spolkový kancelár, členmi vlády sú vicekancelár a spolkoví ministri (vicekancelár je zároveň ministrom jedného rezortu). Vláda môže byť rozpustená prezidentským dekrétom, alebo vyjadrením nedôvery v Národnej rade. Národná rada oproti tomu môže byť rozpustená prezidentom na žiadosť premiéra, prípadne na vlastnú žiadosť. Voliť poslancov a prezidenta môžu Rakúšania od 16 rokov. Limit bol znížený z 18 rokov v roku 2007.
Hranicou pre vstup do Národnej rady je pre politickú stranu zisk 4 percent hlasov. Volebný systém je pomerný.
Od druheh svetovej vojny dominovali politickému systému dve strany: Rakúska ľudová strana ("Österreichische Volkspartei", ÖVP) a Sociálnodemokratická strana Rakúska ("Sozialdemokratische Partei Österreichs", SPÖ). Zatiaľ všetci povojnoví neúradnícki premiéri boli buď ľudovci (Leopold Figl, Julius Raab, Alfons Gorbach, Josef Klaus, Wolfgang Schüssel, Sebastian Kurz), alebo sociálny demokrati (Karl Renner, Bruno Kreisky, Fred Sinowatz, Franz Vranitzky, Viktor Klima, Alfred Gusenbauer, Werner Faymann, Christian Kern). Dve najväčšie strany spolu veľmi často vytvárali vládnu koalíciu. Systém veľkých koalícií dal ale časom vzísť alternatívnej tretej sile, nacionalisticky orientovanej Slobodnej strany Rakúska ("Freiheitliche Partei Österreichs", FPÖ). Aj keď bola spočiatku ostrakizovaná, nakoniec vstúpila aj do vlády (prvýkrát v roku 1983). Ďalšie strany, ktoré sa od roku 1945 podieľali na vláde, boli komunisti (krátko po vojne), Aliancia pre budúcnosť Rakúska ("Bündnis Zukunft Österreich"; BZÖ), odštiepok Slobodnej strany založený v roku 2005 Jörgem Haiderom a od roku 2019 Strana zelených.
Od roku 2017 je spolkovým prezidentom Alexander Van der Bellen. Spolkovým kancelárom sa dňa 18. decembra 2017 stal 31ročný predseda Rakúskej ľudovej strany (ÖVP) Sebastian Kurz. Na konci mája 2019 po páde vlády Sebastiana Kurza oznámil prezident Van der Bellen, že poverí Brigitte Bierleinovú zostavením úradníckej vlády, ktorá krajinu poviedla až do volieb na jeseň 2019. Po týchto voľbách sa stal kancelárom opäť Sebastian Kurz, ktorý vytvořil koalíciu Rakúskej ľudovej strany a Strany zelených.
Politické a správne členenie.
Rakúsko je rozdelené do deviatich spolkových krajín, ktoré sú rozdelené do 80 okresov a 15&amp; štatutárnych miest. Okresy sa ďalej delia na jednotlivé obce, mestá či mestysy.
Viedeň je územne úplne obklopená Dolným Rakúskom. Východné Tirolsko síce patrí k spolkovej krajine Tirolsko, ale nie je s ním fyzicky spojené. Táto kuriozita vznikla po prvej svetovej vojne, keď v roku 1918 pripadlo Južné Tirolsko Taliansku. Tým sa stalo Východné Tirolsko exklávou Tirolska.
Rovnosť pohlaví.
V ústave je rovnosť mužov a žien pevne zakotvená. Historicky vyplývajúce výnimky sú regulácie dôchodku a branná povinnosť, ktorá platí iba pre mužov. Ženy smú ísť v Rakúsku do dôchodu o päť rokov skôr než muži. Výnimkou je odchod do penzie štátnych úradníkov, ktorí majú tzv. definitívu. Právne je však podložené postupné zvyšovanie nástupného veku do penzie pre ženy až do roku 2027.
Skoro vo všetkých oblastiach Rakúska je priemerná mzda žien menšia než mzda mužov na zodpovedajúcom mieste (výnimku tvoria úrady). Toto vyplýva z neúplného presadenia rovnosti mužov a žien v praxi na jednej strane a aj z toho, že mnoho žien pracuje na čiastočný pracovný úväzok, a tým pádom majú nižšie šance na pracovný postup. Vedúce pozície tak obsadzujú väčšinou muži. Tarifné mzdy sú ale pre obe pohlavia rovnaké. V Rakúsku využívajú iba dvaja muži zo sto možnosť vziať si tzv. otcovskú dovolenku.
Pre ženy sú pripravované rôzne podporné opatrenia (pozitívna diskriminácia). Napr. pri obsadzovaní verejných pracovných miest by mali byť ženy rovnakej kvalifikácie uprednostňované pred mužmi, aj keď nezamestnanosť mužov je na vyššej úrovni. V praxi ale táto podpora nevykazuje významné výsledky. Oficiálne nahlásení ľudia bez práce v Rakúsku k roku 2004 sa skladali z dvoch tretín z mužov a z jednej tretiny zo žien.
Ozbrojené zložky.
Rakúsko prešlo z tradičného rozloženia právomocí medzi políciou a žandárstvom na modernú federálnu políciu. Polícia v tejto dobe disponuje protiteroristickou jednotkou EKO Kobra. Bezpečnosť mimo štát má na starosť rakúska armáda ("Bundesheer"). Jej protiteroristickou jednotkou je Jagdkommando. V Rakúsku je povinná vojenská služba pre každého muža, ktorý dovŕši 18 rokov. Absolvuje potom šesťmesačný vojenský výcvik a nasledujúcich 8 rokov je neskôr aktívnou zálohou a môže byť štátom povolávaný na plnenie rôznych úloh. Vojenský výcvik možno však aj odmietnuť a nahradiť ho deväťmesačnou civilnou službou. Od roku 1998 sa môžu stať súčasťou profesionálnej časti armády aj ženy. K roku 2012 sa armádne výdaje pohybovaly na úrovni 0,8 % HDP.
Zahraničné vzťahy.
Rakúsko je členom Európskej únie (EÚ). Prihlášku podalo 17. júna 1989, prístupové jednania boli začaté 1. februára 1993. V roku 1994 sa uskutočnilo referendum, v ktorom sa 66 percent hlasujúcich vyslovilo pre vstup do únie. Rakúsko sa členom stalo 1. januára 1995, v rovnakej chvíli ako Švédsko a Fínsko. Neskôr vstúpilo do schengenského priestoru (1. decembra 2007) a prijalo euro na úkor tradičného šilingu (1. januára 1999). Rakúska vláda dlhodobo v EÚ podporuje jej rozširovanie na Balkán (kam všeobecne mieri značná časť záujmu rakúskej zahraničnej politiky), naopak oponuje vstupu Turecka a oznámila, že pri jeho prípadnom vstupe by nechala rakúsky súhlas potvrdiť občanmi v referende. V europarlamente je pre Rakúsko vyčlenené osemnásť kresiel.
Naproti tomu Rakúsko nie je členom NATO, pretože rakúska ústava krajinu vyhlasuje za "trvalo neutrálnu" a výslovne uvádza, že to znamená nemožnosť členstva v akejkoľvek vojenskej aliancii "pre všetky budúce časy". Zakazuje taktiež prítomnosť akýchkoľvek zahraničných vojenských základní na svojom území. Rakúska neutralita má však predsa len iný charakter než švajčiarska a hlavne po rozpade sovietskeho bloku na začiatku 90. rokov 20. storočia začala byť mierne prehodnocovaná – v roku 1991 napríklad rakúska vláda umožnila prelet zahraničných vojenských lietadiel cez svoje územie pri útoku na Irak a od vstupu do Európskej únie v roku 1995 sa Rakúsko podieľa na spoločnej obrannej politike EÚ. Pripojilo sa tiež k Partnerstvu pre mier, teda programu spolupráce Severoatlantickej aliancie s armádami štátov, ktoré nie sú jej členmi. Pod hlavičkou OSN vyslalo svoje jednotky do Bosny a Kosova, po konci juhoslávskej vojny. V roku 2017 sa Rakúsko pripojilo k zmluve o úplnom zákaze jadrových zbraní (ktorú inak odmietli všetky členské štáty NATO). V Európe je jedinou väčšou krajinou, ktorá tak urobila. Viedeň je jedným zo štyroch sídelných miest Organizácie spojených národov (popri New Yorku, Ženevy a Nairobi).
Ekonomika.
Rakúsko bolo v roku 2010 v hodnotení podľa HDP na obyvateľa 10. najbohatším štátom sveta a 3. najbohatším štátom v EU – v tomto ukazovateli dosahuje hodnoty 39 500 USD na obyvateľa (podľa MMF, 2010).
V roku 2001 bolo v Rakúsku zamestnaných 3 420 788 ľudí na 396 288 pracoviskách. Najväčšia burza Rakúska je Viedenská burza, ktorej najväčší index je ATX.
K najznámejším rakúskym firmám patrí Red Bull, výrobca rovnomenného energetického nápoja. Zakladateľ tejto firmy Dietrich Mateschitz bol najbohatším Rakúšanom, vďaka tomu, že sa mu v polovici 80. rokov podarilo vytvoriť úplne novú vetvu trhu s nealkoholickými nápojmi. Hlavne výrobou terénnych motocyklov sa preslávila firma KTM.
Krištáľovým sklom potom spoločnosť Swarovski. Zakladateľ firmy Daniel Swarovski sa narodil na území Česka, v Jiřetíne pod Bukovou. Medzinárodný význam má taktiež energeticko-petrochemická spoločnosť OMV (skôr ÖMV). Veľkú tradíciu má taktiež výrobca pian a klávesových nástrojov Bösendorfer, alebo výrobca športových potrieb Fischer. Hlavne v strednej a východnej Európe sa uplatnili rakúske maloobchodné reťazce Billa alebo Julius Meinl. Milovníci železničného modelárstva poznajú dobre značky Roco a Kleinbahn.
Vo finančnom podnikaní a poisťovníctve sa presadili Raiffeisen, Erste alebo Vienna Insurance Group. Celosvetovo známe sú taktiež sušienky Manner spoločnosti Josef Manner &amp; Comp AG.
Rakúsko vytvorilo po druhej svetovej vojne svoju verziu sociálneho štátu.
Prispela k tomu aj tradične významná rola odborov v rakúskej spoločnosti.
Do 80. rokov bola značná časť podnikov v štátnych rukách, ale v tejto dekáde prišla vlna privatizácií.
Rakúska ekonomika bola v 50. – 80. rokoch silne závislá od nemeckej, k čomu prispievalo aj „obkľúčenie“ krajinami východného bloku (Česko-Slovensko, Maďarsko, Juhoslávia). Pád východného bloku a vstup Rakúska do Európskej únie v roku 1995 ekonomickú závislosť na Nemecku znížili.
Veľkú rolu v rakúskom hospodárstve hrá cestovný ruch, ktorý sa podieľa na HDP až deviatimi percentami. V roku 2008 bolo Rakúsko napríklad celosvetovo na deviatom mieste vo výške príjmov z turizmu.
Návštevníkom ponúka nielen mnoho historických pamiatok, ale vsádza tiež aj na agroturistiku a Alpy sú zázemím mnohých horských a lyžiarskych stredísk.
Rakúsko je svetovou špičkou v ekologickom poľnohospodárstve, má najväčší podiel takto spravovaných plôch na svete.
Energetika.
Asi 60 % výroby energie zaisťujú vodné elektrárne, 32 % tepelné elektrárne a zvyšok iných obnoviteľné zdroje. Časť elektriny musí Rakúsko dovážať, hlavne z Nemecka a Česka. V roku 1972 Rakúsko začalo stavať svoju prvú jadrovú elektráreň v Zwentendorfe. Jej spusteniu však zabránilo referendum z roku 1978, v ktorom sa proti sprevádzkovaniu elektrárne postavilo 50,5 percenta hlasujúcich. Prakticky hotová elektráreň tak nikdy nebola uvedená do prevádzky. Tým padol aj vládny plán z roku 1976 na stavbu ďalších troch jadrových elektrárni, dokonca bol prijatý zákon zakazujúci ďalšiu výstavbu akýchkoľvek jadrových zariadení.
Doprava.
Automobilová sieť v zásade prebieha vo východo-západných líniách pozdĺž Dunaja a v severojužnej línii pozdĺž pohoria Álp. Skladá sa z vedľajších ciest, diaľnic a ciest s vyššou povolenou rýchlosťou. K slávnym dopravným stavbám patrí Most Európy (Europabrücke) na diaľnici A13. S výškou 190 metrov bol v dobe svojho dokončenia v roku 1963 po dobu desiatich rokov najvyšším mostom v Európe a jeho najvyšší pilier, s výškou 146,5 metrov, bol najvyšším mostným pilierom na svete. Je taktiež druhým najdlhším mostom v Rakúsku. Najdlhším je viedenský Reichsbrücke. Ešte dlhší (408 metrov) je Highline 179, lanový most v Reutte, ktorý spája dve hradné zrúcaniny, hrad "Ehrenberg" a pevnosť "Claudia", a ktorý bol otvorený v roku 2014. Ten je ale len pre peších.
Železničnú dopravu prevádzkujú z veľkej väčšiny štátne železnice (Österreichische Bundesbahnen), iba časťou disponujú súkromné spoločnosti. Najfrekventovanejšia trať vedie z Viedne v smere na Linz, Salzburg a Mníchov/Innsbruck a od konca 20. storočia je upravovaná pre vysokorýchlostnú prevádzku. Centrálnym viedenským uzlom je nádražie Wien Hauptbahnhof, ktoré bolo na novo otvorené v roku 2014, a ktoré disponuje unikátnym architektonickým riešením.
Nádražie bolo postavené v neosídlenej oblasti, a vyrástla okolo neho úplne nová štvrť; celková investícia do projektu bola 4 miliardy eur.
Vo Viedni je v prevádzke rozsiahla sieť S-Bahn.
Tá funguje aj v Grazi, Salzburgu a Innsbrucku. Bežný rozchod koľaje železničnej siete je . Vo Viedni funguje aj metro (U-bahn). Raritou je systém metra v malej tyrolskej dedine Serfaus.
Rozvinutá je aj letecká doprava. Národný letecký dopravca Austrian Airlines, dcérska spoločnosť nemeckej korporácie Lufthansa Group, lieta do 55 štátov sveta. Najvyťaženejším letiskom v Rakúsku je Letisko Viedeň, otvorené v roku 1954. Nachádza sa vo Schwechate od centra Viedne. V roku 2018 odbavilo 27 miliónov cestujúcich. Okrem Austrian Airlines je hlavnou základnou aerolinek EasyJet Europe, Eurowings a Laudamotion. Do päťky najväčších letísk patrí aj Letisko Salzburk, Letisko Graz, Letisko Innsbruck a Letisko Linz.
Lodná doprava je možná iba po Dunaji, častiach jeho vedľajších prítokov a v jazerách. Všetky rakúske prístavy sú súčasťou prieplavu Rýn–Mohan–Dunaj, ktorý spája Severné more s Čiernym morom. Jeho posledný úsek bol uvedený do prevádzky v roku 1992.
Kultúra.
V každom architektonickom slohu vznikali významné stavebné diela, z ktorých je mnoho na dnešnom zozname svetového dedičstva UNESCO (historické centrá Viedne, Salzburgu a Grazu, palác Schönbrunn, zámok Eggenberg, Semmerinská železnica, prehistorické nákolné stavby okolo Álp). V 18. a 19. storočí bola Viedeň smer udávajúce centrum európskeho kultúrneho a predovšetkým hudobného života, čo nebolo iba vďaka mnohým významným hudobníkom a hudobným skladateľom, ktorí boli s touto krajinou spätí, ale aj vďaka mnohým operným aj bežným divadlám a orchestrom, mnohostranne zameraným hudobným tradíciám, ako napríklad Novoročný koncert Viedenských filharmonikov a mnohých festivalov (Salzburský festival, Bregenzské slávnosti, Slávnosti v Reichenau). Vďaka tomu má Rakúsko vybudovanú dlhú divadelnú tradíciu a živú kabaretnú scénu. Preslávená je viedenska plesová sezóna, ktorá každoročne vrcholí plesom vo viedenskej Opere. V oblasti kulinárskeho umenia sú Rakúšania známy svojou kaviarenskou kultúrou. Taktiež vinárne ("heurigen") a rozličné okrajové pokrmy nezaprú svoju dlhú tradíciu. V roku 2003 bol Graz európskym hlavným mestom kultúry. Na rozširovanie rakúskej kultúry v zahraničí slúži Rakúske kultúrne fórum.
Hudba.
Až do dnešných dní si klasická hudba v kultúrnom dianí Rakúska udržala svoje výsadné miesto. Rakúsko sa môže obzerať späť do histórie na hudobných velikánov svetového významu. Wolfgang Amadeus Mozart je možno najslávnejším skladateľom všetkých čias. K najznámejším skladateľom svojej doby patrili aj Joseph Haydn, Franz Schubert a Anton Bruckner. Významnú kapitolu do dejín rakúskej hudby napísali aj Michael Haydn, Karl Ditters von Dittersdorf, Max Steiner, Alexander von Zemlinsky, Franz Xaver Süssmayr, Johann Joseph Fux či Johann Georg Albrechtsberger. Franz Xaver Gruber sa preslávil piesňou "Tichá noc, svätá noc", ktorá zľudovela a stala sa vianočnou koledou. Johann Strauss starší spopularizoval valčík, Johann Strauss mladší sa stal „kráľom valčíku“. O niečo menej slávnym sa stal jeho brat Josef Strauss. Na rozhraní klasickej a modernistickej vážnej hudby stál Gustav Mahler. Čistý modernizmus potom reprezentovali Arnold Schönberg, Alban Berg a Anton von Webern.
Túto tradíciu klasickej hudby nasledovalo taktiež mnoho známych dirigentov ako Erich Kleiber, jeho syn Carlos Kleiber, Herbert von Karajan, Karl Böhm, Nikolaus Harnoncourt, Felix Weingartner, Clemens Krauss alebo Franz Welser-Möst. Z interpretov sa presadili klaviristi Carl Czerny, Johann Nepomuk Hummel, Sigismund Thalberg, Paul Wittgenstein a Artur Schnabel či huslista Fritz Kreisler. Významnou predstaviteľkou romantického baletu 19. storočia bola Fanny Elsslerová, expresionistického tance 20. storočia potom Hilde Holgerová.
Novoročný koncert Viedenských filharmonikov je svetovo známy a koná sa každoročne prvé januárové dopoludnie vo viedenskom koncertnom dome Wiener Musikverein. Koncert je prenášaný televíziou a zasahuje skoro miliardu ľudí po celom svete. Hrané sú predovšetkým známe valčíky, polky a pochody, pričom je vždy silne zastúpené dielo rodu Straußov.
V operete sú dobre známe mená Franz von Suppé, Robert Stolz, Carl Zeller alebo Oscar Straus. V jazze je to Ernst Křenek (jazzová opera "Jonny spielt auf") albo Joe Zawinul, priekopník syntezátoru v tomto druhu hudby. V populárnej hudbe sa presadili hlavne Udo Jürgens, Falco (vlastným menom Hans Hölzl), alebo skupina Opus, so svojim medzinárodným hitom "Life is life". V rocku je to blackmetalová skupina Summoning. Ako muzikálová speváčka sa preslávila na Broadwayi Lotte Lenya, ako autor filmovej hudby Erich Wolfgang Korngold. Známou melódiou je aj na citeri hraná titulná pieseň k britskému filmu "Tretí muž" od Antona Karasa. Predstaviteľmi elektronickej hudby sú Parov Stelar alebo DJ Ötzi. Nezanedbateľný význam v Rakúsku má aj ľudová hudba a jej kombinácie s populárnou hudbou. Populárnym spevákom týchto tzv. šlágrov bol Freddy Quinn, lyžiar Hansi Hinterseer alebo Hubert von Goisern. K najpopulárnejším spevákom pop-music súčasnosti v Rakúsku patrí Nadine Beiler alebo Christina Stürmer. Víťazstvom na Eurovision Song Contest sa preslávila Conchita Wurst.
Film.
Na filmovom plátne sa preslávili herci Curd Jürgens, držitelé Oscara Maximilian Schell (film "Norimberský proces") a Joseph Schildkraut ("The Life of Emile Zola"), držiteľ dvoch Oscarov Christoph Waltz (za výkony vo filmoch "Nehanební bastardi" a "Nespútaný Django"), držiteľ Zlatého glóbusu Klaus Maria Brandauer, Romy Schneiderová, ktorá sa preslávila v trilógii "Sissi", Senta Bergerová, Oskar Werner, Helmut Berger, Maria Schellová, Otto Wilhelm Fischer, alebo Martin Weinek, známy z televízneho seriálu "Komisár Rex", ktorý je jedným z medzinárodne najúspešnejších rakúskych televíznych produktov. Ešte v nemej ére sa presadil Erich von Stroheim. Rakúskeho pôvodu je Arnold Schwarzenegger, hviezda hollywoodskych akčných snímkov. Už Hedy Lamarrová bola hollywoodskou hviezdou.
Mnohí rakúski predvojnoví režiséri odišli do Spojených štátov, kde sa stali piliermi filmového priemyslu: Billy Wilder, Fritz Lang, Fred Zinnemann či Otto Preminger. V Európe prežili svoj tvorcovský vrchol ich kolegovia Josef von Sternberg alebo Georg Wilhelm Pabst. Režisérskymi hviezdami súčasnej rakúskej kinematografie sú víťaz dvoch Zlatých paliem z Cannes Michael Haneke, Ulrich Seidl alebo Stefan Ruzowitzky, ktorý získal v roku 2007 Oscara za najlepší cudzojazyčný film ("Diablova dielňa"), ako prvý Rakúšan.
Slávnym divadelným režisérom bol Max Reinhardt.
Literatúra.
K najznámejším rakúskym prozaikům patrí Stefan Zweig ("Šachová novela"), Robert Musil ("Muž bez vlastností"), Joseph Roth ("Pochod Radeckého", "Kapucínska krypta"), Gustav Meyrink ("Golem", "Zelená tvár") či Hermann Broch ("Námesačníci"). Adalbert Stifter venoval mnoho záujmu šumavskej prírode. Peter Altenberg mapoval životný pocit Viedenčanov pred koncom rakúsko-uhorskej monarchie. Marie von Ebner-Eschenbachová bola predstaviteľkou realizmu 19. storočia.
Králi rakúskej poézie sú romantik Nikolaus Lenau a Georg Trakl, predstaviteľ expresionizmu. Najslávnejšími rakúskymi dramatikmi sú Arthur Schnitzler, Hugo von Hofmannsthal, Johann Nestroy, Franz Grillparzer a Ödön von Horváth. Za rakúskych spisovateľov sa dajú označiť aj pražský po nemecky píšuci autory ako boli Franz Kafka, Rainer Maria Rilke, Franz Werfel či Max Brod.
Po druhej svetovej vojne sa presadili Elfriede Jelineková, ocenená Nobelovou cenou za literatúru v roku 2004, Thomas Bernhard, Ernst Jandl, Erich Fried, Ilse Aichingerová či Ingeborg Bachmannová. V súčasnosti sú oceňovaní Peter Handke (Nobelova cena 2019), Klaus Ebner, Friederike Mayröckerová či Daniel Kehlmann.
V oblasti detskej literatúry vynikli Felix Salten a Christine Nöstlingerová. Ako humorista a satirik sa preslávil Karl Kraus, hlavne v časopise "Die Fackel", ktorý založil v roku 1899. V sektore erotickej literatúry je neprehliadnuteľným Leopold von Sacher-Masoch, za populárnu literatúru býva označované dielo Johannesa Maria Simmela alebo Heinricha Harrera, autora dobrodružných kníh "Sedem rokov v Tibetu" a "Návrat do Tibetu."
Výtvarné umenie.
Vrcholným predstaviteľom gotického maliarstva v Rakúsku bol Michael Pacher. V prvej polovici 19. storočia rakúsku kultúru významne zasiahol smer nazvaný biedermeier, v maliarstve ho reprezentovali obzvlášť Moritz von Schwind a Ferdinand Georg Waldmüller. V neskorších fázach 19. storočia prevládal akademizmus, ktorý mal naplnenie hlavne v diele Hansa Makarta. Zrejme najslávnejšie obdobie rakúskeho maliarstva zažila Viedeň okolo roku 1900, keď bola centrom secesie. Vtedy tu pôsobili maliari Gustav Klimt, Oskar Kokoschka a Egon Schiele. V designe secesie rozvíjal Koloman Moser. Na začiatku 20. storočia prišla, ako aj inde v Európe, vlna modernizmu. V rakúskom maliarstve ho predstavujú napríklad Alfred Kubin (expresionizmus) či Raoul Hausmann (expresionizmus a dadaizmus). V paťdesiatych rokoch 20. storočia sa objavila výrazna Viedeňská škola fantastického realizmu, označovaná za neskoršie surrealistické hnutie. Reprezentoval ho napr. Ernst Fuchs. V tomto okruhu tvoril aj Friedensreich Hundertwasser. Ďalším výrazným fenoménom je Viedeňský akcionizmus ("Wiener Aktionismus") 60. rokov (Günter Brus, Otto Muehl, Hermann Nitsch), pohybujúci sa na pomedzí maliarstva a divadla. V súčasnosti sa presadzuje vizuálny umelec Gottfried Helnwein, alebo umelecký fotograf Willy Puchner.
Medzi významných rakúskych sochárov patrí oi. Niclas Gerhaert van Leyden, Franz Xaver Messerschmidt, Fritz Wotruba alebo Alfred Hrdlicka.
Najvýznamnejšie výstavné priestory sú koncentrované vo Viedni, patrí k nim Albertina, Belvedere, Leopold Museum, Mumok, Kunsthalle Wien alebo Umeleckohistorické múzeum. Mnoho z nich je sústredených vo štvrti MuseumsQuartier. Mimo hlavné mesto je to potom napríklad Joanneum v Grazi.
Významnými architektami barokovej éry boli Johann Bernhard Fischer a Johann Lukas von Hildebrandt. Viedeňskú architektonickú secesiu reprezentovali Otto Wagner a Josef Hoffmann. Modernizmu bol verný Adolf Loos či Richard Joseph Neutra. Predstaviteľom postmodernej architektúry je Hans Hollein, prvý a zatiaľ jediný rakúsky držiteľ Pritzkerovej ceny.
Pamiatky.
Rakúsko má mnoho historických pamiatok. Vo Viedni patrí k najnavštevovanejším palác Schönbrunn, ktorý bol od druhej polovice 18. storočia do roku 1918 letnou rezidenciou rakúskych cisárov, preslávenou svojimi záhradami. Hofburg bol ich hlavným sídlom, v jeho južnom krídle je dnes galéria Albertina s najväčšou zbierkou grafík na svete, vrátane mnohých diel Albrechta Dürera, v ďalšej časti sídli Rakúska národná knižnica (zahŕňa aj slávnu Peutingerovu mapu), v inej rakúsky prezident alebo slávna Španielská jazdecká škola. Ďalšou viedeňskou pamätihodnosťou je zámoček Belvedere z architektonickej dielne Johanna Lukasa von Hildebrandta, kde je dnes galéria, v ktorej možno zbadať oi. aj najslávnejšie obrazy Gustava Klimta a Egona Schieleho (ďalšie sú k videniu v Leopold Museum). Veľkým symbolom Viedně je aj gotická Katedrála svätého Štefana. A taktiež barokové skvosty Kostol svätého Karola Boromejského (rovnako ako Schönbrunn je dielo Johanna Bernharda Fischera) a Peterskirche, na jeho fasáde sa podieľal Kilián Ignác Dientzenhofer, ktorého rukopis je dobre známy aj z pražských barokových stavieb.
Veľký význam pre identitu Rakúšanov má Cisárska hrobka na námestí Neuer Markt, nazývaná aj kapucínska krypta, kde je pochovaná väčšina rakúskych panovníkov. Klenotom viedenskej secesie je Kirche am Steinhof, kostol v areáli viedenskej psychiatrickej nemocnice Steinhof, z diene Otta Wagnera, alebo Pavilon Secesie, ktorý navrhol opavský rodák Joseph Maria Olbrich. Keď boli v 19. storočí zrútené mestské hradby, vznikla na ich mieste trieda Ringstraße, kde bolo postavených dvanásť reprezentatívnych palácov v rôznych variantách historizmu, vrátane parlamentu, štátnej opery, prírodovedného múzea, umeleckohistorického múzea či neogotickej Viedenská radnica. Slávnym zábavným parkom je Práter, ktorý otvoril cisár Jozef II. už v roku 1766.
Okrem Viedne láka turistov hlavne Salzburg, nielen ako rodisko Mozarta, ale aj vďaka pamiatkam ako sú miestne barokové stavby Katedrála svätého Ruperta a Virgila, pevnosť Hohensalzburg či zámok Mirabell. Neďaleko sa nachádza aj stredoveký hrad Hohenwerfen. V Grazi patrí k najnavštevovanejším zámok zámok Eggenberg a vrch Schloßberg so slávnou hodinovou vežou. V Innsbrucku renesančný zámok Ambras, ktorý nechal postaviť Ferdinand II. Tirolský. Okrem týchto hlavných turistických centier patria k najväčším pamätihodnostiam kláštor Admont s najväčšou kláštornou knižnicou na svete, kláštor Melk, kde je pochovaných niekoľko príslušníkov kniežacieho rodu Babenbergovcov, Mariazellská bazilika (najvýznamnejšie pútnické miesto v Rakúsku), hrad Liechtenstein známy vďaka divadelnému festivalu, ktorý sa na ňom každoročne koná, hrad Hochosterwitz neďaleko Klagenfurtu, najstarší cisterciánsky kláštor na svete Heiligenkreuz a taktiež koncentračný tábor Mauthausen-Gusen.
K diskutovaným modernistickým a postmodernistickým experimentom patrí Kunsthaus v Grazi, viedenský Haas-Haus z dielne Hanse Holleina alebo surrealistické provokácie Friedensreicha Hundertwassera (klavne Hundertwasserhaus vo Viedni). K najvýznamnejším technickým pamiatkam patrí horská dráha Semmering, považovaná za prvú skutočnú horskú železnicu na svete. Dostala sa aj na zoznam svetového dedičstva UNESCO, rovnako ako Prehistorické nákolné stavby okolo Álp či celé historické centrá Viedne, Salzburgu a Grazu.
Veda.
Rakúsko bolo, predovšetkým na začiatku 20. storočia, jedným z vedúcich vedeckých centier sveta a prinieslo mu geniálnych mysliteľov a výskumníkov ako zakladateľov kvantovej fyziky Wolfganga Pauliho a Erwina Schrödingera, otca zoopsychológie Konrada Lorenza, vynálezcu Viktora Kaplana, priekopníka termodynamiky Ludwiga Boltzmanna, objaviteľa štruktúry benzolu Johanna Josefa Loschmidta, objaviteľa krvných skupín Karla Landsteinera, alebo „záchranca matiek“ doktora Ignaza Semmelweisa. K významným vedcom patril taktiež objaviteľ Dopplerovho javu Christian Doppler, bádateľka v oblasti rádioaktivity Lise Meitnerová, jej synovec Otto Frisch, zakladateľ etológie Karl von Frisch, molekulárny biológ Max Perutz, fyzik Martin Karplus, neuropsychiater Eric Kandel, teoretický fyzik Walter Kohn, biochemik Richard Kuhn, farmakológ Otto Loewi, fyziológ Robert Bárány, chemik Richard Adolf Zsigmondy, objaviteľ kozmického žiarenia Victor Franz Hess, lekár Julius Wagner-Jauregg, tvorca stupnice tvrdosti nerastov Friedrich Mohs, autor tézy o prakontinente Gondwana geológ Eduard Suess, zakladateľ paleobiológie Othenio Abel, autor teórie fázového prechodu fyzik Paul Ehrenfest, zakladateľ sexuológie Richard von Krafft-Ebing, pediater Hans Asperger, matematik Emil Artin, biológ Giovanni Antonio Scopoli, významný lekár Theodor Billroth, fyzik Richard von Mises, astronóm Georg Joachim Rhaeticus, stredoveký astronóm Georg von Peuerbach, priekopník výskumu stresu Hans Selye, botanik Nikolaus Joseph von Jacquin, teoretický fyzik Victor Frederick Weisskopf alebo objaviteľ a zakladateľ firmy Osram Carl Auer von Welsbach. Viedenský rodák Robert Adler bol objaviteľom diaľkového televízneho ovládača. Hermann Bondi je autorom teórie ustáleného stavu vesmíru, najznámejšej alternatívy k teórii veľkého tresku.
+Také v humanitních a sociálních vědách se Rakousko ve své hvězdné hodině na přelomu 19. a 20. století stalo epicentrem Evropy. Lingvista a filozof Ludwig Wittgenstein způsobil myšlenkovou revoluci v přístupu k jazyku a ke světu skrze jazyk. Sigmund Freud založil první psychoterapii – psychoanalýzu – a změnil způsob, jakým na sebe moderní člověk nazírá. Do učebnic psychologie vzápětí vstoupili i Alfred Adler, Wilhelm Reich, Melanie Kleinová, Anna Freudová, Otto Rank, o něco později Viktor Frankl. Oborem, kterému se v Rakousku obzvláště dařilo, byla rovněž ekonomie. Celá jedna škola je dnes v ekonomii nazývána „rakouská“ (Carl Menger, Friedrich August von Hayek, Ludwig von Mises, Friedrich von Wieser). Ovšem celosvětovou proslulost získali i autoři mimo tuto tradici: Ekonom Karl Polanyi, autor slavného díla "Velká transformace" a zakladatel antropologické ekonomie či zakladatel moderního managementu Peter Drucker. Nejvýznamnějším rakouským sociologem byl Alfred Schütz, jazykovědcem Karl Bühler. Paul Felix Lazarsfeld založil kvantitativní výzkum médií. Prosadili se i muzikolog Ludwig von Köchel či religionista Volker Zotz. Ve filozofii se hovoří o tzv. Vídeňském kroužku. Přináležel k němu, do jisté míry, i Karl Popper. Z filozofů byl členem kupříkladu Otto Neurath. K existencialismu je řazeno dílo Martina Bubera. Významným představitelem postmoderní filozofie byl Paul Karl Feyerabend. Marxismus rozvíjeli Otto Bauer či Rudolf Hilferding. Velkou roli ve vývoji středoevropské filozofie, především jako pedagog, sehrál Franz Brentano. Kritikou techniky a západní civilizace proslul Ivan Illich. Představitelem hnutí new age se stal Fritjof Capra. Filozofem Nové levice byl André Gorz. Světovým bestsellerem "Příběh umění" proslul kunsthistorik Ernst Gombrich.
Podle "QS World University Ranking 2019" je nejkvalitnější rakouskou vysokou školou Vídeňská univerzita, celosvětově se umísťující na 154. místě. Technická univerzita Vídeň je na 192. místě. Vídeňská univerzita byla založena roku 1365, a je tak nejstarší univerzitou v německy mluvících zemích. Založil ji Rudolf IV. Habsburský podle vzoru pařížské Sorbonny. Hlavní sídlo se nachází na proslulé Ringstrasse. Působily a studovaly zde slavné osobnosti různorodého zaměření: Karl Landsteiner, Erwin Schrödinger, Theodor Adorno, Sigmund Freud, Rudolf Carnap, Friedrich Hayek, Konrad Lorenz, Elias Canetti, Elfriede Jelineková, Edmund Husserl, Gustav Mahler, Gregor Mendel, Karl Popper, Stefan Zweig, Pius III., z Čechů pak například Tomáš Garrigue Masaryk.
Média.
Väčšinu novinového trhu ovládajú bulvárne tituly na čele s "Kronen Zeitung", medzi serióznejšie denníky patrí stredoľavicový "Der Standard", stredopravicový "Die Presse," stredový "Kurier" a katolícky "Salzburger Nachrichten". Zvláštnu rolu zohráva štátny denník "Wiener Zeitung," jeden z najstarších stále vychádzajúcich denníkov na svete, založený v roku 1703 (pod názvom "Wiennerisches Diarium"). Vlastní ho rakúska vláda a slúži k zverejňovaniu jej oficiálnych stanovísk. Súkromné média už niekoľkokrát napadli jeho existenciu pre narušovanie tržného prostredia, ale rakúsky najvyšší súd to odmietol a tradícia tak pokračuje. K najväčším týždenníkom patrí "News", "Profil", "Format" a "Falter". V krajine pôsobí verejnoprávny rozhlas a televízia Österreichischer Rundfunk (ORF) s niekoľkými stanicami. Najväčšou súkromnou televíziou je ATV, prvá rakúska komerčná terestricky šírená televízna stanica, ktorá vznikla v roku 1997. Najväčšou tlačovou agenturou je APA ("Austria Presse Agentur"). Značnú roli v Rakúsku hrajú aj nemecké média, vzhľadom k spoločnému jazyku oboch krajín. Napríklad najsledovanejšími televíznymi kanálmi po dvoch verejnoprávnych (ORF2 a ORF1) sú tri nemecké stanice: RTL, ZDF a ProSieben.
Kuchyňa.
Rakúska kuchyňa býva často redukovaná iba na viedenskú kuchyňu, hoci obsahuje aj tradičné kuchárske umenie bývalého Rakúska-Uhorska. Popri samotných krajských špecialít je táto kuchyňa ovplyvnená predovšetkým svojimi susedmi, teda Čechmi a Maďarmi. Ako príkladom môže slúžiť guláš, ktorý je pôvodom z Maďarska. Celosvetovú slávu dosiahol viedenský rezeň ("Wiener Schnitzel") z teľacieho mäsa. Podľa legendy stal pri zrode tejto špeciality vojvodca Josef Václav Radecký z Radče, ktorý v dopise cisárovi Františkovi Jozefovi I. doporučil pochúťku "cotoletta alla milanese", s ktorou sa zoznámil počas talianskeho ťaženia. Malo ísť o kotletu obaľovanou zmesou strúhanky a parmezánu. Cisársky kuchár však nezohnal parmezán a nahradil ho múkou a vajcom. Tým vynašiel „trojobal“ aj viedenský rezeň. 
Zvláštnu slávu si vydobyli niektoré sladkosti. Predovšetkým Sacherova torta ("Sacher-Torte") s marhuľovou marmeládou a čokoládovou polevou, objavená v roku 1832 pre knieža Metternicha. Zo Salzburgu pochádzajú marcipánové pralinky nazvané Mozartove gule ("Mozartkugel"). Milovanými ľudovými sladkými pochúťkami sú „štrúdľa“ teda jablkový závin ("Wiener Apfelstrudel") a cisársky trhanec ("Kaiserschmarren"). Aj mnoho iných typických rakúskych jedál je Slovákom veľmi dobre známych a vnímajú ich ako vlastné (nudle s makom, ovocné knedlíky, bábovka).
Rakúsko má taktiež unikátnu kávovú kultúru. Viedenská kaviarenská kultúra a viedenské kaviarne sú od roku 2011 zapísané na zoznam svetového kultúrneho dedičstva UNESCO. Prvý kaviarenský dom bol vo Viedni založený v 17. storočí. Najtypickejším druhom viedenskej kávy je viedenská melange, blízka capuccinu (v slovenských reštauráciách sa ako „viedenská káva“ v minulosti často podávala turecká káva so šľahačkou, s viedenskou kávou súvisí len veľmi málo; táto tradícia prežíva dodnes, obvykle sa za „viedenskú kávu“ označuje akákoľvok káva so šľahačkou).
K najslávnejším viedenským kaviarňam patrí Café Central (kam chodil Stefan Zweig či Sigmund Freud), Café Hawelka, Café Sacher (súčasť hotela Sacher) či Café Schwarzenberg. V Rakúsku je taktiež veľmi populárna limonáda Almdudler vyrábaná z alpských bylín.
Šport.
K najslávnejším rakúskym športovcom patril pilot formula 1 a trojnásobný majster sveta Niki Lauda. Majstrom sveta bol aj Jochen Rindt. Rakúska stajňa Red Bull Racing vyhrala seriál F1 šesťkrát. V Rakúsku sa jazdí závod Formule 1 Grand Prix Rakúska, na okruhu Red Bull Ring v blízkosti Spielbergu v Štajersku. Majstrom sveta v pretekoch cestných motocyklov sa stal Rupert Hollaus.
Rakušania sa tradične presadzujú v zjazdovom lyžovaní, v ktorom kraľujú v historickej tabuľke olympijských medailistov. Tri zlaté olympijské medaile má zjazdár Toni Sailer, dve Hermann Maier, Petra Kronbergerová, Benjamin Raich, Michaela Dorfmeisterová a Marcel Hirscher. Annemarie Moserová-Pröllová šesťkrát vyhrala Svetový pohár a má päť titulov majsterky sveta. Zo severskej kombinácie má tri olympijské zlaté Felix Gottwald, zo skokanského mostíka Thomas Morgenstern. Olympijské zlato na mostíkoch vybojovali aj Ernst Vettori, Andreas Widhölzl či Gregor Schlierenzauer. Rakúsko usporiadalo dvakrát zimné olympijské hry, v roku 1964 a 1976, v oboch prípadoch v Innsbrucku. Na letných hrách sa Rakúšanom najviac darí v kanoistike. Dve zlaté má džudista Peter Seisenbacher. Jediné atletické zlato Rakúsku zaistila v roku 1948 oštepárka Herma Baumová.
Rakúsky futbalový reprezentačný tím zažil svoju najlepšiu éru v 50. rokoch 20. storočia, keď Rakúšania získali bronz na majstrovstvách sveta v roku 1954. Oporou tohto tímu bol Gerhard Hanappi. Rapid Viedeň hral dvakrát finále o Pohár víťazov pohárov, Austria Viedeň raz, FC Red Bull Salzburg raz postúpil do finále Európskej ligy. K najslávnejším rakúskym futbalistom patrí Hans Krankl, víťaz Pohára víťazov s Barcelonou, či Andreas Herzog, ktorý vyhral Európsku ligu s Bayernom Mníchov. Úspešným trénerom bol Ernst Happel, ktorý priviedol Holanďanov k striebru na svetovom šampionáte a Feyenoord Rotterdam a Hamburger SV k triumfu v Lige majstrov.
Najúspešnejším rakúskym tenistom je Thomas Muster, ktorý v roku 1995 vyhral Roland Garros a o rok neskôr sa stal svetovou jednotkou. Dominic Thiem vyhral US Open v roku 2020. Najúspešnejším rakúskym hokejistom bol Thomas Vanek, ktorý sa presadil v severoamerickej NHL a ako prvý rakúsky hokejista histórie bol v Rakúsku vyhlásený športovcom roku. Jasna Kolar-Merdanová a Ausra Fridrikasová boli v rokoch 1990 a 1999 vyhlásené najlepšími hádzanárkami sveta. Svojimi extrémnymi kúskami, napríklad skokom zo stratosféry sa preslávil Felix Baumgartner.

</doc>
<doc id="2750" url="https://sk.wikipedia.org/wiki?curid=2750" title="Litva">
Litva

Litva (po litovsky: "Lietuva"), dlhý tvar Litovská republika (po litovsky: "Lietuvos Respublika") je štát v severovýchodnej Európe. Je najjužnejšou a najväčšou z troch pobaltských krajín. Hraničí s Lotyšskom (dĺžka hraníc ) na severe, s Bieloruskom () na juhovýchode, s Poľskom () a ruskou Kaliningradskou oblasťou () na juhozápade. Litovské pobrežie meria 
Územie.
Litovská republika sa skladá zo štyroch historických regiónov:
Povrch a podnebie.
Zväčša plochý a rovinatý terén Litvy vytvarovali ľadovce. Vďaka ľadovcovým morénam vznikli aj jediné významnejšie vyvýšeniny na západe a východe krajiny, ktoré ohraničujú prímorskú nížinu, no nepresahujú výšku . Litovská nížina, ktorá sa tiahne stredom republiky, nepresahuje dokonca nadmorskú výšku 90 metrov. Najvyšší bod Litvy predstavuje pahorok Aukštojas () asi na juhovýchodne od Vilniusu. (Donedávna sa za najvyšší bod Litvy označoval pahorok Juozapinė, novšie merania však ukázali, že je o približne dve desatiny metra nižší ako neďaleký Aukštojas.) Meno, ktoré má vŕšok od roku 2005, pochádza zo starej litovskej mytológie – Aukštėjas bol významným božstvom a považoval sa za tvorcu sveta.
Litva sa nachádza v prechodnom pásme medzi morským a kontinentálnym podnebím. Priemerné mesačné teploty v januári dosahujú výšku len −5 °C a júlové +17 °C. Za rok v krajine napadne od 540 –  zrážok. Jari a jesene bývajú hmlisté.
Zmiešané lesy pokrývajú asi 30 % územia krajiny.
Vodstvo.
Krajina má piesočného morského pobrežia, značnú časť z toho predstavuje Kuršský záliv, oddelený od mora úzkym piesočnatým polostrovom, označovaným ako Kuršská kosa. Polostrov je na zozname svetového prírodného dedičstva UNESCO. Kuršský záliv v zime na dva až tri mesiace zamŕza, v lete v ňom teplota vody dosahuje aj 25 °C.
Najvýznamnejšou litovskou riekou je Nemunas, ktorý sem priteká z Bieloruska a ústi do Kuršského zálivu. Na predstavuje hranicu Litvy s Ruskom a s Bieloruskom. Povodie Nemunasu zaberá až 70 % územia Litvy. V ľudovej tradícii sa ospevuje ako "„otec litovských riek“". Za "„matku litovských riek“" sa zvykne označovať druhá najväčšia rieka Litvy – Neris, najvýznamnejší prítok Nemunasu na území krajiny. Neris pramení v Bielorusku preteká cez Vilnius a vlieva sa do Nemunasu pri Kaunase.
V Litve sa nachádza vyše 3000 jazier, ktoré sú – podobne ako inde v Pobaltí – ľadovcového pôvodu. Pozornosť si zaslúži najmä jazero Vištytis pri rovnomennom mestečku, ležiacom na jeho brehu (po litovsky: "Viśtyčio ežeras"; po rusky: "Виштынецкое озеро"). Vzhľadom na veľkú rozmanitosť flóry a fauny ho niekedy označujú ako "„európsky Bajkal"“. Malebná zvlnená a zalesnená krajina v okolí bola vyhlásená za prírodnú rezerváciu. Ako skutočný vodný labyrint sa tradične predstavuje jazerná oblasť v okolí mesta Ignalina, kde je aj najväčšie jazero Litvy –  Drūkšiai (časť dnes patrí Bielorusku). Na jeho brehu funguje od osemdesiatych rokov atómová elektráreň. Napriek tomu, že nemá pôvodne plánovanú kapacitu (po černobyľskej havárii roku 1986 zastavili výstavbu ďalších blokov), niektorí ochranári tvrdia, že jazero je pre potreby elektrárne primalé a voda, ktorá sa doň vracia z chladiacej sústavy, spôsobuje jeho otepľovanie, čo má negatívne dôsledky na ekosystém.
Litva má aj päť ostrovov, ktoré sa nachádzajú v Delte rieky Nemunas – Rusnės sala, Briedžių sala, Kiemo sala, Kubilių sala, Triušių sala.
Obyvateľstvo.
Litva má približne 2 974 000 obyvateľov (2019). Národnostné zloženie obyvateľstva Litvy tvorí vyše 83 % obyvateľstva litovskej národnosti. Najvýznamnejšie menšiny tvoria Poliaci (6,7 %) a Rusi (6,3 %). Poliaci žijú najmä v oblasti Vilniusu. Rusi sa najviac koncentrujú v mestách Vilnius a Klaipėda. V pohraničných oblastiach žije bieloruské obyvateľstvo (1,2 %).
Úradný jazyk je litovčina, ale ruská menšina požaduje aj ruštinu. 
Vzťahy s ruskou menšinou sú čiastočne komplikované. Menšina požaduje texty nielen v latinke, ktorú Litovci znova zaviedli ale aj v azbuke. Vznikla ako pozostatok okupácie ZSSR a presídľovania. Litovci považujú ruskú menšinu za príťaž a neakceptujú jej existenciu.
Demografický obraz Litvy výrazne poznačili turbulencie 20. storočia. Počas sovietskej okupácie v rokoch 1940 – 1941 bolo asi 5 000 ľudí popravených a 45 000 deportovaných na Sibír. Počas nemeckej okupácie 1941 – 1945 zahynulo okolo 370 000 ľudí. Po opätovnom pripojení Litvy k ZSSR roku 1945 emigrovalo asi 80 000 ľudí a okolo 205 000 ľudí deportovali na Sibír. Dramaticky postihol krutý osud Židov. Pred druhou svetovou vojnou sa cca 7,5 % obyvateľov hlásilo k židovskej národnosti (najmä mestské obyvateľstvo, remeselníci a obchodníci). Vilnius, kde Židia tvorili až 30 % populácie, niekedy nazývali aj "„severný Jeruzalem“". Takmer všetci litovskí Židia zahynuli za nacistickej okupácie alebo emigrovali po vojne do USA a Izraela, takže dnes ich je tu iba okolo 4 000.
Významným faktorom, ktorý ovplyvnil národnostnú štruktúru obyvateľstva, bolo po pripojení Litvy k ZSSR, masívne prisťahovalectvo Rusov.
Vierovyznanie.
Historicky najrozšírenejším vierovyznaním je katolicizmus, ku ktorému sa hlási 79 % obyvateľov, z nich väčšina k Rímskokatolíckej cirkvi, prítomná je aj malá skupina gréckokatolíkov. Litva je jediným štátom na území bývalého ZSSR, kde má katolícka cirkev dominantné postavenie. K pravosláviu (4,1 %) sa hlási najmä ruské obyvateľstvo, ďalších 0,8 % obyvateľstva tvoria staroverci ("staroobrjadci"). Protestantizmus (1,9 %) má z hľadiska počtu veriacich iba okrajový význam a početne nevýznamné komunity predstavujú aj judaisti, moslimovia a karaimovia (stará odnož judaizmu). Poslednú skupinu v krajine tvoria ateisti (15 %).
Politika.
Litva je republikou s parlamentnou demokraciou, ktorá sa realizuje v poloprezidentskom systéme. Prezident sa volí priamo. Jednokomorový parlament, Snem (Seimas), tvorí 141 poslancov.
Súčasným prezidentom je nezávislý centrista Gitanas Nausėda. Vládne od júla 2019, kedy nahradil Daliu Grybauskasovú, ktorá bola v úrade od roku 2009 a už nemohla kandidovať. Jej predchodca Valdas Adamkus bol v úrade od roku 2004. Jeho predchodcu, Rolandasa Paksasa, predčasne odvolali pre únik informácií. Adamkus, ktorý patrí k litovskej emigrácii, už v úrade prezidenta bol v rokoch 1998 – 2003.
Parlamentné voľby do Seimasu, litovského parlamentu, môžu byť dvojkolové, kedy v druhom kole sa rozhoduje o pridelení mandátov v jednomandátových volebných obvodoch v tom prípade, kedy v prvom kole ani jeden kandidát nezískal nadpolovičnú väčšinu hlasov. 71 mandátov je pridelených v jednomandátových a 70 vo viacmandátových obvodoch. 
Vývoj zloženia Seimasu od roku 2004.
Podľa výsledkov parlamentných volieb z roku 2004 bola najsilnejšou politickou stranou Strana práce (po litovsky: "Darbo partija"), ktorá získala vyše 28 % hlasov a obsadila 39 kresiel. Za ňou nasledovala koalícia dvoch sociálnodemokraticky orientovaných strán, na čele ktorých stáli Algirdas Brazauskas (po litovsky: "Lietuvos socialdemokratų partija (LSDP)", 20 kresiel) a Artūras Paulaskas (po litovsky: "Naujoji sąjunga socialliberalai (NSS)", 11 kresiel). Vládu tvorila koalícia LSDP (k tej patrí aj bývalý predseda vlády Gediminas Kirkilas).
Ďalej mala v parlamente významné zastúpenie Konzervatívna strana (25 kresiel) a dve liberálne strany, medzi nimi aj koalícia, ktorú viedol Rolandas Paksas a ktorá niesla emotívne podfarbený názov Za poriadok a spravodlivosť (po litovsky: ("Už) tvarką ir teisingumąs", 11 kresiel). Do vládnej koalície patrila únia Roľníckej strany a Novej demokratickej strany (po litovsky: "Valstiečių ir Naujosios demokratijos partijų sąjunga (VNDS)"), 10 kresiel. Dve kreslá obsadila strana poľskej menšiny (po litovsky: "Lietuvos lenkų rinkimų akcija").
Podľa výsledkov parlamentných volieb v krajine z 12. októbra 2008 sa na prvom mieste s náskokom 19 % umiestnila opozičná konzervatívna strana bývalého litovského premiéra Andriusa Kubiliusa Vlastenecký zväz. Výsledky hlasovania znamenali koniec vlády premiéra Gediminasa Kirkilasa, ktorého strana sa podľa predbežných výsledkov (18,5 %, 15 %, 13 % a 12 %) umiestnila na štvrtom mieste. Litovčania zároveň hlasovali o osude litovskej elektrárne Ignalina. Referendum však bolo pre nízku účasť voličov neplatné.
Posledné parlamentné voľby v krajine sa konali 9. a 23. októbra 2016. Zvíťazila v nich s 22 % hlasov opozičná Litovská únia roľníkov a zelených (LVŽS) so ziskom 54 zo 141 kresiel v parlamente. Druhou najsilnejšou stranou s tiež 22 % hlasov a 31 poslancami je stredopravá konzervatívna strana Vlastenecký zväz-Litovskí kresťanskí demokrati (TS-LKD). Vládnuca Litovská sociálnodemokra­tická strana (LSDP) doterajšieho premiéra Algirdasa Butkevičiusa skončila tretia so ziskom 17 mandátov. Sklamaním boli voľby aj pre ďalších koaličných partnerov sociálnych demokratov, strana Poriadok a spravodlivosť (PTT) a Strana práce (DP) získali iba osem, resp. dve kreslá. Ďalšie voľby sa uskutočnia v októbri 2020.

</doc>
<doc id="2751" url="https://sk.wikipedia.org/wiki?curid=2751" title="Lotyšsko">
Lotyšsko

Lotyšsko, lotyšsky:, dlhý tvar Lotyšská republika, je štát v severovýchodnej Európe, prostredná z troch pobaltských krajín. Na juhu hraničí s Litvou (dĺžka hraníc ), na juhovýchode s Bieloruskom (), na východe s Ruskom () a na severe s Estónskom (). Na západe krajinu obmýva na vyše Baltské more.
Územie.
Lotyšská republika sa delí na päť kultúrno-historických regiónov:
Povrch a podnebie.
Lotyšsko sa nachádza na najzápadnejšej časti Východoeurópskej nížiny. Väčšina krajiny je rovinatá, mierne zvlnený terén je iba vo východnej časti krajiny. Najvyšším bodom je vrch Gaiziņkalns vo Vidzemských pahorkoch s nadmorskou výškou 311,6 metrov. Asi 98 % krajiny leží v nadmorskej výške pod . Plytký "Rižský záliv" v Baltskom mori sa nachádza na severozápade krajiny.
Prevažná časť (40 %) lotyšského územia je pokrytá borovicovými a zmiešanými lesmi. Úrodné pôdy v krajine sa nachádzajú väčšinou na území Zemgalska.
Územie Lotyšska spadá do mierneho klimatického pásma s chladným letom (okolo 17 °C) a miernymi zimami (-5 °C). Klimatické pásmo je ovplyvnené blízkosťou Baltského mora a Atlantického oceánu. Za rok v krajine naprší okolo zrážok.
Vodstvo.
Lotyšskom preteká vyše 700 riek a riečok. Všetky tieto rieky patria k úmoriu Baltského mora. Najväčšími riekami sú Daugava, Lielupe, Gauja a Venta. V krajine sa nachádza viac ako 2 256 jazier, dosahujúcich veľkosť viac ako jeden hektár. Všetky jazerá dohromady tvoria 6 % územia Lotyšska.
Na rieke Daugava sa nachádzajú dve veľké mestá Lotyšska, a to hlavné mesto Riga a Daugavpils. Tretie najväčšie mesto Liepāja je situované na pobreží Baltského mora.
Obyvateľstvo.
Lotyšsko bolo tradične mnohonárodnou krajinou, no jeho etnický obraz sa v 20. storočí do značnej miery zmenil.
V roku 1897 tu podľa sčítania obyvateľstva bolo okolo 1,9 milióna ľudí 68 % Lotyšov, 12 % Rusov, 7,4 % Židov, 6,2 % Nemcov a 3,4 % Poliakov.
V roku 1935 bol podiel Lotyšov asi 77 % (takmer 1,5 milióna obyvateľov), ale v dramatických štyridsiatych rokoch sa obraz začal meniť. Asi 20 000 Nemcov opustilo krajinu po uzatvorení paktu Ribbentrop-Molotov v roku 1939, keď Lotyšsko pripadlo do sovietskej sféry. Po pripojení k ZSSR v roku 1940 poslala nová moc v priebehu niekoľkých mesiacov takmer 30 000 ľudí do pracovných táborov. Počas vojny zahynulo vyše 200 000 občanov Lotyšska, vrátane cca 70 000 Židov.
Lotyši majú početnú prevahu na vidieku a v menších mestách, vo väčších aglomeráciách majú väčšinu Rusi a iné minority.
Po roku 1944, keď krajinu znova pripojili k ZSSR, opäť nastúpili masové deportácie (len roku 1949 postihli vyše 40 000 ľudí) a začal sa prílev Rusov a iných etník ZSSR. V dôsledku týchto zmien sa v roku 1959 znížil podiel etnických Lotyšov na 62 % a po polstoročí sovietizácie a rusifikácie v roku 1989 na 52 % (1,39 miliónov obyvateľov). 
Toto dedičstvo výrazne zaťažuje národnostnú politiku súčasného Lotyšska. Z cca 700 000 Rusov má takmer polovica lotyšské občianstvo, ostatní sú trpení ako cudzinci s povolením na trvalý pobyt, štát však vyvíja tlak na ich naturalizáciu. Celkovo nemá občianstvo okolo 420 000 obyvateľov krajiny (z nich je takmer 280 000 Rusov). Ich deti, ktoré sa narodili po roku 1991, získavajú občianstvo bez naturalizačnej procedúry.
V krajine žije aj malá skupina Livóncov, pôvodných obyvateľov Livónska, ktorí patria k ugrofínskej jazykovej rodine. Sú príbuznými Estóncov.
Súčasné zloženie obyvateľstva Lotyšskej republiky:
Lotyšsko má najväčší počet príslušníkov národných menšín v Európskej únii. Stále nie je doriešený problém občianskeho statusu Rusov. Podmienkou získania občianstva bol test z lotyšského jazyka, ktorý mnohí miestni Rusi nedokázali splniť, aj keď situácia sa oproti začiatku 90. rokov 20. storočia zlepšila.
Vierovyznanie.
Prevažujúcim náboženstvom v histórii bolo luteránstvo (Evanjelická luteránska cirkev v Lotýšsku). Z hľadiska náboženskej štruktúry v krajine žijú luteráni(20 %), rímskokatolíci (21 %), pravoslávni (24 %), ateisti (15 %). 20 % obyvateľstva je bez vyznania alebo uvádza iné náboženské vierovyznanie. Krajina je výrazne sekularizovaná a náboženstvo, najmä v protestantských oblastiach nezohráva veľkú úlohu. 
Rímskokatolícke náboženstvo je rozšírené najmä v Latgalsku na východe krajiny. Kým ostatné územia krajiny patrili pod zvrchovanosť protestantského Švédska, územie Latgalska bolo až do delenia Poľska súčasťou katolíckeho Poľského kráľovstva a jeho obyvatelia až do súčasnosti sú rímskymi katolíkmi. Katolíkmi sú aj príslušníci poľskej a litovskej menšiny. Jeden z najkrajších katolíckych chrámov sa nachádza v malom mestečku Aglona, neďaleko od mesta Daugavpils. V dňoch 14. a 15. augusta sa tam koná národná púť. Pravoslávie vyznávajú najmä Rusi, Ukrajinci a Bielorusi. V 20. storočí sa oživil záujem o predkresťanské náboženstvo starých Baltov – Dievturība.
Súčasné politické pomery.
Lotyšsko je parlamentnou demokraciou. Prezident, ktorého volí jednokomorový parlament ("Saeima"), má len reprezentatívnu funkciu ako hlava štátu. Funkciu prezidenta zastáva od júla 2019 Egils Levits. Predsedom vlády je v súčasnosti Evika Siliňová (od 15. septembra 2023).
V lete 2022 Lotyšsko formálne vedie pravicová koalícia vedená stranami „Konzervatívci“, „Národná únia“ a „Za rozvoj“. V opozícii sú proruskí „Harmónia“ a „Roľnícky zväz“. Na jeseň 2022 sú naplánované nové voľby, v ktorých sa neočakávajú zásadné zmeny v pomere síl.
K najrešpektovanejším a najobľúbenejším postavám lotyšskej politiky patrí bývalá prezidentka Vaira Vīķe-Freiberga, ktorá sa narodila v Lotyšsku, ale roky, keď bola krajina súčasťou ZSSR, strávila v Kanade.
Mestá.
Administratívne rozdelenie.
Lotyšsko od roku 2021 je rozdelené na 36 oblastí ("novads") a 7 miest s osobitným štatútom.

</doc>
<doc id="2752" url="https://sk.wikipedia.org/wiki?curid=2752" title="Estónsko">
Estónsko

Estónsko (), dlhý tvar Estónska republika (), je štát v severovýchodnej Európe, najsevernejšia a najmenšia z pobaltských krajín. Od Fínska ho na severe oddeľuje zhruba široký Fínsky záliv. Na západe sa nachádza Baltské more. Suchozemskú hranicu má Estónsko na východe s Ruskom, no prevažná časť tejto hranice prechádza Čudským jazerom. Najdlhšia suchozemská hranica je na juhu s Lotyšskom.
Od roku 2004 je Estónsko členom Európskej únie a Severoatlantickej aliancie. Od 21. decembra 2007 je členom Schengenského priestoru. Od 1. januára 2011 je 17. členom Európskej menovej únie – eurozóny a oficiálnou menou sa stalo euro, ktoré vystriedalo estónsku korunu.
Dejiny.
Prvá možnosť na osídlenie Estónska sa naskytla, keď približne pred 10 000 – 14 000 rokmi z územia ustúpil kontinentálny ľadovec. Najstaršie známe osídlenie v Estónsku bolo objavené pozdĺž rieky Pärnu, v blízkosti mestečka Sindi (pri dedine Pulli na pravom brehu rieky Pärnu). Toto sídlisko vzniklo niekedy v 8. tisícročí pred Kr.
Estónsko prijalo kresťanstvo po dobytí južnej časti Estónska nemeckým križiackym Rádom mečových bratov a severnej časti Dánskom. Reformáciou sa kresťanské obyvateľstvo ďalej vyprofilovalo a prijalo luteranizmus. 
Celé Estónsko padlo do područia západných krajín v roku 1227, keď rád nemeckých rytierov získal kontrolu nad ostrovom Saaremaa. Okrem križiakov a Dánov bolo Estónsko postupne v područí Švédska, Poľska a nakoniec Ruska (od roku 1710 de facto a od roku 1721 aj de jure – Nystadská zmluva). Šľachta a vyššia trieda bola až do roku 1918 z prevažnej väčšiny nemeckej národnosti. V priebehu druhej svetovej vojny (konkrétne: na jeseň roku 1939) rozhodol Hitler o vysťahovaní pobaltských Nemcov z Estónska. Väčšina z nich poslúchla a do konca roku bolo do Nemecka presťahovaných cca 14 000 ľudí. Zvyšok vysťahoval po vojne Stalin.
Po páde cárskeho Ruska, v dôsledku Októbrovej revolúcie vyhlásilo Estónsko 24. februára 1918 nezávislosť, čo sa nestretlo s pochopením na ruskej strane. Nasledovala vojna za nezávislosť, ktorá sa skončila víťazstvom estónskych síl, čo potvrdila zmluva z Tartu podpísaná 2. februára 1920. Estónsko si udržalo nezávislosť 22 rokov. Po väčšinu tohto času bolo parlamentnou demokraciou, v rokoch 1934 – 1938 vládol krajine autoritársky režim Konstantina Pätsa. Národný parlament Riigikogu volili občania starší ako 18 rokov.
Na základe tzv. tajného dodatku paktu Ribbentrop-Molotov, uzavretého medzi Sovietskym zväzom a nacistickým Nemeckom, krajinu v júni 1940 obsadili sovietske vojská. Potom nastali časy ťažkých represií, keď bolo veľa intelektuálnych a politických vodcov popravených, uväznených alebo deportovaných na Sibír, vrátane prezidenta Konstantina Pätsa. V rokoch 1941 – 1944 bola krajina okupovaná nemeckou Tretou ríšou a potom znovu dobytá Červenou armádou. Nasledovalo 46 rokov sovietskej okupácie. Obyvateľstvo Estónska sa počas okupácie Nemeckom zachovalo rôzne, ale veľká časť obyvateľstva privítala Nemcov ako osloboditeľov. Nemci z Estóncov sformovali i 20. divíziu granátnikov SS. V súčasnosti stretnutia veteránov tejto jednotky, mnohými Estóncami považovanej za národných hrdinov, ktorí sa postavili proti sovietskej okupácii, výrazne zhoršuje vzťahy s Ruskom. 
Estónsko obnovilo svoju nezávislosť 20. augusta 1991, pričom právne nadviazalo na predvojnovú Estónsku republiku. 20. august bol z tohto dôvodu vyhlásený za štátny sviatok, hoci najdôležitejší štátny sviatok naďalej pripadá na deň nezávislosti, t. j. 24. februára. Posledné ruské jednotky opustili krajinu 31. augusta 1994. Estónsko sa stalo súčasťou NATO 29. marca 2004 a EÚ 1. mája toho istého roku.
Po dlhých rokoch sporov podpísalo Estónsko 18. mája 2005 hraničnú dohodu s Ruskom, ktorá mierne mení hranicu neformálne platnú od roku 1991. Estónsky parlament Riigikogu dohodu ratifikoval 20. júna 2005. Parlament k textu pridal preambulu, v ktorej sa odkazuje na neprerušenú právnu kontinuitu Estónskej republiky v priebehu sovietskej okupácie. Práve tento odkaz spôsobil, že ruská strana následne stiahla svoj podpis z uzavretej dohody a vyjadrila želanie otázku hraníc znovu otvoriť, napriek tomu, že Estónsko opakovane zdôraznilo, že voči Rusku nemá žiadne územné nároky.
Politické usporiadanie.
Estónsko je parlamentnou demokraciou, na čele ktorej stojí prezident volený jednokomorovým parlamentom. Funkčné obdobie prezidenta je 5 rokov a jedna osoba môže byť prezidentom najviac v dvoch po sebe nasledujúcich funkčných obdobiach. Vládu zostavuje premiér menovaný prezidentom. Počet ministrov nie je pevne daný, napr. v roku 2005 mal kabinet 15 členov. Vládu vymenúva prezident po jej schválení parlamentom.
Zákonodarná moc je v rukách jednokomorového parlamentu nazývaného Riigikogu. Parlament má 101 poslancov a je volený vo všeobecných parlamentných voľbách, ktoré sa konajú každé 4 roky. Najvyššia súdna inštancia je Národný súd (Riigikohus) s 19 sudcami. Predseda súdu je nominovaný prezidentom a schvaľovaný parlamentom. Zvyšných sudcov potom nominuje predseda súdu, hoci na ich potvrdenie vo funkcii je opäť potrebné schválenie parlamentom.
Okrem bežného hlasovania vo volebnej miestnosti je v Estónsku možné hlasovať aj prostredníctvom internetu. Elektronické hlasovanie bolo prvýkrát použité v komunálnych voľbách v roku 2005.
Administratívne členenie.
Estónsko je rozdelené na 15 krajov ("Maakonnad"), a tie na 227 miest a obcí.
Prírodné pomery.
Estónsko leží na východnom pobreží Baltského mora (po estónsky Läänemeri) v severozápadnej časti Východoeurópskej roviny medzi 57,3° a 59,5° severnej šírky a 21,5° a 28,1° východnej dĺžky. Priemerná nadmorská výška dosahuje iba Najvyšším bodom krajiny je Suur Munamägi na juhozápade ().
Nerastné bohatstvo je malé, hospodárske využitie majú iba ložiská ropných bridlíc a vápenca. 47 % rozlohy krajiny pokrývajú lesy. V Estónsku sa nachádza viac ako 1 400 jazier a značné množstvo močiarov a rašelinísk. Väčšina jazier je pomerne malých, no najväčšie Čudské jazero (po estónsky Peipsi järv) ležiace na východe krajiny zaberá úctyhodných . dlhé pobrežie je značne členité s množstvom zálivov, zátok a prielivov. Počet ostrovov a ostrovčekov sa odhaduje na 1 500, pričom dva najväčšie z nich – Saaremaa a Hiiumaa – tvoria dokonca samostatné kraje.
Podnebie je mierne, aj keď trochu chladnejšie ako na Slovensku, so štyrmi približne rovnako dlhými ročnými obdobiami. Priemerná teplota sa pohybuje od 16,3 °C na ostrovoch do 17,1 °C vo vnútrozemí v júli, ktorý je najteplejším mesiacom, a od –3,5 °C na ostrovoch do –7,6 °C vo vnútrozemí v februári, čo je najchladnejší mesiac. Priemerný zrážkový súhrn je 568 milimetrov ročne, pričom najviac zrážok spadne v neskorom lete.
Hospodárstvo.
Po získaní nezávislosti v roku 1991 sa Estónsko významnou mierou sústredilo na obnovu hospodárstva krajiny a naštartovanie hospodárskeho rastu. V roku 1992 uviedlo do obehu vlastnú voľne zameniteľnú menu – estónsku korunu (eesti kroon, EEK), ktorá nahradila rubeľ. Nová mena bola pevne nadviazaná na nemeckú marku v kurze 8 EEK = 1 DEM. Keď Nemecko nahradilo marku eurom, bol kurz zmenený na 15,6466 EEK za 1 euro. Nasledovala rozsiahla privatizácia, vrátane privatizácie telekomunikácií, železníc a energetiky.
V roku 1994 zaviedlo Estónsko ako vôbec prvá krajina na svete rovnú daň z príjmu vo výške 26 %. Od roku 2000 však právnické osoby nemusia túto daň platiť vôbec, a to ak svoj zisk reinvestujú. Daň je však stále platná v prípade vyplácania dividend. V roku 2005 sa sadzba dane znížila na 24 %.
Najhorším rokom pre estónske hospodárstvo od získania nezávislosti bol rok 1999, keď v dôsledku ruskej krízy z predchádzajúceho roka poklesol hrubý domáci produkt o niekoľko percent. Odvtedy HDP neustále rastie tempom okolo 5 % ročne. HDP prepočítaný na jedného obyvateľa je 15 217 USD, čo je najviac z pobaltských krajín.
Estónske hospodárstvo je založené prevažne na službách, významný je najmä sektor informačných technológií, telekomunikácií a bankovníctva. Z priemyselných odborov sú najdôležitejšie elektrotechnický, drevospracujúci a chemický priemysel, ťažba ropných bridlíc a stavba lodí. Významnú úlohu zohráva tiež rybolov. Rýchly rast estónskeho hospodárstva je podporovaný prísunom kapitálu zo škandinávskych krajín. Cez estónske prístavy prechádza aj významná časť ruského zahraničného obchodu, okrem iného aj ruská ropa.
Estónsko je členom Európskej únie (od roku 2004) a Svetovej obchodnej organizácie (WTO, od roku 1999).
13. júla 2010 ministri financií Európskej únie dali Estónsku definitívny súhlas na vstup do eurozóny a táto krajina sa 1. januára 2011 stala jej v poradí sedemnástym členom. Konverzný kurz bol stanovený 1 EUR = 15,6466 EEK, teda rovnaký, aký bol zafixovaný 28. júna 2004 pri podaní prihlášky Estónska do ERM II.
Školstvo.
Základné školy sú v Estónsku deväťročné (7 – 16 rokov) a sú povinné pre všetkých. Žiaci, ktorí absolvujú základnú školu, dostanú certifikát, ktorý im dáva právo pokračovať v ďalšom vzdelávaní. Existujú dva varianty ďalšieho štúdia (obidva po troch rokoch štúdia). Prvým z variantov sú všeobecné vzdelávacie školy (gymnáziá), druhým odbornovzdelávacie školy. Bezprostredne po vyštudovaní gymnázia dostanú študenti certifikát, ktorý im dáva možnosť študovať ďalej. Vyššie vzdelávanie je zabezpečované univerzitami a takisto inštitúciami vyššieho vzdelávania. Štúdium na univerzite je rozdelené do niekoľkých častí. Prvou etapou sú bakalárske štúdiá (zvyčajne trojročné), druhou magisterské štúdiá (zvyčajne dvojročné) a treťou doktorské štúdiá (zvyčajne štvorročné). Najslávnejšou estónskou inštitúciou terciárneho vzdelávania je Tartuská univerzita.
Obyvateľstvo.
Etnickí Estónci tvoria takmer 70 % obyvateľstva. Prvá a druhá generácia imigrantov z rôznych častí bývalého Sovietskeho zväzu, najmä z Ruska, predstavuje väčšinu zo zvyšných 30 %. Po rusky hovoriaca menšina sa nachádza v hlavnom meste Tallinn a v priemyselných oblastiach na severovýchode Estónska (Ida-Virumaa). Za zmienku stojí aj nepočetná fínska menšina.
Úradným jazykom je estónčina, uralský jazyk blízky fínskemu. Ruština nemá postavenie úradnej reči, ale väčšina ľudí vo veku 30 – 70 rokov jej aspoň rozumie, pretože bola povinným jazykom v školách v časoch, keď Estónsko bolo súčasťou Sovietskeho zväzu. Mladší ľudia väčšinou hovoria dobre po anglicky.
Estónsko má druhú najvyššiu mieru výskytu HIV u dospelých v Európe po Ukrajine (1,1 % v roku 2001). Vírusom HIV je najviac postihnutá severovýchodná časť krajiny (Ida-Virumaa).
Podľa sčítania ľudu z roku 2003 sa obyvateľstvo skladá z týchto etnických skupín:
Náboženstvo.
Estónci sú z veľkej väčšiny bez vyznania a vplyv cirkví je pomerne malý. Prevládajúcim náboženstvom etnických Estóncov je kresťanstvo, predstavované Evanjelickou luteránskou cirkvou v Estónsku. Väčšina veriacich patriacich k ruskej menšine sa hlási k ruskej pravoslávnej cirkvi.
V súčasnosti sa k rôznym cirkvám hlási 31 % dospelého obyvateľstva, pričom rozdelenie je nasledujúce:
Prítomné sú aj ďalšie menšie protestantské cirkvi, židia a novodobí pohania vyznávajúci pradávneho estónskeho boha Taaru.

</doc>
<doc id="2753" url="https://sk.wikipedia.org/wiki?curid=2753" title="Slovinsko">
Slovinsko

Slovinsko (slov. "Slovenija"), dlhý tvar Slovinská republika (slov. "Republika Slovenija"), je štát na rozhraní strednej a juhovýchodnej Európy. Nachádza sa na križovatke hlavných európskych kultúrnych a obchodných ciest. Hraničí na západe s Talianskom, na severe s Rakúskom, na severovýchode s Maďarskom, na juhovýchode s Chorvátskom a na juhozápade s Jadranským morom. Slovinsko má rozlohu 20 271 km2 a 2 095 036 obyvateľov. Je jedným z bývalých štátov Juhoslávie. Je to parlamentná republika, a je členom Európskej únie, Spojených národov a NATO. Hlavným a najväčším mestom je Ľubľana. 
Slovinsko má prevažne hornatý terén s prevažne kontinentálnym podnebím, s výnimkou Slovinského prímoria, ktoré má stredozemné podnebie, a Júlskych Álp na severozápade, ktoré majú alpské podnebie. Zároveň sa na území Slovinska stretávajú Dináre a Panónska nížina. Je to krajina, ktorá sa vyznačuje významnou biologickou diverzitou, je jednou z najbohatších na vodu v Európe s hustou riečnou sieťou, bohatým vodným systémom a významnými krasovými podzemnými tokmi. Viac ako polovica územia je pokrytá lesmi. Ľudské osídlenie Slovinska je roztrúsené a nerovnomerné.
Slovinsko bolo historicky križovatkou slovanských, germánskych a románskych jazykov a kultúr. Hoci populácia nie je úplne homogénna, väčšinu tvoria Slovinci. Juhoslovanský jazyk slovinčina je úradným jazykom v celej krajine. Slovinsko je do značnej miery sekularizovanou krajinou, ale jeho kultúru a identitu významne ovplyvnili katolicizmus a luteránstvo. Ekonomika Slovinska je malá, otvorená a orientovaná na vývoz, a preto je silne ovplyvnená podmienkami ekonomík vyvážajúcich partnerov. Platí to najmä pre Nemecko, najväčšieho obchodného partnera Slovinska. Podobne ako väčšina vyspelého sveta bolo Slovinsko vážne zasiahnuté krízou eurozóny, ktorá sa začala v roku 2009, ale začala sa zotavovať v roku 2014. Hlavnou ekonomickou hnacou silou krajiny je odvetvie služieb, po ktorom nasleduje výroba a stavebníctvo.
Historicky bolo územie Slovinska súčasťou mnohých rôznych štátov, ako napríklad: Rímska ríša, Byzantská ríša, Karolínska ríša, Svätá rímska ríša, Uhorsko, Benátska republika, Rakúske cisárstvo a Rakúsko-Uhorsko. V októbri 1918 vznikol štát Slovincov, Chorvátov a Srbov. V decembri 1918 sa zlúčili so Srbským kráľovstvom do Kráľovstva Srbov, Chorvátov a Slovincov (v roku 1929 premenované na Juhoslovanské kráľovstvo).
Počas druhej svetovej vojny (1939 - 1945) okupovalo Nemecko, Taliansko a Maďarsko územia zahŕňajúce dnešné Slovinsko. V roku 1945 sa Slovinsko stalo zakladajúcim členom Juhoslovanskej federatívnej ľudovej republiky, premenovanej v roku 1963 na Juhoslovanskú socialistickú federatívnu republiku. V prvých rokoch po druhej svetovej vojne bol tento štát pôvodne spojencom východného bloku, ale z dôvodu rozdelenia Tita a Stalina v roku 1948 nikdy nepodpísalo Varšavskú zmluvu a v roku 1961 sa stalo jedným zo zakladateľov hnutia nezúčastnených krajín.
V júni 1991, po zavedení viacstrannej zastupiteľskej demokracie, sa Slovinsko stalo prvou republikou, ktorá sa oddelila od Juhoslávie a stala sa nezávislým suverénnym štátom. V roku 2004 vstúpilo do NATO a Európskej únie; v roku 2007 sa stalo prvou predtým komunistickou krajinou, ktorá vstúpila do eurozóny; a v roku 2010 sa pripojilo k OECD, globálnej asociácii rozvinutých krajín s vysokými príjmami. Slovinsko je vysoko rozvinutá krajina s vysokými príjmami s veľmi vysokým indexom ľudského rozvoja. Je na 12. mieste v indexe ľudského rozvoja upraveného o nerovnosť.
15. mája 2020 sa Slovinsko stalo prvou európskou krajinou, ktorá vyhlásila ukončenie pandémie COVID-19. Francúzska automobilka Renault prepustila Slovinských pracovníkov v závode v dôsledku pandémie.
Etymológia.
Názov Slovinsko znamená „Slovanská krajina“ v slovinčine a iných juhoslovanských jazykoch. Ide teda o príbuzne slovo ako Slavónsko, Slovensko a Slovania. Etymológia samotného "Slav" zostáva neistá.
Dejiny.
Pravek a starovek.
Oblasť súčasného Slovinska bola osídlená už v období staršej doby kamennej, čo potvrdzujú kamenné a kostené nálezy. Gréckej a rímskej pramene zmieňujú, že v období okolo 2 tisícročia p.n.l. bola oblasť osídlená Ilýrmi. Práve od názvov niektorých ilýrskych kmeňov vznikli pomenovania niektorých jadranských oblastí - Dalmácia (kmeň Dalmátov) či Istria (kmeň Histri). Okolo roku 1000 p.n.l. v tejto oblasti pravdepodobne založili v rámci svojich kolonizačných aktivít osady Gréci. V dobe železnej osídlili oblasť Kelti. Najvýznamnejšie keltský kmeň - Norikovia - založil v priestore súčasného rakúskeho Korutánska prvý štátny útvar, ktorý neskoršie rímske pramene označujú za Norické kráľovstvo. Centrum kráľovstva sa nachádzalo približne 7 kilometrov na sever od dnešného Klagenfurtu. Od druhého storočia p.n.l. malo kráľovstvo obchodné styky s Rímom, s čím súvisel vznik rímskych miest - Emona, Poetovio, Nevioduna. Rimania sa Norického kráľovstva zmocnili v období rokov 15 až 10 p.n.l. V tejto dobe bola tiež zriadená rímska provincia Noricum. Od štvrtého storočia nášho letopočtu bola rímska prítomnosť ohrozovaná celým radom barbarských kmeňov. Tie v roku 379 vyplienili jedno z najväčších rímskych miest v oblasti - Poetovio (dnešný Ptuj). V piatom storočí z oblasti panónskej nížiny pretiahli Huni, rovnakou cestou potom prešli aj Ostrogóti. V polovici šiesteho storočia prišiel do oblasti dnešného Slovinska germánsky kmeň z panónskej nížiny - Longobardi. Vykopávky z okolia Kranje naznačujú, že určitú dobu priestor súčasného Slovinska obývali. Po odchode Langobardov prichádzajú v šiestom storočí do alpských údolí slovanské kmene - tzv. Alpskí Slovania. 
Stredovek.
Existujú dve hypotézy o príchode alpských Slovanov do tejto oblasti. V súčasnosti je všeobecne prijímaná a doložená tézami, že priestor Slovinska bol osídlený dvoma vlnami obyvateľov: prvá vlna dorazila okolo roku 550 zo severu z oblastí osídlených západnými Slovanmi. Nálezy, ktoré by túto tézu potvrdili, boli nájdené až na sklonku dvadsiateho storočia pri výstavbe diaľnice v okolí Mariboru. Druhá vlna prišla neskôr pozdĺž riek Drávy a Sávy z juhovýchodu. V minulosti - v časoch Juhoslávie - za neexistencie nálezov, ktoré by preukazovali väzbu so severnými oblasťami, bola podporovaná predstava, že celý priestor bol osídlený práve z juhovýchodu, čo malo potvrdzovať jednotný pôvod južných Slovanov. Slovania boli zo západu zafixovaní langobradským limes a zo severu Karavankami, kam boli vytlačení nemeckou kolonizáciou, ktorá prebiehala od ôsmeho storočia. 
Fredegarova kronika hovorí o vláde Valuka, ktorý mal byť Samovým vrstovníkom a spojencom zapojeným do kmeňového zväzu vzniknutým k obrane proti Avarom. Prvýkrát v roku 670 sa o krajinu, v ktorej žijú alpskí Slovania, hovorí ako o Karantánii ("Carantania, civitas Carantana"), ktorej jadrom boli dnešné Korutánsko. Anonymný ravennský autor pre alpských Slovanov použil starého keltského pomenovania. Tiež langobardskí historici používali pre alpských Slovanov pomenovanie Karantánci. Centrom Karantánie bol Krnski grad ("Karnburg") ležiaci neďaleko dnešného Klagenfurtu. V čele karantánských Slovanov bol knieža, na ktorého výbere sa podieľali tzv. kosezovia. Jednalo sa o vojenskú družinu, ktorá vznikla z niekdajších slobodných sedliakov. Keď okolo roku 740 zosilneli útoky Avarov, požiadali karantánskí Slovania o pomoc Bavorov. V roku 745 za vlády kniežaťa Boruta Karantánci dobrovoľne prijali ochranu a politickú nadvládu Bavorov a skrze túto nadvládu dochádza k novej vlne christianizácie (prvá prebehla už v rímskych dobách). Z Bavorska prišli do súčasného slovinského priestoru misionári, ako rukojemníci prijali v Bavorsku kresťanstvo aj prvé karantánské kniežatá - Gorazd a Hotimir. Hotimir si od salzburského biskupa vyžiadal chorbiskupa a touto funkciou bol poverený Ir Modestus, z ktorého spisov vyplýva, že vzbury proti pokresťančeniu boli Bavormi násilne potláčané. Akonáhle sa v roku 788 stalo Bavorsko súčasťou Franskej ríše, dostala sa aj doteraz v zásade autonómna Karantánia pod Franskú nadvládu. Z prameňov vyplýva, že v ôsmom storočí južne od Karavanska existovalo malé slovanské kniežatstvo - Karniola - s centrom v niekdajšom opevnenom stredisku Keltov i neskorších Rimanov Carnia (dnešný Kranj). V roku 795 spojené vojská Frankov, Karantáncov a Karniolovcov drvivo porazili v Panónskej nížine Avarov. Karantáncom aj Karniolcom bolo ťaženie proti Avarom Frankami prikázané. V rokoch 819 až 823 sa Slovania z Karantánie a Karnioly pripojili k protifranckému povstaniu Ljudevita Posávského. Po potlačení povstania bola politická autonómia týchto kniežatstiev fakticky zlikvidovaná a doterajšie slovanské kniežatá boli zbavené svojej moci. Na území niekdajšej Karnioly vznikla Kraňská marka. Všetky vyššie sociálne skupiny boli tvorené príslušníkmi nového nemeckého etnika, Slovania - označovaní ako Vindovia - žili najmä na juhu ako roľníci. Z tu vládnucich, pôvodom zahraničných rodov, sa dôraznejšie presadili najmä Eppensteinovci, Sponheimovci a Celjskovci, ktorí vďaka úspešnej sobášnej politike dosiahli hodnosti ríšskych kniežat. Nemecká nadvláda znamenala germanizáciu slovinských osád na sever od Drávy. K uchovaniu národnej identity prispela miestna inteligencia, tvorená najmä katolíckymi duchovnými. Až do 11. storočia si podstatná časť slovanského obyvateľstva udržala do značnej miery slobodné postavenie a riadila sa vlastnými zákonmi. Pod tlakom feudálnych vrstiev sa postupne slobodní roľníci menili v poloslobodných či v poddaných. Je doložená aj existencia otrokov. Hospodárenie sa sústredilo do dvorcov zakladaných panovníkom a jeho veľmoži. Podstatný rozvoj spoločnosti je spojený s urbanizáciou, ku ktorej dochádzalo od 9. a 10. storočia. Vznikajúci alebo ďalej sa rozrastajúce mestá a ich obyvatelia boli slobodní, postupom času získavali ďalšie výhody a privilégiá. Vedľa razenia mincí a vyberania poplatkov sa jednalo napríklad aj o právo na stavbu hradieb, volení vlastnej samosprávy a ďalšie. V súvislosti s tým sa vytváralo na dnešnom slovinskom území aj mestské právo. Význačným pozemkovým vlastníkom bola aj cirkev, ťažiaca z početných donácií. Významnú pozíciu tu mal aquilejský patriarchát a niektoré biskupstva, najmä freisinské a bamberské, vedľa nich vznikali v krajine od roku 1000 aj benediktínske kláštory. Tento vývoj sa premietol aj do kultúrnej oblasti, kde pôsobili rôzne vplyvy z okolitých krajín. Vo vrcholnom a neskorom stredoveku sa pôvodné dvorce rozpúšťali v prospech menších usadlostí, na ktorých robotovali sami poddaní roľníci výmenou za finančný obnos. Roľník bol povinný obmedzený počet dní v roku robotovať a odvádzať vrchnosti naturálne, neskôr peňažné, dávky. Doteraz pokračujúcu germanizáciu obyvateľstva zastavila zhruba od 15. storočia imigrácia slovanského obyvateľstva z krajín ohrozených Turkami. Pokračoval rozvoj miest, ktorých spoločenské elity hovorili najčastejšie nemeckým jazykom.
Geografia.
Slovinsko sa nachádza v strednej a juhovýchodnej Európe, dotýka sa Álp a hraničí so Stredozemím. Najvyšší vrchol Slovinska je Triglav (2 864 m.n.m.); priemerná výška krajiny je 557 m.n.m.
V Slovinsku sa stretávajú štyri hlavné európske geografické oblasti: Alpy, Dináre, Panónska nížina a Stredozemné more. Hoci je pobrežie Jadranského mora blízko Stredozemného mora, väčšina Slovinska sa nachádza v povodí Čierneho mora. Alpy - vrátane Júlskych Álp, Kamniksko-Savinjaských Álp a reťazca Karavanka, ako aj masív Pohorje - dominujú severnému Slovinsku pozdĺž jeho dlhej hranice s Rakúskom. Pobrežie Slovinska na Jadrane sa rozprestiera od Talianska po Chorvátsko približne 47 km.Výraz „krasová topografia“ sa vzťahuje na juhozápadnú slovinskú krasovú planinu, vápencovú oblasť podzemných riek, roklín a jaskýň, medzi Ľubľanou a Stredomorím. Na panónskej nížine na východe a severovýchode, smerom k chorvátskym a maďarským hraniciam je krajina v podstate rovinatá. Väčšina slovinského terénu je však kopcovitá alebo hornatá, s približne 90% povrchu, ktorý je 200 m.n.m.
Viac ako polovica krajiny (11 823 km2) je pokrytá lesmi. Vďaka tomu je Slovinsko po Fínsku a Švédsku treťou najzalesnenejšou krajinou v Európe. Oblasti pokrývajú prevažne bukové, jedľové a bukovo-dubové lesy a majú pomerne vysokú výrobnú kapacitu. Stále sa tu nachádzajú zvyšky pralesov, najväčšie v oblasti Kočevje. Lúky a pastviny pokrývajú 5 593 km2 a polia a záhrady 954 km2. Existuje 363 km2 sadov a 216 km2 viníc.
Geológia.
Slovinsko sa nachádza v pomerne aktívnej seizmickej zóne kvôli svojej polohe na malej Apulskej platni, ktorá je stlačená medzi eurázijskou platňou na severe a africkou platňou na juhu a otáča sa proti smeru hodinových ručičiek. Krajina je teda na križovatke troch dôležitých geotektonických jednotiek: Alpy na severe, Dináre na juhu a Panónska nížina na východe. Vedci dokázali v minulosti identifikovať 60 ničivých zemetrasení. Mnoho častí Slovinska má uhličitanovú pôdu a rozvinul sa rozsiahly podzemný systém.
Podnebie.
Slovinsko sa nachádza v miernych zemepisných šírkach. Podnebie ovplyvňuje aj rôznorodosť reliéfu a vplyv Álp a Jadranského mora. Na severovýchode prevláda kontinentálny typ podnebia s najväčším rozdielom medzi zimnou a letnou teplotou. Na územiach pobrežia je Stredozemné podnebie. Vplyv mora na mieru teploty je viditeľný aj v údolí Soča, zatiaľ čo vo vysokohorských oblastiach je prítomné silné alpské podnebie. Medzi týmito tromi klimatickými systémami existuje vo väčšine krajiny silná interakcia.
Zrážky, ktoré často pochádzajú z Janovského zálivu, sa v krajine líšia. V niektorých západných oblastiach je viac ako 3 500 mm zrážok a v Prekmurie klesá na 800 mm zrážok. Cez zimu je sneh pomerne častý a rekordná snehová vrstva v Ľubľane bola zaznamenaná v roku 1952 pri 146 cm snehu.
V porovnaní so západnou Európou nie je Slovinsko príliš veterné, pretože leží v úpätí Álp. Priemerné rýchlosti vetra sú nižšie ako na pláňach okolitých krajín. Kvôli členitému terénu sú prítomné miestne vertikálne vetry s dennými obdobiami. Okrem toho existujú tri vetry osobitného územného významu: bora, jugo a foehn. Jugo a bora sú charakteristické pre Prímorie. Zatiaľ čo jugo je vlhký a teplý, bora je zvyčajne chladná a nárazovitá. Foehn je typický pre alpské regióny na severe Slovinska. V Slovinsku sa zvyčajne vyskytuje severovýchodný vietor, juhovýchodný vietor a severný vietor.
Vodstvo.
Územie Slovinska (16 423 km2, t.j. 81%) patrí do povodia Čierneho mora a menšia časť (3 850 km2, t.j. 19%) patrí do povodia Jadranského mora. Tieto dve časti sa delia na menšie jednotky, pokiaľ ide o ich centrálne rieky, povodie rieky Mura, povodie Drávy, povodie Sávy s povodím Kopy a povodie jadranských riek. V porovnaní s ostatnými rozvinutými krajinami sa kvalita vody v Slovinsku považuje za jednu z najvyšších v Európe. Jedným z dôvodov je nepochybne to, že väčšina riek vzniká na hornatom území Slovinska. To však neznamená, že Slovinsko nemá problémy s kvalitou povrchových a podzemných vôd, najmä v oblastiach s intenzívnym poľnohospodárstvom.
Biodiverzita.
Slovinsko podpísalo 13. júna 1992 Dohovor o biologickej diverzite a 9. júla 1996 sa stalo zmluvnou stranou dohovoru. Následne vypracovala národnú stratégiu a akčný plán pre biodiverzitu, ktorá bola prijatá dohovorom 30. mája 2002.
Slovinsko sa vyznačuje výnimočne širokou škálou biotopov v dôsledku kontaktu geologických jednotiek a biogeografických regiónov a v dôsledku ľudských vplyvov. Približne 12,5% územia je chránených s 35,5% v ekologickej sieti Natura 2000. Napriek tomu z dôvodu znečistenia a zhoršovania životného prostredia diverzita klesá. 
Živočíšstvo.
Biologická diverzita krajiny je vysoká, pričom 1% svetových organizmov sa nachádza na 0,004% zemského povrchu. Existuje 75 druhov cicavcov, medzi ktoré patria svišť, kozorožec alpský a kamzík. Existuje tu mnoho jeleňov, srncov, kancov a zajacov. Plch sivý sa často vyskytuje v slovinských bukových lesoch. Chytanie týchto zvierat je dlhá tradícia a je súčasťou slovinskej národnej identity.
Medzi dôležité mäsožravce patrí rys ostrovid, európske mačky divé, líšky (najmä líška hrdzavá) a šakal európsky. Nachádzajú sa tu ježkovia, bodliaky a hady, ako sú zmije a užovka obojková. Podľa posledných odhadov má Slovinsko cca. 40-60 vlkov a asi 450 medveďov hnedých.
V Slovinsku sa vyskytuje mimoriadne rozmanitý počet jaskýň s niekoľkými desiatkami endemických druhov. Medzi jaskynnými stavovcami je jediný známy jaskyniar vodný, ktorý žije v krase, Dolnom Kraňsku a Bielom Kraňsku.
Jediným regulárnym druhom veľrýb, ktorý sa vyskytuje v severnom Jadranskom mori, je delfín skákavý ("Tursiops truncatus").
Žije tu široká škála vtákov, ako je napríklad sova obyčajná, myšiarka ušatá, výr, jastraba a hadiar krátkoprstý. Zaznamenali sa aj iné dravé vtáky, ako aj rastúci počet havranov a vrán a migrujúcich do Ľubľany a Mariboru, kde sa usadia. Medzi ďalšie vtáky patrí tesár čierny a žlna zelená a bocian biely, ktoré hniezdia hlavne v Prekmurie.
V Slovinsku existuje 13 domácich zvierat z ôsmich druhov (sliepky, ošípané, psy, kone, ovce, kozy, včely a hovädzí dobytok). Medzi nimi sú krašský ovčiak, kranská včela a lipicánsky kôň. "Salmo marmoratus" sú pôvodné slovinské ryby. Slovinsko je tiež domovom sumca západného.
Huby.
Zo Slovinska bolo zaznamenaných viac ako 2 400 druhov húb a keďže toto číslo nezahŕňa huby tvoriace lišajníky, celkový počet už známych slovinských húb je nepochybne oveľa vyšší. Ostáva ešte objaviť mnoho ďalších.
Rastlinstvo.
Slovinsko je treťou najlesnatejšou krajinou v Európe a 58,3% územia pokrývajú lesy. Lesy sú dôležitým prírodným zdrojom a ťažba dreva je obmedzená na minimum. Vo vnútrozemí krajiny sú typické stredoeurópske lesy, prevažne dubové a bukové. V horách sa vyskytujú smreky, jedle a borovice. Borovice rastú na náhornej plošine Kras, aj keď iba jedna tretina tejto oblasti je pokrytá borovicovým lesom. Lipa, bežná v slovinských lesoch, je národným symbolom. 
Slovinsko má na svojom území veľa rastlín z etnobotanicky užitočných skupín. Z 59 známych druhov etnobotanického významu sú niektoré druhy ako prilbica modrá, konopa siatá a tis obyčajný obmedzené podľa Úradného vestníka Slovinskej republiky.
Politika.
Slovinsko je parlamentnou demokratickou republikou s viacstranným systémom. Hlavou štátu je prezident, ktorý je volený ľudovým hlasovaním a má dôležitú integračnú úlohu. Prezident je volený na päť rokov a najviac na dve po sebe nasledujúce funkčné obdobia. Má prevažne reprezentatívnu úlohu a je hlavným veliteľom slovinských ozbrojených síl.
Výkonným a správnym orgánom v Slovinsku je vláda Slovinska ("Vlada Republike Slovenije"), ktorej lídrom je predseda vlády a rada ministrov alebo vláda, ktorých volí Národné zhromaždenie ("Državni zbor Republike Slovenije"). Zákonodarnú moc má dvojkomorový parlament Slovinska, ktorý sa vyznačuje asymetrickou dualitou. Prevažná časť moci je sústredená v Národnom zhromaždení, ktoré pozostáva z deväťdesiatich členov. Z toho 88 je volených všetkými občanmi v systéme pomerného zastúpenia, zatiaľ čo dvaja sú volení registrovanými členmi autochtónnej maďarskej a talianskej menšiny. Voľby sa konajú každé štyri roky. Národná rada ("Državni svet Republike Slovenije"), ktorá sa skladá zo štyridsiatich členov vymenovaných za zastupovanie sociálnych, ekonomických, profesionálnych a miestnych záujmových skupín, má obmedzenú poradenskú a kontrolnú právomoc. Obdobie rokov 1992 až 2004 bolo poznačené vládou liberálnej demokracie Slovinska, ktorá bola zodpovedná za postupný prechod z Titoistického hospodárstva na kapitalistické trhové hospodárstvo. Neskôr pritiahlo veľa kritiky neoliberálnych ekonómov, ktorí požadovali menej postupný prístup. Prezident strany Janez Drnovšek, ktorý pôsobil ako predseda vlády v rokoch 1992 až 2002, bol spolu s prezidentom Milanom Kučanom (ktorý pôsobil v rokoch 1990 až 2002) jedným z najvplyvnejších slovinských politikov 90. rokov.
Obdobie rokov 2005 až 2008 sa po vstupe do EÚ vyznačovalo nadmerným nadšením. Počas prvého funkčného obdobia vlády Janeza Janša prvýkrát po nezávislosti slovinské banky zistili, že pomer pôžičiek vymkol spod kontroly. Došlo k nadmerným pôžičkám od zahraničných bánk a potom k nadmernému úverovaniu zákazníkov vrátane miestnych obchodných magnátov.
Po začatí finančnej krízy v rokoch 2007 až 2010 a európskej krízy štátneho dlhu musela ľavicová koalícia, ktorá nahradila Janšovu vládu vo voľbách v roku 2008, čeliť dôsledkom nadmerného požičiavania v rokoch 2005 až 2008. Pokusy o uskutočnenie reforiem, ktoré by pomohli hospodárskemu oživeniu, sa stretli s protestujúcimi študentmi, ktorých viedol študent, ktorý sa neskôr stal členom SDS Janeza Janša, a odbormi. Navrhované reformy boli odložené v referende. Ľavicová vláda bola bez hlasovania vylúčená. Janez Janša pripísal rozmach výdavkov a nadmerných pôžičiek obdobiu ľavicovej vlády; navrhol tvrdé úsporné reformy, ktoré predtým odložil. Niektorí ekonómovia vo všeobecnosti odhadujú, že ľavicové a pravicové strany sa pripisujú nadmernému požičiavaniu a prevzatiu manažérov; dôvodom bolo to, že každá strana sa snažila založiť ekonomickú elitu, ktorá bude podporovať politické sily.
Súdnictvo.
Súdne právomoci v Slovinsku vykonávajú sudcovia, ktorých volí národné zhromaždenie. Súdnu moc v Slovinsku vykonávajú súdy so všeobecnou zodpovednosťou a špecializované súdy, ktoré sa zaoberajú záležitosťami týkajúcimi sa konkrétnych právnych oblastí. Štátny prokurátor je nezávislý štátny orgán zodpovedný za stíhanie prípadov podozrivých zo spáchania trestných činov. Ústavný súd, zložený z deviatich sudcov zvolených na deväťročné funkčné obdobie, rozhoduje o súlade zákonov s ústavou; všetky zákony a nariadenia musia tiež byť v súlade so všeobecnými zásadami medzinárodného práva a ratifikovanými medzinárodnými dohodami.
Administratívne členenia a tradičné regióny.
Samosprávy.
Slovinsko je oficiálne rozdelené na 212 občín (z ktorých jedenásť má štatút mestských samospráv). Občiny sú jediné orgány miestnej samosprávy v Slovinsku. Na čele každej občiny je starosta ("župan"), ktorý je volený každé štyri roky ľudovým hlasovaním, a mestská rada ("občinski svet"). Vo väčšine občín je obecná rada volená prostredníctvom systému pomerného zastúpenia; len niekoľko menších občín používa väčšinový volebný systém. V mestských samosprávach sa občinské rady nazývajú mestské rady. Každá občina má tiež lídra mestskej správy ("načelnik občinske uprave") menovaného starostom, ktorý je zodpovedný za fungovanie miestnej správy.
Správne obvody.
Medzi občinami a Slovinskou republikou neexistuje žiadna oficiálna sprostredkovateľská jednotka. 62 správnych obvodov, ktoré sa oficiálne nazývajú „administratívne jednotky“ ("upravne enote"), sú iba podskupinami štátnej správy a sú pomenované podľa ich príslušných sídiel. Na jeho čele je vedúci oddelenia ("načelnik upravne enote"), ktorého menuje minister verejnej správy.
Tradičné regióny a identity.
Tradičné regióny boli založené na bývalých habsburských korunných krajinách, medzi ktoré patrili Kraňsko, Korutánsko, Štajersko a Prímorie. Hlavné mesto Ľubľana bolo historicky administratívnym centrom Kraňska a patrilo do Vnútorného Kraňska, s výnimkou okresu Šentvid, ktorý sa nachádzal v Hornom Kraňsku a tiež v čase, keď bola hranica medzi nemeckým anektovaným územím a talianskou provinciou Ľubľana počas druhej svetovej vojny. 
Štatistické regióny.
Dvanásť "štatistických regiónov" nemá administratívnu funkciu a na účely regionálnej politiky Európskej únie sa člení na dva makroregióny. Tieto dva makroregióny sú:
Vojsko.
Slovinské ozbrojené sily poskytujú vojenskú obranu nezávisle alebo v rámci aliancie v súlade s medzinárodnými dohodami. Keďže v roku 2003 bolo branné právo zrušené, je organizované ako plne profesionálna armáda. Hlavným veliteľom je prezidentom Slovinskej republiky, zatiaľ čo operačné velenie je v právomoci náčelníka generálneho štábu slovinských ozbrojených síl. V roku 2016 predstavovali vojenské výdavky odhadom 0,91% HDP krajiny. Od vstupu do NATO sa slovinské ozbrojené sily aktívnejšie podieľajú na podpore medzinárodného mieru. Zúčastnili sa na operáciách na podporu mieru a humanitárnych činnostiach. Slovinskí vojaci sú okrem iného súčasťou medzinárodných síl pôsobiacich v Bosne a Hercegovine, Kosove a Afganistane.
Ekonomika.
Slovinsko má rozvinutú ekonomiku a je na obyvateľa najbohatšou slovanskou krajinou podľa nominálneho HDP a druhou najbohatšou podľa HDP (PPP) za Českom. Slovinsko patrí tiež medzi svetové ekonomiky z hľadiska ľudského kapitálu. Slovinsko bolo začiatkom roku 2007 prvým novým členom, ktorý zaviedol euro ako svoju menu a nahradil toliar. Od roku 2010 je členom Organizácie pre hospodársku spoluprácu a rozvoj. Medzi jednotlivými regiónmi existuje veľký rozdiel v prosperite. Ekonomicky najbohatšími regiónmi sú regióny Strednoslovinska, ktoré zahŕňajú hlavné mesto Ľubľana a regióny západného Slovinska, ako sú Gorický región a Pobrežno-krasový región , zatiaľ čo najchudobnejšími regiónmi sú Pomurský región, Zasávsky región a Vnútornokraňsko-krasový región"." 
Ekonomický rast.
V rokoch 2004 až 2006 vzrástla ekonomika v Slovinsku v priemere o takmer 5% ročne; v roku 2007 sa zvýšila o takmer 7%. Nárast rastu bol podporený dlhmi, najmä medzi firmami a najmä v stavebníctve. Finančná kríza v rokoch 2007 až 2010 a dlhová kríza v eurozóne mali významný vplyv na domácu ekonomiku. V roku 2009 sa slovinský HDP na obyvateľa znížil o 8%, čo je najväčší pokles v Európskej únii po pobaltských krajinách a Fínsku. Zvyšujúcim sa zaťažením slovinskej ekonomiky je jej rýchlo starnúca populácia.
V auguste 2012 dosiahla medziročná redukcia 0,8%, v prvom štvrťroku však došlo k rastu o 0,2% (v porovnaní s predchádzajúcim štvrťrokom po úprave údajov podľa ročných období a pracovných dní). Medziročný pokles bol spôsobený poklesom domácej spotreby a spomalením rastu vývozu. Pokles domácej spotreby sa pripisuje fiškálnej úspore, zmrazeniu rozpočtových výdavkov v posledných mesiacoch roku 2011, zlyhaniu úsilia o vykonávanie hospodárskych reforiem, nevhodnému financovaniu a zníženiu vývozu.
V dôsledku účinkov krízy sa v roku 2013 očakávalo, že z fondov EÚ bude musieť dostať pomoc niekoľko bánk, avšak potrebný kapitál bola krajina schopná pokryť z vlastných zdrojov. Fiškálne opatrenia a právne predpisy zamerané na zníženie výdavkov, ako aj niekoľko privatizácií, od roku 2014 podporili oživenie ekonomiky. Reálna miera ekonomického rastu bola v roku 2016 na úrovni 2,5% a v roku 2017 sa zrýchlila na 5%. Stavebníctvo zaznamenalo nedávno nárast a očakáva sa, že odvetvie cestovného ruchu bude mať neustále rastúci počet.
Národný dlh.
Celkový štátny dlh Slovinska sa počas veľkej recesie výrazne zvýšil a od roku 2019 klesal; na konci roku 2018 predstavoval 32,223 miliárd €, čo je 70% HDP.
Služby a priemysel.
Takmer dve tretiny ľudí sú zamestnaných v službách a viac ako tretina v priemysle a stavebníctve. Slovinsko využíva výhody vzdelanej pracovnej sily, dobre rozvinutej infraštruktúry a svojej polohy na križovatke hlavných obchodných ciest.
Úroveň priamych zahraničných investícií (PZI) na obyvateľa v Slovinsku je jednou z najnižších v EÚ a produktivita práce a konkurencieschopnosť slovinskej ekonomiky sú stále výrazne pod priemerom EÚ. Dane sú relatívne vysoké, trh práce vnímajú obchodné záujmy ako nepružné a priemyselné odvetvia strácajú predaj v Číne, Indii a inde.
Vysoká miera otvorenosti spôsobuje, že Slovinsko je mimoriadne citlivé na ekonomické podmienky svojich hlavných obchodných partnerov a zmeny v medzinárodnej cenovej konkurencieschopnosti. Hlavnými priemyselnými odvetviami sú motorové vozidlá, elektrické a elektronické zariadenia, stroje, farmaceutika a palivá. Medzi hlavné slovinské spoločnosti pôsobiace v Slovinsku patria výrobca domácich spotrebičov Gorenje, farmaceutické spoločnosti Krka a Lek (dcérska spoločnosť Novartis), ropná distribučná spoločnosť Petrol Group, distribučná spoločnosť GEN-I a Revoz, výrobná dcérska spoločnosť Renaultu.
Energia.
V roku 2018 bola čistá výroba energie 12 262 GWh a spotreba 14 501 GWh. Vodné elektrárne vyrobili 4 421 GWh, tepelné elektrárne 4 049 GWh a jadrová elektráreň Krško vyrobila 2 742 GWh (50% podiel ide do Slovinska; ďalších 50% ide do Chorvátska kvôli spoločnému vlastníctvu). Domáca spotreba elektrickej energie bola pokrytá domácou produkciou 84,6%; percento klesá z roka na rok, čo znamená, že Slovinsko je stále viac závislé od dovozu elektriny.
Stavba nového bloku tepelnej elektrárne Šoštanj s výkonom 600 MW bola na jeseň roku 2014 uvedená do prevádzky. Nová vodná elektráreň HE Krško s výkonom 39,5 MW bola dokončená v roku 2013 a odvtedy je najväčším samostatným výrobcom energie, ktorý predstavuje hrubú výrobu energie v roku 2018. V roku 2018 boli na rieke Sáva postavené vodné elektrárne Brežice s výkonom 41,5 MW a elektrárňa Mokrice s výkonom 30,5 MW. V roku 2030 sa plánuje dokončenie výstavby ďalších 10 vodných elektrární s kumulatívnou kapacitou 338 MW. V štádiu plánovania je veľká prečerpávacia vodná elektráreň Kozjak na rieke Dráva.
Na konci roku 2018 bolo nainštalovaných najmenej 295 MWp fotovoltaických modulov a 31,4 MW bioplynových elektrární. Oproti roku 2017 prispeli obnoviteľné zdroje energie k celkovej spotrebe energie o 5,6 percentuálneho bodu viac. Existuje záujem pridať viac výroby v oblasti solárnych a veterných zdrojov energie (dotačné schémy zvyšujú ekonomickú uskutočniteľnosť), ale postupy urovnávania mikroklóbií si vyžadujú obrovské úsilie o efektívnosť tejto iniciatívy (dilema ochrany prírody a zariadení na výrobu energie).
Cestovný ruch.
Slovinsko ponúka turistom širokú škálu prírodných a kultúrnych za&gt;«riadení. Rozvinuli sa rôzne formy cestovného ruchu. Gravitačná oblasť cestovného ruchu je značne veľká, turistický trh je však malý. Neexistoval rozsiahly cestovný ruch ani akútne environmentálne tlaky; v roku 2017 vyhlásil časopis National Geographic Traveller's Magazine Slovinsko za krajinu s najudržateľnejším cestovným ruchom na svete.
Hlavné mesto krajiny Ľubľana má mnoho významných barokových a viedenských secesných budov, s niekoľkými významnými dielami rodeného architekta Jožeho Plečnika a tiež jeho žiaka, architekta Eda Ravnikara.
Na severozápadnom cípe krajiny ležia Júlske Alpy s jazerom Bled a údolím Soča, ako aj najvyšší vrchol národa, hora Triglav uprostred národného parku Triglav. Medzi ďalšie pohoria patria Kamnicko-Savinjské Alpy, Karavanky a Pohorje, ktoré sú obľúbené medzi lyžiarmi a turistami.
Najznámejšími jaskyňami sú jaskyňa Postojna a jaskyne Škocjan zapísané na zozname UNESCO. Región Slovinskej Istrie sa stretáva s Jadranským morom, kde najdôležitejšou historickou pamiatkou je benátske gotické stredomorské mesto Piran, zatiaľ čo sídlo Portorož v lete láka davy ľudí.
Kopce okolo druhého najväčšieho slovinského mesta Maribor sú známe svojou výrobou vína. Severovýchodná časť krajiny je bohatá na kúpele, pričom v posledných dvoch desaťročiach rástol význam miest Rogaška Slatina, Radenci, Čatež ob Savi, Dobrna a Moravske Toplice.
Medzi ďalšie obľúbené turistické destinácie patria historické mestá Ptuj a Škofja Loka a niekoľko hradov, ako napríklad Predjamský hrad.
Medzi dôležité súčasti cestovného ruchu v Slovinsku patrí kongresová a hazardná turistika. Slovinsko je krajina s najvyšším percentuálnym podielom kasín na 1 000 obyvateľov v Európskej únii. Perla v Novej Gorici je najväčšie kasíno v regióne.
Väčšina zahraničných turistov v Slovinsku pochádza z kľúčových európskych trhov: Talianska, Rakúska, Nemecka, Chorvátska, Beneluxu, Srbska, Ruska a Ukrajiny, po ktorých nasleduje Spojené kráľovstvo a Írsko. Európski turisti vytvárajú viac ako 90% turistického príjmu Slovinska. V roku 2016 bolo holandskou organizáciou Green Destinations vyhlásené za prvú ekologickú krajinu na svete. Po vyhlásení za najudržateľnejšiu krajinu v roku 2016 malo Slovinsko veľkú úlohu v ITB v Berlíne na podporu trvalo udržateľného cestovného ruchu.
Doprava.
Od staroveku diktovala geografia dopravné trasy v Slovinsku. Pri rozvoji dopravných koridorov oblasti zohrávali úlohu významné pohoria, hlavné rieky a blízkosť Dunaja. Jednou z nedávnych zvláštnych výhod sú paneurópske dopravné koridory V (najrýchlejšie spojenie medzi severným Jadranom a strednou a východnou Európou) a X (spájajúce strednú Európu s Balkánom). To dáva Slovinsku osobitné postavenie v európskej sociálnej, hospodárskej a kultúrnej integrácii a reštrukturalizácii.
Cestná nákladná a osobná doprava predstavuje najväčšiu časť dopravy v Slovinsku s 80%. Osobné automobily sú omnoho obľúbenejšie ako verejná cestná osobná doprava, ktorá sa výrazne znížila. V porovnaní s priemerom Európskej únie má Slovinsko veľmi vysokú hustotu diaľníc. Diaľničný systém, ktorého výstavba sa po roku 1994 zrýchlila, Slovinsko pomaly, ale stabilne zmenilo na veľké súmestie. Ostatné štátne cesty sa rýchlo zhoršovali v dôsledku zanedbávania a celkového nárastu premávky.
Existujúce slovinské železnice sú zastarané a nemôžu konkurovať diaľničnej sieti; čiastočne aj v dôsledku rozptýleného osídlenia obyvateľstva. Z tohto dôvodu a predpokladaného nárastu premávky cez prístav Koper, ktorý je predovšetkým vlakom, je druhá železničná trať na trase Koper-Divača v počiatočných fázach začatia výstavby. Vzhľadom na nedostatok finančných prostriedkov sa zanedbávala údržba a modernizácia slovinskej železničnej siete. V dôsledku zastaranej infraštruktúry sa podiel železničnej nákladnej dopravy v Slovinsku znížil. Železničná osobná doprava sa zotavuje po veľkom poklese z 90. rokov. Celoeurópske železničné koridory V a X a niekoľko ďalších významných európskych železničných tratí sa pretínajú v Slovinsku. Všetky medzinárodné tranzitné vlaky v Slovinsku prechádzajú železničným uzlom v Ľubľane.
Hlavným slovinským prístavom je prístav Koper. Je to najväčší prístav na severnom Jadrane z hľadiska kontajnerovej dopravy s takmer 590 000 TEU ročne a smeruje do všetkých hlavných svetových prístavov. Je to omnoho bližšie k cieľom východne od Suezského prieplavu ako k prístavom v severnej Európe. Okrem toho sa námorná osobná doprava väčšinou uskutočňuje v Koperi. Dva menšie prístavy používané na medzinárodnú osobnú a nákladnú dopravu sa nachádzajú v Izole a Pirane. Osobná preprava sa uskutočňuje hlavne s Talianskom a Chorvátskom. Splošna plovba, jediná slovinská lodná spoločnosť, prepravuje náklad a je aktívna iba v zahraničných prístavoch.
Letecká doprava v Slovinsku je pomerne nízka, od roku 1991 sa však výrazne zvýšila. Z troch medzinárodných letísk v Slovinsku je letisko Joža Pučnika Ľubľana v strednom Slovinsku najrušnejšie a má spojenie s mnohými významnými európskymi destináciami. Letisko Edvarda Rusjana Maribor sa nachádza vo východnej časti krajiny a letisko Portorož v západnej časti. Štátna spoločnosť Adria Airways je najväčšou slovinskou leteckou spoločnosťou; v roku 2019 však vyhlásila bankrot a ukončila operácie. Od roku 2003 vstúpilo na trh niekoľko nových dopravcov, najmä nízkonákladové letecké spoločnosti. Jediným slovinským vojenským letiskom je letecká základňa Cerklje ob Krki v juhozápadnej časti krajiny. V Slovinsku je tiež 12 verejných letísk.
Demografia.
S počtom obyvateľov 101 na kilometer štvorcový sa Slovinsko zaraďuje medzi európske krajiny s nízkou hustotou obyvateľstva (v porovnaní so 402 obyvateľmi na km2 v Holandsku alebo 195 obyvateľmi na km2 v prípade Talianska). Štatistický región Vnútornokraňsko-krasový región má najnižšiu hustotu obyvateľstva, zatiaľ čo štatistický región Strednoslovinsko má najvyššiu.
Slovinsko patrí medzi európske krajiny s najvýraznejším starnutím populácie, ktoré možno pripísať nízkej pôrodnosti a zvyšujúcej sa strednej dĺžke života. Takmer všetci slovinskí obyvatelia starší ako 64 rokov sú na dôchodku bez výrazného rozdielu medzi pohlaviami. Skupina v produktívnom veku sa napriek prisťahovalectvu zmenšuje. Návrh na zvýšenie veku odchodu do dôchodku zo súčasných 57 rokov pre ženy a 58 rokov pre mužov bol v referende v roku 2011 zamietnutý. Okrem toho je stále výrazný rozdiel medzi pohlaviami, pokiaľ ide o očakávanú dĺžku života. Celková miera pôrodnosti sa v roku 2014 odhadovala na 1,33 narodených detí/žien, čo je nižšia miera ako miera reprodukcie na úrovni 2,1. Väčšina detí sa rodí slobodným ženám (v roku 2016 bolo 58,6% všetkých narodených detí nemanželských). V roku 2018 bola priemerná dĺžka života 81,1 roka (muži 78,2 roka a ženy 84 rokov).
V roku 2009 bola miera samovrážd v Slovinsku 22 ku 100 000 osôb ročne, čo z tohto hľadiska Slovinsko zaraďuje medzi najvyššie hodnotené európske krajiny. Od roku 2000 do roku 2010 sa však počet samovrážd znížila asi o 30%. Rozdiely medzi regiónmi a pohlaviami sú výrazné.
Urbanizácia.
Podľa definície žije 65% až 79% ľudí v širších mestských oblastiach. Podľa definície OECD pre vidiecke oblasti nie je žiadny zo slovinských štatistických regiónov väčšinou urbanizovaný, čo znamená, že 15% alebo menej obyvateľstva žije vo vidieckych komunitách. Podľa tejto definície sú štatistické regióny klasifikované:
Jediné veľké mesto je hlavné mesto Ľubľana. Medzi ďalšie (stredné) mestá patria Maribor, Celje a Kranj. Celkovo je v Slovinsku jedenásť mestských oblastí.
Jazyky.
Úradným jazykom v Slovinsku je slovinčina, ktorá je členom juhoslovanskej jazykovej skupiny. V roku 2002 bola slovinčina podľa sčítania ľudu rodným jazykom približne 88% slovinskej populácie, pričom viac ako 92% slovinskej populácie ňou hovorilo v domácnostiach. Táto štatistika zaraďuje Slovinsko medzi najhomogénnejšie krajiny v EÚ, pokiaľ ide o podiel osôb hovoriacich prevažujúcim materinským jazykom.
Slovinčina je dialektmi veľmi rozmanitý slovanský jazyk s rôznymi stupňami vzájomnej zrozumiteľnosti. Počty dialektov sa pohybujú od menej ako siedmich dialektov, často považovaných za skupiny dialektov alebo dialekty, ktoré sa ďalej delia na 50 dialektov. Iné zdroje charakterizujú počet dialektov deväť alebo osem. 
Maďarčina a taliančina, ktorými hovoria príslušné menšiny, majú štatút úradných jazykov v etnicky zmiešaných regiónoch pozdĺž maďarských a talianskych hraníc. Dokonca aj pasy sú vydané v týchto oblastiach dvojjazyčné. V roku 2002 okolo 0,2% slovinskej populácie hovorilo taliansky a približne 0,4% hovorilo maďarsky ako svojim rodným jazykom. Maďarčina je spolu so slovinčinou oficiálnym jazykom v 30 obciach v 5 občinách (z ktorých 3 sú oficiálne dvojjazyčné). Taliančina je spolu so slovinčinou oficiálnym jazykom v 25 obciach a 4 občinách (všetky z nich sú dvojjazyčné). 
Rómčina, ktorou v rodnom jazyku v roku 2002 hovorilo 0,2% ľudí, je v Slovinsku zákonom chráneným jazykom. Ľudia, ktorí hovoria rómskym jazykom, patria predovšetkým do geograficky rozptýlenej a marginalizovanej rómskej komunity. 
Nemčina, ktorá bola pred druhou svetovou vojnou najväčším jazykom menšín v Slovinsku (okolo 4% obyvateľstva v roku 1921), je v súčasnosti rodným jazykom len okolo 0,08% obyvateľstva, z ktorých väčšina má viac ako 60 rokov. 
Značný počet ľudí v Slovinsku hovorí ako svojim rodným jazykom variantami srbochorvátčiny (srbčinou, chorvátčinou, bosniančinou alebo čiernohorčinou). Väčšinou ide o prisťahovalcov, ktorí sa presťahovali do Slovinska z iných bývalých republík Juhoslávie od šesťdesiatych rokov do konca osemdesiatych rokov a ich potomkov. V roku 2002 používalo 0,4% slovinskej populácie ako rodený jazyk albánčinu a 0,2% rodený jazyk macedónčinu. Čeština, štvrtý najväčší menšinový jazyk v Slovinsku pred druhou svetovou vojnou (po nemeckom, maďarskom a srbochorvátskom jazyku), je teraz rodným jazykom niekoľkých stoviek obyvateľov Slovinska. 
Pokiaľ ide o znalosť cudzích jazykov, Slovinsko patrí medzi najlepšie európske krajiny. Najviac vyučovanými cudzími jazykmi sú angličtina, nemčina, taliančina, francúzština a španielčina. V roku 2007 hovorilo aspoň jedným cudzím jazykom 92% obyvateľstva vo veku od 25 do 64 rokov a okolo 71,8% hovorilo najmenej dvoma cudzími jazykmi, čo bolo najvyššie percento v Európskej únii. Podľa prieskumu Eurobarometer mohla väčšina Slovincov od roku 2005 hovoriť po chorvátsky (61%) a po anglicky (56%). 
Podľa tohto prieskumu hovorilo 42% Slovincov nemecky, čo bolo jedno z najvyšších percent mimo nemecky hovoriacich krajín. Taliansky sa často hovorí na slovinskom pobreží a v niektorých ďalších oblastiach Prímoria. Asi 15% Slovincov hovorí po taliansky, čo je (podľa prieskumu Eurobarometer) tretie s najvyššou percentuálnou hodnotou hovorení taliančiny v Európskej únii po Taliansku a Malte. 
Prisťahovalectvo.
V roku 2015 sa asi 12% (237 616 osôb) obyvateľov Slovinska narodilo v zahraničí. Približne 86% populácie narodenej v zahraničí pochádza z iných krajín bývalého štátu Juhoslávia ako (v zostupnom poradí) z Bosny a Hercegoviny, po ktorej nasledujú prisťahovalci z Chorvátska, Srbska, Severného Macedónska a Kosova.
Na začiatku roku 2017 žilo v krajine asi 114 438 ľudí s cudziny, ktoré tvoria 5,5% z celkovej populácie. Z týchto cudzincov malo 76% občianstvo iných krajín bývalého štátu Juhoslávia (okrem Chorvátska). 16,4% malo občianstvo EÚ a 7,6% malo občianstvo iných krajín.
Podľa sčítania obyvateľov z roku 2002 sú hlavnými etnickými skupinami Slovinska Slovinci (83%), avšak ich podiel na celkovej populácii sa neustále znižuje vzhľadom na ich relatívne nízku mieru plodnosti. Najmenej 13% (v roku 2002) populácie boli prisťahovalci z iných častí bývalej Juhoslávie a ich potomkovia. Usadili sa najmä v mestách a prímestských oblastiach. Relatívne malé, ale chránené Ústavou Slovinska, sú maďarská a talianska etnická menšina. Osobitné postavenie zastáva autochtónna a geograficky rozptýlená rómska etnická komunita.
Počet ľudí emigrujúcich do Slovinska od roku 1995 neustále rástol a v posledných rokoch sa zvyšuje ešte rýchlejšie. Po vstupe Slovinska do EÚ v roku 2004 sa ročný počet prisťahovalcov od roku 2006 zdvojnásobil a od roku 2009 sa opäť zvýšil o polovicu. V roku 2007 malo Slovinsko jednu z najrýchlejšie rastúcich čistých mier migrácie v Európskej únii.
Náboženstvo
Najviac obyvateľov sa hlási k rímskokatolíckej cirkvi. Pôsobí tu aj evanjelická cirkev augsburského vyznania, pravoslávna cirkev a žijú tu i moslimovia a neveriaci. 
Jazdecké školy.
Už v roku 1580 bol na dnešnom území Slovinska založený žrebčinec, ktorý dodáva kone pre španielsku jazdeckú školu vo Viedni. Na farme bol vyšľachtený aj známy lipicanský kôň. Dnes sa lipicany považujú za najlepšie vozové kone na svete.

</doc>
